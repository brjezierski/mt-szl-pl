<doc id="160408" url="https://pl.wikipedia.org/wiki?curid=160408" title="Odmieniec jaskiniowy">
Odmieniec jaskiniowy

Odmieniec jaskiniowy ("Proteus anguinus") – gatunek ślepego płaza ogoniastego z rodziny odmieńcowatych. Endemit podziemnych wód jaskiń krasowych Gór Dynarskich na południu Europy. Zamieszkuje podziemne wody płynące tego rozległego obszaru wapiennego, w tym basenu rzeki Socza w okolicy Triestu we Włoszech, południową Słowenię, południowy zachód Chorwacji i Hercegowinę. Należy do monotypowego rodzaju "Proteus", a także jest jedynym europejskim przedstawicielem rodziny odmieńcowatych, jak również jedynym wyłącznie stygobiontycznym strunowcem na tym kontynencie. W języku angielskim, chorwackim i słoweńskim okazjonalnie nazywa się go „ludzką rybą” z powodu koloru skóry charakterystycznego dla ludności rasy białej. W angielskim stosuje się też terminy "cave salamander" i "white salamander" (odpowiednio: salamandra jaskiniowa i biała). W Słowenii płaza tego określa się też nazwą "močeril", którą tłumaczy się jako „kopiącego w wilgoci”.
Zwierzę znane jest głównie ze swych przystosowań do życia w kompletnej ciemności swego podziemnego siedliska. Jego oczy nie rozwijają się, pozostaje on ślepy. W zamian za to inne zmysły, zwłaszcza węch i słuch, uległy wyostrzeniu. Brakuje mu także zauważalnej pigmentacji skóry. W przeciwieństwie do większości płazów prowadzi całkowicie wodny tryb życia. W wodzie je, śpi i rozmnaża się. Jego przednie kończyny kończą się trzema palcami, tylne zaś tylko dwoma. Występuje u niego neotenia. Osobniki dojrzałe zachowują cechy larwalne, jak skrzela zewnętrzne, podobnie jak amerykański aksolotl czy odmieniec amerykański.
Budowa ciała.
Morfologia.
Wężowate ciało tego zwierzęcia osiąga zwykle 20–30 cm długości, aczkolwiek niektóre osobniki osiągają nawet 40 cm. Masa ciała wynosi 15–20 g. Cylindryczny, jednorodnie gruby tułów wykazuje segmentację z regularnymi bruzdami na granicach miomerów. Względnie gruby ogon, spłaszczony bocznie, otacza cienka płetwa. Małe i cienkie kończyny wykazują zredukowaną liczbę palców: przednie zamiast zwykle spotykanych czterech kończą się jedynie trzema, tylne zaś dysponują tylko dwoma, podczas gdy należałoby spodziewać się pięciu. Ciało pokrywa cienka skóra zawierająca bardzo małą ilość pigmentu ryboflawiny. Nadaje to powłoce ciała barwę żółtawobiałą do różowej. Narządy wewnętrzne przeświecają przez brzuszną jej część. Podobieństwo koloru płaza do zabarwienia skóry człowieka rasy białej odbija się w nazwie „ludzkiej ryby” stosowanej na określenie zwierzęcia w kilku językach. Jednakże jego skóra dysponuje zdolnością do produkcji melaniny. Wystawiona na światło stopniowo ciemnieje. Niekiedy larwy także są zabarwione. Gruszkokształtna głowa kończy się krótkim, grzbietowo-brzusznie spłaszczonym pyskiem. Mały otwór gębowy kryje małe ząbki tworzące sito dla zatrzymywania większych kawałków w ustach. Nozdrza są tak małe, że wręcz niezauważalne, lokują się bocznie od końca pyska. Uwstecznione oczy przykrywa warstwa skóry. Płaz prowadzi wymianę gazową dzięki skrzelom zewnętrznym tworzącym 2 rozgałęzione pęczki z tyłu głowy.
Mózg.
Mózg odmieńca przypomina typowy płazi mózg spotykany na przykład u rodzaju "Necturus". Jest tylko trochę bardziej wydłużony i, co ma związek z rozwojem regionów odpowiedzialnych za węch i smak, położony bardziej ku tyłowi w obrębie czaszki. Z drugiej strony międzymózgowie czy śródmózgowie są słabo rozwinięte.
Narządy zmysłów.
Zwierzęta zamieszkujące jaskinie, wśród wielu różnych adaptacji wykształciły i wyostrzyły inne niż wzrok zmysły, by lepiej orientować się w permanentnej ciemności i zaadaptować do tego siedliska.
Fotoreceptory.
Uwstecznione oczy zachowały wrażliwość na światło. Configliachi i Rusconi wykazali już w 1821, że trzymane w ciemnym pojemniku płazy trzymały się dna, zachowując się cicho, po odkryciu pojemnika zaczynały się natomiast nagle żywiej ruszać. Poszukiwały zawsze najciemniejszej części zbiornika. Oczy leżą głęboko, pod skórą właściwą i rzadko udaje się je dostrzec, chyba że u młodszych osobników dorosłych. Jednakże już w XIX wieku odnotowano pewną przezroczystość pokrywającej je skóry. Wysunięto dwie hipotezy mające wyjaśniać uwstecznienie oczu odmieńca. Wedle pierwszej jest to skutek adaptacji do środowiska jaskiń. Druga traktuje niedorozwinięte oczy jako cechę związaną z neotenią płaza, zachowującego pewne cechy larwalne. Jednakże larwy mają normalne oczy, szybko przestające się rozwijać, po czym ulegające regresji. Regiony odpowiedzialne za ich tworzenie, rozwijające się dużo wolniej, niż choćby u blisko spokrewnionego rodzaju "Necturus", uwidaczniają się, gdy ektoblast dzieli się na epiblast i neuroblast. Fragment grzebienia nerwowego pojawia się tam w stadium neuruli, kiedy zarodek ma 6–7 mm i liczy sobie od 30 do 45 dni. Pęcherzyk oczny uwypukla się z części tuby nerwowej odpowiadającej przodomózgowiu pod koniec okresu neurulacji, czyli między 45 a 50 dniem. Wtedy też, u mierzącego 7–8 mm zarodka tworzy się głowa. U 50–55-dniowego embrionu, mierzącego od 8 do 9 mm wspomniane pęcherzyki powiększają się i pokrywają ektodermą. U liczącego sobie 10–11 mm odmieńca z naskórka rozwija się płytka soczewki, a pęcherzyk oczny staje się kubkiem ocznym. Przypada to na 60-70 dzień rozwoju. W 70–80 dniu, gdy zarodek osiąga 11–13 mm i tworzą się zawiązki przednich kończyn, warstwa komórek odpowiadająca siatkówce ulega powtórnemu pofałdowaniu. Kolejne 10 dni obejmuje utworzenie pęcherzyka z ektodermy o obwodowym położeniu jąder komórkowych z oddzielonej od ektodermy pokrywającej ciało soczewka u mierzącego między 13 a 15 mm płaza. W czasie 90–100 dni dochodzi już do różnicowania się i nerwu wzrokowego i organizacji siatkówki, natomiast ektoderma rogówki redukuje się do dwóch warstw komórek. Gdy pojawiają się palce kończyn przednich, daje się założyć wewnętrzna warstwa siatkówki złożona z komórek zwojowych (100–110 dzień, długość zarodka 17–18 mm). W porównaniu z innymi płazami, jak "Euproctus", "Pleurodeles" czy "Ambystoma", tempo różnicowania się soczewki w porównaniu z siatkówką jest niższe. Niedługo przed wylęganiem się jaja, gdy organizm ma 110–120 dni i osiąga długość 19–24 mm, pojawia się ciemny półokrąg pigmentu, zanika światło soczewki, a komórki zwojowe różnicują się na komórki dwu- i wielobiegunowe. Z zewnątrz oko jawi się jako ciemne i okrągłe, z przezroczystą plamką odpowiadającą soczewce w środku. W okresie pomiędzy 16 dniami a 4 miesiącami po wylęganiu się oko larwy wzrasta, ale nie różnicuje się. Pokrywająca je ektoderma ulega zgrubieniu, co można uznać za regresję w rozwoju, podobnie jak lityczne wakuole w obrębie soczewki. Soczewka po pojawieniu się zewnętrznej warstwy zwojowej nie rozwija się już, zachowując wygląd zarodkowy. Jej rozwój przebiega, jak u innych płazów, do czasu formowania się prymitywnego jądra i włókien. Fałd pomiędzy siatkówką a nabłonkiem barwnikowym nie przekształca się w tęczówkę. Ciało szkliste nie rozwija się prawie wcale. Wedle niektórych autorów oczy zanikają po czterech miesiącach rozwoju. Inni zwracają uwagę, że oko nie przestaje się rozwijać. W ciągu dekady liczba komórek tworzących siatkówkę wzrasta z początkowych 1500–2000 do ponad 10000. Z kolei nabłonek barwnikowy przez całe życie zwierzęcia zachowuje zdolność regeneracji w soczewkę. Twardówka z chrzęstnych płytek pojawia się dopiero u trzy-czteroletniego zwierzęcia, choć pewne wcześniejsze prace mówią o rozleglejszym chrzęstnieniu u osobników mniejszych. Tworzenie chrząstki posuwa się z wiekiem. Z drugiej strony obserwuje się inwolucję polegającą na zgrubieniu i zmatowieniu pokrywającej oko ektodermy.
Oczodół tworzą następujące kości: kość ciemieniowa i beleczki czaszki (prętowate parzyste struktury leżące w kącie tworzonym przez kość ciemieniową i zewnętrzny brzeg kości przyklinowej, u młodych osobników struktury chrzęstne) na środku, "processus antorbitalis" na przedzie, odpowiedni wznoszący zbudowany z chrząstki wyrostek kości kwadratowej o słabym połączeniu z beleczkami od tyłu. Z oczodołem wiążą się liczne mięśnie, które Durand dzieli na mięśnie głowowe (dźwigające lub obniżające szczękę, mięśnie policzkowe, głębokie oraz grzbietowo-podłużne. Rozwój mięśni odpowiada stopniowi rozwoju nerwów i waskularyzacji. Zarówno mięśnie, naczynia, jak i nerwy oczodołu uległy wydłużeniu, co ma związek z ogólnym wydłużeniem struktur czaszkowych, jak również bardzo słabym rozwojem międzymózgowia. Nieruchoma gałka oczna zatopiona jest w obfitej tkance łącznej i tłuszczowej, ilość tej ostatniej podlega zmianom. Gałka ma kształt sferyczny, nieco skrócony wzdłuż osi optycznej, wydłużony zaś wzdłuż osi głowowo-ogonowej. Jej powierzchnię tworzy delikatna twardówka o ciągłej strukturze, nie obejmująca jedynie miejsc, przez które wchodzą do gałki ocznej naczynia i nerw wzrokowy. Rogówka wedle Hawesa nie występuje. Durand doszukuje się w niej natomiast dwóch warstw: części pierwotnego nabłonka i części pierwotnej twardówki. W mikroskopii elektronowej zauważa on hemidesmosomy typu skórno-nabłonkowego, mające łączyć błonę Bowmana i macierz z regularnie ułożonymi włóknami kolagenu. „Twardówkową” część rogówki budują głównie fibroblasty, ograniczające komorę oka przednią i zawartą w niej ciecz wodnistą. Twardówkę buduje kolagen i chrząstka. Płytki z tej ostatniej wchodzą zazwyczaj w skład twardówek larw płazów ogoniastych, nie występując u osobników dorosłych, zanikają bowiem podczas przeobrażenia. u osobników dorosłych prócz odmieńca zachowują się też w przypadku rodzaju "Ambystoma". Głębsza, trudna do zauważenia błona naczyniowa składa się z zewnętrznej, pigmentowanej, pod którą leżą naczynia włosowate i błona podstawna warstwy włóknistej.
Komórki odbierające bodźce świetlne znajdują się też w szyszynce. Również uwstecznione, zachowują barwnik wzrokowy, jak fotoreceptory szczątkowego oka. Szyszynka odmieńca jaskiniowego prawdopodobnie posiada pewną kontrolę nad innymi procesami fizjologicznymi. Z drugiej strony w XX wieku stwierdzano brak połączenia pomiędzy krótkim nerwem wzrokowym i mózgiem, brak skrzyżowania nerwów wzrokowych czy brak fragmentów wzgórza odpowiadających za widzenie. Eksperymenty wykazały, że fotowrażliwość cechuje również skórę zwierzęcia. Powoduje ją obecność pigmentu melanopsyny w obrębie wyspecjalizowanych komórek zwanych melanoforami. Wstępne badania immunohistochemiczne wsparły tezę o obecności światłoczułego barwnika w powłoce ciała zwierzęcia.
Chemoreceptory.
Odmieniec jaskiniowy zdolny jest do wykrywania bardzo małych stężeń związków organicznych w wodzie. Wykrywa w niej zdobycz za pomocą węchu lepiej, niż spokrewnione z nim płazy, zarówno pod względem ilościowym, jak i jakościowym. Nabłonek węchowy, zlokalizowany w jamie nosowej i narządzie Jacobsona, jest grubszy, niż u innych przedstawicieli tej gromady. Pomimo prostej budowy narządu węchu zmysł ten jest dobrze rozwinięty u osobników dorosłych, chociaż chrzęstnienie pewnych elementów przebiega z opóźnieniem.
Mechano- i elektroreceptory.
Nabłonki czuciowe ucha wewnętrznego uległy dużemu zróżnicowaniu, pozwalając zwierzęciu odbierać fale dźwiękowe w wodzie, jak i wibracje podłoża. Złożone funkcjonalno-morfologiczne rozlokowanie komórek czuciowych umożliwia mu lokalizację źródła dźwięku. O słuchu zwierzęcia nauka posiada niewiele informacji, choć okazjonalnie obserwowano reakcje płaza na dźwięki (Bulog). Pozostaje on neoteniczny przez całe swe życie, wobec czego rzadko zdarza mu się odbierać dźwięki jak dorosły płaz – z powietrza, choć prawdopodobnie posiada tę umiejętność, jak większość ogoniastych. Zdolność słuchu pod wodą, rozpoznawania poszczególnych dźwięków, a także lokalizowania zdobyczy w ten sposób jest bardzo przydatna w jaskiniach, gdzie wzrok na nic się nie zdaje. Wykazano eksperymentalnie, że odmieniec jaskiniowy słyszy najlepiej dźwięki o częstotliwości pomiędzy 10 a 15 000 Hz. Jednakże zmysł ten rozwija się z opóźnieniem w stosunku do innych płazów. Początkowe etapy rozwoju narządu tego zmysłu odpowiadają etapom rozwoju oka, później natomiast przebiegają szybciej.
Odmieniec posiada także linię boczną, której mechanoreceptory wyczuwają wibracje otaczającej go cieczy.
Na głowie opisywanego płaza znaleziono z wykorzystaniem mikroskopii świetlnej i elektronowej nowy typ narządu zmysłowego, nazwanego narządem bańkowym (ang. "ampullary organ"). Jak niektóre niższe kręgowce, "Proteus" posiada zdolność wykrywania słabego pola elektrycznego. Niektóre eksperymenty wykazały, że może też wykorzystywać w orientacji pole magnetyczne Ziemi. Niedawno stwierdzono, że ustawia się, biorąc pod uwagę naturalne bądź sztuczne pole magnetyczne.
Układ pokarmowy.
Jelito tego płaza ma postać niezróżnicowanej, prostej tuby mięśniowej. Pod względem anatomii i histologii przypomina narząd spotykany u innych płazów czy u ryb. Śluzówka i błona podśluzowa zbudowana z luźnej tkanki łącznej zaginają się w liczne, podłużne, wysokie fałdy, wpuklające się do światła jelita. Wyściela ją nabłonek walcowaty liczny w komórki kubkowe o eliptycznych, przypodstawnie leżących jądrach, zawierające karboksylowane glikozaminoglikany. Ich cytoplazma zawiera liczne pęcherzyki wypełnione śluzem, łączące się ze sobą i większe w apikalnej części komórki, wydzielającej śluz do światła jelita. Enterocyty wytwarzają liczne nieregularne mikrokosmki, pomiędzy którymi obserwowano niekiedy izolowane protruzje cytoplazmy. Większość organelli komórkowych znajduje się ponad położonym przypodstawnie okrągłym, euchromatycznym jądrem. Są tam mitochondria, siateczka śródplazmatyczna szorstka, aparat Golgiego i rozproszone pęcherzyki. Zarówno pod błoną szczytową i jak niżej, nad jądrami, znajdują się liczne mitochondria. Enterocyty, jak również komórki kubkowe łączą się ze sobą kompleksami białkowymi zlokalizowanymi w błonach cytoplazmatycznych. Liczne są również leżące między enterocytami okrągłe eozynofile o ekscentrycznie położonym jądrze. Ich obecność wiąże się z infekcjami nicieniami, u zarażonych osobników są szczególnie liczne. Prawdopodobnie grają one rolę w odporności humoralnej płaza. Mnogo występują również komórki przypominające komórki endokrynne. Cechuje je jasna cytoplazma zawierająca elektronowo gęste ziarna i krople tłuszczu. Regeneracja nabłonka zachodzi w odrębnych strukturach z komórek o eliptycznych jądrach z dobrze rozwiniętymi jąderkami. W okolicy jąder i w bazalnej części cytoplazmy występuje siateczka śródplazmatyczna szorstka o krótkich cysternach. Aparat Golgiego z krótkich struktur lamelarnych i pęcherzyków nie jest zbyt okazały. Cytoplazma obfituje w mitochondria i wolne rybosomy. Zwracają uwagę także wielopęcherzykowe ciała pomiędzy mitochondriami i filamenty cytoszkieletu. Boczna błona komórkowa obfituje w desmosomy. Mitozy zachodzą jednak rzadko. Tłumaczy się to odwrotną zależnością pomiędzy wielkością genomu a tempem proliferacji, a także rozmiarem genomu i komórki a metabolizmem. Bardzo obszerny materiał genetyczny, duże komórki i wolny metabolizm odmieńca wskazują, że należy oczekiwać niezbyt szybkiej proliferacji. W przeszłości struktury te uważano za gruczoły jelitowe. Podobne skupienia komórek obserwuje się również u "Necturus maculosus", choć doszukano się kilku różnic. Płytko pod nabłonkiem leżą gęsto upakowane miocyty gładkie o małych, bladych jądrach, cienkich filamentach i nielicznych mitochondriach i bezpostaciowa substancja międzykomórkowa bogata w kolagen. Struktury te układają się w siatkę. Warstwa mięśniowa śluzówki nie występuje, dzięki czemu blaszka właściwa śluzówki silniej przytwierdza się do błony podśluzowej. Obie zawierają znaczną ilość naczyń krwionośnych, zbliżających się znacznie do nabłonka. Właściwa mięśniówka składa się z dwóch warstw: wewnętrznej o strukturze okrężnej oraz zewnętrznej, o podłużnym układzie włókien. Błonę surowiczą tworzy bardzo cienka otrzewna trzewna.
W przewodzie pokarmowym płaza znaleziono nicienie przebywające w jego świetle lub przytwierdzone do nabłonka, niekiedy także w formie cyst zatopionych w tkankach jelita.
Rozmnażanie i zachowanie.
Rozwój embrionalny odmieńca jaskiniowego trwa 140 dni. Następnie aż 12–14 lat zabiera mu osiągnięcie dojrzałości płciowej. Larwa osiąga wygląd osobnika dojrzałego po około czterech miesiącach, aczkolwiek czas rozwoju zależy silnie od temperatury wody. Niepotwierdzone obserwacje historyczne mówią o żyworodności. Dowiedziono jednak, że samica ma gruczoły produkujące osłonkę jaj, podobne do spotykanych u ryb i składających jaja płazów.
Samica składa do 70 jaj mierzących około 12 mm średnicy. Umieszcza je między skałami, gdzie pozostają pod jej opieką. Kijanki mają w momencie wyklucia 2 cm długości i żywią się żółtkiem gromadzonym w komórkach przewodu pokarmowego przez miesiąc. Wedle IUCN zdarza się też, że jaja pozostają w ciele matki, rodzącej później dwa ukształtowane już młode.
Rozwój odmieńca jaskiniowego i innych troglobiontycznych płazów charakteryzuje heterochronia – zwierzę nie przechodzi przeobrażenia, zamiast tego zachowuje cechy larwalne. U opisywanego gatunku spotyka się jedną z jej form: neotenię – opóźnienie dojrzewania somatycznego współistnieje z przedwczesną dojrzałością reprodukcyjną. W efekcie zdolne do rozrodu osobniki zachowują morfologię larwalną. U innych płazów metamorfozę reguluje tyroksyna, hormon wydzielany przez tarczycę. Gruczoł ten rozwija się u odmieńca normalnie i funkcjonuje, a brak metamorfozy wynika z braku odpowiedzi tkankowej na tyroksynę.
Rozród obserwowano dotąd jedynie w niewoli. Dojrzałe płciowo samce charakteryzują się opuchniętą kloaką, jaśniejszą skórą, dwiema liniami na boku ogona i lekkim zakrzywieniem płetw. Żadnych podobnych zmian nie zaobserwowano u płci przeciwnej. Samiec może zacząć zaloty nawet w przypadku braku obecności samicy. Przegania inne samce z wybranego przez siebie obszaru, może wydzielać przywabiający samice feromon. Gdy samica zbliża się do niego, zaczyna krążyć wokół niej i wachlować ją swym ogonem. Następnie zaczyna dotykać ciała wybranki swym pyskiem, ona natomiast dotyka pyskiem jego kloaki. Wtedy on kieruje się do przodu drgającym ruchem, samica podąża za nim. W końcu samiec składa spermatofor, a zwierzęta idą do przodu, do czasu, aż samica trąca go swą kloaką, po czym zatrzymuje się i zamiera w bezruchu. Spermatofor przykleja się do niej, a plemniki przepływają w jej steku do jaj, które zapładniają. Rytuał ten zalotnicy mogą powtarzać kilka razy przez parę godzin.
Odmieniec pływa dzięki węgorzowatym zgięciom ciała, słabo rozwinięte kończyny spełniają tylko niewielką funkcję pomocniczą. Płaz prowadzi drapieżny tryb życia. Spontanicznie wykazuje niewielką aktywność − około 3⅛ raza mniejszą, niż traszka pirenejska i mniejszą od wszystkich przebadanych w tym względzie płazów. Hervant zasugerował, że pomaga to zwierzętom przetrwać w nieprzyjaznym podziemnym środowisku. Z drugiej strony zredukowane wizualne interakcje drapieżca-ofiara odzwierciadlają mniejsze zdolności do poruszania się. Żywi się detrytusem, małymi krabami, ślimakami i okazjonalnie owadami. Nie przeżuwa pożywienia, połykając je w całości.
Dobrze znosi długo trwający głód, wykazując trzy fazy reakcji na takie warunki, a następnie szybko wraca do dobrej kondycji przy dostępności pożywienia. Jest to adaptacja do jego podwodnego habitatu. Potrafi spożyć jednorazową dużą porcję pokarmu i zmagazynować składniki odżywcze w dużej ilości w postaci lipidów i glikogenu w wątrobie. W czasie niedostatku zdobyczy zmniejsza tempo metabolizmu. Nie tylko redukuje zużycie białka, ale też zapada w pewien rodzaj odrętwienia. W przeciwieństwie do powierzchniowych płazów, wykazujących po początkowym zwiększeniu aktywności (prawdopodobnie w celu znalezienia pożywienia; u odmieńca trwa ono około 30 dni) jednofazową reakcję na głód, wykazuje następujące po sobie etapy dominacji katabolizmu cukrów, lipidów, a w końcu lipidów i białek. Katabolizm białek mięśni nie następuje przed 180. dniem głodówki, podczas gdy obecne w nich trójglicerydy rozkładane są od dnia 90. Oszczędzanie białek w początkowych fazach głodzenia potwierdza brak wzrostu stężenia mocznika w osoczu. Dodatkowo komórki służących do pływania mięśni odmieńca zmieniają swój metabolizm z zależnego od węglowodanów na opierający się na lipidach (zjawiska tego nie stwierdzono u traszki pirenejskiej) W trudnych warunkach potrafi nawet zużywać własne tkanki. Nawet w warunkach dostępności pożywienia wykazuje bardzo niski poziom metabolizmu, o połowę mniejszy niż u traszki pirenejskiej. Podczas początkowego miesiąca głodzenia nieznacznie zwiększa się zużycie tlenu, by potem spaść i w dniu 180. uzyskać poziom 37% wartości początkowej. Gdy już się zaadaptuje, wykazuje przez długi czas stabilny i niski poziom przemian metabolicznych i zużycia tlenu. Był to pierwszy gatunek, u którego zaobserwowano tak niskie zużycie tlenu przez tak długi czas. Zmniejsza wtedy się też hematokryt i zawartość hemoglobiny we krwi, co wynika ze spadku erytropoezy. Zmniejszeniu ulega synteza białek osocza przez wątrobę W niewoli, gdy już się zaadaptuje do długotrwałego głodu, co zabiera mu około 150 dni, ogranicza aktywność do minimum, powoli i metodycznie przeszukuje akwarium, wykorzystując swe mechano- i chemoreceptory. Metabolizm jego mięśni polega wtedy przestawieniu z bazującego na lipidach na lipidowo-białkowy. U zwierząt zamieszkujących jaskinie odbywa się w tej fazie ponowna synteza glikogenu mięśniowego, u odmieńca potwierdza ją spadek stężeń seryny i glicerolu w osoczu. Doświadczalnie sprawdzono, że płaz potrafi przeżyć bez jedzenia do 10 lat, a przez 18-36 miesięcy postu nie wykazuje żadnych objawów chorobowych. W pierwszym tygodniu żywienia się po długotrwałym głodzie notuje się znaczny wzrost masy glikogenu wątrobowego − uzyskano tu wynik 123%. Poziom glicerolu w organizmie wrócił do normy po 15 dniach. Resynteza glikogenu w mięśniach, białek i trójglicerydów jest 1,2–3 razy szybsza, niż u porównywanej z odmieńcem żyjącej na powierzchni traszki pirenejskiej. Płaz wykazuje w tym czasie podwyższoną aktywność już po kilku sekundach od powrotu pożywienia, wzrasta też zużycie tlenu.
Płazy te są zwierzętami społecznymi. Zwykle gromadzą się pod kamieniami i w szczelinach. Te szczeliny i denny osad stanowią też ich kryjówki, gdy coś je zaniepokoi. Aktywne płciowo samce stanowią wyjątek: wyznaczają sobie terytorium, którego bronią, by zdobyć samice. Niedostatek pożywienia czyni walki kosztownymi pod względem energetycznym, więc rywale ograniczają się zwykle do popisów, co uznaje się za behawioralną adaptację do życia pod ziemią.
Odmieniec jaskiniowy jest gatunkiem wyjątkowo długowiecznym jak na swoje niewielkie rozmiary – przeciętna długość życia wynosi 68,5 roku, a przewidywana maksymalna długość życia przekracza sto lat. Przyczyny takiej długowieczności nie są znane – zarówno jego metabolizm podstawowy, jak i aktywność przeciwutleniaczy nie różnią się od występującej u gatunków krócej żyjących.
Występowanie.
Płaz zamieszkuje podziemne jaskinie Alp Dynarskich. Jego zasięg występowania sięga od północy południowej Słowenii i przyległego fragmentu północnego wschodu Włoch, rozciąga się na wschód i południe Chorwacji (nie obejmuje jednak najbardziej wysuniętych na południe obszarów tego państwa) i wschodnią Bośnię i Hercegowinę. Został introdukowany we Włoszech, w regionie Vicenza na północnym wschodzie kraju, na zachód od regionu naturalnego występowania odmieńca w tym kraju, gdzie trafił już w XIX wieku, a także we Francji − w podziemnym laboratorium w Pirenejach. Doniesienia o obecności zwierzęcia w zachodniej Czarnogórze nie zostały oficjalnie potwierdzone. IUCN za niepewne uznaje także występowanie płaza w Serbii.
Odmieniec zasiedla regiony krasowe, uformowane przez wapienie i dolomity, tworzące jaskinie. Podziemne wody większości z nich, o temperaturze od 5 do 15 °C, zachowują łączność z rzekami płynącymi przez pierwsze 50–100 km swego przebiegu w normalnym korycie, następnie zaś wstępujące pod ziemię. W zależności od grubości tego typu utworów geologicznych płaz bytuje od poziomu gruntu do głębokości 300 m. Wedle Briegleba płaz zamieszkuje głównie drobne szczeliny jaskiń, niedostępne dla człowieka. Można go spotkać także u wejść do jaskiń − zwłaszcza po powodziach czy ulewnych deszczach. Ogoniaste te spotykano nawet w opuszczonych kopalniach. Jest to jedyny europejski kręgowiec żyjący wyłącznie w jaskiniach.
Taksonomia.
Izolowane populacje wykazują podobną morfologię, znacznie różnią się natomiast pod względem enzymów. Wcześniej badacze wykorzystywali różnice w wymiarach ciała, barwie i pewnych cechach mikroskopowych, by wesprzeć podział na 5 oddzielnych gatunków. Współcześnie herpetolodzy zrozumieli jednak, że zewnętrzny wygląd płazów nie jest wystarczająco wiarygodny jako podstawa ich systematyki i mogą w nim zaistnieć znaczne różnice wynikające z odżywienia, stanu zdrowia i innych czynników, często takie różnice spotyka się pomiędzy osobnikami tej samej populacji. "Proteus anguinus" uważany jest więc dzisiaj za pojedynczy gatunek. Długość głowy stanowi najbardziej oczywistą różnicę pomiędzy odrębnymi populacjami − osobniki ze Stičny w Słowenii mają dla przykładu głowy średnio krótsze, niż te z położonego w tym samym kraju Tržicia i z Istrii.
Obecnie wyróżnia się dwa podgatunki. Większość populacji przynależy do "P. anguinus anguinus", prócz niego wyróżnia się "P. anguinus parkelj". Niektórzy badacze zwracają jednak uwagę, że różnice w budowie enzymów pomiędzy poszczególnymi populacjami podgatunku nominatywnego są większe, niż te dzielące go z czarnym odmieńcem. Podobne wnioski wynikają z badań DNA mitochondrialnego, które nie wykazuje większych różnic od odpowiadającego mu materiału genetycznego innych płazów. Dowodzą one odrębności populacji z Istrii oraz bliskiego spokrewnienia zwierząt z Liki i Krajiny z tymi zamieszkującymi tereny położone w okolicy południowej części wybrzeża Adriatyku. Odmieńce ze Słowenii dzielą się wedle autorów tych badań na dwie grupy. Do jednej z nich zalicza się także czarny odmieniec, zamieszkuje ona tereny położone bardziej na wschód od drugiej.
Czarny odmieniec.
Czarny odmieniec jaskiniowy ("Proteus anguinus parkelj" ) stanowi jedyny poza typowym wyróżniany podgatunek. Jest on endemitem podziemnych wód okolic Črnomelj w Słowenii, zamieszkuje obszar mniejszy, niż 100 km². Napotkali go po raz pierwszy w 1986 członkowie Slovenian Karst Research Institute, eksplorujący wody ze źródeł Dobličice Białej Krainie.
Kilka cech odróżnia go od podgatunku typowego:
Czarne odmieńce zamieszkują też cieplejsze i bliższe powierzchni wody, niż podgatunek typowy.
Jednakże nowsze badania (Goricki &amp; Trontelt 2006) zwracają uwagę na bardzo niewielkie różnice pomiędzy czarnym i typowym odmieńcem na poziomie molekularnym, niewystarczające dla rozróżnienia osobnych podgatunków.
Historia badań.
Odmieńca jaskiniowego przedstawiono po raz pierwszy prawdopodobnie jako dwie pary węży ze skrzydłami mogącymi być odwzorowaniem skrzeli na reliefie weneckiej kamiennej fontanny, prawdopodobnie pochodzącej z Karstu.
Jako pierwszy o zwierzęciu wspomniał Janez Vajkard Valvasor w "The Glory of the Duchy of Carniola" (1689), nazywając go smoczym niemowlęciem. Obfite słoweńskie deszcze wymyły płazy z ich podziemnego siedliska, tworząc zalążek dla folklorystycznych wierzeń, jakoby smoki mieszkały pod skorupą ziemską, a odmieńce stanowiły potomstwo tych mitycznych bestii na wczesnym etapie rozwoju. We wspomnianej pracy Valvasor dokonał kompilacji lokalnych słoweńskich tradycji ludowych i zgromadził bogatą mitologię tyczącą stworzenia, jak i udokumentował jego obserwacje, opisując go jako długi zaledwie na piędź, pokrewny jaszczurce, w skrócie glista lub robak, jakich wiele występuje w tych stronach.
Pierwszy badacz, który zyskał żywego odmieńca, to lekarz i naukowiec z Idriji, Giovanni Antonio Scopoli; wysłał on martwe osobniki i rysunki współpracownikom i kolekcjonerom. Josephus Nicolaus Laurenti, który jako pierwszy krótko opisał tego płaza w 1768, nadał mu nazwę naukową "Proteus anguinus". Z końcem wieku Carl Franz Anton Ritter von Schreibers z Naturhistorisches Museum z Wiednia zainteresował się anatomią zwierzęcia. Osobnika otrzymał od Žigi Zoisa. Schreibers zaprezentował swe odkrycia w 1801 przed Royal Society w Londynie, a później także w Paryżu. Wkrótce odmieniec stał się zwierzęciem szeroko rozpoznawalnym i otaczanym znaczną uwagą, w rezultacie czego tysiące osobników wysłano do naukowców i kolekcjonerów na świecie. Bazę dla funkcjonalnych i morfologicznych badań w Słowenii założył prof. Lili Istenič w latach osiemdziesiątych XX wieku. Do wiodących zespołów poznających odmieńca ponad 20 lat później należy "Research Group for functional morphological Studies of the Vertebrates" na Wydziale Biologii Uniwersytetu w Lubljanie pod przewodnictwem prof. Borisa Buloga.
W 1821 r. Configliachi i Rusconi zaobserwowali reakcję odmieńca na światło, przypisali jednak wrażliwość na nie skórze. Oczy zwierzęcia badali w drugiej połowie XIX wieku Kohl, Hess i Joseph. W 1857 Leydin doszukał się chrzęstnych struktur w twardówce, co w 1882 potwierdził Desfosses. W 1889 Hess doszedł do wniosku, że budowa oka dorosłego odmieńca jest efektem zatrzymania się rozwoju tego narządu na poziomie drugorzędowego pęcherzyka z następczą degeneracją i utratą soczewki. Wszystko to potwierdził Schlampp, który w 1890 dokładnie opisał histologię oka odmieńca. W tym samym roku Dubois poddał je eksperymentom. W pierwszej połowie XX wieku sekcje opisane w 1908 autorstwa Hirsch-Tabora i w 1931 przez Krehta wykazały braki struktur odpowiedzialnych za zmysł wzroku (niestety ta pierwsza bazowała na pojedynczym tylko osobniku, a autor drugiej nie zdołał odnaleźć nerwu wzrokowego).
Regenerujące komórki nabłonka jelitowego odmieńca brano niegdyś za gruczoły jelitowe. W 1927 Dawson zauważył ich podobieństwo do występujących u gatunku "Necturus americanus". Struktury te nie są jednak ani PAS-dodatnie ani AB-dodatnie. Nie udało się również zaobserwować żadnej aktywności wydzielniczej, a w 1963 Trier zauważył podobieństwo w stosunku do niezróżnicowanych komórek ludzkich krypt jelitowych. Gallego-Huidobro "et al." w 1992 dopatrzyli się też podobieństwa z bazalnymi komórkami przełyku bezogonowych.
Płaza wykorzystał Karol Darwin w swym słynnym dziele "O powstawaniu gatunków", podając go jako przykład redukcji nieużywanych struktur.
Obecnie odmieńca uważa się za świetny model organizmu, który przystosował się do życia w ekstremalnych warunkach: w ciemności, w warunkach niedostatku żywności i tlenu.
Zagrożenia i ochrona.
IUCN nie posiada wielu informacji na temat liczebności zwierzęcia, aczkolwiek najpospolitsze wydaje się ono w Słowenii i Chorwacji. Wedle tej organizacji czarnych odmieńców pozostało bardzo niewiele. Całkowita ilość osobników opisywanego gatunku obniża się, podobny trend dotyczy populacji z Postojnej w Słowenii i Gorizy we Włoszech.
Odmieniec jaskiniowy wymaga czystych wód i jest bardzo wrażliwy na zmiany w środowisku, co wiąże się z jego adaptacjami do specyficznych warunków jaskiniowych. Zagrażają mu zmiany w środowisku, przemiana leżących nad jaskiniami terenów dawniej leśnych i pasterskich, rozwijających się turystycznie i ekonomicznie, a także skażenie. Wodne ekosystemy jaskiń krasowych są bardzo czułe na każdy rodzaj zanieczyszczeń. Skażenie tych podziemnych zbiorników wynika z dużej ilości nieczystości wymywanych z miejsc składowania przez deszczówkę, jak również przypadkowych wycieków różnych cieczy. Reakcja na skażenie w podziemnym zbiorniku wodnym zależy od rodzaju i ilości zanieczyszczeń, a także struktury skał, przez które przedziera się woda. Samooczyszczanie się tych jaskiń nie zostało jeszcze w pełni zrozumiane, ale przebiega zupełnie inaczej, niż w przypadku wód naziemnych. Wśród najpoważniejszych zanieczyszczeń chemicznych wymienia się powodowane chlorowanymi węglowodorowymi pestycydami, nawozami, polichlorowanymi bifenylami, które to związki są lub były używane w rozmaitych procesach przemysłowych, metalami, jak rtęć, ołów, kadm czy arsen. Wszystkie wymienione substancje pozostają w środowisku, a naturalna degradacja, jeśli już występuje, przebiega wolno. Dodatkowo wszystkie są toksyczne dla organizmów żywych, kumulując się w nich i osiągając niebezpieczne stężenia. Słoweńskie jaskinie stały się sławne z powodu zamieszkujących je zwierząt niespotykanych nigdzie indziej. W związku z rzadkością odmieńca jest on też popularny wśród kolekcjonerów, którzy mogą okazać się niebezpieczni dla gatunku, jeśli odłowionych zostanie zbyt dużo osobników.
Istnieje nielegalny odłów zwierzęcia w celach handlowych, nie wiadomo jednak nic o skali tego zjawiska.
Czerwona lista IUCN od 1986 kataloguje odmieńca jaskiniowego jako gatunek wrażliwy (VU − vulnerable), kierując się rozczłonkowanym i ograniczonym zasięgiem występowania, a także ciągle obniżającą się liczebnością. Gatunek obejmują załącznik II konwencji berneńskiej oraz załączniki II i IV dyrektywy siedliskowej Unii Europejskiej (92/43/EEC). Załącznik II rzeczonej dyrektywy wymienia gatunki roślin i zwierząt będące przedmiotem zainteresowania Wspólnoty, których ochrona wymaga wyznaczenia specjalnych obszarów chronionych. Tworzą one sieć Natura 2000. Załącznik IV wymienia gatunki roślin i zwierząt będących przedmiotem zainteresowania Wspólnoty, które wymagają ścisłej ochrony. Odławianie i posiadanie w ograniczonej liczbie odmieńców jaskiniowych dozwolone jest jedynie w ściśle określonych przypadkach, określanych przez lokalne władze.
Odmieńca jaskiniowego objęto w Słowenii ochroną w 1922 wraz z całą fauną jaskiń, ale nie była ona efektywna, rozwijał się czarny rynek. W 1982 zwierzę umieszczono na liście gatunków rzadkich i zagrożonych. Handlu wszystkimi zamieszczonymi tam taksonami zabroniono. Po przystąpieniu do Unii Europejskiej Słowenia musiała wdrożyć mechanizmy ochrony gatunku przewidziane w dyrektywie siedliskowej. Płaz figuruje też na czerwonej liście zagrożonych gatunków tego kraju. Jaskinie zamieszkiwane przez odmieńca włączono w słoweńską część sieci Natura 2000.
W Chorwacji zwierzę to podlega prawu chroniącemu płazy – posiadanie dozwolone jest jedynie dla celów badawczych za zgodą Narodowej Administracji Natury i Ochrony Środowiska. Statusu ochrony gatunku w Bośni i Hercegowinie jeszcze nie zdefiniowano.
We Włoszech płaz zamieszkuje regiony chronione, jak Riserva Naturale Regionale dei Laghi di Doberdò e Pietrarossa. Jednakże niektórzy specjaliści uznają go za zagrożonego. Zaliczają go do płazów o najwyższym ryzyku zagrożenia i wiążą to z wysoką specjalizacją tego zwierzęcia.
IUCN zwraca uwagę na potrzebę ochrony czarnego podgatunku, posiadającego ograniczony do kilku łączących się z podziemnymi jaskiniami zagłębień na niewielkim obszarze, zasięgu występowania.
W kulturze.
Odmieniec jaskiniowy stanowi symbol dziedzictwa naturalnego Słowenii. Po 300 latach od odkrycia cały czas spotyka się z entuzjazmem naukowców i szerszej opinii publicznej. Postojna stanowi jedno z miejsc narodzin speleologii z powodu odmieńca właśnie i innych rzadkich mieszkańców takich siedlisk, jak choćby "Leptodirus hochenwartii". Odmieniec wiąże się ze sławą jaskini Postojnej. Słowenia wykorzystuje to do promowania ekoturystyki w niej i innych częściach swego terenu krasowego. Wycieczki w Postojnej obejmują też zwiedzanie stacji speleologicznej z wiwarium odmieńca, ukazują różnorodne aspekty środowiska jaskiń.
Płaz widniał również na słoweńskiej monecie o wartości dziesięciu stotinów. Użyczył także imienia najstarszemu słoweńskiemu magazynowi popularnonaukowemu "Proteus", wydanemu po raz pierwszy w 1933.

</doc>
<doc id="160415" url="https://pl.wikipedia.org/wiki?curid=160415" title="Ropucha zielona">
Ropucha zielona

Ropucha zielona ("Bufotes viridis") – pospolity gatunek płaza z rodziny ropuchowatych. Wyróżnia się zieloną barwą. Zasięg jej występowania jest szeroki (Europa, Afryka i Azja). Zasiedla zróżnicowane siedliska, preferuje ląd nad wodę. Żywi się drobnymi bezkręgowcami. Samica składa w zbiorniku wodnym kilka tysięcy jaj, z których wylęgają się kijanki. Odnotowano krzyżowanie się z ropuchą szarą. Całkowita liczebność ulega spadkowi, pomimo tego zwierzę na większej części swego zasięgu występowania jest pospolite.
Systematyka.
Gatunek umieszczano niegdyś w rodzaju "Bufo". Później jednak usunięto z niego wiele gatunków, przenosząc je do innych rodzajów. Frost i współpracownicy (2006) ustanowili ropuchę zieloną gatunkiem typowym odrębnego od "Bufo" rodzaju "Pseudepidalea". Jednakże niektóre badania wskazują, że również nie jest on monofiletyczny. Dubois i Bour (2010) odkryli, że "Pseudepidalea" jest młodszym synonimem rodzaju "Bufotes" Rafinesque (1815).
Kladogram za Van Bocxlaer "et al", 2009 ukazujący pozycję ropuchy zielonej wśród ropuchowatych. Widać, że umieszczane z nią dawniej w jednym rodzaju "Bufo" gatunki znajdują się w różnych miejscach kladogramu. Poza tym jeden z gatunków zaliczonych do rodzaju "Pseudepidalea" zajmuje miejsce oddalone od innych przedstawicieli rodzaju.
Morfologia.
Długość ciała wynosi od (4,8) 5 do 10 (12) cm, przy czym samice, osiągające średnio 10,5 cm, przerastają samce, mierzące tylko 8,5. U źródeł dymorfizmu płciowego leży głównie różny przeciętny wiek zwierząt, a w mniejszym stopniu stan środowiska.
Jasny, szary, szarożółty, popielaty lub oliwkowy grzbiet pokrywa ciemnozielone lub żywozielone plamkowanie, kształt plamy nie jest regularny. Pojawiają się tam i na bokach także pomarańczowoczerwone i czerwonawe kropki, gruczoły jadowe, których liczbą ropucha zielona nie może się równać z "Bufo bufo". Brzuszna strona ciała obfituje z kolei w plamy koloru szarego lub też jest jednolicie szara. Skórę pokrywają brodawki. W czasie sezonu rozrodczego samce są bardziej zielone od bardziej szarych samic.
Za oczami o poziomych źrenicach widnieją wydatne gruczoły przyuszne. Występuje błona bębenkowa. Samce mają rezonatory używane do nawoływań.
Na wewnętrznym brzegu stępu występuje podłużny fałd skórny. 4. palec stopy ma na spodzie pojedynczy rząd modzeli stawowych, inaczej niż w przypadku ropuch szarej i paskówki, mających aż 2 takowe rzędy.
Fizjologia.
Fizjologia tego popularnego gatunku stanowiła przedmiot licznych badań.
Wydzieliny gruczołów.
Gruczoły ropuch wydzielają jad zawierający bufotalinę działającą na serce i bufogeninę (związek halucynogenny i uspokajający).
Przebadano również wydzielinę gruczołów śluzowych osobników przechodzących właśnie przeobrażenie. Wykazuje ona co najmniej dwa różne rodzaje komórek stożkowatych. Wydzielają one mucyny, związki o budowie glikoproteinowej biorące udział w osmoregulacji oraz mechanicznej i chemicznej ochronie zwierzęcia. Eksperymenty z użyciem między innymi fitoaglutynim z bieluni dziędzierzawej, śnieżyczki przebiśnieg i "Maackia amurensis" wykazały przeważnie reszty mannozy, galaktozy i kwasu sjalowego przyłączonego za pomocą wiązania glikozydowego α(2→3).
Osmoregulacja.
Zwierzę bardzo dobrze znosi zasolenie: w temperaturze 25°C wytrzymuje stężenia 19%, a niektóre osobniki nawet 23%. W niskim zasoleniu jego osocze jest hipertoniczne, w wysokim jednak staje się izotoniczne, za co odpowiada w 85% wzrost stężenia chlorku sodu, w małej części (5-10%) mocznika. Oczywiście takie zmiany osocza pociągają za sobą modyfikacje stężeń w innych płynach ustrojowych. Nadmiar soli opuszcza organizm ropuchy wraz z moczem. Mocznik wydalany jest także przez skórę, na której występują miejsca wrażliwe na amiloryd (lek moczopędny) i floretynę.
Występowanie.
Zasięg występowania gatunku jest dosyć duży. Na zachodzie sięga on Niemiec (oprócz północnego wschodu i części obszarów południowych) i wschodniego krańca Francji. Zajmuje też Austrię bez zachodu i centrum kraju. Na południowym zachodzie sięga północnego wschodu Włoch, a jego granica przebiega dalej wybrzeżem Adriatyku i kolejnych mórz aż do Czarnego. Dalej, na południowym wschodzie, wschodzie, a w końcu północy, granica zasięgu przebiega w Federacji Rosyjskiej (obwód kurgański, obwód czelabiński, Kraj Permski (na południu), Udmurcja, obwód kirowski, obwód niżnonowogrodzki, obwód iwanowski, obwód jarosławski, obwód pskowski), zahaczając też zachodni Kazachstan (Tselinograd, obwód pawłodarski), aż do doliny rzeki Ishim i rezerwatu Markakol. Na północy ropucha zielona sięga południowego wschodu Estonii, zajmuje większą część Łotwy (bez północnego zachodu). Dalej znowu zasięg występowania ograniczany jest przez akwen morski, tym razem Morze Bałtyckie, lub też sięga aż po południowe wybrzeża Szwecji, do 59°N. Nieraz znajduje się informacje o bytności zwierzęcia w Norwegii.
Gatunek nie bytuje jednak w całym obszarze leżącym w obrębie powyżej podanych granic: nie spotyka się go na południu Polski (według polskich źródeł w Tatrach występuje rzadko, jeśli w ogóle, osiągając w nich wysokość 1000 m n.p.m., często spotyka się go zaś na południowych stokach Pienin), w niewielkiej zachodniej części Czech (większość stanowisk w kraju znajduje się na północy z wyjątkiem obszarów najdalej wysuniętych, gdzie jest ich bardzo mało, dużo jest ich też na południowym zachodzie) i w większej części Słowacji (oprócz zachodu i południa kraju). Nie ma go również na niektórych obszarach położonych na zachodzie Ukrainy oraz w Rumunii, zajmuje zaś całe terytoria następujących państw: Albania, Bośnia i Hercegowina, Czarnogóra, Serbia, Słowenia, Mołdawia, Bułgaria, Chorwacja, Macedonia Północna, Grecja, Cypr, Malta, Białoruś. Niekiedy można spotkać się z informacją, że ropucha ta występuje na terenie całej Polski. Poza tym płaz zamieszkuje też wyspy Morza Śródziemnego, jak Korsyka, Sardynia, Sycylia i wymieniona już Malta.
W Szwajcarii gatunek wyginął, choć niektóre źródła nadal podają kraj wśród państw zamieszkiwanych przez ropuchę. Jego obecność w Danii i Szwecji według IUCN nie została potwierdzona. Choć można znaleźć informacje o występowaniu gatunku w Afryce (na północy kontynentu), informacji tych nie potwierdzają bardziej wiarygodne źródła. Podają one raczej, że populacje z Egiptu, Jordanii czy Izraela należą do innych gatunków "Pseudepidalea variabilis" lub "Pseudepidalea boulengeri". IUCN nie wymienia też wśród miejsc życia zwierzęcia Iranu, Pakistanu i Afganistanu, podawanych przez inne źródła. Istnieją także doniesienia o spotkaniu gatunku w Chinach, Kirgistanie i Maroku.
Siedlisko.
Zwierzę zamieszkuje lasy (choć według niektórych źródeł ich unika), zadrzewione stepy, krzaki, tereny trawiaste, stepy a także góry. Preferuje miejsca silnie nasłonecznione. Zapuszcza się nawet na półpustynie i pustynie. Bytuje na wysokości od poziomu morza do 4600 m n.p.m. w górach. Dobrze radzi sobie w środowisku zmienionym działalnością ludzką, jak parki i ogrody. Wykorzystuje nawet fontanny. Osobniki spotyka się w obszarach miejskich, zwłaszcza w południowej części zasięgu występowania: istnieją doniesienia o spotkaniu płaza w Bukareszcie. Zwierzęta spotykano nawet na skażonym terenie w okolicy dużych przedsiębiorstw przemysłowych i na stertach odpadów.
Lepiej niż ropucha szara i paskówka, a także większość płazów, znosi suszę (umiera dopiero po stracie połowy wody swego ciała). Potrafi żyć daleko od zbiorników wodnych. Jednak mieszkając w suchym obszarze w nocy odwiedza zbiorniki wodne, by uzupełnić płyny. Unika natomiast obszarów podmokłych i o dużej wilgotności, jak torfowiska, mokradła, wilgotne lasy, choć niejednokrotnie i tam zamieszkuje. Toleruje temperaturę do 40°C.
Preferuje ląd ponad wodę. Pomimo znacznej tolerancji dla zmian stężeń elektrolitów woli zbiorniki o zasoleniu nie przekraczającym 8%.
Zwierzę to często poszukuje nowych miejsc. Jako szlaki wykorzystuje rowy i kanały.
Zachowanie.
Prowadzi nocny tryb życia. Wyrusza wtedy na polowanie. Dzień spędza w kryjówkach, sporządzanych przez siebie lub będących dziełem gryzoni. Niekiedy jednak pozostaje aktywna i w dzień.
Zwinniejsza od gatunku "Bufo bufo", przemieszcza się za pomocą skoków.
Poluje na bezkręgowce, jak owady, w tym chrząszcze i ich larwy, pająki. Ważną część jadłospisu dorosłego osobnika stanowią mrówki. Preferuje zdobycz chodzącą po ziemi. Wiosną w ich menu włączają się bezkręgowce wodne. W miastach często gromadzą się pod lampami, by polować na zwabione światłem owady. Często dorosłe osobniki poszczą podczas znajdywania sobie miejsca dla rozrodu.
W zimie kryje się pod wykrotami, kamieniami lub w budynkach.
Rozmnażanie.
Ropucha zielona nie ma specjalnych wymagań co do miejsca rozrodu. Przebiega on zarówno w zbiornikach stałych, jak i okresowych. Mogą to być bagna, stawy, jeziora, odnogi rzek i strumieni, a nawet rowy i kałuże. Wykorzystuje zbiorniki stworzone przez człowieka. Nigdy nie wybiera wody głębszej, niż pół metra. Nie widzi natomiast różnicy pomiędzy wodą słodką i słoną.
Sezon rozrodczy, skorelowany z odpowiednią temperaturą wody (co najmniej 10°C), rozpoczyna się w kwietniu lub maju. Samce wykształcają na przednich kończynach specjalne modzele. Zjawiają się ona na miejscu wcześniej, niż płeć przeciwna. Po zmierzchu rozpoczynają się nawoływania, które określa się nieraz jako najładniejsze spośród płazów Polski, porównuje się je do odgłosów wydawanych przez kanarka lub turkucia podjadka. Zapisuje się je jako „irrr-irrr-irrr”. Specjalne rezonatory u dołu jamy gębowej zapewniają odpowiednią siłę głosu. W trakcie godów osobniki zachowują aktywność również za dnia. Nie wszystkie osobniki zachowują się w ten sam sposób. Nieraz samica wybiera sobie partnera spośród starających się o nią samców, kiedy indziej to samiec dokonuje wyboru partnerki.
Występuje ampleksus pachowy. Samica składa (2000) 5000–15000 (30000) jaj ułożonych w długie, mierzące nawet kilka metrów (2–7)parzyste sznury o galaretowatej konsystencji. Każdy z nich zawiera 1 lub 2 rzędy ciemnych, regularnie ułożonych jaj, których jest kilka tysięcy. Udowodniono, że większe samice składają większą ilość większych jaj. Od zapłodnienia od opuszczenia osłonek jaja mija 3 dni.
Kijanki mierzą po wykluciu 3 mm, dorastają 5 cm długości. Pływają samotnie. Do ich pożywienia należą głównie detrytus i glony, a także pierwotniaki, wirki, mikroskopijne skorupiaki, tkanki roślin i obumarłych zwierząt. W dzień trzymają się w strefie przybrzeżnej, wieczorem zapuszczają się na większe głębokości. Czas, w którym następuje przeobrażenie, zależy od długości geograficznej i wysokości nad poziomem morza. Średnio larwy liczą wtedy 2 miesiące. Zazwyczaj na danym terenie większość osobników przechodzi je w tym samym czasie, by masowo pojawić się na lądzie i rozejść. Polują wtedy na skoczogonki, chrząszcze, roztocze i muchówki.
Dojrzałość płciową ropuchy zielone uzyskują w wieku średnio 2–4 lat. Obie płcie osiągają ją najwcześniej w drugim roku życia, mierząc od czubka pyska do kloaki co najmniej 45 mm. Samiec dojrzewa w wieku 1–3 lat, może rozmnażać się przez 8 lat. Czas, w którym osiąga dojrzałość, wyraźnie koreluje ze wskaźnikami określającymi wpływ człowieka na środowisko, czego nie stwierdza się w przypadku innych wartości liczbowych obliczonych dla tej płci. Ludzie mają za to znacznie większy wpływ na samice, dożywające wieku 6–15 lat, rozmnażające się przez 5–12 lat. Większość z nich dojrzewa dopiero w czwartym roku życia, osiągając pomiędzy 65 i 70 mm. Pozwala im to produkować większe skupiska jaj. W ich przypadku także długość okresu dojrzałości płciowej wykazuje związek z tymi wskaźnikami. Z drugiej strony wydaje się jednak, że okres, w którym zwierzę jest dojrzałe płciowo, nie różni się aż tak bardzo pomiędzy samcami i samicami, wykazuje natomiast różnice w zależności od miejsca. Sugerowano, że ta zależność może okazać się przydatna w ocenie jakości środowiska naturalnego. Na Kaukazie zwykle bezogonowe te dożywają 7–10 lat. Z drugiej strony najstarszy osobnik żyjący w niewoli umarł, mając 11,9 roku. Długość życia nie ma związku z rozmiarami ciała.
Zdarza się, że ropucha zielona tworzy hybrydy z ropuchą szarą. Przypadki takie notowano w Niemczech, Czechach, Austrii i Włoszech. Konieczne są dla ich powstania odpowiedni krajobraz (najlepiej pośredni między lasem i terenem otwartym) i zachodzący na siebie czas godów (co może być efektem późnej wiosny). Niektórzy naukowcy sugerują też, że zjawisko jest spowodowane degradacją środowiska. Wśród skrzeku i kijanek mieszańców występuje duża śmiertelność. Dowiedziono, że jedynie te pochodzące od samca ropuchy zielonej i samicy ropuchy szarej mają szansę przetrwać 12 dni po wykluciu. Dorosłe osobniki wykazują cechy pośrednie między gatunkami, z wyglądu bardziej przypominając ropuchę szarą.
Genetyka.
Diploidalna liczba chromosomów wynosi 11 par, czyli 2n=22. Ropucha zielona zalicza się do palearktycznej podgrupy łączącej blisko spokrewnione gatunki di-, tri- i tetraploidalne (wśród tych ostatnich "Bufo oblongus" i "Bufo pewzowi"). Jako jedyny obejmuje on płazy łączące wymienione cechy kariotypu z rozmnażaniem dwupłciowym. Określa się go jako podgrupę "B. viridis". W przypadku ropuchy zielonej opisano zaś osobniki triploidalne, zamieszkujące Himalaje w północnym Pakistanie. U ropuch odnotowano gamety o niezredukowanej liczbie chromosomów (diploidalne), połączenie dwóch takich gamet dałoby w efekcie potomstwo tetraploidalne.
Badania przeprowadzone na północy Grecji ujawniły duże zróżnicowanie genetyczne w obrębie gatunku. Jedna z przebadanych populacji cechuje się znaczną odrębnością od pozostałych. Natomiast wśród analizowanych loci aż 47% wykazuje polimorfizm. Struktura genetyczna populacji przypomina spotykaną u rzekotki drzewnej i żaby śmieszki.
Drapieżnicy.
Pomimo swych gruczołów ropucha zielona stanowi pożywienie innych zwierząt, wśród których wymienić można wiele węży. Kobra środkowoazjatycka woli ropuchy od żab.
Status.
Na większej części swego zasięgu występowania zwierzę jest pospolite. Rzadkie jest w północnej jego części, choć i tam spotyka się stanowiska o dużym zagęszczenie osobników nawet na terenach o silnym wpływie działalności ludzkiej. Na liczebność ropuchy zielonej pozytywnie wpływa występowanie gryzoni kopiących sobie nory, wykorzystywane przez płazy. W bardzo sprzyjających warunkach zagęszczenie może osiągnąć wartość 1 osobnik na m². Warto wspomnieć, że niedługo po metamorfozie notuje się wiele większe zagęszczenia malutkich ropuszek. Z kolei na niektórych terenach osobniki są na przemian to bardzo rzadkie, to pospolite. Wymienia się tu obwód moskiewski, gdzie stanowiły one rzadkość w XIX stuleciu, stały się liczne w latach siedemdziesiątych kolejnego wieku, by w latach osiemdziesiątych znowu zmienić trend i w następnej dekadzie trafić do "czerwonej księgi". Zmiany takie przypisuje się wieloletnim fluktuacjom klimatycznym. W Szwajcarii gatunek wyginął, a wysiłki mające na celu reintrodukcję na razie nie przynoszą rezultatów.
Całkowita liczebność zmniejsza się.
Główne zagrożenia dla ropuchy zielonej wiążą się z utratą środowiska jej rozrodu. Wymienia się tutaj zanieczyszczenie i osuszanie jej stanowisk, przy czym wysychanie powodowane jest nie tylko działalnością ludzką, ale może też zachodzić naturalnie. Spośród innych niebezpieczeństw wspomnieć należy o wypadkach drogowych. Z drugiej strony często stwierdza się większą obfitość ropuch w siedliskach antropogenicznych niż w naturalnych. O ile osuszanie zmniejsza jej liczebność, wylesianie odnosi w przypadku tego lubiącego tereny otwarte zwierzęcia skutek przeciwny. Ma to miejsce zwłaszcza w centrum i na zachodzie obszaru występowania. Poza tym zdarzało się już, że człowiek celowo wprowadzał ropuchę zieloną do ekosystemu, co wydarzyło się na Syberii.
Gatunek objęty jest II konwencji berneńskiej oraz aneksem IV dyrektywy siedliskowej Unii Europejskiej. Chroni go także prawo w wielu krajach, w tym Polsce, gdzie ropucha objęta jest ścisłą ochroną gatunkową. Poza tym stosuje się, między innymi, środki mające na celu zmniejszyć ilość ropuch ginących na drogach.
W kulturze.
Ropucha budzi w niektórych ludziach wstręt i obrzydzenie. Gatunek podejrzewano nawet o wywoływanie świerzbu.

</doc>
<doc id="160421" url="https://pl.wikipedia.org/wiki?curid=160421" title="Konstytucja Korsyki">
Konstytucja Korsyki

Konstytucja Korsyki – uchwalona w listopadzie 1755 roku oświeceniowa ustawa zasadnicza Republiki Korsykańskiej, krótkotrwałego państwa proklamowanego przez powstańców antygenueńskich pod przywództwem Pasqualego Paoliego. Jej ogłoszenie poprzedza zarówno konstytucję amerykańską z 1787 roku jak i Konstytucję 3 maja z 1791 r.
Władza ustawodawcza należała do wybieranego co 3 lata parlamentu, w którym mogli zasiadać mężczyźni mający ukończone 25 lat. Władzę wykonawczą sprawował prezydent Rady Wykonawczej.
Pozostała w mocy na terenach kontrolowanych przez republikę do jej upadku w 1769 roku, gdy wyspa została opanowana przez wojska króla francuskiego. Interwencja była skutkiem podpisanego rok wcześniej tajnego traktatu wersalskiego, w którym zadłużona u Ludwika XV Republika Genueńska cedowała wyspę w zamian za umorzenie należności i zwrot opanowanej przez powstańców korsykańskich sąsiedniej wyspy Capraia.
Została spisana w toskańskim dialekcie języka włoskiego, będącym wówczas językiem korsykańskich elit.

</doc>
<doc id="160423" url="https://pl.wikipedia.org/wiki?curid=160423" title="Czerwone krwinki">
Czerwone krwinki



</doc>
<doc id="160424" url="https://pl.wikipedia.org/wiki?curid=160424" title="Claude-Michel Schonberg">
Claude-Michel Schonberg



</doc>
<doc id="160425" url="https://pl.wikipedia.org/wiki?curid=160425" title="Microsoft Tablet PC">
Microsoft Tablet PC

Microsoft Tablet PC – termin stworzony w 2001 roku przez Microsoft dla komputerów przenośnych wykorzystujących rysik. Tablet został wyprodukowany zgodnie ze specyfikacją sprzętu opracowaną przez firmę Microsoft oraz udostępniał licencjonowaną kopię systemu "Windows XP Tablet PC Edition" lub jego pochodnych. 
Jest to urządzenie wzorowane na laptopach. Dodano do niego jednak cechę znaną z palmtopów – ekran dotykowy. Przekątne ekranów w tabletach są mniejsze niż w notebookach, np. 7, 8 lub 10 cali, jednakże pozostałe ich parametry (częstotliwość taktowania, wielkość RAM) dorównują notebookom. Posiada on wiele ułatwień, np. funkcje rozpoznawania pisma odręcznego, klawiaturę ekranową. Tablety PC oparte są głównie na systemach operacyjnych z rodziny Microsoft Windows lub Linux.
Rodzaje tabletów PC.
Podstawowym rodzajem tabletu PC jest konwertowalny tablet PC będący laptopem, którego ekran można obrócić a następnie złożyć, przez co uzyskuje on kształt tabletu. Istnieją także bardziej wyspecjalizowane booklet PC i zyskujące obecnie na popularności slate PC.
Konwertowalny tablet PC.
Konwertowalne tablety PC to główny i przez wiele lat najpopularniejszy rodzaj tego typu urządzeń. Charakteryzuje się możliwością rekonstrukcji z formy laptopa do formy płaskiego tabletu i wówczas przypomina konstrukcję typu slate PC. Po zmianie konfiguracji, korzystanie z fizycznej klawiatury nie jest możliwe, użytkownik musi zatem posługiwać się klawiaturą wirtualną dostarczaną mu przez system operacyjny. 
Przewagą najnowszych tabletów, w których nie ma wmontowanej klawiatury jest bardziej kompaktowy rozmiar w stosunku do konwertowalnych tabletów PC w trybie tabletu. Jednakże to właśnie obecność zintegrowanej klawiatury i touchpada jest uznawana przez konserwatywnych użytkowników laptopów za wyższość nad tabletami pozbawionymi klawiatury. 
Jedną z najbardziej istotnych wad tej konfiguracji jest konstrukcja zawiasu łączącego ekran z dolną częścią komputera, jako iż jest on umiejscowiony na środku, a nie podwójnie po bokach. Niektórzy producenci starali się ominąć ten problem wdrażając alternatywne mocowania ekranu.
Hybrydowy tablet PC.
Hybrydowy tablet PC, potocznie "hybryda", jest konstrukcją komputera o cechach zarówno laptopa, jak i slate PC. Podobnie jak w przypadku konwertowalnych tabletów PC, użytkownicy hybrydowych odpowiedników są w stanie obsługiwać urządzenie za pomocą myszy i touchpada, a jego ekran wyłącznie za pomocą rysika.
Chociaż na pierwszy rzut oka hybrydowy tablet PC wydaje się być konstrukcyjnie niemal identyczny z konwertowalnym tabletem PC, istnieje między nimi dość istotna różnica. W tym urządzeniu wszystkie najważniejsze podzespoły mieszczą się w monitorze (podobnie jak w iMacu). Klawiatura nie jest zatem integralną częścią tego komputera. 
Zasadniczą różnicą pomiędzy hybrydowym tabletem PC a slate PC jest fakt, iż do tego rodzaju komputera podłącza się klawiaturę obrotową, zatem uzyskuje się w rezultacie komputer przypominający konwertowalny tablet PC (a nie typowego laptopa jak w przypadku slate PC). Niemniej jednak w polskiej nomenklaturze nazwa "tablet hybrydowy" obejmuje zazwyczaj również i slate PC z powodu małej popularności typowych hybrydowych tabletów PC, jak i faktu, iż slate PC są konstrukcjami nowszymi, mającymi w założeniu zastąpić pozostałe typy tabletów PC. Powyższą nazwę często wykorzystuje się w mediach także w odniesieniu do tabletów typu transformer niebędących tabletami PC.
Booklet PC.
Booklet PC to konstrukcja przenośnego komputera o dwóch ekranach dotykowych. Zgodnie z nazwą, ten tablet PC ma formę przypominającą książkę, zatem jego ekrany są połączone ze sobą wertykalnie. Podobnie jak w przypadku trzech powyższych rodzajów tabletu PC, tak i tutaj użytkownik obsługuje ekran dotykowy rysikiem. Booklet PC z powodu swoich słabszych w stosunku do pokrewnych urządzeń parametrów spełnia funkcje organizatora, odtwarzacza muzyki i filmów lub e-papieru. 
Slate PC.
Slate PC jest tabletem PC pozbawionym klawiatury, przy czym istnieje możliwość jej podłączenia. Chociaż konstrukcyjnie wydaje się być tożsamy ze współczesnymi tabletami pokroju iPada, slate PC jest faktycznym komputerem osobistym typu IBM PC (tj. konstrukcją bazującą na architekturze x86) działającym wyłącznie na systemach Microsoftu, alternatywnie Linux. 
Urządzenia te powstały w odpowiedzi na słabnącą sprzedaż laptopów spowodowaną rosnącą popularnością tabletów. Ultrabooki i netbooki po koniecznym do ich użytku rozłożeniu traciły swój kompaktowy rozmiar, natomiast wciąż mało popularne konwertowalne tablety PC okazały się zbyt ciężkie do ich przenoszenia i korzystania poza domem lub miejscem pracy.
Slate PC jest następcą konwertowalnego tabletu PC. Główną cechą sprzętu jest posiadanie dotykowego ekranu, który użytkownik obsługuje bezpośrednio dłonią. Najpopularniejszym systemem operacyjnym dla urządzeń tego typu jest obecnie Windows 8. Od 2015 roku kiedy wydano Windows 10, urządzenia tego typu bazujące na tym systemie zaczęły stopniowo wypierać tablety z Windows 8. 
Slate PC produkują obecnie najwięksi producenci komputerów, tacy jak: Acer, Asus, HP, Toshiba, Samsung, Sony. Przykładem tego typu komputera jest Samsung Slate PC z 2012 roku lub Microsoft Surface. Pierwszym polskim slate PC jest Goclever Hybrid. 
W polskiej nomenklaturze slate PC są bardzo często nazywane "tabletami hybrydowymi", choć w nomenklaturze anglosaskiej jest to odrębny rodzaj tabletu PC.

</doc>
<doc id="160427" url="https://pl.wikipedia.org/wiki?curid=160427" title="Zatoczek łamliwy">
Zatoczek łamliwy

Zatoczek łamliwy ("Anisus vorticulus") − gatunek słodkowodnego ślimaka z rodziny zatoczkowatych (Planorbidae). 
Występowanie.
Przejrzyste wody z bogatą roślinnością w Europie – od południowo-wschodniej Anglii po Morze Kaspijskie. W Polsce występuje w regionach północnych i centralnych.
Muszla.
Muszla w kształcie cienkiego krążka z ostrą krawędzią, szeroka na 8–11 mm, liczba skrętów dochodzi do 5,5.
Ochrona.
Na terenie Polski był dawniej gatunkiem pospolitym. Obecnie jest rzadko spotykany, zagrożony wyginięciem i objęty ścisłą ochroną gatunkową.

</doc>
<doc id="160428" url="https://pl.wikipedia.org/wiki?curid=160428" title="Białe krwinki">
Białe krwinki



</doc>
<doc id="160436" url="https://pl.wikipedia.org/wiki?curid=160436" title="Decapoda">
Decapoda



</doc>
<doc id="160441" url="https://pl.wikipedia.org/wiki?curid=160441" title="Kwas erukowy">
Kwas erukowy

Kwas erukowy – organiczny związek chemiczny, jednonienasycony kwas tłuszczowy omega-9, występuje w rzepaku i gorczycy. Izomer "trans" kwasu erukowego znany jest jako kwas brasydynowy.
Badania na zwierzętach wykazały toksyczny charakter kwasu erukowego, powodujący stłuszczenie narządów miąższowych i uszkodzenie mięśnia sercowego. Blokuje on w sercu mitochondrialny system enzymatyczny utleniania kwasów tłuszczowych. Obecnie dostępny w sprzedaży olej rzepakowy jest uzyskiwany z uszlachetnionej, tzw. niskoerukowej odmiany rzepaku, gdzie zawartość tego kwasu w oleju jest bardzo niska (nawet poniżej 2%). Tradycyjny olej rzepakowy zawiera do 50% kwasu erukowego.

</doc>
<doc id="160445" url="https://pl.wikipedia.org/wiki?curid=160445" title="Anilina">
Anilina

Anilina – organiczny związek chemiczny, najprostsza amina aromatyczna.
Otrzymywanie.
Anilinę można otrzymać m.in. z benzenu w dwuetapowej reakcji nitrowania/redukcji:
1. Nitrowanie benzenu. Jest to reakcja substytucji elektrofilowej, w której kation nitroniowy , powstający z w wyniku protonowania i odszczepienia cząsteczki w obecności katalizującego , zostaje przyłączony do cząsteczki benzenu ze względu na silne działanie elektrofilowe tego jonu. W wyniku tej reakcji powstaje nitrobenzen:
2. Redukcja nitrobenzenu. W jej wyniku grupa nitrowa () zostaje zredukowana do grupy aminowej (). redukuje się katalitycznie gazowym wodorem lub przy użyciu takich czynników redukujących jak m.in. metaliczne żelazo, :
Powyższa metoda otrzymywania aniliny jest wykorzystywana szczególnie w syntezie barwników i wielu substancji farmakologicznych.
Anilina powstaje też w reakcji fenolu z amoniakiem w obecności chlorku cynkowego jako katalizatora:
Można również podziałać amoniakiem na chlorobenzen w obecności katalizatora, przy wysokiej temperaturze i ciśnieniu:
Właściwości.
Anilina to bezbarwna ciecz, brunatniejąca na powietrzu, o charakterystycznym zapachu (zepsutych ryb). Jest słabo rozpuszczalna w wodzie. Jej gęstość jest większa od gęstości wody. Wykazuje słaby odczyn zasadowy, reaguje z kwasami, dając łatwo krystalizujące sole, np.:
Zastosowanie.
Anilina ma szerokie zastosowanie:
Zagrożenia.
Jest substancją trującą, działa toksycznie przez drogi oddechowe, po połknięciu i w kontakcie ze skórą. W następstwie długotrwałego narażenia na kontakt stwarza poważne zagrożenie dla zdrowia. Anilina szczególnie silnie działa na krew i układ krwiotwórczy (niszczy czerwone krwinki). Jest traktowana jako potencjalny mutagen. Działa szkodliwie na organizmy żywe, w szczególności organizmy wodne (ekotoksyczność). W środowisku stopniowo ulega biologicznej degradacji.
Historia.
Po raz pierwszy została zsyntetyzowana w 1826 roku poprzez suchą destylację indygo. Badania nad chemicznymi własnościami aniliny odegrały dużą rolę w rozwoju syntez organicznych, zwłaszcza w dziedzinie barwników.

</doc>
<doc id="160449" url="https://pl.wikipedia.org/wiki?curid=160449" title="Jan Leon Kozietulski">
Jan Leon Kozietulski

Jan Leon Hipolit Kozietulski herbu Abdank (ur. 4 lipca 1778 lub 1781 w Skierniewicach, zm. 3 lutego 1821 w Warszawie) – pułkownik wojsk polskich, dowódca 3. szwadronu 1 Pułku Lekkokonnego Polskiego Gwardii Cesarskiej ("1er Régiment de Chevau-Légers Polonais de la Garde Impériale"), dowódca 3 Pułku Eklererów Gwardii Cesarskiej ("3e régiment des éclaireurs de la Garde impériale"), dowódca 4 Pułku Ułanów Królestwa Kongresowego. Baron Cesarstwa Francuskiego. Pochowany w podziemiach kościoła Świętej Trójcy w Belsku Dużym.
Wywód genealogiczny.
Uczestnik kampanii napoleońskich w latach 1806–1807 i 1808 r. w Hiszpanii. W kwietniu 1807 roku został dowódcą 3 szwadronu szwoleżerów. 30 listopada 1808 prowadził szarżę szwoleżerów na przełęczy Somosierra. Brał udział w kampanii austriackiej, w bitwie pod Wagram (1809), w kampanii rosyjskiej (1812–1813) i niemieckiej (1813–1814). Uczestnik bitwy narodów pod Lipskiem. Jego czyny są opiewane w pieśni "Marsz Kozietulskiego". W 1811 roku został baronem Cesarstwa Francji.
Był kawalerem i oficerem Legii Honorowej od 1809. Odznaczony Krzyżem Złotym Orderu Virtuti Militari w 1810, Orderem Zjednoczenia i rosyjskim Orderem św. Anny.
Zmarł po długiej chorobie, którą pogłębiło fałszywe podejrzenie o sprzeniewierzenie pułkowej kasy, w wieku 43 lat 3 lutego 1821 w Warszawie. W uroczystościach żałobnych uczestniczyły tysiące mieszkańców stolicy. Pochowany został w kościele parafialnym w Belsku Dużym.
Od jego nazwiska ukuty został w latach zaborów, a następnie powtarzany w latach PRL-u, a nawet w III RP termin "Kozietulszczyzna", dla podkreślenia skłonności Polaków do niepotrzebnej brawury prowadzącej do ogromnych strat bez widocznego efektu.
Był członkiem loży wolnomularskiej "Zum Tempel der Weisheit" (Świątynia Mądrości) w Warszawie i paryskiej "Saint Louis de la Martinique des Frères réunis".
Jego imieniem nazwano przedwojenny 3 Pułk Szwoleżerów Mazowieckich.

</doc>
<doc id="160450" url="https://pl.wikipedia.org/wiki?curid=160450" title="Jan Kozietulski">
Jan Kozietulski



</doc>
<doc id="160453" url="https://pl.wikipedia.org/wiki?curid=160453" title="Karaś srebrzysty">
Karaś srebrzysty

Karaś srebrzysty ("Carassius gibelio") – gatunek słodkowodnej ryby z rodziny karpiowatych (Cyprinidae), długo uznawany za podgatunek "Carassius auratus gibelio" karasia chińskiego. Nazywany jest również japończykiem.
Występowanie.
Karaś srebrzysty jest uważany za gatunek autochtoniczny dorzecza Amuru. Został introdukowany w środkowej i wschodniej Europie, na Syberii, w zlewiskach Morza Czarnego, Kaspijskiego, Aralskiego i Azowskiego.
Biotop: Śródlądowe wody słodkie.
Opis.
Z wyglądu podobny do karasia chińskiego, ale inaczej ubarwiony – grzbiet stalowogranatowy, boki srebrzyste. Inne widoczne zewnętrzne różnice polegają na tym, że jest trochę mniej wygrzbiecony. Górna krawędź płetwy grzbietowej jest nieco wklęsła. Ostatnie, twarde promienie płetwy grzbietowej i odbytowej są bardzo grubo piłkowane.

</doc>
<doc id="160456" url="https://pl.wikipedia.org/wiki?curid=160456" title="Bogoria (herb szlachecki)">
Bogoria (herb szlachecki)

Bogoria – polski herb szlachecki, noszący zawołanie "Bogoryja". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Bogoria jest jednym z 47 herbów adoptowanych przez bojarów litewskich na mocy unii horodelskiej z 1413 roku. 
Herb występował głównie wśród rodzin osiadłych w ziemi krakowskiej, sandomierskiej i na Mazowszu. Spośród najbardziej znanych rodów pieczętujących się herbem Bogoria, należy wymienić Wołłowiczów i Skotnickich.
Bogorii używał też Franciszek Bohomolec.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki, podając się na dzieła historyczne Szymona Okolskiego, Wacława Potockiego i Marcina Bielskiego, opisuje herb:
Elementy herbu Bogoria były niezmienne w większości źródeł od średniowiecza po współczesność. Największe różnice dotyczyły klejnotu herbowego (patrz sekcja: Ewolucje wizerunku).
Opis współczesny.
Opis skonstruowany współcześnie brzmi następująco:
"Na tarczy w" "polu czerwonym rogacina" "srebrna w słup, pod którą takaż rogacina" "na opak w słup."
"W klejnocie paw z rozpostartym ogonem i strzałą złamaną żeleźcem w górę w dziobie."
"Labry herbowe czerwone, podbite srebrem."
Geneza.
Najwcześniejsze wzmianki.
Najstarszy wizerunek herbu widnieje na pamiątkowej tablicy z czasu buntu żaków w Bolonii w 1321 lub 1322 roku. Na tablicy tej widnieją postacie trzech syndyków pośredniczących w rokowaniach pomiędzy studentami a miastem, wśród nich widoczny jest również Jarosław ze Skotnik (do buntu doszło w czasie jego pobytu na studiach) i jego herb Bogoryja.
Najwcześniejszy znany wizerunek pieczętny pochodzi z 1326 roku (pieczęć Jarosława z Bogorii, kanonika i archidiakona krakowskiego), natomiast zapis z 1408 ("Zapiski sandomierskie"). Późniejsze pieczęcie to m.in.: wojewody krakowskiego Mikołaja Bogorii (1334), abpa gnieźnieńskiego Jarosława ze Skotnik (1342), kantora gnieźnieńskiego Świętosława (1359), proboszcza gnieźnieńskiego Mikołaja z Kożuchowa (1368-1370), burgrabiego brzeskokujawskiego Dzierżsława z Kożuchowa (1380), podstolego i sędziego sandomierskiego Pawła (Paska) z Bogorii (1388), nieznanego właściciela (1464), Jakuba, sufragana płockiego (1478), Arnulfa z Mierzyńca (1466), Marcina ze Skotnik (1499).
W wyniku unii horodelskiej w 1413 herb został przeniesiony na Litwę. Do rodu Bogoriów przyjęty został bojar żmudzki Stanisław Wyssygyn. Pieczęć Bogoriów przywieszona do tego aktu nie pozwala jednak odgadnąć polskiego przedstawiciela tego rodu. Odczytany przez Semkowicza na pieczęci napis odnoszący się do Marka z Nakola jest później przez niego samego uznany za bardzo wątpliwy (nie wiadomo do jakiego ze znanych Bogoriów miałby się on odnosić).
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"".
Ewolucja wizerunku.
Dominującą barwą pola w źródłach średniowiecznych i wszystkich późniejszych jest czerwona. Taką barwę dano w herbarzach "Bellenville" (1360-1400), "Gelre" (1370-1395) i "Bergshammar" (XV wiek), oraz w "Klejnotach" Długosza i "Stemmata Polonica". Natomiast na przedstawieniu z Fryzu heraldycznego w opactwie w Lądzie, pole jest srebrne, zaś w herbarzu Grünenberga – czarne.
Herbarze "Gelre", "Bellenville" i "Bergshammar" i "Stemmata polonica" podają jako godło dwie rogaciny. Są one złączone na fryzie w Lądzie, w herbarzu "Gelre", na pieczęciach: Mikołaja z Bogorii (1334), abpa Jarosława ze Skotnik (1359), na biblii Jarosława ze Skotnik (1373), zwornikach w Kurzelowie, Skotnikach i Stopnicy oraz tablica herbowa na drzwiach w Skotnikach. Rogaciny są srebrne w herbarzach "Bellenville" i "Bergshammar", "Klejnotach" Długosza i "Stemmata", zaś złote w herbarzu "Gelre". Nietypową, błękitną barwę mają natomiast na fryzie w Lądzie. Jeśli chodzi o ułożenie godeł, to są one w słup na pieczęciach Mikołaja z Bogorii z 1334, w herbarzach "Gelre" i "Bergshammar" oraz w "Stemmata". W drugim wariancie w herbarzu "Gelre" natomiast, ułożone są w prawy skos. Srebrne rogaciny luzem będą standardowym godłem dla herbu Bogoria we wszystkich kolejnych okresach aż po współczesność.
Część źródeł średniowiecznych przekazuje informacje o labrach z wierzchem czerwonym, Józef Szymański domyśla się, że podbicie jest srebrne. Labry są w herbarzach "Bellenville", "Gelre", "Bergshammar" i na biblii abpa Jarosława ze Skotnik.
Wymienione herbarze przekazują ponadto informację o klejnocie, którym jest paw srebrny. Jednak na pieczęci Mikołaja Bogorii z 1334, klejnotem są rogaciny złączone w pas, na końcu ostrzy opierzone. Tak samo, ale bez opierzenia, jest w biblii abpa Jarosława. Alfred Znamierowski uważa taki właśnie klejnot za pierwotny klejnot herbu Bogoria.
Wiek XVI przyniósł zmianę w kształcie klejnotu – paw dodatkowo otrzymał strzałę (bądź rogacinę) w dziobie i ustawiono go na wprost. Pawia z rogaciną w dziobie przekazuje Bartosz Paprocki w "Gnieździe cnoty" oraz "Herbach rycerstwa polskiego", a także Marcin Bielski w "Kronice". Tak też wygląda klejnot w rękopisach Ossolińskiego.
Znakomita większość źródeł XVI-wiecznych podaje pole czerwone, zaś jako godło – dwie rogaciny srebrne. Tak jest w redakcjach Chigi, Łętowskiego, arsenalskiej i Kamyna "Klejnotów" Długosza, w herbarzu Ambrożego z Nysy, "Polonii" Kromera, w herbarzach Paprockiego, w "Kronice" i na portrecie Jarosława z Bogorii i Skotnik w "Catalogus Archiepiscoporum Gnesnensium". Odstępstwo znaleźć można w "Antyfonarzu" Klemensa z Piotrkowa z 1505, gdzie barwa pola tarczy jest niebieska i na miniaturze Samostrzelnika, gdzie pole jest złote. Wszystkie z wymienionych źródeł mają jako godło dwie rogaciny, ale u Kamyna są one połączone. Podobnie jest na nagrobku w Poniecu. Z kolei na pieczęci z 1581 dziedzica Truskowych Lachów, droga łącząca rogaciny jest przekrzyżowana (por. odmiana Bogorii – Białozór).
W XVI wieku zanotowano nietypowe odstępstwo od reguł rządzących barwieniem labrów – w rękopisie Ossolińskiego mają one błękitne podbicie.
W wiekach kolejnych utrwalił się wizerunek herbu z polem czerwonym, dwiema rogacinami i pawiem trzymającym złamaną strzałę, dlatego przy kolejnych przekazach szerzej wzmiankowane będą jedynie odstępstwa od tego schematu. Należy zaznaczyć, że wraz z poddaniem heraldyzacji godła, rogaciny zaczęto przedstawiać jak dwa żeleźce od strzał, tzn. zamiast stylizowanych żeleźców, jakimi są rogaciny, rysowano naturalne żeleźce.
Standardowy wizerunek Bogorii przekazują wszystkie herbarze XVII-wieczne: "Kleynoty..." J. A. Gorczyna (1630), "Orbis Poloni" Szymona Okolskiego (1641) oraz "Poczet herbów..." Wacława Potockiego (1696, tu bez opisu barw).
Wizerunek nie zmienia się w wieku XVIII. Antoni Swach i Kasper Niesiecki. Niesiecki dodatkowo opisuje kilka odmian herbu.
Herb pozostał niezmienny w XIX wieku, chociaż Nikołaj Iwanowicz Pawliszczew (1853) nie opisał barwy rogacin. Aleksander Łakier w "Heraldyce rosyjskiej" (1854) z kolei nie zamieścił wprawdzie wizerunku klejnotu, ale opisał go słownie. Juliusz Karol Ostrowski, autor "Księgi herbowej rodów polskich" (1897 – 1906) nie odciął się zasadniczo od przekazów z poprzednich epok, z drobną różnicą – strzała w dziobie pawia nie jest u niego złamana"".
Emilian Szeliga-Żernicki w "Die polnischen Stammwappen" (1904) również podaje strzałę w dziobie pawia nie złamaną. Podobnie zrobił Zbigniew Leszczyc w "Herbach szlachty polskiej" (1908), ale u niego dodatkowo paw był skierowany nienaturalnie, w lewo. Teodor Chrząński natomiast, w swych "Tablicach odmian" (1909) narysował pawia w klejnocie dość niewyraźnie, co, wobec braku opisu, nie pozwala stwierdzić czy trzyma on coś w dziobie. Chrząński wymienia też trzy odmiany Bogorii.
Opracowania współczesne, jak "Herbarz polski od średniowiecza do XX wieku" Tadeusza Gajla i "Herbarz rodowy" Alfreda Znamierowskiego, wobec rozbieżności w historycznych przekazach, nie zajmują wspólnego stanowiska na temat wyglądu klejnotu, chociaż zgadzają się co do kształtu samego podstawowego herbu. Tadeusz Gajl podaje wersje herbu zarówno z klejnotem średniowiecznym, jak i XVI-wiecznym (strzała złamana w dziobie pawia). To właśnie wersja Gajla figuruje w infoboksie. Alfred Znamierowski natomiast przytacza klejnot średniowieczny, inne wersje tylko wzmiankując.
Etymologia.
Według Szymańskiego "Bogoria" i pochodne nazwy to nazwy topograficzne, choć niewykluczone jest też imionowe pochodzenie nazwy.
XIX – wieczny historyk i heraldyk Franciszek Piekosiński również pisał o możliwym topograficznym pochodzeniu proklamacji herbu (wspomina trzy wsie tej nazwy – jedną parafialną w powiecie sandomierskim, drugą w tymże powiecie, parafia Skotniki, trzecią w powiecie łowickim, parafia Bąków). Według niego nazwa ta może też pochodzić od imienia "Bogor" (praojca rodu, właściciela wsi o tej nazwie).
Obecnie istnieje również kilka miejscowości w Polsce o nazwie Bogoria (patrz sekcja: Występowanie w heraldyce terytorialnej).
Legenda herbowa.
Podobnie jak w przypadku wielu innych herbów zawierających elementy strzał, również i powstanie Bogorii wiąże legenda z udziałem protoplasty rodu w krwawej bitwie:
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (85 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Abdank. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Bogoria':
Braczkowscy mają być jednego pochodzenia z Mokronowskimi, Gniazdowscy – z Tarnowskimi, Podlewscy (także Podlescy, Podłęscy) – ze Skotnickimi. Występujące na liście herbownych nazwiska Zabacki, Zubacki są właściwie przydomkami używanym przez jedną z gałęzi rodziny Tur (notowanej na Litwie od 1527).
Wissiger lub Wyssygier to różne wersje imienia wspomnianego wcześniej, adoptowanego do herbu Bogoria w 1413 roku, Stanisława Wyssygina. Jego potomkowie nosili później nazwisko w formie Wyssygin lub Wystynga, a po czasie przekształciło się w Wołłowicz.
Pozostałe nazwiska.
Kasper Niesiecki wspomina również w swoim herbarzu o nazwiskach Porębny oraz Tur.
Występowanie w heraldyce terytorialnej.
Kilka gmin i miast, oraz jeden powiat, upamiętniło swoje związki z Bogoriami umieszczając w całości bądź częściowo godła herbu Bogoria we własnych herbach.
Odmiany.
Wykształciło się względnie mało odmian herbu Bogoria. W przynajmniej dwóch wariantach funkcjonował herb Bogoria II. Dwa poglądy na jego wygląd istnieją od czasów Kaspra Niesieckiego, który przedstawił sprzeczne informacje na temat tego herbu. Według jednego, pole herbu jest czerwone, zaś w klejnocie widnieją trzy pióra strusie srebrne między czerwonymi. Według drugiego, pole jest zielone, pióra w klejnocie wszystkie srebrne. Obie opinie podają rogaciny połączone. Herbu tego używały według Gajla trzy rodziny. Według tego samego autora, kolejna odmiana Bogorii, Kurzeniec, miała być używana przez pięć rodzin. Istniały też odmiany będące herbami własnymi, przysługujące tylko pojedynczym rodom: Białozór i Porębny.
Istniała też odmiana hrabiowska Bogorii o nazwie Wołłowicz, przysługująca Wołłowiczom. Tytuł hrabiowski w Prusach uzyskał w 1798 Antoni Wołłowicz. Według Gajla za Leitgeberem i Siebmacherem, herb ten miał być zwykłą Bogorią z koroną hrabiowską, ale w "Herbarzu Królestwa Polskiego" można zobaczyć wizerunek z bordiurą, trzema piórami strusimi w klejnocie i trzymaczami (dzicy mężowie).

</doc>
<doc id="160459" url="https://pl.wikipedia.org/wiki?curid=160459" title="Ciśnienie hydrostatyczne">
Ciśnienie hydrostatyczne

Ciśnienie hydrostatyczne – ciśnienie w spoczywającej cieczy znajdującej się w polu grawitacyjnym (na ciecz działa jednorodna siła masowa). Analogiczne ciśnienie w gazie określane jest mianem ciśnienia aerostatycznego. Ciśnienie hydrostatyczne nie zależy od wielkości i kształtu zbiornika, a jeśli chodzi o miejsce w cieczy zależy tylko od głębokości.
Zależność ciśnienia od głębokości wynika wprost z prawa Pascala w obecności sił masowych. W cieczy na powierzchni ekwipotencjalnej siły masowej (tu grawitacji) ciśnienie ma stałą wartość, a zmienia się wzdłuż wektora siły masowej. Dla cieczy o jednakowej gęstości w obecności jednorodnego pola sił masowych określa je wzór:
gdzie:
Ciśnienie hydrostatyczne panujące w cieczy jest sumą ciśnienia wywieranego przez ciecz na danej wysokości i ciśnienia zewnętrznego. W przypadku zbiorników otwartych ciśnienie zewnętrzne jest ciśnieniem atmosferycznym.
Grawitacja w przypadku obu rodzajów ciśnień – hydrostatycznego i aerostatycznego – wywołuje zmianę ciśnienia w zależności od głębokości – im niżej tym większe ciśnienie. Jest ono skutkiem nacisku (ciężaru) ze strony słupa płynu położonego nad danym punktem – im wyższy słup, tym większy nacisk. Np. na Ziemi ciśnienie w wodzie (ciśnienie hydrostatyczne) zwiększa się co 10 m o jedną atmosferę techniczną. Ciśnienie powietrza na poziomie morza jest równe atmosferze fizycznej, jest ona w przybliżeniu równa atmosferze technicznej. Wynika stąd, że ciężar słupa powietrza nad powierzchnią ziemi jest w przybliżeniu równy ciężarowi słupa wody o wysokości 10 m (10 ton wody na metr kwadratowy).
W metalurgii do opisu ciśnienia wywieranego przez stopiony metal stosuje się termin "ciśnienie metalostatyczne".

</doc>
<doc id="160460" url="https://pl.wikipedia.org/wiki?curid=160460" title="Allan Starski">
Allan Starski

Allan Mieczysław Starski (ur. 1 stycznia 1943 w Warszawie) – polski scenograf filmowy i teatralny, laureat Oscara.
Życiorys.
Jest synem scenarzysty i autora tekstów piosenek Ludwika Starskiego. Ukończył w 1969 studia na Wydziale Architektury Wnętrz Akademii Sztuk Pięknych w Warszawie. W tym samym roku rozpoczął pracę jako scenograf filmowy w Zespołach Polskich Producentów Filmowych.
Allan Starski jest autorem scenografii do wielu filmów kinowych, współpracował wielokrotnie z Andrzejem Wajdą, a także m.in. z Krzysztofem Kieślowskim, Januszem Zaorskim, Agnieszką Holland, Romanem Polańskim i Władysławem Pasikowskim.
W 1979 wraz z Marią Osiecką-Kuminek otrzymał Brązowe Lwy Gdańskie za scenografię do filmu "Panny z Wilka". W 1993 wraz ze scenograf Ewą Braun został laureatem Oscara za scenografię do filmu "Lista Schindlera" w reżyserii Stevena Spielberga. W 2000 otrzymał Orła za scenografię do "Pana Tadeusza" Andrzeja Wajdy, w 2003 tę samą nagrodę za scenografię do "Pianisty" Romana Polańskiego, a w 2013 za scenografię do "Pokłosia" Władysława Pasikowskiego. Jego praca przy "Pianiście" została także wyróżniona Cezarem.
Autor książki "Scenografia" z 2013.
Uzyskał członkostwo w Stowarzyszeniu Filmowców Polskich (2007 zasiadał w zarządzie głównym tej organizacji), a także w Europejskiej Akademii Filmowej i Polskiej Akademii Filmowej.
W 2013, "za wybitne zasługi dla polskiej i światowej kultury, za osiągnięcia w pracy twórczej i działalności artystycznej", został przez prezydenta Bronisława Komorowskiego odznaczony Krzyżem Komandorskim Orderu Odrodzenia Polski. W 2014 otrzymał Złoty Medal „Zasłużony Kulturze Gloria Artis”. W 2015 odsłonił swoją gwiazdę w Łódzkiej Alei Gwiazd.

</doc>
<doc id="160461" url="https://pl.wikipedia.org/wiki?curid=160461" title="Wybory parlamentarne w Niemczech w 1976 roku">
Wybory parlamentarne w Niemczech w 1976 roku

Wybory do niższej izby parlamentu Republiki Federalnej Niemiec (Bundestagu), odbyły się 3 października 1976 roku. Ponownie zwyciężyła koalicja SPD-FDP, kanclerzem pozostał Helmut Schmidt.

</doc>
<doc id="160462" url="https://pl.wikipedia.org/wiki?curid=160462" title="Polifoniczność">
Polifoniczność

Polifoniczność – w literaturze utwór "wielogłosowy", w którym każda postać lub idea jest samodzielna i równouprawniona. Źródłem nazwy "utwór polifoniczny" jest muzyka. Przykłady powieści polifonicznych "Zbrodnia i kara" F. Dostojewski, "Na wysokiej połoninie" S. Vincenz, "Wojna końca świata" Mario Vargasa Llosy. Wśród pisarzy współczesnych polifoniczną literaturę tworzy m.in. Michael Cunningham.

</doc>
<doc id="160463" url="https://pl.wikipedia.org/wiki?curid=160463" title="Bojcza (herb szlachecki)">
Bojcza (herb szlachecki)

Bojcza ("Boycza, Modzel, Modzele, Modzelie, Piaseczna, Piasnicza, błędnie – Świeńczyc") – polski herb szlachecki, używany przez kilka rodzin. Herb w średniowieczu był nazywany i barwiony inaczej niż w czasach późniejszych.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym potrójny krzyż złoty.
W klejnocie trzy pióra strusie.
Wersja pierwotna, średniowieczna, miała krzyż srebrny, klejnot nieznany.
Historia.
Najwcześniejsze wzmianki.
Brak pieczęci z tym herbem. Pierwszy znany zapis sądowy z 1453 roku ("Mazowieckie zapiski herbowe" jako "Modzele" i "Pyasseczna").
Ewolucja wizerunku.
Tylko dwa źródła średniowieczne zawierają wizerunki bądź opis tego herbu. W "Stemmata polonica" oraz w "Klejnotach" Długosza herb ma pole błękitne. "Stemmata" dodatkowo opisują barwę krzyża jako srebrną.
Średniowieczne barwy herbu utrzymały się także w przekazach XVI-wiecznych. Tak odtwarzali herb: Kamyn w kontynuacji "Klejnotów" Długosza, Ambroży z Nysy i Bartosz Paprocki w "Herbach rycerstwa polskiego" oraz "Gnieździe cnoty".
Herbarze XVII-wieczne wprowadziły nowy element w postaci klejnotu – trzech piór strusich. Barwy nadal nie uległy zmianie. Tak opisują herb Bojcza herbarze: "Kleynoty..." J. A. Gorczyna (1630), "Orbis Poloni" Szymona Okolskiego (1641). Natomiast "Poczet herbów..." Wacława Potockiego (1696) nie opisał barw.
Jeszcze na początku XVIII wieku, barwy herbu przekazywano jako pole błękitne i godło srebrne. Tak jest w herbarzyku Antoniego Swacha (1705). Dopiero Kasper Niesiecki wprowadził nowość w postaci czerwonego pola herbu i złotego godła. Nieznana jest przyczyna tej zmiany, Niesiecki powołuje się tutaj na "Gniazdo cnoty" Paprockiego, mimo iż przekazuje ono przecież pole błękitne i krzyż srebrny. Autor zna też i ten wariant barwny, przypisując go Okolskiemu. Mimo iż Niesiecki nie zajął stanowiska jakie właściwie powinny być barwy herbu, układ czerwień-złoto będzie odtąd powielany aż do współczesności.
Czerwone pole i złote godło dał Nikołaj Pawliszczew (1853), ale Aleksandr Łakijer w "Heraldyce rosyjskiej" (1854) podał dwie wersje barwne. Juliusz Karol Ostrowski, autor "Księgi herbowej rodów polskich" (1897 – 1906) podaje herb jak u Pawliszczewa.
Opinię Ostrowskiego podzielają heraldycy XX-wieczni: Emilian Szeliga-Żernicki w "Die polnischen Stammwappen" (1904) i Zbigniew Leszczyc w "Herbach szlachty polskiej" (1908).
Opracowania współczesne, jak "Herbarz polski od średniowiecza do XX wieku" Tadeusza Gajla i "Herbarz rodowy" Alfreda Znamierowskiego, wobec rozbieżności w historycznych przekazach, nie zajmują wspólnego stanowiska na temat barw herbu. Tadeusz Gajl podaje obie wersje jako osobne herby ("Bojcza" i "Modzela"). Alfred Znamierowski natomiast wersję średniowieczną opisuje słownie.
Legenda herbowa.
Nie została sformułowana żadna konkretna legenda na temat genezy tego herbu. Kasper Niesiecki pisze:
Etymologia.
Józef Szymański podaje, że "Modzele" ("Modzelie") to nazwa imionowa, mająca odniesienie w nazwie osobowej, choć nie wyklucza też, że nazwa pochodzi od przezwiska "modzel", oznaczającego odcisk, nagniotek. "Piaseczna" to według Szymańskiego nazwa przezwiskowa od "piaseczna", piaszczysta, znajdująca się w piasku.
"Bojcza" miała być wedle Szymańskiego pierwotnie nazwą innego herbu, z podwójnym krzyżem (zapisywaną w średniowieczu "Buńcza", "Bujne"). Nazwy tej miał omyłkowo użyć w stosunku do Modzeli Paprocki w "Herbach" (w "Gnieździe" nazwa jest prawidłowa). Od czasów "Herbów", nazwa "Bojcza" przyjęła się jako główna nazwa omawianego herbu.
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego" Tadeusza Gajla. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Występowanie na liście nazwiska nie musi oznaczać, że konkretna rodzina pieczętowała się herbem Bojcza. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę.
Herbowani według Gajla.
Tadeusz Gajl wymienia następujące nazwiska:
Babiński, Borawski, Bucki, Czochański, Czuchański, Dąbrowski, Drozdowski, Klepacki, Leśniewski, Leśniowski, Modzela, Modzelewski, Rakowski, Rekowski, Rybałtowski, Twarowski, Zakliczewski.

</doc>
<doc id="160464" url="https://pl.wikipedia.org/wiki?curid=160464" title="Jan Wnęk">
Jan Wnęk

Jan Wnęk (ur. 30 marca lub 28 sierpnia 1828 w Kaczówce w gminie Radgoszcz koło Dąbrowy Tarnowskiej, zm. 10 lipca 1869 w Odporyszowie) – polski cieśla i rzeźbiarz. Domniemany konstruktor pierwszego na świecie sterowalnego, załogowego statku powietrznego cięższego od powietrza, na którym odbył co najmniej kilka lotów w latach 1865–1869. Miłośnicy jego sztuki nadali mu przydomki: "Wit Stwosz z Powiśla" i "Mistrz zapatrzony w gotyk". Ludzie pamiętający o jego osiągnięciach konstruktorskich i wyczynach lotniczych mówili o nim: "Ikar znad Dunajca", "Chłopski Ikar" lub "polski Leonardo da Vinci". Jego sukcesy jako pioniera lotnictwa nie są jednak uznawane przez część historyków, ze względu za brak dostatecznie silnych dowodów.
Dzieciństwo.
Urodził się 28 sierpnia 1828 roku (według niektórych źródeł – 30 marca 1828 roku) w nieistniejącym już dziś przysiółku Kaczówka (wówczas przypisanym do wsi Żdżary), w odległości 16 km od Odporyszowa. Rodzice Jana – Marcin i Tekla z domu Droszcz (Drożdż) – byli chłopami pańszczyźnianymi.
W wielu opracowaniach pojawiają się informacje jakoby był analfabetą i samoukiem, a wszystko czego w życiu dokonał, powstało w wyniku jego własnych dociekań i badań, niektórzy biografowie powątpiewają w to, gdyż w ramach konsekwentnej akcji germanizacyjnej dzieci chłopskie w wieku od 6 do 12 lat były wówczas objęte obowiązkową nauką w masowo tworzonych przez władze austriackie tzw. "szkołach trywialnych", a także w kościelnych szkołach parafialnych. Nauczanie prowadzone w języku niemieckim było niezrozumiałe i obce dla polskiej społeczności wiejskiej, więc nie ma pewności jakie efekty przynosiła taka edukacja.
Cieśla i rzeźbiarz.
Gdy miał 18 lat był świadkiem rzezi galicyjskiej. Dramatyczne wspomnienia z masowych mordów wywarły duży wpływ na jego późniejszą twórczość. Pobliscy chłopi odegrali poważną rolę w owych wydarzeniach.
W 1848 roku w zaborze austriackim zniesiono pańszczyznę, a rodzina Wnęków uzyskała wolność osobistą. Cierpieli biedę, musieli utrzymywać się z niewielkiego poletka, które otrzymali na własność. Mogąc zdecydować o tym kim będą ich dzieci, uzdolnionego syna wysłali do jednego z okolicznych cieśli, by nauczył się tam rzemiosła. Dwudziestoletni Jan został przyjęty na termin i zaczął poznawać tajniki budowania drewnianych domów i dachów. Zaczął się również zajmować rzeźbiarstwem w kamieniu oraz snycerstwem. Z lipowego drewna wykonywał figury Chrystusa Frasobliwego, Maryi i różnych świętych, a także znanych mu osób. Występował też jako aktor w wiejskich misteriach.
Po ukończeniu nauki rzemiosła znalazł zatrudnienie w pobliskim Odporyszowie przy odbudowie
zniszczonego pożarem kościoła i kaplicy św. Małgorzaty.
Kościół w Odporyszowie, od początku XVII wieku filialny parafii w pobliskim Żabnie, był często zaniedbywany. Kiedy w 1849 roku probostwo w Żabnie objął ks. Stanisław Morgenstern, w odporyszowskiej świątyni brakowało nawet ornatów i kielichów. Za sprawą energicznego kapłana odżył kult Matki Boskiej. Stopniowo wyremontowano kościół i wyposażono go w potrzebne sprzęty. Odnowiono mur przykościelny i podwyższono dzwonnicę. Znajdujący się tu słynący łaskami cudowny obraz Maryi sprawił, że Odporyszów stał się celem pielgrzymek i miejscem uroczystych odpustów.
Ks. Stanisław Morgenstern, patriota i społecznik, późniejszy poseł do Sejmu Galicyjskiego dostrzegł i wykorzystał zdolności Wnęka, stał się jego mecenasem i dobroczyńcą. Najpierw zlecił mu odbudowę spalonego dachu kościelnego i hełmu wieży. Dzięki jakości swojej pracy, zyskał opinię znakomitego cieśli. Jego kolejnym zadaniem było zamontowanie na dzwonnicy krzyża oraz kuli, w której znajdował się opis odbudowy dachu i inne dane. Obeszło się bez długotrwałego i kosztownego stawiania rusztowań, bo Wnęk zarzucił linę z hakiem na szczyt wieży, wspiął się po niej i umieścił krzyż oraz kulę na właściwych miejscach.
Na początku lat 50. XIX wieku ks. Morgenstern odbył pielgrzymkę do Ziemi Świętej i Rzymu. Był w Jerozolimie i widział tamtejszą Drogę Krzyżową. Po powrocie zapragnął, aby podobna została zbudowana w Odporyszowie. Sam opracował odpowiedni program ikonograficzny. Miał ambicje, aby lokalne sanktuarium z cudownym obrazem Matki Boskiej, odwiedzane przez mieszkańców Powiśla Dąbrowskiego, zachwyciło wiernych rozmachem na miarę Rzymu czy Jerozolimy. Na ogłoszony przez ks. Morgensterna konkurs na wykonanie figur zgłosili się między innymi Jan Wnęk, pustelnik o nazwisku Sowa z Sieradzy oraz mistrz ciesielski Michał Sowiński z Dąbrowy Tarnowskiej. Proboszcz uznał Wnęka za najbardziej utalentowanego spośród wszystkich kandydatów i to jemu powierzył pracę rzeźbiarską.
Artysta-samouk z pomocą kilku innych cieśli na zlecenie żabieńskiego proboszcza w latach 1855–1869 wykonał z drewna lipowego łącznie (według różnych oszacowań) od 300 do 500 rzeźbionych i płaskorzeźbionych figur, m.in. do zespołu 52 kapliczek w otoczeniu kościoła w Odporyszowie. Realistyczne figury, często o wymiarach zbliżonych do naturalnych, były malowane przez Sowińskiego, który został pomocnikiem Wnęka. Przedstawiały one sceny z życia Świętej Rodziny oraz Męki i Zmartwychwstanie Jezusa. Przeznaczone były do kościoła oraz do kaplic ze stacjami Drogi Krzyżowej i Tajemnicami Różańcowymi. Na przykościelnym murze znalazły się ponadto płaskorzeźbione przedstawienia wezwań Litanii do Matki Bożej. Sowiński wykonywał polichromie figur Wnęka.
Według przekazów twarze wielu rzeźb to sportretowane, bliskie Wnękowi osoby – rodzina, znajomi, ks. Morgenstern. W kompozycjach przedstawiających życie Świętej Rodziny tam, gdzie pojawia się twarz Matki Bożej, widać zapewne żonę Wnęka, Ludwikę. Bóg Ojciec ma oblicze ks. Morgensterna. Jedna z rzeźb, wyobrażająca proroka Symeona, ukazuje (jak zgodnie twierdzą mieszkańcy Odporyszowa) samego autora. Artysta przedstawił go jako dojrzałego mężczyznę ubranego w długą, plastycznie udrapowaną szatę, mającego chudą, pociągłą twarz, wysokie, pobrużdżone czoło, przenikliwe oczy, długie opadające wąsy i obfitą brodę. Być może zasłyszana przez niego w dzieciństwie baśń o "skrzydlatym mnichu", Cyprianie, z Czerwonego Klasztoru nad Dunajcem w Pieninach, spowodowała, że swą postać na tym autoportrecie przyoblekł w habit zakonnika.
Wyjeżdżając do Krakowa ks. Morgenstern zabrał Wnęka ze sobą. Wspólnie zwiedzali tam liczne kościoły i przypatrywali się dziełom gotyckiego, renesansowego i barokowego snycerstwa, z których Wnęk miał czerpać natchnienie do swych prac rzeźbiarskich. Młody rzeźbiarz sporządził podczas tej wyprawy liczne rysunki, szczególnie dokładnie szkicując ołtarz szafowy w Kościele Mariackim.
28 sierpnia 1858 Wnęk poślubił mieszkankę Odporyszowa Ludwikę z domu Ciombor (córkę Jana i Marianny z Partyńskich). Świadkami zawarcia związku małżeńskiego, pobłogosławionego przez ks. Stanisława Morgensterna, byli Jan Dziura i Ignacy Goryl. W Odporyszowie przyszło na świat pięcioro dzieci Jana i Ludwiki – Stanisław (ur. 18 sierpnia 1859, późniejszy kapłan w Towarzystwie Jezusowym w Krakowie oraz profesor historii naturalnej w konwiktach w Tarnopolu i w Chyrowie, zm. 1944), Marianna (ur. 25 kwietnia 1861), Helena (ur. 4 lutego 1864), Wiktoria (ur. 8 marca 1866, jej ojcem chrzestnym był Michał Sowiński) i Katarzyna (ur. 7 listopada 1867).
Przy swoim domu w Odporyszowie Wnęk wybudował na własne potrzeby obszerną pracownię rzeźbiarską na palach. Wyposażył ją w duże przeszklenia. Ruchoma, opuszczana podłoga umożliwiała mu wygodne rzeźbienie figur wysokich na kilka metrów, a potem ułatwiała załadowanie wykonanej rzeźby na wóz konny, którym przewoził ją na zaplanowane miejsce.
Konstruktor i lotnik.
Samodzielnie, opierając się jedynie na wiedzy z podpatrywania lotu ptaków, zaprojektował i zbudował machinę latającą, na której wykonywał loty ślizgowe. Dzięki dochodom uzyskanym z wykonywania kamiennych rzeźb nagrobnych oraz sprzedaży drewnianych krucyfiksów własnej produkcji licznym pielgrzymom przybywającym kilka razy w roku na odpusty i uroczystości kościelne do Odporyszowa, jak również wynagradzaniu jego pracy rzeźbiarskiej przez ks. Morgensterna, mógł skupić swoje wysiłki na budowie latającego aparatu. Analizując i obserwując technikę startu i lotów ptaków, prawdopodobnie rozpoznał istnienie siły nośnej, jej związku z temperaturą powietrza, warunkami meteorologicznymi oraz istnienie ciepłych prądów wznoszących.
Wnęk nazwał swój aparat latający "loty" lub "lota", co oznaczało "skrzydła", ponieważ zbudował je na wzór skrzydeł ptaków (albo skrzydeł nietoperzy, które również bardzo intensywnie badał). Nie wiadomo dziś dokładnie, jak one wyglądały, gdyż najpierw uległy uszkodzeniu podczas wypadku, a potem spalili je mieszkańcy wsi. Domniemany model "lotów" (o rozpiętości 155 cm), wykonany został przez Zdzisława Szewczyka i Martę Gąsowską w 1956 roku w pracowni konserwatorskiej Muzeum Etnograficznego w Krakowie. Rekonstrukcji tej dokonano na podstawie ustnej relacji zięcia Wnęka, Józefa Żołądzia, spisanej w latach trzydziestych XX wieku.
Pierwsze praktyczne rezultaty swoich pomysłów zebrał budując mały model na uwięzi. Zebrane dzięki niemu doświadczenia umożliwiły rozpoczęcie w 1863 roku budowy docelowej konstrukcji. Szkielet konstrukcji stanowiło drewno jesionowe, którego ścięte pnie pozostawił na dwa lata, aby drewno należycie się wzmocniło poprzez wyleżenie i przeschnięcie. W 1865 roku wykorzystał niewielką część tego drewna na skonstruowanie żebrowania dwóch dużych skrzydeł i ogona swoich "lotów" (resztę drewna zużył później na budowę pomostu i odskoczni, potrzebnych do startu). Na szkielecie rozpiął cienkie, samodziałowe, rańtuchowe płótno. Od końców listewek rozpinających płótno przeciągnął ku strzemionom sznury. Płótno zaimpregnował warzonym olejem lnianym (czyli pokostem), który dostarczyła mu wiejska olejarnia. Postanowił, że swój pierwszy lot wykona w miejscu, gdzie wielokrotnie obserwował ptaki szybujące nisko nad ziemią.
Trudno z całą pewnością ustalić, czy aparat ten należałoby uznać za bezkadłubowy szybowiec, czy za lotnię. Natomiast koncepcja, jakoby był to skrzydłowiec z napędem mięśniowym (tzw. "plecakowy mięśniolot") jest dziś powszechnie odrzucana ze względu na zbyt wielkie zapotrzebowanie na moc do lotu poziomego dla takiego statku powietrznego, rzędu kilku koni mechanicznych, co stanowi wartość nieosiągalną dla człowieka. Świadkowie lotów Wnęka zgodnie twierdzili, że "lecąc machał skrzydłami jak ptak". Zapewne uginały się same lotki, a nie całe płaty. Operując lotkami być może naśladował lot bierny zwierząt. Kolejne wersje "lotów" tworzone sukcesywnie w latach 1865–1869 mogły znacznie różnić się od siebie, gdyż wynalazca w tym czasie nieustannie je modyfikował, doskonalił i optymalizował.
Skrzydła miały być przypinane do tułowia oraz do nóg powyżej kolan za pomocą lekkiej, rzemiennej uprzęży (popręgów). Wraz z rozprostowaniem nóg i ugięciem rąk, "lota" zginały się jak skrzydła ptaka (ruchome były zapewne tylko lotki). Masa każdego ze skrzydeł wynosiła około 8 kg. Miały one przy tym na tyle niewielkie rozmiary (raczej kilka niż kilkanaście metrów długości), że możliwy był ich wygodny transport typowym chłopskim wozem konnym.
Wnęk wielokrotnie sprawdził wszystkie łączenia, dźwignie i linki wykonane z włókien lnianych impregnowanych szybko schnącym pokostem. Najpierw postanowił upewnić się, czy będzie w stanie sterować za pomocą rzemyków swoim aparatem latającym ciągniętym przez konia. Test wypadł pomyślnie. Następnie zdecydował się ocenić wytrzymałość skrzydeł i dokonał w tym celu czegoś, co można by uznać za badania zmęczeniowe prototypu. Wraz z żoną Ludwiką, przyciągnął ramię "lotów" do studziennego żurawia, zdjął przeciwwagę i przywiązał do niego skrzydło. Następnie oboje godzinami machali ramieniem żurawia, wprowadzając tym lotnię w drgania, które dopiero po wielu wahnięciach mogą doprowadzić do pękania niektórych części, jeśli nie zostały właściwie zaprojektowane i wykonane. Chwytając za łańcuch, wisząc na nim całym ciężarem ciała, ciągnęli szyję żurawia ku ziemi, a ramię wzlatywało do góry z łopoczącymi skrzydłami. Co się popsuło, Wnęk naprawiał metodą prób i błędów. Czynił to tak długo, aż wreszcie skrzydła wytrzymały obciążenie.
Zaprojektowane przez Wnęka skrzydła miały profil samostateczny, czyli taki, który po wytrąceniu skrzydeł z równowagi przez czynniki niezależne od woli pilota, np. nagły podmuch, powoduje ich powrót do pierwotnego położenia. Mógł do pewnego stopnia korygować położenie swych skrzydeł w locie przy pomocy nóg, trzymanych w strzemionach, od których szły linki do końców skrzydeł. Naciskając strzemiona operował końcówkami skrzydeł. Stąd wniosek, że wykonywane loty nie były bezwładne, ale sterowane przez pilota.
Swój pierwszy lot Wnęk wykonał w 1865 roku, wczesnym rankiem w czasie żniw, wykorzystując jedną z Górek Siedmiu Źródełek w kierunku rzeczki Żabnicy. Prawdopodobnie wybrał taką porę dnia, aby mieć jak najmniej świadków ewentualnego niepowodzenia. Lot i lądowanie przebiegły pomyślnie. Okazało się jednak, że skrzydła uległy niewielkiemu zniekształceniu wpadając w trakcie lotu w drgania. Ci mieszkańcy Odporyszowa, którym udało się zobaczyć lot, twierdzili, że aparat holowany był na linie przez konia.
Do optymalizacji konstrukcji skrzydła wykorzystał kierat. Na końcu jednego z dyszli urządzenia zamontowane zostało skrzydło aparatu. Obserwując jego zachowanie podczas obracania, napędzanego przez konie, kieratu, Wnęk doskonalił konstrukcję skrzydła.
Do lotów powrócił jesienią 1865 roku. Wykonał kolejne udane, kilkusetmetrowe loty ze wzgórz. Brak informacji czy aparat w trakcie startu i lotu był holowany przez konia. Wiosną 1866 roku Wnęk podjął decyzję o lotach z udziałem publiczności. Pierwszy taki oficjalny pokaz odbył się w przeddzień Zielonych Świątek w 1866 roku. Wnęk ofiarował ten lot Matce Bożej, której był gorącym czcicielem.
Uzyskał od ks. Morgensterna zgodę na start z wieży kościoła odporyszowskiego. Proboszcz zabronił mu jednak stanowczo przelotu nad budynkiem świątyni. Wnęk postanowił lecieć w kierunku północnym, w tym kierunku skierował i zamocował wraz ze swym pomocnikiem Michałem Sowińskim pomost z wystającą długą, grubą i elastyczną deską jesionową, mającą służyć za odskocznię. Wnęk miał nadzieję na wykorzystanie w locie ciepłych, wznoszących prądów termicznych.
Lot odbył się 19 maja 1866 roku podczas uroczystości odpustowej w wigilię Święta Zesłanie Ducha Świętego, a obserwowały go tłumy ludzi (kilka tysięcy osób). Po 66 latach liczni żyjący jeszcze świadkowie opisywali profesorowi Tadeuszowi Sewerynowi to wydarzenie, które widzieli jako dzieci i które zapamiętali na całe życie. Zobaczyli wtedy specjalnie zainstalowany pomost u szczytu 45-metrowej dzwonnicy. Sam zaś kościół z wieżą zbudowany został na wierzchołku 50-metrowej wydmy, co daje łącznie 95 metrów wysokości ponad okoliczne doliny. "Lota" wciągnięto na pomost specjalnie do tego celu przygotowaną "windą" (na linach). Sam lotnik i jego pomocnik Sowiński dostali się na pomost najpierw po schodach, a potem – po drabinach.
Z pomocą Sowińskiego Wnęk odczepił "lota" od lin i ustawił je na pomoście. Latająca konstrukcja składała się z połączonych ze sobą dwóch skrzydeł i ogona. Pomocnik pomógł Wnękowi zainstalować się w niej – zacisnął mocno paski na jego piersiach, rękach i nogach oraz zamocował mu do nóg strzemiona z linkami, których zadaniem było uginanie końcówek płatów. Ten sposób sterowania używany był później w początkach XX wieku. Wnęk po rozbiegu uniósł się w powietrze. Wnęk pokonał odległość około 2 km. Po wylądowaniu Wnęk otoczony został przez rozentuzjazmowany tłum obserwatorów. Z powrotem Wnęk jechał razem ze swoimi "lotami" na wozie, trzęsąc się na okropnych wybojach. Wskazując na niebo, powiedział: "Tam nie miałem wybojów!". Natomiast zgodnie z innymi przekazami Wnęk został przyniesiony do Odporyszowa na ramionach zdziwionych i zachwyconych świadków jego wyczynu. Według niektórych przypuszczeń był to lot holowany przez jakiś czas przez zaprzęg konny, a następnie, po nabraniu prędkości i odczepieniu liny – swobodny lot z wykorzystaniem prądów wznoszących i zboczowych.
W latach 1866–1869 (czyli około ćwierć wieku przed Niemcem Ottonem Lilienthalem uważanym za ojca i pioniera lotnictwa) Wnęk wielokrotnie powtarzał swoje loty z dzwonnicy, szybując w różnych kierunkach i osiągając różne odległości. Udoskonalał przy tym nieustannie swoje sztuczne skrzydła, wprowadzając kolejne modyfikacje ich konstrukcji. Nie wiadomo, ile było tych lotów. Niektórzy świadkowie twierdzili, że przynajmniej osiem, inni – że kilkanaście. Wymagały one ciepłej, słonecznej pogody. Przy okazji większych świąt, odpustów i jarmarków, gdy warunki atmosferyczne na to pozwalały, Wnęk dokonywał kolejnych lotów z pomostu i to coraz dalszych. Czasem pokonywał tylko nieco ponad kilometr na swoich skrzydłach, ale niekiedy zalatywał aż na Pola Plebańskie. Planował też lot do rodzinnej Kaczówki, lecz marzenia tego nie udało mu się zrealizować. Najdłuższy jego lot miał wynosić aż 3 km. Być może niektóre lub wszystkie te loty były holowane przez konie (przynajmniej w początkowej fazie lotu). Wnęk uświetniał tymi wyczynami uroczystości kościelne i sprawiał, że do sanktuarium maryjnego napływały coraz większe tłumy pielgrzymów, nie wiadomo, czy bardziej do cudownego obrazu, czy po to, aby zobaczyć jego pokazy lotnicze.
Największe wątpliwości budzi dziś właśnie owa niezwykła długość tych lotów ślizgowych. Obecnie ocenia się, że Wnęk, nawet jeśli wykorzystywał prądy termiczne, zboczowe oraz wiejące wiatry, to na prymitywnej lotni mógł dolecieć najwyżej na odległość 200-300 metrów od kościoła i już nawet to należałoby uznać za ogromny sukces. Natomiast loty długości 2–3 km byłyby możliwe tylko przy olbrzymim doświadczeniu pilotażowym Wnęka i jednocześnie przy bardzo wysokim (wynoszącym co najmniej 7) współczynniku doskonałości jego statku powietrznego, niezwykle trudnym do osiągnięcia za pomocą materiałów konstrukcyjnych, jakimi dysponował i jakie zastosował. Inny sposób na zwiększenie długości lotów to start za wyciągarką (z bębnem napędzanym np. za pomocą kieratu) lub użycie pojazdu holującego (np. wozu konnego).
Te wyczyny lotnicze rzekomo zapewniły "Polskiemu Ikarowi" sławę sięgającą ponad lokalne kręgi. Prof. Tadeusz Seweryn w swej książce "Technicy i wynalazcy ludowi" (1961) napisał, że o Wnęku dowiedziano się w Krakowie, a w kronice wydarzeń umieszczonej w "Kalendarzu Krakowskim" Józefa Czecha z roku 1867 ukazała się informacja, iż w czerwcu 1866 roku "w powiecie tarnowskim w Odporyszowie dziwak chłop na skrzydłach z wieży skakał". Późniejsi biografowie i autorzy artykułów prasowych powtarzali tę informację, zapewne bez jej zweryfikowania. Jednakże Małgorzata Skowrońska, autorka biografii Wnęka, twierdzi, że w "Kalendarzu Krakowskim" Józefa Czecha z 1867 roku nie ma takiego fragmentu i że jest to zapewne pomyłka prof. Seweryna.
Niektórzy biografowie zapewniali ponadto, że o lotach Jana Wnęka pisano też w gazetach krakowskich i warszawskich w latach 1868–1869, a pojawiające się wzmianki w ówczesnej prasie miałyby być koronnym dowodem, że loty takie się odbywały i że wiedziano o nich w ówczesnej znajdującej się pod zaborami Polsce, lecz nie przywiązywano do nich większej wagi. Pewien dziennik krakowski miał podać w 1868 roku wiadomość o wyczynach lotniczych Wnęka mimochodem, na marginesie takich sensacji, jak kradzież na balu brylantów arystokratce i narodziny dwóch cieląt zrośniętych brzuchami. Jednak żadne konkretne tytuły i daty wydania tych publikacji prasowych nie są podawane.
Niezwykle żywa jest za to do dziś tradycja tych lotów w Odporyszowie i sąsiednich wsiach, gdzie do tej pory mówi się o Janie Wnęku, jako o człowieku, który wiele rzeźbił i "frukał" (dial. małop. "fruwał, latał"). Fakt odbywania się lotów Wnęka potwierdził też stanowczo proboszcz Antoni Ślęzak, przebywający od roku 1933 w Odporyszowie. Powołał się on na to, że pokazy te miały miejsce w czasie odpustów, na oczach tysięcy widzów.
Z czasem ludzie zaczęli coraz bardziej bać się Wnęka, posądzali go o konszachty z diabłem. Ostatni lot "Polski Ikar" wykonał 10 czerwca 1869 r. lub 20 czerwca 1869 r. Tym razem lot skończył się tragicznie. Wnęk wystartował jak zwykle z pomostu na dzwonnicy, lecz jeden z pasów mocujących niespodziewanie pękł po około 500 metrach lotu. Stracił równowagę, próbował skorygować lot, co mu się jednak nie udało. Runął na ziemię w odległości 1350 metrów od dzwonnicy. Ciężko ranny, został przyniesiony przez sąsiadów do swojego domu i tam przez około dwa miesiące walczył o życie. Pozostawał cały czas przytomny i nieustannie rozpytywał, czy ktoś używa jego skrzydeł. Jednak nie znaleźli się żadni śmiałkowie ani w Odporyszowie, ani w Kaczkówce, którzy by podjęli i kontynuowali jego pracę.
Do dziś nie wiadomo, jaka była przyczyna katastrofy. Niektórzy mieszkańcy Odporyszowa twierdzili, że sztuczne skrzydła z czasem zaczęły się zużywać i Wnęk zbudował sobie nowe o takiej samej konstrukcji jak stare, których jednak już tak dokładnie nie przetestował i uległy one awarii podczas swojego pierwszego lotu. Inni z kolei byli przekonani, że to zawiść jego pomocnika Sowińskiego popchnęła go do popełnienia zbrodni – miał przed lotem dokonać sabotażu i potajemnie uszkodzić skrzydła nadcinając rzemienie łączące konstrukcję, albo też, niby niechcący, przedwcześnie zepchnął Wnęka z pomostu. Zbliżała się bowiem wtedy data wypłacenia należności za prace rzeźbiarskie. Podejrzewano, że w głowie Sowińskiego powstała myśl pozbycia się Wnęka i zainkasowania samemu całej kwoty od ks. Morgensterna. Nie zachowały się jednak żadne źródła uzasadniające te oskarżenia, nie potwierdził ich też sam Wnęk przed swoją śmiercią. Być może wypadek był więc spowodowany po prostu nieumiejętnym przymocowaniem skrzydeł lub niespodziewanym silnym podmuchem wiatru.
Zmarł 10 lipca 1869. Został pochowany 12 lipca 1869 przez ks. Stanisława Morgensterna. Przeżył 40 lub 41 lat (w zależności od tego, która z dwu dat urodzenia jest prawdziwa). Dopisek w księdze zmarłych, określający Jana Wnęka jako „religiant” oraz fakt, że pochował go osobiście proboszcz odporyszowskiej parafii wydaje się zaprzeczać tezom, jakoby spoczął w nieoznaczonym grobie, w konsekwencji powszechnego przekonania o udziale sił nieczystych w jego eksperymentach. Wątpliwa jest zatem relacja, że uszkodzone "loty" natychmiast po wypadku mieszkańcy wsi spalili, gdyż uznali je za szatański wynalazek. Nie znane jest miejsce pochówku Wnęka. We wrześniu 2019, z inicjatywy ks. Andrzeja Augustyńskiego, tuż obok kaplicy cmentarnej odsłonięto epitafium poświęcone Janowi Wnękowi, będące jego symbolicznym grobem.
Upamiętnienie.
Dokonania Wnęka nie zostały odnotowane przez historyków rozwoju lotnictwa, konstruktor nie pozostawił po sobie nie tylko żadnych dokumentów pisanych (jeśli nawet takie istniały, to mogły zostać spalone przez mieszkańców Odporyszowa tak, jak jego "lota"). To, co dziś wiemy o jego pracach, pochodzi z relacji naocznych świadków, z którymi w 1932 r. rozmawiał pochodzący z Żabna prof. Tadeusz Seweryn, historyk i badacz sztuki ludowej, dyrektor krakowskiego Muzeum Etnograficznego, który zajął się rozpropagowaniem pionierskiej działalności Jana Wnęka. To jemu przypisuje się zasługę odkrycia istnienia "Chłopskiego Ikara". Gdy prowadził badania naukowe na Powiślu Dąbrowskim, zetknął się w Odporyszowie z osobami pamiętającymi Wnęka. Spisał ich wspomnienia na temat pracy i działalności samorodnego rzeźbiarza, konstruktora i lotnika. Żyjący jeszcze wówczas zięć Jana Wnęka twierdził, że jako dziecko był naocznym świadkiem tych lotów i drobiazgowo opisywał profesorowi, jak jego teść mocował na sobie "lota" oraz wiele innych szczegółów. Podał pewne szczegóły budowy tych sztucznych skrzydeł, dzięki czemu można było zrekonstruować ich przypuszczalny wygląd. W latach 60. XX wieku prace nad twórczością i życiem Wnęka prowadził Aleksander Minorski, autor zbeletryzowanej biografii "Ikar znad Dunajca".
Prof. Seweryn znalazł w Odporyszowie rzeźby Jana Wnęka. Znaczna ich część uległa zniszczeniu jeszcze podczas I wojny światowej. Dziewięć figur autorstwa Wnęka trafiło do kolekcji Muzeum Etnograficznego w Krakowie.
Do dziś dotrwało ponad 100 drewnianych figur. Około 90 z nich znajduje się w Odporyszowie w Muzeum Jana Wnęka przy kościele, a ponadto w kaplicy św. Małgorzaty zwanej też Ogrójcem oraz w niewielkim akacjowym lasku (dawnym cmentarzu cholerycznym) na Trelówce w kapliczkach Siedmiu Boleści Matki Bożej. Dziesięć dzieł artysty przechowywanych jest w Muzeum Etnograficznym w Krakowie, cztery – w Muzeum Etnograficznym w Tarnowie, a dwie – w Państwowym Muzeum Etnograficznym w Warszawie. Poza tym na odporyszowskim cmentarzu zachowało się jeszcze około 80 kamiennych rzeźb nagrobnych autorstwa Wnęka. Dwie figury (św. Jan i Matka Boska – fragment sceny Ukrzyżowania) z Państwowego Muzeum w Warszawie stanowiły część prywatnej przedwojennej kolekcji Milicy i Władysława Horbackich z Krakowa i zostały zakupione w roku 1958.
Możliwe, że Wnęk wyrzeźbił też sporą liczbę drewnianych krucyfiksów (podobnych do tego znajdującego się w Muzeum Etnograficznym w Krakowie) jako prezenty dla rodziny, znajomych oraz na sprzedaż dla pielgrzymów podczas odpustów. Zapewne wiele takich krzyży, wiszących do dziś w domach w Odporyszowie i w okolicy, to nierozpoznane dzieła Wnęka.
Po II wojnie światowej władze komunistyczne starały się zrobić z niego ludowego bohatera-geniusza. Szybko jednak odstąpiono od tego pomysłu, bo na przeszkodzie stanęła jego rzeźbiarska twórczość religijna.
Polski inżynier i konstruktor lotniczy Czesław Zbierański, autor wydanej w Nowym Jorku w 1958 roku książki "Narodziny lotnictwa polskiego" stwierdził, że prawdopodobnie Wnęk był twórcą szybownictwa. Wyraził też opinię, że gdyby wszystko, co o nim wiemy, okazało się prawdą, to można by go zaliczyć do najwybitniejszych pionierów lotniczych świata, a nawet określić mianem "pierwszego latającego człowieka".
W roku 1979 powstał krótkometrażowy (29 minut) inscenizowany film dokumentalny "Być ptakiem", stanowiący fabularyzowaną biografię niezrozumianego przez wieś genialnego cieśli. W filmie wystąpili wyłącznie aktorzy amatorscy (tzw. "naturszczycy") z Odporyszowa. Rolę główną zagrał kierowca Edward Piątek. Dokument był wyświetlany w telewizji hiszpańskiej, która zakupiła prawa do jego emisji.
Ocalałe po I wojnie światowej dzieła Wnęka przetrwały II wojnę światową już bez większych strat, ale pozostawały później długo w zapomnieniu. Dopiero w 1978 r. kustosz odporyszowskiego sanktuarium, ks. Henryk Chojnacki, umieścił rzeźby z niszczejących kaplic różańcowych w wieży przykościelnej, chroniąc je tym samym przed uszkodzeniem lub kradzieżą. Równocześnie rozpoczął on planowanie utworzenia muzeum poświęconego Janowi Wnękowi. Powstała koncepcja lokalizacji tej placówki obok kaplicy odpustowej, jednak brak środków finansowych, a także przeniesienie księdza Chojnackiego do Krajowego Duszpasterstwa Rodzin przy Episkopacie Polski spowodowały spowolnienie realizacji planów. Nie udało się dokończyć tego dzieła również jego następcy, ks. kustoszowi Januszowi Grenczakowi, który zmarł przedwcześnie.
W 1991 r. ksiądz Dariusz Dobbek dokonał uroczystego otwarcia Muzeum Jana Wnęka. Są w nim rzeźby "Mistrza zapatrzonego w gotyk" ("Narodzenie Pana Jezusa", "Józef z Dzieciątkiem", "Jezus nauczający w świątyni", "Maria lamentująca" i inne) oraz domniemany model latającego aparatu konstrukcji Wnęka.
Dzięki staraniom ks. Henryka Surmy w centrum Odporyszowa, na placu przed kościołem stanął pomnik Jana Wnęka autorstwa Mariana Pajora z Łososiny. Pomnik odsłonięto w 1995 roku.
W 130. rocznicę ostatniego, tragicznego lotu Wnęka, w prawdopodobnym miejscu jego upadku na obrzeżach lądowiska w Morzychnie odsłonięto kamienny obelisk upamiętniający "pierwszego polskiego szybownika". Krzyż, który stanął obok monumentu, wykonano z konstrukcji skrzydła samolotu sportowego.
W lipcu 2005 roku miała miejsce premiera przedstawienia plenerowego "Ballada o Janie Wnęku", inspirowanego biografią wynalazcy, zrealizowanego przez Teatr Gry i Ludzie z Katowic. Spektakl w reżyserii Michała Nogiecia był następnie wystawiany w wielu miastach Polski oraz w Tunezji.
Katolickie Stowarzyszenie „Civitas Christiana” oraz inni darczyńcy 15 sierpnia 2006 roku ufundowali kolejny krzyż i tablicę. Upamiętniają one miejsce urodzenia Jana Wnęka jako artysty rzeźbiarza oraz prekursora lotnictwa – "Ikara znad Dunajca".
W 2009 r. ekspozycja w Muzeum Jana Wnęka została na nowo zaprojektowana i wykonana z okazji Małopolskich Dni Dziedzictwa Kulturowego. W tym samym roku także Muzeum Etnograficzne w Krakowie wystawiło kilka posiadanych rzeźb w Studium Obiektu – nowej sali ekspozycyjnej.
Jedna z ulic Odporyszowa nosi nazwisko Wnęka. W 2013 r. został on też patronem tamtejszej szkoły podstawowej. W uzasadnieniu takiej decyzji stwierdzono, że:
Ponadto istnieją pewne dowody, że Jan Wnęk nie był jedynym, lecz tylko jednym z wielu ówczesnych pionierskich konstruktorów lotniczych pochodzenia chłopskiego. W XIX wieku w znajdującej się pod zaborami Polsce powstało bowiem co najmniej kilka takich projektów maszyn latających cięższych od powietrza. Niektóre z nich zrealizowano i dokonano na nich prób wzlotów. W większości kończyły się one wypadkami, potłuczeniami lub złamaniami nóg niefortunnych lotników (Wojciech Kułach zwany Wawrzyńczakiem z Gliczarowa, anonimowy góral z Bukowiny, chłop z okolic Żywca). Sukcesem zakończył się natomiast lot mieszkańca wsi Górki w okolicach Krosna, dokonany w latach 80. XIX wieku, a więc kilkanaście lat po lotach Wnęka, ale też przed Lilienthalem. Naocznym świadkiem tego wydarzenia był jeden z polskich pionierów lotnictwa – Adam Ostaszewski, który opisywał je potem w swoich publikacjach. W Górkach do dziś jest bardzo żywa pamięć o tym lotniku, tak jak w Odporyszowie – pamięć o Janie Wnęku.

</doc>
<doc id="160465" url="https://pl.wikipedia.org/wiki?curid=160465" title="Wybory parlamentarne w Niemczech w 1972 roku">
Wybory parlamentarne w Niemczech w 1972 roku

Wybory do niższej izby parlamentu Republiki Federalnej Niemiec (Bundestagu), odbyły się 19 listopada 1972 roku. Ponownie zwyciężyła koalicja SPD-FDP, kanclerzem pozostał Willy Brandt, jednak w 1974 roku Brandt podał się do dymisji w związku z aferą w jaką wmieszany był jeden z jego asystentów. Koalicja SPD-FDP się utrzymała, kaclerzem został Helmut Schmidt.

</doc>
<doc id="160466" url="https://pl.wikipedia.org/wiki?curid=160466" title="Zygmunt Kamiński (duchowny)">
Zygmunt Kamiński (duchowny)

Zygmunt Kamiński (ur. 20 lutego 1933 we Wzgórzu-Bełżycach, zm. 1 maja 2010 w Szczecinie) – polski biskup rzymskokatolicki, doktor nauk prawnych, nauczyciel akademicki, biskup pomocniczy lubelski w latach 1975–1984, biskup koadiutor płocki w latach 1984–1988, biskup diecezjalny płocki w latach 1988–1999, arcybiskup metropolita szczecińsko-kamieński w latach 1999–2009, od 2009 arcybiskup senior szczecińsko-kamieński.
Życiorys.
Uczęszczał do Gimnazjum Biskupiego im. św. Stanisława Kostki w Lublinie. Święcenia kapłańskie otrzymał 22 grudnia 1956 z rąk biskupa Piotra Kałwy. Uzyskał stopień doktora z zakresu prawa kanonicznego na Katolickim Uniwersytecie Lubelskim. Następnie wykładał na KUL-u.
28 października 1975 został mianowany biskupem pomocniczym diecezji lubelskiej i biskupem tytularnym Midica. Sakrę biskupią otrzymał 30 listopada tego samego roku z rąk biskupa Bolesława Pylaka.
10 stycznia 1984 został mianowany biskupem koadiutorem diecezji płockiej i jej administratorem apostolskim "sede plena", którą w pełni objął jako biskup diecezjalny 4 lutego 1988 po śmierci dotychczasowego biskupa Bogdana Sikorskiego.
1 maja 1999 papież Jan Paweł II mianował go arcybiskupem metropolitą szczecińsko-kamieńskim. 3 maja biskup pożegnał się z diecezją płocką. Uroczysty ingres nowego metropolity do archikatedry szczecińskiej odbył się 23 maja 1999. Za jego kadencji powstał Wydział Teologiczny Uniwersytetu Szczecińskiego. W związku z ukończeniem 75 lat abp Kamiński złożył na ręce papieża Benedykta XVI rezygnację z urzędu metropolity szczecińsko-kamieńskiego. Papież jednak rezygnacji nie przyjął i zlecił arcybiskupowi kontynuację posługi metropolity, a ewentualne przyjęcie rezygnacji obwarował formułą "nunc pro tunc" (przyjęcie rezygnacji nastąpi w momencie mianowania następcy). Od 21 lutego 2009, gdy papież Benedykt XVI mianował biskupa Andrzeja Dzięgę na arcybiskupa metropolitę szczecińsko-kamieńskiego, do 31 marca 2009, gdy arcybiskup nominat kanonicznie objął archidiecezję, pełnił posługę w charakterze administratora apostolskiego archidiecezji.
Zmarł 1 maja 2010 w Szczecinie. 7 maja 2010 został pochowany w krypcie arcybiskupów szczecińsko-kamieńskich w szczecińskiej archikatedrze.
Odznaczenia i wyróżnienia.
W 2010 został pośmiertnie odznaczony Krzyżem Komandorskim Orderu Odrodzenia Polski.
W 2009 otrzymał tytuł doktora honoris causa Uniwersytetu Szczecińskiego.

</doc>
<doc id="160467" url="https://pl.wikipedia.org/wiki?curid=160467" title="Ed Roberts">
Ed Roberts

Ed Roberts (ur. 13 września 1941, zm. 1 kwietnia 2010) – założyciel i prezes Micro Instrumentation and Telemetry Systems (MITS), który wyprodukował maszynę Altair 8800, pierwszy komputer osobisty dla hobbystów.
Jeszcze jako nastolatek Roberts skonstruował obwody dla komputerów analogowych i cyfrowych. Tytuł bakałarza w dziedzinie inżynierii elektrycznej zdobył w Oklahoma State University, po czym został przydzielony do sił lotniczych USA z bazą w San Antonio, w Teksasie, gdzie w wolnych chwilach założył dwie firmy elektroniczne – Reliance Engineering i Reliable Radio and TV.
W 1968 został przydzielony do laboratorium badawczego w bazie sił lotniczych w Nowym Meksyku, gdzie poznał Forresta Mimsa III. Razem z przyjaciółmi z koledżu, Stane Caglem i oficerem Bobem Zallerem utworzyli firmę MITS, aby produkować i sprzedawać rakietowe systemy telemetryczne dla hobbystów. Jesienią 1970 firma podzieliła się i Roberts rozpoczął produkcję kalkulatorów, gdy Cagle i Mims poświęcili się systemom alarmowym. Nieco później Roberts wykupił firmę Cagle'a i Mimsa.
W listopadzie 1971 Roberts napisał w magazynie Popular Electronics artykuł o kalkulatorze MITS 816 i biznes zaczął przynosić dochody. Do 1974 konkurencyjne firmy uczyniły produkt MITS przestarzałym, wskutek czego Roberts postanowił skonstruować maszynę Altair 8800, którą opisał wspólnie z Billem Yatesem w numerze 1'1975 Popular Electronics. Artykuł wzbudził zainteresowanie młodego studenta Harvard University, Billa Gatesa, który razem z Paulem Allenem skontaktował się z Robertsem i zaproponował mu napisanie interpretera języka BASIC. Po zawarciu umowy Gates opuścił Harvard, zakładając z Allenem firmę Micro Soft, późniejszy Microsoft. Artykuł przyczynił się również do powstania znanego Homebrew Computer Club, założonego przez grupę entuzjastów Altair 8800 – z klubu wywodziło się później ponad 30 firm komputerowych, w tym Apple Computer.
W 1977 MITS został wykupiony przez Pertec Computer Corporation, zaś Roberts wstąpił do szkoły medycznej w Mercer University, po skończeniu której został wiejskim lekarzem.

</doc>
<doc id="160468" url="https://pl.wikipedia.org/wiki?curid=160468" title="Popular Electronics">
Popular Electronics

Popular Electronics – popularny magazyn techniczny publikowany w USA w latach 1954-2003 przez Gernsback Publications. W ostatnich latach nosił tytuł "Poptronics", który ciągle funkcjonuje w postaci witryny internetowej.
"Popular Electronics" zaczynał jako pismo dla miłośników radia amatorskiego, ale jako pierwszy wkroczył na teren komputerów osobistych. Jednym z kamieni milowych był w nim artykuł (styczeń 1975) popularyzujący komputer Altair 8800, zaprojektowany przez firmę MITS i uważany za pierwszy komputer osobisty.

</doc>
<doc id="160469" url="https://pl.wikipedia.org/wiki?curid=160469" title="Wybory parlamentarne w Niemczech w 1969 roku">
Wybory parlamentarne w Niemczech w 1969 roku

Wybory do niższej izby parlamentu Republiki Federalnej Niemiec (Bundestagu), odbyły się 28 września 1969 roku. Zerwana została tak zwana Wielka koalicja pomiędzy SPD a CDU/CSU. Willy Brandt został przy poparciu FDP pierwszym socjaldemokratycznym kanclerzem w powojennej historii Niemiec.

</doc>
<doc id="160470" url="https://pl.wikipedia.org/wiki?curid=160470" title="Kasacja (Polska)">
Kasacja (Polska)

Kasacja – nadzwyczajny środek zaskarżenia od prawomocnego wyroku sądu odwoławczego w postępowaniu karnym, rozpoznawana przez Sąd Najwyższy. W przeszłości funkcjonowała także jako środek odwoławczy do III instancji w postępowaniu cywilnym. 
Kasacja w postępowaniu cywilnym.
W postępowaniu cywilnym ustawa z 1 marca 1996 roku wprowadziła środek odwoławczy nazwany kasacją, będący w istocie połączeniem kasacji i rewizji – Sąd Najwyższy mógł nie tylko uchylić (skasować) zaskarżone orzeczenie, lecz także je zmienić. Był to środek odwoławczy od orzeczeń wydanych przez sąd II instancji, charakterystyczny dla systemu opartego na sądach trzech instancji. Normowały ją przepisy art. 392 do 39320 kodeksu postępowania cywilnego. Ustawą z dnia 22 grudnia 2004 roku kasacja w postępowaniu cywilnym została zamieniona przez będącą jej odpowiednikiem skargę kasacyjną, która jest nadzwyczajnym środkiem odwoławczym i przysługuje wyłącznie od niektórych orzeczeń prawomocnych. Podobnie skargę kasacyjną ujmował kodeks postępowania cywilnego z 1930 roku, aczkolwiek sam rozdział, w którym mieściły się przepisy o skardze kasacyjnej, był zatytułowany „kasacja”. 
Kasacja w postępowaniu karnym.
Podmioty uprawnione.
Kasację ma prawo wnieść:
Wymogi co do formy i treści.
Kasacja powinna odpowiadać ogólnym wymogom pisma procesowego, a ponadto należy w niej wskazać, na czym polega zarzucane uchybienie. Może ono dotyczyć wyłącznie:
Kasacja nie może być wniesiona wyłącznie z powodu niewspółmierności kary, chyba że kasację wnosi Prokurator Generalny w sprawach o zbrodnie. Dodatkowo kasacja na korzyść przysługuje tylko wtedy, gdy oskarżony został skazany na karę pozbawienia wolności bez warunkowego zawieszenia jej wykonania, a na niekorzyść – tylko gdy został on uniewinniony albo postępowanie zostało umorzone. Ograniczenie to nie ma zastosowania w razie oparcia kasacji na bezwzględnych przesłankach odwoławczych.
Kasacja wnoszona przez stronę musi być sporządzona i podpisana przez adwokata lub radcę prawnego albo radcę Prokuratorii Generalnej Rzeczypospolitej Polskiej (przymus adwokacki). Strona wnosi kasację do SN za pośrednictwem sądu odwoławczego, pozostałe podmioty uprawnione – bezpośrednio. Strona niezwolniona od opłaty sądowej musi załączyć do kasacji dowód uiszczenia tej opłaty.
Termin.
Zgodnie z art. 524 k.p.k. termin do wniesienia kasacji to 30 dni od daty doręczenia orzeczenia z uzasadnieniem. Termin ten nie wiąże Prokuratora Generalnego, Zastępcy Prokuratora Generalnego do spraw wojskowych, Rzecznika Praw Obywatelskich i Rzecznika Praw Dziecka, ale kasacja na niekorzyść oskarżonego, wniesiona po upływie 1 roku od uprawomocnienia się orzeczenia, nie może zostać uwzględniona.
Postępowanie wykroczeniowe.
W postępowaniu wykroczeniowym występuje wyłącznie tzw. kasacja nadzwyczajna. Można uwzględnić kasację na niekorzyść obwinionego, jeżeli nie upłynęły jeszcze 3 miesiące od dnia uprawomocnienia się orzeczenia. Do kasacji stosuje się odpowiednio (tj. z koniecznością wprowadzenia stosownych zmian) wskazane przez Kodeks postępowania w sprawach o wykroczenia przepisy k.p.k.

</doc>
<doc id="160471" url="https://pl.wikipedia.org/wiki?curid=160471" title="Prawoślaz lekarski">
Prawoślaz lekarski

Prawoślaz lekarski ("Althaea officinalis" L.) – gatunek rośliny zielnej należący do rodziny ślazowatych ("Malvaceae"). Pochodzi z obszaru śródziemnomorskiego. W Polsce jest kenofitem, jako gatunek dziko rosnący występuje na niżu, jest także uprawiany.
Biologia i ekologia.
Bylina, hemikryptofit. Kwitnie od lipca do sierpnia. Siedlisko: solniska, murawy, łąki, rowy. W klasyfikacji zbiorowisk roślinnych gatunek charakterystyczny dla rzędu (O.) "Agropyro-Rumicion crispi".

</doc>
<doc id="160474" url="https://pl.wikipedia.org/wiki?curid=160474" title="Wybory parlamentarne w Niemczech w 1965 roku">
Wybory parlamentarne w Niemczech w 1965 roku

Wybory do niższej izby parlamentu Republiki Federalnej Niemiec (Bundestagu), odbyły się 19 września 1965 roku. Utrzymała się koalicja CDU/CSU-FDP z kanclerzem Ludwigem Erhardem na czele. W 1966 roku FDP opuściło koalicję w wyniku sporu nad budżetem i Erhard podał się do dymisji. Kurt Georg Kiesinger z CDU utworzył Wielką koalicję pomiędzy CDU/CSU a SPD, która rządziła do końca kadencji.

</doc>
<doc id="160475" url="https://pl.wikipedia.org/wiki?curid=160475" title="DMA Design">
DMA Design



</doc>
<doc id="160476" url="https://pl.wikipedia.org/wiki?curid=160476" title="Bożezdarz">
Bożezdarz

Bożezdarz ("Bosze Zdarz, Bożedarz, Boże Zdarz") – polski herb szlachecki.
Opis herbu.
W polu błękitnym krzyż srebrny, na skraju ramion po jednej lilii czarnej. Nad hełmem w koronie taki sam krzyż na pięciu piórach pawich.
Najwcześniejsze wzmianki.
Herb nadany w Budzie w 1442 przez Władysława Warneńczyka Jerzemu Szwarcowi, mieszczaninowi i rajcy miasta Krakowa.
Herbowni.
Dmiszewicz, Szwarc, Wieczorek, Wieczorkowski, Cieszkowski, Kamiński, Rymkiewicz, Rynkiewicz.

</doc>
<doc id="160478" url="https://pl.wikipedia.org/wiki?curid=160478" title="Olbrachtów">
Olbrachtów

Olbrachtów – wieś w Polsce położona w województwie lubuskim, w powiecie żarskim, w gminie Żary.
W latach 1945–1954 i 1973–1976 miejscowość była siedzibą gminy Olbrachtów. W latach 1975–1998 miejscowość administracyjnie należała do województwa zielonogórskiego.
Liczy 1200 mieszkańców. Otoczona przez lasy i pola uprawne. Obok wsi źródło rzeki Lubsza.
W czasach przedwojennych ośrodek wydobycia węgla brunatnego – kopalnie węgla brunatnego: "Augusta", "Freud", "Oscar", "Ottilie", "Schiedt Grube", "Urban".
Zabytki.
Do wojewódzkiego rejestru zabytków wpisany jest:

</doc>
<doc id="160481" url="https://pl.wikipedia.org/wiki?curid=160481" title="Ministrowie w Rzeczypospolitej Obojga Narodów">
Ministrowie w Rzeczypospolitej Obojga Narodów

Ministrowie w Rzeczypospolitej Obojga Narodów – grupa najwyższych urzędników w państwie. Kierowali kluczowymi dziedzinami zarządu państwem. Istniały osobne urzędy dla Korony i Wielkiego Księstwa jednak o identycznych kompetencjach w ramach każdego z państw (Korona i Litwa były prawnie dwoma osobnymi krajami).
Ministrami byli: 
Wszyscy wyżej wymienieni ministrowie wchodzili z racji sprawowanego urzędu do senatu.
Ministrami byli także: hetman wielki koronny i hetman wielki litewski oraz hetman polny koronny, hetman polny litewski, oraz podskarbi nadworny koronny i podskarbi nadworny litewski.
Hetmani, mimo iż byli jednymi z najważniejszych ministrów państwa, nie wchodzili z urzędu do senatu. Podobnie podskarbiowie nadworni. Zasiadali jednak prawie zawsze w senacie z racji jednoczesnego piastowania innej godności senatorskiej: wojewody lub kasztelana. 
W 1768 do senatu z urzędu weszli hetman wielki koronny i hetman wielki litewski.
W 1775 do senatu z urzędu weszli podskarbi nadworny koronny i podskarbi nadworny litewski.

</doc>
<doc id="160485" url="https://pl.wikipedia.org/wiki?curid=160485" title="Architektura gotycka w Anglii">
Architektura gotycka w Anglii

Architektura gotycka w Anglii – architektura w stylu gotyckim, która panowała na obszarze Wielkiej Brytanii, głównie w Anglii, od ok. 1180 do ok. 1520 roku. Podobnie jak architektura romańska, gotyk w Anglii dzielony jest nieco inaczej niż w innych krajach Europy. Początki tego stylu są wspólne dla Anglii i północnej Francji, a dokładniej – Normandii.
Początki gotyku przypadają na końcową fazę okresu zwanego dawnym angielskim lub staroangielskim (Early English), który trwał od ok. 1189 (można spotkać także lata: 1170, 1180) do ok. 1270. W tym czasie dokonania architektów są wspólne dla Anglii i Francji. Okres drugi nazywany dekoracyjnym (Decorated Style) przypada na lata od ok. 1270 do ok. 1350. Okres ostatni, tzw. wertykalny lub pionowy (Perpendicular Style), zamyka styl gotycki po 1500.
W pierwszej fazie zachowany został romański układ kościołów, w których zastosowano ostre łuki i sklepienia krzyżowo-żebrowe. W fazie dekoracyjnej następuje duży postęp w obróbce kamieniarskiej. Żebra sklepienne, służki, zyskują bogatsze profilowanie. W sklepieniach wprowadzono dodatkowe podziały, które nadają im bardziej dekoracyjną formę. Także otwory okienne stają się bardziej ozdobne przez wprowadzenie bogatszych podziałów rozbudowanymi maswerkami. Okres wertykalny cechuje znaczne nagromadzenie wąskich, prostokątnych pól w elewacji. Porządkują i podkreślają je wprowadzone linie poziome, które jeszcze mocniej podkreślają pionowość tych płaszczyzn. Otwory okienne dzielone są maswerkami także na wąskie, pionowe powierzchnie. W sklepieniach żebra tworzą skomplikowane podziały, układające się w wachlarze. Sieć żeber sklepiennych często łączona jest z laskowaniem zdobiącym ściany, tworząc skomplikowany, koronkowy wzór.
W okresie gotyku budowane w Anglii kościoły mają zazwyczaj układ trójnawowej bazyliki o znacznie wydłużonym, prostokątnym prezbiterium. Długi korpus kościoła przecinają dwu- lub trójnawowe transepty o ramionach znacznie wychodzących poza obrys naw bocznych. Spotykane są też dwie niezależne nawy poprzeczne, z których dłuższa oddziela nawy od prezbiterium, a krótsza przecina prezbiterium. Za prezbiterium, w osi kościoła, budowana jest zazwyczaj na planie prostokąta duża kaplica Mariacka (Lady Chapel). Wysokość tej kaplicy nawiązuje do wysokości naw bocznych, a często umieszczone w jej wnętrzu filary dzielą ją na trzy nawy. Nad skrzyżowaniem nawy głównej i poprzecznej zazwyczaj budowana jest potężna wieża. Fasadę flankują dwie inne masywne wieże, niekiedy wysunięte poza obrys korpusu kościoła.
Kościoły budowane w Anglii mają nawy główne niższe w stosunku do ich długości, niż te, które budowano we Francji. Przez to bryła kościołów angielskich sprawia wrażenie cięższej. Profile żeber, mimo mocnego rozczłonkowania, także są dość szerokie, przez co wydają się masywne. Lekkości wnętrzu dodają ostro zakończone łuki okien i arkad międzynawowych. W budowlach angielskich spotykany jest ciekawie wyglądający profil filarów. Przylegające do nich służki bywają wykonane niezależnie od głównego trzonu i dostawione do niego. Ten drogi sposób obróbki kamieniarskiej został w czasie późniejszym zaniechany.
Stosowano też ozdobne otwarte więźby dachowe zamiast sklepień dla przykrycia reprezentacyjnych sal zamkowych i klasztornych. Przykładem takiego rozwiązania jest skonstruowana w 1399 r. więźba przykrywająca salę Ryszarda II w Pałacu Westminsterskim.
Znane zabytki:

</doc>
<doc id="160486" url="https://pl.wikipedia.org/wiki?curid=160486" title="Wybory parlamentarne w Niemczech w 1961 roku">
Wybory parlamentarne w Niemczech w 1961 roku

Wybory do niższej izby parlamentu Republiki Federalnej Niemiec (Bundestagu), odbyły się 17 września 1961 roku. Konrad Adenauer pozostał kanclerzem, tworząc koalicję pomiędzy CDU/CSU a FDP. W 1963 Adenauer podał się do dymisji w związku ze skandalem (aresztowanie pięciu dziennikarzy). Ludwig Erhard przejął jego obowiązki na stanowisku kanclerza.

</doc>
<doc id="160491" url="https://pl.wikipedia.org/wiki?curid=160491" title="Chomąto (herb szlachecki)">
Chomąto (herb szlachecki)

Chomąto ("Pantera") – herb szlachecki.
Opis herbu.
W polu czerwonym chomąto (jarzmo złote) w lewo skos, w klejnocie nad hełmem w koronie takie samo godło.
Najwcześniejsze wzmianki.
Nieznane są średniowieczne pieczęcie przedstawiające herb Chomąto.
Herb najbardziej rozpowszechniony wśród rodzin pruskich. Umieszczony jest na epitafium kanonika warmińskiego Bartłomieja Boreschowa z roku 1426; pierwsza znana zapiska sądowa wymieniająca ten herb pochodzi dopiero z 1547 r. 
(F. Piekosiński, Heraldyka polska wieków średnich, Kraków 1899, s. 249-250). 
Herbowni.
Bocheński, Bochliński, Bolemiński, Bolimiński, Buchwal(ł)dzki, Chomicz , Cicholewski, Ciecholewski, Cygenberg (Cygiemberg), Czadliński, Czechłowski, Dębicki, Knibawski, Knybawski, Krzybawski, Krzykowski, Lamsdorf, Maricius (nobilitacja), Orlewski, Orłowski, Orłowski-Cygiemberg, Paraziński, Sadliński, Schaffter, Suchostrzycki, Sudliński, Sumowski, Szadliński, Topoliński, Ulkowski, Wulkowski, Zaleski

</doc>
<doc id="160500" url="https://pl.wikipedia.org/wiki?curid=160500" title="Glosa (prawo)">
Glosa (prawo)

Glosa (z jęz. greckiego γλώσσα, "glóssa", dosł. „język”) – naukowy komentarz do orzeczenia sądowego zawierający jego analizę. Jedna z prawniczych form dialogu (obok m.in. publikowanych orzeczeń, artykułów, analiz, opracowań i komentarzy przepisów) między sądami a doktryną prawa. Pierwotnie określenie „glosa” oznaczało przypis odnoszący się do poszczególnych słów lub fragmentów tekstu, wprowadzany przez kopistę manuskryptu lub czytelnika na marginesach stron książki.
Glosa zawiera zazwyczaj streszczenie przebiegu sprawy sądowej i pogłębiony komentarz autora (zwanego glosatorem). Wywód przeprowadzony przez glosatora ukazuje punkt wyjścia rozumowania, jego przebieg oraz konkluzję odnoszącą się do glosowanego orzeczenia. 
Glosa może być aprobująca lub krytyczna (w pełni lub częściowo) w stosunku do komentowanego orzeczenia.

</doc>
<doc id="160501" url="https://pl.wikipedia.org/wiki?curid=160501" title="Wybory parlamentarne w Niemczech w 1957 roku">
Wybory parlamentarne w Niemczech w 1957 roku

Wybory do niższej izby parlamentu Republiki Federalnej Niemiec (Bundestagu), odbyły się 15 września 1957 roku. Konrad Adenauer pozostał kanclerzem, tworząc koalicję pomiędzy CDU/CSU a DP. 

</doc>
<doc id="160503" url="https://pl.wikipedia.org/wiki?curid=160503" title="Flaga Omanu">
Flaga Omanu

Flaga Omanu ma kształt prostokąta o proporcjach 1:2. Składa się z trzech pasów: białego, zielonego i czerwonego, z dodatkowym czerwonym zagrodzeniem z lewej strony. Na nim widnieje w lewym górnym rogu godło Omanu - czyli godło rządzącej dynastii Abusaidów.
Symbolika i historia.
Barwa czerwona jest tradycyjną barwą państw na Półwyspie Arabskim, a także charydżytów, którzy stanowią większość w Omanie. Do 1970 roku flaga Omanu była cała czerwona. Kolor biały jest związany z imamem Omanu, tradycyjnym religijnym (a często także cywilnym) przywódcą w kraju. Zieleń jest symbolem górskiego regionu Dżabal al-Achdar (Góra Zielona).

</doc>
<doc id="160506" url="https://pl.wikipedia.org/wiki?curid=160506" title="Wybory parlamentarne w Niemczech w 1953 roku">
Wybory parlamentarne w Niemczech w 1953 roku

Wybory do niższej izby parlamentu Republiki Federalnej Niemiec (Bundestagu), odbyły się 6 września 1953 roku. Konrad Adenauer pozostał kanclerzem, tworząc szeroką koalicję pomiędzy CDU/CSU a większością partii z wyjątkiem SPD. 

</doc>
<doc id="160507" url="https://pl.wikipedia.org/wiki?curid=160507" title="Glaubicz">
Glaubicz

Glaubicz ("Carpio, Glajbicz, Glaubitz, Glubos, Gluboz, Gloubus, Glawbz, Karp") – herb szlachecki.
Opis herbu.
W polu błękitnym złota ryba, w klejnocie pięć piór strusich.
Najwcześniejsze wzmianki.
Herb pochodzenia niemieckiego, wizerunek pieczętny z 1326 roku, zapis z 1451.
Herbowni.
Bracławski, Garwoliński, Glaubicz, Glaubsowicz, Głowbicz, Godfryd , Goniewski, Gostkowski, Menstwiłł, Mudrejko, Okuniewski, Pianocki, Pianowski, Płonczyk, Płonczyński, Przecławski, Przełaski, Przeborowski, Przuławski, Przybiński, Rokassowski, Rokosowski, Rokossowski, Rokoszowski, Rokoszewski, Sabinek, Sabinka, Sabiński, Sawin, Wyszegrodzki.

</doc>
<doc id="160511" url="https://pl.wikipedia.org/wiki?curid=160511" title="Wybory parlamentarne w Niemczech w 1949 roku">
Wybory parlamentarne w Niemczech w 1949 roku

Wybory do niższej izby parlamentu Republiki Federalnej Niemiec (Bundestagu), odbyły się 14 sierpnia 1949 roku w Niemczech Zachodnich. Były to pierwsze wybory po obaleniu nazizmu w Niemczech. Pierwszym demokratycznym kanclerzem został Konrad Adenauer, tworząc koalicję między CDU/CSU, FDP i DP.

</doc>
<doc id="160516" url="https://pl.wikipedia.org/wiki?curid=160516" title="Bayernpartei">
Bayernpartei

Partia Bawarska ("Bayernpartei") – niemiecka partia polityczna w południowym landzie Bawaria.
Została założona w 1946 roku jako patriotyczna partia Bawarii, broniąca jej niepodległości. Razem z Unią Chrześcijańsko-Społeczną (CSU) jest postrzegana jako spadkobierczyni Bawarskiej Partii Ludowej sprzed II wojny światowej. Po sukcesach politycznych w latach 40. i 50. XX wieku, zaczęła tracić głosy wyborców. Poparcie dla partii spadało od kilkunastu procent w latach pięćdziesiątych XX wieku do 0,4% w roku 1978; ostatni raz wprowadziła reprezentantów do Landtagu w 1962 (poparcie 4,8% głosujących).
W wyborach w 2009 partia otrzymała ponad 48 tysięcy głosów, w wyborach parlamentarnych w 2013 otrzymała ona ponad 57 tysięcy głosów (ok. 0,13%).
Partia startuje w wyborach do Landtagu Bawarii (w 2013 otrzymała 2,1% głosów; w powiecie Freyung-Grafenau 7,2%) oraz w wyborach do Europarlamentu (w 2009 otrzymała 1% głosów w Bawarii).
Partia działa w ramach Wolnego Sojuszu Europejskiego.

</doc>
<doc id="160517" url="https://pl.wikipedia.org/wiki?curid=160517" title="Peer Gynt">
Peer Gynt



</doc>
<doc id="160518" url="https://pl.wikipedia.org/wiki?curid=160518" title="Partia Bawarska">
Partia Bawarska



</doc>
<doc id="160520" url="https://pl.wikipedia.org/wiki?curid=160520" title="Poli(tereftalan etylenu)">
Poli(tereftalan etylenu)

Poli(tereftalan etylenu), PET (C10H8O4)n – termoplastyczny polimer z grupy poliestrów stosowany na dużą skalę do produkcji włókien syntetycznych i butelek do napojów bezalkoholowych. PET powstał w latach czterdziestych XX wieku w Wielkiej Brytanii.
Otrzymywanie.
Metoda 1: z tereftalanu dimetylu (proces DMT)
Pierwszą podstawową metodą przemysłową produkcji PET była polikondensacja tereftalanu dimetylu (DMT, z ang. "dimethyl terephthalate") i glikolu etylenowego. Proces ten prowadzi się dwuetapowo:
1. Transestryfikacja DMT glikolem w temp. 150–200 °C do tereftalanu bis(2-hydroksyetylu) w obecności katalizatorów (najczęściej jest to cynk, wapń lub octan manganu):
2. Polikondensacja otrzymanego diestru w temp. ok. 285 °C pod zmniejszonym ciśnieniem, także w obecności katalizatora (Sb2O3 lub inne podobne tlenki amfoteryczne):
Metoda 2: z kwasu tereftalowego (proces TA)
Na początku lat 70. XX wieku rozpoczęto konkurencyjną cenowo produkcję kwasu tereftalowego (TA, z ang. "terephthalic acid") o czystości odpowiedniej do syntezy PET (proces Amoco), co umożliwiło syntezę PET z wolnego kwasu, a nie jego estru dimetylowego:
Proces jest także dwuetapowy, przy czym pierwszy etap – otrzymywanie tereftalanu bis(glikolowego) – prowadzi się bez katalizatora w temperaturze około 260 °C pod ciśnieniem 2,7–5,5 barów. Drugi etap jest taki sam jak w metodzie pierwszej. Metoda ta jest zazwyczaj preferowana przy budowie nowych instalacji. PET produkowany współcześnie w procesie TA ma jakość porównywalną do produktu uzyskiwanego metodą DMT, a o jego wyborze decydują przede wszystkim względy ekonomiczne: wyższa wydajność, niższe koszty składowania TA niż DMT (z powodu niższej masy cząsteczkowej), brak katalizatora w pierwszym etapie oraz wyższe masy cząsteczkowe uzyskiwanego produktu (co przekłada się na PET o lepszej jakości).
Stopiony poli(tereftalan etylenu), po gwałtownym ochłodzeniu, krzepnie w postaci szklistej, bezpostaciowej masy. Zachodzi w niej dość szybko, szczególnie w podwyższonej temperaturze (100–245 °C), proces krystalizacji i masa ta przekształca się w ciało mikrokrystaliczne o budowie niezorientowanej. Włókna lub folie z tego tworzywa rozciągane w temperaturze powyżej temperatury zeszklenia ulegają trwałej deformacji, połączonej z orientacją zarówno makrocząsteczek, jak i krystalitów, zgodnie z kierunkiem działania siły rozciągającej.
Własności fizyczne.
Wybrane własności fizyczne PET:
Zastosowanie.
PET jest wykorzystywany do produkcji opakowań, w tym butelek (butelkę z PET opatentował w 1973 Nathaniel Wyeth), włókien, naczyń, niewielkich kształtek (na przykład przezroczystych klawiszy) i obudowań urządzeń elektronicznych.
Z włókien wytworzonych z PET produkuje się dzianiny i tkaniny, między innymi polar, dakron i tergal (np. do produkcji żagli), liny i tym podobne.
Bezpieczeństwo.
Komentarz opublikowany w „Environmental Health Perspectives” w kwietniu 2010 sugeruje, że PET wytwarza ksenoestrogeny, nawet przy zwykłym użytkowaniu, i zaleca dalsze badania nad tą kwestią. Mechanizmy, w których mogą powstawać ksenoestrogeny, to wymywanie ftalanów oraz antymonu w związkach chemicznych lub postaci wolnej.
Biodegradacja.
Trwają poszukiwania organizmów zdolnych do biodegradacji PET. W 2016 ogłoszono znalezienie mogącej go metabolizować bakterii "Ideonella sakaiensis". Wcześniej znanymi organizmami posiadającymi takie możliwości były między innymi grzyby "Fusarium solani", "Aspergillus oryzae", "Thermomyces insolens", "Thermomyces lanuginosus" i bakterie "Pseudomonas mendocina" i "Thermobifida fusca". Znaleziono u nich rozkładające PET kutynazy, lipazy i esterazy.
Badania porównawcze wykazały, że enzym PET-aza, wytwarzany przez "Ideonella sakaiensis", hydrolizuje PET szybciej niż enzym pochodzący z "Fusarium solani", a także niż enzymy znalezione u termofilnych promieniowców i w metagenomie uzyskanym z kompostu z liści i gałęzi.

</doc>
<doc id="160522" url="https://pl.wikipedia.org/wiki?curid=160522" title="Ptialina">
Ptialina



</doc>
<doc id="160528" url="https://pl.wikipedia.org/wiki?curid=160528" title="Arka">
Arka



</doc>
<doc id="160529" url="https://pl.wikipedia.org/wiki?curid=160529" title="Wybory lokalne w Berlinie w 2001 roku">
Wybory lokalne w Berlinie w 2001 roku

Wybory do władz lokalnych Abgeordnetenhaus (izba niższa) Berlina w Niemczech odbyły się 21 października 2001. Klaus Wowereit z SPD został burmistrzem Berlina tworząc koalicję między SPD a PDS.

</doc>
<doc id="160531" url="https://pl.wikipedia.org/wiki?curid=160531" title="Lot (postać biblijna)">
Lot (postać biblijna)

Lot (hebr. לוֹט, "welon", "zasłona", "całun") – bratanek biblijnego patriarchy Abrahama.
Wraz ze swoim dziadkiem Terachem i stryjem Abrahamem wyruszył z Ur chaldejskiego do Charanu. Później towarzyszył Abrahamowi w wędrówce do Egiptu. Po jego opuszczeniu rozstał się ze stryjem i osiadł w Sodomie. Gdy Bóg zesłał karę na to miasto, Lot jako jedyny sprawiedliwy w mieście został ocalony wraz ze swoją rodziną. Jednak żona Lota (jej imię nie zostało podane w Biblii) została zamieniona za nieposłuszeństwo wobec Boga w słup soli.
Po ucieczce z okolic Sodomy Lot mieszkał w pieczarze z córkami. Te, chcąc zapewnić ojcu potomstwo lub z obawy, iż są jedynymi ocalałymi ludźmi z katastrofy, jakiej byli świadkami i chcąc w ten sposób utrzymać rodzaj ludzki, upiły go i obcowały z nim, dając mu synów Moaba i Ben-Ammiego, protoplastów Moabitów i Ammonitów.
Relacja biblijna.
Lot był synem Harana, najmłodszego z synów Teracha; bratankiem Abrama (znanego później pod imieniem Abrahama) i Nachora. Siostrami Lota były Milka, żona Nachora, i Jiska.
Po śmierci Harana, Terach zabrał ze sobą swojego syna Abrahama, synową Saraj (znaną później pod imieniem Sary) oraz wnuka Lota i opuścił Ur chaldejskie, by wyruszyć do Kanaanu. Po drodze zatrzymali się w Charanie, gdzie zdecydowali się osiedlić. Tam zmarł Terach.
Później Abraham na polecenie Boga Jahwe wyruszył w dalszą drogę, zabierając ze sobą żonę Sarę, bratanka Lota i cały dobytek, jaki obydwaj posiadali. Razem dotarli do Kanaanu, by następnie skierować się w stronę Negewu. Gdy zaś w Kanaanie nastał głód, obydwaj udali się do Egiptu. Po opuszczeniu kraju faraonów powrócili do Negewu.
Okazało się jednak, że pastwiska nie są wystarczające dla trzód obydwóch krewnych; dodatkowo dochodziło do sprzeczek między pasterzami jednego i drugiego. W takiej sytuacji Lot i Abraham zdecydowali się rozdzielić; pierwszy osiedlił się w dolinie Jordanu, a jego namioty sięgały aż po Sodomę; drugi pozostał w Kanaanie.
W tym czasie Bera, król Sodomy, sprzymierzony z Birszą, królem Gomory; Szinabem, królem Admy; Szemeeberem, królem Seboimu; oraz władcą miasta Beli prowadził wojnę z Kedorlaomerem, królem Elamu; Tidalem, królem Goim; Amragelem, królem Szinearu, i Ariokiemk, królem Ellasaru. W bitwie w dolinie Siddim wygrali ci ostatni. Sodoma wpadła w ręce zwycięzców; wśród jej mieszkańców wziętych do niewoli znajdował się Lot.
Abraham, poinformowany przez jednego ze zbiegów o całej sytuacji, wraz z Amorytami dowodzonymi przez braci Memrego, Eszkola i Anera, wyruszył w pościg za Kedorlaomerem i jego sojusznikami, których rozbił w okolicy Dan. Lot odzyskał wolność i powrócił do Sodomy.
Po pewnym czasie mieszkańcy Sodomy urośli w siłę i nabrali wielkich bogactw, rozzuchwalili się, zaczęli się odnosić wrogo do wszelkich gości; ostatecznie Bóg zniszczył deszczem siarki i ognia z nieba całą okolicę, wraz ze wszystkimi jej mieszkańcami, a także roślinnością. Z zagłady ocaleli jedynie, uprzedzeni w przeddzień zagłady przez aniołów: Lot oraz jego żona i córki. Według Biblii żona Lota wprawdzie uszła z zagłady Sodomy, ale została zamieniona w „słup soli”, ponieważ złamała ścisły zakaz spoglądania za siebie podczas ucieczki.
Jak podaje Biblia – przyczyną zagłady Sodomy i Gomory były: niegodziwości i nieokiełznana rozpusta ich mieszkańców oraz przejawiany przez nich brak szacunku i pogarda dla prawa i autorytetów, a w szczególności wobec Boga. Ultimatum, które Bóg poprzez Lota postawił jako warunek ocalenia miasta, było wytypowanie jego dziesięciu „sprawiedliwych” mieszkańców, co skończyło się niepowodzeniem.
Wg Księgi Rodzaju miał dwóch synów ze swoimi córkami, które począł nieświadomie, upojony przez nie w tym celu winem. Synowie ci stali się protoplastami Ammonitów i Moabitów.
Tradycja żydowska.
Według Hagady Lot opuszczając Abrahama oddalił się od Boga. Ze względu na zasługi Lota jego potomkini – Rut – została żoną Booza i prababką Dawida, króla Izraela.
Kultura popularna.
W postać Lota wcielili się:

</doc>
<doc id="160535" url="https://pl.wikipedia.org/wiki?curid=160535" title="Kielisznik (roślina)">
Kielisznik (roślina)

Kielisznik ("Calystegia" ) – rodzaj roślin zielnych z rodziny powojowatych ("Convolvulaceae"), obejmujący około 25 gatunków. Rosną w zaroślach i na skrajach lasów, także na żwirowych i piaszczystych wybrzeżach ("C. soldanella"). Występują w strefie klimatu umiarkowanego obu półkul, rzadziej w tropikach. 13 gatunków rośnie w Kalifornii i są to endemity tego stanu, pozostałe gatunki są zwykle szerzej rozprzestrzenione; 6 rośnie w Chinach, 3 w Europie, 3 na Nowej Zelandii, pojedyncze gatunki spotykane są na pozostałych obszarach kontynentów amerykańskich, w Afryce Południowej, Australii i Azji. W Polsce rodzimym gatunkiem jest kielisznik zaroślowy ("C. sepium"), a jako antropofit zadomowiony rośnie kielisznik leśny ("C. silvatica"). Poza odrębnym "C. soldanella" wszystkie pozostałe gatunki na obszarach, w których zasięgi sąsiadujących gatunków nakładają się – tworzą formy przejściowe, w sumie opisano ok. 70 taksonów mieszańcowych o cechach pośrednich. Mimo efektownych kwiatów i pokroju raczej rzadko są uprawiane jako ozdobne ze względu na inwazyjność. Do wyjątków należy pełnokwiatowa forma "C. hederacea".
Systematyka.
Rodzaj z rodziny powojowatych ("Convolvulaceae"), w obrębie której zaliczany jest do podrodziny "Convolvuloideae" i plemienia "Convolvuleae". Do plemienia należą poza nim dwa rodzaje: "Convolvulus" – powój (szeroko rozprzestrzeniony na świecie) i "Polymeria" (rodzaj endemiczny dla Australii). Rodzaj "Calystegia" jest monofiletyczny, ale zagnieżdżony wewnątrz rodzaju "Convolvulus", czyniąc z niego rodzaj parafiletyczny. Dla poprawnego odzwierciedlenia relacji filogenetycznych konieczne będzie albo włączenie gatunków z rodzaju "Calystegia" do "Convolvulus", albo podzielenie tego drugiego na kilka rodzajów.

</doc>
<doc id="160539" url="https://pl.wikipedia.org/wiki?curid=160539" title="Player versus player">
Player versus player

Player versus player (PvP, ) – rodzaj interakcji w grach komputerowych pozwalającej na rywalizację pomiędzy dwoma lub wieloma graczami. PvP niekoniecznie polega na zabiciu postaci innego gracza.
Przeciwieństwem systemu PvP jest player versus environment, w którym gracz walczy z postaciami sterowanymi przez komputer.
Gankowanie.
Gankowanie (z ang. "ganking", skrót od "gang kill") odnosi się do sytuacji, gdy grupa dwóch lub więcej osób zabija postać innego gracza, posiadając nad nią zdecydowaną przewagę. Specyficzna forma gankowania pod nazwą „corpse camping” polega na tym, że grupa graczy po zabiciu przeciwnika przesiaduje nad jego zwłokami, uniemożliwiając mu ucieczkę po „odrodzeniu” i ponownie go likwidując. Określenie zostało spopularyzowane przez grę "Ultima Online".

</doc>
<doc id="160542" url="https://pl.wikipedia.org/wiki?curid=160542" title="Ratusz w Słupsku">
Ratusz w Słupsku

Ratusz w Słupsku – siedziba władz miejskich Słupska.
Historia.
W historii Stolpu i Słupska znane są trzy ratusze. Najstarszy z nich - pochodzący ze średniowiecza budynek o schodkowym szczycie i z wieżyczką na dachu - przedstawił m.in. Brüggemann w swoim wydanym w 1784 roku dziele “Wyczerpujący opis stanu obecnego Królewsko-Pruskich Księstw Pomorza”, pisząc, iż:
Ten pierwszy ratusz widoczny jest częściowo na panoramie miasta, zamieszczonej na mapie Pomorza z 1618 roku, wykonanej przez Lubinusa.
W końcu XVIII wieku zastąpił go nowy budynek. Budził on od początku kontrowersje, jako zbyt drogi i zbyt okazały dla niewielkiego podówczas miasteczka. Oddano go do użytku w roku 1798; stał na Starym Rynku w Słupsku. Ponad stuletni budynek został ostatecznie, wkrótce po wybudowaniu nowego ratusza wykupiony przez kupców ze Starego Rynku i rozebrany, choć były plany wykorzystania go m.in. na siedzibę wielkiego domu handlowego, czy na tymczasową siedzibę dla władz powiatu ziemskiego Stolp-in-Pommern po pożarze budynku Starostwa w kwietniu 1901 roku.
Inicjatorem budowy nowego ratusza dla Stolpu in Pommern był Hans Matthes, pierwszy burmistrz miasta w latach 1893-1905. W roku 1897 ogłoszono wreszcie, po wielu przymiarkach, konkurs na projekt nowego ratusza. Wzięło w nim udział około 500 architektów z obszaru całej ówczesnej Rzeszy, którzy nadesłali niemal 90 prac. Wszystkie nagrody w tym konkursie zdobyli berlińczycy - pierwsza trafiła do zespołu w składzie: architekt prof. Karl Zaar i inż. Rudolf Vahl. Wystawa pokonkursowa miała miejsce w roku 1898 w gmachu pierwszej Szkoły Gminnej, wybudowanej w 1897 roku przy ówczesnej Wollmarktstraße (dziś ul. Deotymy). Budowę ratusza rozpoczęto w kwietniu 1899 roku, a już po 27 miesiącach, 4 lipca 1901 (w 125. rocznicę ogłoszenia amerykańskiej Deklaracji Niepodległości) gotowy budynek uroczyście przekazano do eksploatacji.
Jest to budowla w stylu neogotyckim, która znajduje się przy placu Zwycięstwa. Została ona wpisana na listę zabytków chronionych prawem. Budynek od początku pełni funkcję siedziby władz miejskich.
Nowy, trzeci już ratusz miał początkowo stanąć przy al. Sienkiewicza (niem. Blücherplatz, następnie Bismarckplatz), ale ze względu na tamtejszy podmokły grunt wybrano obecne miejsce. Wcześniej, w miejscu obecnego pl. Zwycięstwa, przy którym stoi obecny ratusz, do połowy XIX wieku było bajorko zwane "Quebbe vor dem Neuen Tor", na zlecenie Rady Miejskiej, ostatecznie zasypane w ciągu niecałych trzech lat przez mistrza piekarskiego, niejakiego Wienandta. W latach 1852-1855 rozkopał on Górę św. Piotra, skąd wywiózł ponad 30 tysięcy furmanek piasku. Mistrz Wienandt pracował swymi sześcioma końmi najpierw do września 1854 roku, kiedy po pomiarach, zleconych przez burmistrza Wahla mierniczemu nazwiskiem Schulz Komisja Magistracka odrzuciła zgłoszone przez Wienandta do odbioru zadanie, jako "nie do końca wykonane" (zabrakło kilku cm do uzgodnionej wysokości wypełnienia), przez co Wienandt zmuszony został do uzupełnienia wspomnianego wypełnienia. W roku 1855 zadanie zostało ostatecznie odebrane. Tak powstał dzisiejszy słupski plac Zwycięstwa, zwany z początku Wollmarktem (Targiem Wełnianym), a następnie - od 1888 roku do końca II wojny światowej - placem Heinricha von Stephana, słupszczanina, ministra poczty Rzeszy Niemieckiej i jednego z wynalazców kartki pocztowej – pocztówki. Z początku Targ Wełniany był placem jedynie ubitym, nie wybrukowanym, używanym do celów targowych. Wspomniany mistrz Wienandt zapisał się w historii miasta bez imienia - jego praca przy zasypywaniu Quebbe przyprawiła go niemal o bankructwo; mistrz piekarski wkrótce opuścił Stolp, wyjeżdżając do Wrocławia. W roku 1875 na placu tym stanął pierwszy z czterech pomników, jakie miały go ozdobić, niedługo potem plac został wybrukowany kostką, pochodzącą ze Szwecji. Po postawieniu wspomnianego pomnika wielki plac przestał pełnić funkcję targową, nabierając powoli charakteru miejsca reprezentacyjnego. Kulminacyjnym punktem tego procesu było ustawienie w 1910 roku w centrum placu konnej brązowej figury cesarza Wilhelma I, uroczyście odsłoniętej przez jego wnuka, Wilhelma II w 5 września 1910 roku.
W wyrobisku pozostałym po piaskowni w latach 1924-1926 zbudowano reprezentacyjny stadion sportowy, któremu 15 sierpnia 1926 roku uroczyście nadano imię feldmarszałka Rzeszy Niemieckiej Paula von Hindenburga, w jego obecności zresztą. Obecnie w tym miejscu znajduje się Stadion 650-lecia.
Ówczesny burmistrz Słupska (a właściwie "Stolp im Pommern"), Hans Matthes (funkcję burmistrza sprawował w latach 1893-1905), wydał na budowę sumę dwukrotnie przekraczającą kwotę przeznaczoną na ten cel przez Radę Miejską, tj. 600 tys. marek zamiast przewidzianych 300 tys. Nowy ratusz był zdecydowanie za duży, jak na potrzeby ok. 30-tysięcznego miasta. Dodatkowo, rozbudowując miasto i kanalizując je, zadłużył kasę miejską na ok. 2 mln marek. Trzy lata po oddaniu ratusza do użytku musiał zrezygnować z urzędu w atmosferze skandalu. Dopiero w roku 1924 słupszczanie uznali w pełni zasługi Hansa Matthesa dla rozwoju miasta i przyznali mu tytuł Honorowego Obywatela Miasta. Jego imieniem nazwali też jedną z miejskich ulic. Po ponad stu latach od wzniesienia siedziba władz miejskich jest już za ciasna dla blisko 100-tysięcznego Słupska. Ostatnio na potrzeby urzędu miasta zaadaptowana została zbudowana w 1866 roku willa Levy Friedlaendera, jeden z najstarszych budynków powstałych na obrzeżach ówczesnego placu Stephana. Swoje pierwsze pięć minut miał nowy Ratusz 5 września 1910 roku, kiedy to posłużył za rezydencję dla bawiącej w ówczesnym Stolpie niemieckiej pary cesarskiej. Burmistrzem miasta był wtedy ob. Werner Zielke, który niedługo później został pierwszym w historii miasta nadburmistrzem.
We wnętrzu można zobaczyć między innymi:
Codziennie o godz. 12:00 z wieży ratusza rozbrzmiewa hejnał ().
Architektura.
Ratusz znajduje się w centralnej części miasta, zamykając obszerny plac Zwycięstwa od zachodu. Takie usytuowanie czyni z tej budowli ważny element w układzie przestrzennym. Budynek założony jest na planie zbliżonym do litery "U". Elewacja główna zwrócona jest na wschód w stronę placu, dwa skrzydła boczne biegną równolegle do ulic Deotymy i Tuwima. Tak korpus główny jak, i skrzydła pokryte są dwuspadowymi dachami.
Nad całością góruje masywna wieża zegarowa przykryta cebulastą kopułą. Elewacje budynku, a zwłaszcza główna, urozmaicone są wieloma detalami architektonicznymi i dekoracją plastyczną. Interesujące jest również rozwiązanie kolorystyczne. Oprócz wieży pionowe akcenty stanowią malowniczo rozczłonkowane, trójkątne szczyty przysłaniające dachy skrzydeł bocznych. Dominującym kolorem jest czerwień dachówek i cegieł ścian.
Poziome akcenty wprowadzają rzędy okien wzbogacając elewację poprzez różnorodność formy i kolorowe witraże wprawione w niektóre z nich. Istotny element dekoracyjny stanowią też kolorowe herby wykonane techniką mozaiki. Są to herby; Słupska, Szczecina, Pomorza, Wrocławia, Gdańska, Koszalina i Kołobrzegu (niektóre są współczesne). W wieży, wysuniętej nieco przed lico fasady znajduje się reprezentacyjne wejście, nad nim widoczne jest trójdzielne okno gabinetu Prezydenta Miasta i balkon. Po bokach fasady znajdują się bramy wjazdowe z kutym, secesyjnym ogrodzeniem.
Wejście i parter.
Główne wejście prowadzi do bogato zdobionej sieni z kamiennymi schodami. Nad drzwiami znajduje się witraż wypełniony ornamentami roślinnymi z herbem miasta i datą powstania ratusza 1900-1901. Z prawej strony znajduje się obraz przedstawiający wyładunek w porcie w Ustce. Po lewej stronie namalowany jest „Targ Rybny w Słupsku". Na tym obrazie wśród tłumu kupujących przedstawiony jest burmistrz Hans Matthes jako mężczyzna z ciemną brodą, w okularach i w brązowym kapeluszu. Autorem obrazów jest Friedrich Klein-Chewalie Profesor Akademii Sztuk Pięknych w Berlinie.
Reprezentacyjny hol parteru ratusza posiada sklepienie gwiaździste, wsparte na sześciu kamiennych kolumnach. Biegnący od niego korytarz główny jest sklepiony krzyżowo. Dekorację stanowią ceglane profile żeber i dekoracja kwiatowa. Podobny układ dekoracji powtarza się na następnej kondygnacji. W trójdzielnym oknie holu znajduje się witraż o motywach architektoniczno-roślinnym wykonany przez pracownię Didden Buscha z Berlina w 1901 roku. Witraże w pozostałych oknach klatki schodowej powstały w 1990r. w pracowni Z. Jaworskiego z Wrocławia.
I piętro.
Na pierwszym piętrze znajduje się gabinet prezydenta miasta. Pomieszczenie ma aż 12 ścian. W środku zobaczyć można witraże, żyrandol gazowy (obecnie przerobiony na elektryczny) oryginalne tapety i biurko sprzed 100 lat. 
Sala posiedzeń nr 110. Ściany wyłożone są boazerią z profilowanym gzymsem. Strop posiada dekorację w rodzaju kasetonów umieszczonych na obwodzie. Pola kasetonów wypełnione są malowaną, secesyjną dekoracją. Środek sali zajmuje eliptyczny stół nad którym zwisa żyrandol. W oknach wprawione są witraże o wątku roślinnym-architektonicznym, w dolnych partiach zawierające sceny figuralne - symbolizujące różne funkcje miasta. Wykonane zostały one w pracowni berlińskiej Martina Riegelmanna w latach 1900-1901. 
Klucz do zjednoczonej Europy.
Na holu pierwszego piętra znajduje się wielki klucz, ozdobiony 12 bursztynami, który jest symbolem wejścia Polski do Unii Europejskiej. Przedstawiciele młodzieży z całej Polski, reprezentujący Słupsk, odebrali go 12 maja 2004 roku w obecności Jolanty Kwaśniewskiej i Prezydenta Miasta Słupska Macieja Kobylińskiego, z rąk polskiej Komisarz Unii Europejskiej, Danuty Hübner w Królewskim Jachtklubie w Brukseli. Wcześniej przez 12 dni płynęli ze Słupska do Brukseli czterema jachtami pod wspólnym dowództwem kpt. Krzysztofa Baranowskiego. Organizatorem rejsu był Urząd Miejski w Słupsku, a honorowy patronat nad nim sprawowała Jolanta Kwaśniewska.
Na i piętrze można również zobaczyć kopię figurki Słupskiego Bursztynowego Niedźwiadka Szczęścia oraz jednodolarówkę ze Słupskiem.
II piętro.
W północno-wschodnim narożu drugiego piętra znajduje się najbardziej okazała i reprezentacyjna sala posiedzeń (nr 211). Wystrój sali został zachowany w całości. W środku zwisa potężny, metalowy żyrandol na planie koła. Wszystkie okna wypełnione są witrażami. Na ścianie północnej zawierają kompozycje dywanowe ze stylizowanych liści dębu i grabu. Na ścianie wschodniej - w dwóch górnych oknach herby Słupska i Pomorza, w rzędzie dolnym sceny figuralne symbolizujące podstawowe zajęcia mieszkańców miasta i emblematy cechowe otoczone ornamentyką roślinną. Autorem witraży jest Albert Luthi.
W sali znajdują się dwa ogromne obrazy o tematyce historycznej. Obraz na ścianie zachodniej przedstawia symboliczną scenę nadania Słupskowi przywilejów w 1310 r. Z prawej strony znajduje się orszak książęcy, z lewej - reprezentanci miasta, w środku postać kobieca symbolizująca miasto przejmuje klucz. W głębi panorama z kościołem mariackim.
Drugi obraz dotyczy wydarzenia historycznego. W 1329 roku szczecińscy książęta tymczasowo sprawujący władzę nad miastem oddali je pod zastaw Krzyżakom na 12 lat w zamian na pożyczkę 6000 grzywien srebra. W obawie,aby Krzyżacy na stałe nie opanowali tych ziem i miasta mieszczanie z chwilą upływającego terminu spłaty,zebrali brakującą kwotę 2766 grzywien przeznaczając na nią również swoje kosztowności. Autorem obrazów jest Józef Scheurenberg, profesor Akademii Sztuk Piękności w Kassel i Berlinie. Urodził się w roku 1846 w Düsseldorfie, był znanym malarzem obrazów historycznych i portretów.
Mała sala posiedzeń (nr 212). Posiada ona strop z imitacji profilowanych belek, malowany fryz o motywach roślinnych z ptakami biegnącymi nad boazerią i współczesne witraże.
Wieża.
Jednym z elementów słupskiego ratusza jest 56-metrowa wieża, na którą prowadzi 180 schodów. Do zwiedzania wieżę udostępniono w 2003 roku. Znajduje się tam galeria portretów burmistrzów i prezydentów. Na szczycie znajduje się taras widokowy, z którego można podziwiać panoramę miasta oraz dolinę rzeki Słupi.
Na wieży znajduje się galeria zdjęć starego przedwojennego Słupska, portrety pierwszych włodarzy miasta, wystawa poświęcona Orłom Polskim, a także stary mechanizm zegarowy, który nieprzerwanie działa od stu lat.
Wystawa poświęcona Orłom Polskim na wieży ratuszowej "(Orły Czaplińskiego)"
Kolekcja przedstawiająca proces kształtowania się wizerunku Godła Polski od czasów najdawniejszych (X wiek) do współczesności, autorstwa znanego słupskiego metaloplastyka, współzałożyciela i wieloletniego dyrektora Teatru Lalki „Tęcza” Tadeusza Czaplińskiego (1912-1991).
Ekspozycja składa się z prac użyczonych Urzędowi Miejskiemu przez szkołę Policji w Słupsku. Prezentowane godła są wykonane na blasze miedzianej i mosiężnej. Są replikami oryginalnych kartuszy królewskich herbów książęcych, odznaczeń wojskowych, sztandarów, pieczęci i monet. Kolekcja wystawiana była na wielu wystawach w Polsce i w Europie.
Zegar ratuszowy.
Ratuszowy zegar z niewielkimi przerwami działa od roku 1901. Na jego ramie wybite jest nazwisko budowniczego tego chronometru: OTTO PILA, STOLP, który w roku 1915 mieszkał przy Schillerstraße 17 (obecnie ul. Solskiego) i był „rentierem”, czyli człowiekiem, który żył z kapitału zgromadzonego wcześniej w banku. Zegar przez wiele lat nie był właściwie konserwowany. Bieżące naprawy ograniczały się do coraz większego obciążania mechanizmu balastem, co doraźnie likwidowało tzw. luzy w trybach, ale w konsekwencji powodowało ich narastanie. Jak twierdzi obecny opiekun ratuszowego zegara, z zawodu zegarmistrz i specjalista od chronometrów wieżowych - Krzysztof Woźniak - w najgorszym momencie obciążenie mechanizmów sięgało 90 kilogramów, przy 36-kilogramowej normie dla zegara tej wielkości! Po wojnie, w roku 1973 mechanizm rozszerzono o kuranty, które o określonej godzinie wybijały na wielkich, specjalnie przyciętych rurach jedną frazę IV Symfonii Karola Szymanowskiego. W 1995 roku rozpoczął się generalny remont ratuszowego zegara, który trwał do 1996 roku. Przeprowadzony został przez Krzysztofa Woźniaka. Ratuszowy zegar - w ciągu doby późni się tylko jedną sekundę, tak więc na przestrzeni miesiąca trzeba go przesuwać do przodu o ok. pół minuty.
Pałac Ślubów.
W południowej części "niskiego parteru" ratusza znajduje się "Pałac Ślubów". Sale, w których się znajduje, zostały zaadaptowane na ten cel w roku 1971. W pomieszczeniach tych pierwotnie mieściła się restauracja, a przez kilka lat po wojnie biblioteka. Autentyczny wystrój zachował się tylko częściowo.
Ogrodzenie.
Ogrodzenie ratusza zostało wzniesione i oddane do użytku razem z budynkiem ratusza 4 lipca 1901 r. Powstało na podstawie projektu berlińskiego architekta prof. Karla Zaara i inżyniera Rudolfa Vahla, z inicjatywy burmistrza Hansa Matthesa. Ogrodzenie zostało wpisane na listę zabytków chronionych prawem. W 2010 roku został przeprowadzony częściowy remont.

</doc>
<doc id="160543" url="https://pl.wikipedia.org/wiki?curid=160543" title="Zatoka Omańska">
Zatoka Omańska

Zatoka Omańska (arab. خليج عمان "Chalidż Uman", pers. دریای عمان "Darya-ye Oman") – zatoka Oceanu Indyjskiego łącząca leżące na południe od niej Morze Arabskie z Zatoką Perską (poprzez cieśninę Ormuz). Nad zatoką leży stolica Omanu – Maskat. Na północnym wybrzeżu Zatoki Omańskiej znajduje się terytorium Iranu, a na południowym Omanu.
Zatoka ma 560 km długości i 320 km szerokości w najszerszym miejscu. Wiatry nad zatoką zmieniają się cyklicznie, w rytmie rocznym - od listopada do marca są stosunkowo słabe, nie utrudniając żeglugi. W lecie, od maja do września, wieją silne (często powyżej 7° w Beauforta, stałe wiatry z południowego zachodu, powodujące powstanie prądów morskich, krążących w zatoce zgodnie z kierunkiem ruchu wskazówek zegara. Powoduje to znaczące trudności dla żeglugi w lecie.
W zatoce występują cenne gospodarczo i obfite łowiska ryb, takich jak sardynki, makrele, tuńczyki i rekiny; rybactwo pozostaje istotnym elementem gospodarki ludzi żyjących na obu brzegach zatoki. Zatoka jest też od czasów wczesnohistorycznych istotną drogą morską, łączącą Afrykę, obszary nad Zatoka Perską (w tym Persję, Imperium Osmańskie) i Indie. Najważniejsze porty południowego wybrzeża to Suhar, Maskat i Sur w Omanie; porty te historycznie odgrywały ważną rolę w handlu międzynarodowym. Porty wybrzeża północnego, Czabahar i Dżask w Iranie, miały znaczenie lokalne.
Na omańskim wybrzeżu zatoki leżała prawdopodobnie bogata w miedź kraina Magan; za czasów achemenidzkich tereny nad zatoką znane były jako Maka.
W okresie sasanidzkim obszar wokół zatoki był perską prowincją Mazun, a mieszkańcy omańskiego wybrzeża służyli w perskiej flocie. Po podboju arabskim, a w szczególności po powstaniu imperium Abbasydów południowe wybrzeże zatoki ponownie zaczęło odgrywać ważną rolę. Geograficznie jest to ostatnie miejsce, gdzie można było nabrać słodkiej wody przed podróżą do Indii. Wymiana handlowa była ważna tak dla bogacących się kupców, których statki przewoziły znaczne ilości frachtu, jak i dla lokalnej, uboższej społeczności. Ryż z Indii, wymieniany za perły, suszone ryby i owoce (m.in. daktyle) ułatwiały przetrwanie w surowym klimacie tego obszaru. Najważniejszym ówcześnie portem był Suhar, nazywany podówczas Mazun (nazwa ta pojawia się też w źródłach chińskich jako Moxun). W XIII w. znaczenie portów południowego wybrzeża zmalało, a wzrosło Ormuzu, który dominował nawet gdy w końcu XV w. handel na południowym wybrzeżu znów nieco ożył.

</doc>
<doc id="160545" url="https://pl.wikipedia.org/wiki?curid=160545" title="Biegun Południowy">
Biegun Południowy



</doc>
<doc id="160547" url="https://pl.wikipedia.org/wiki?curid=160547" title="Vinders">
Vinders

Vinders była to jedna z pierwszych szczecińskich grup tworzących nowy w tym czasie nurt, tak zwaną "Muzykę Młodej Generacji" Vinders powstał w 1979 roku w ILO w Szczecinie. Początkowo grupa nazywała się Winder a jej skład to Piotr Winnicki-gitara, wokal, Grzegorz Czarnecki-gitara,wokal, Tomasz Tuziak-bas i Dariusz Wieczorek-perkusja. W roku 1980 zespół ustala ostateczny skład :na basie gra Krzysztof Szmatłoch, a Czarneckiego zastępuje Janusz Klej - wokal i gitara. Nazwa zostaje zmieniona na Vinders. W tym składzie zespół daje wiele koncertów w Szczecinie i nie tylko. Muzyka Vinders ewoluuje od stylów hard rock po heavy metal z riffami w stylu AC/DC czy TSA. Vinders brał udział w takich imprezach jak Rockorama 1981 - Szczecin gdzie gwiazdą imprezy była Amerykańska grupa The Space. W 1982 roku Vinders występował na koncercie Nigt Rock Sesion który odbywał się w ramach Open Rock Festival - Kraków Rotunda. Viders wraz z grupami SS Kat i Bank koncertował na pierwszej imprezie masowej po ogłoszeniu Stanu Wojennego, Rock Sesion w Szczecinie w marcu 1982. Ponadto Vinders koncertował wraz z takimi grupami jak Cytrus, TNT, Easy Riders oraz Turbo. W 1983 na jesień, Janusz Klej dostaje powołanie do wojska, Krzysiek Szmatłoch ląduje na długie leczenie szpitalne. Vinders zawiesza działalność.
Czasy po Vinders.
W 1985 Piotrek i Krzysiek postanawiają znowu grać. Dochodzi do nich Norbert Różański "Johny" - perkusja. Grupa ta otrzymuje nazwę Klątwa Szatana w skrócie Klątwa i gra muzykę ostrą w stylu black i death metal z częścią satanistycznych tekstów i z ostrą "jazdą na dwie centrale". Klątwa koncertuje 2 lata. W 1987 ze względu na urodziny syna przestaje grać Piotrek, Klątwa się rozpada. Krzysiek na parę lat ląduje w znanej formacji Free Blues Band. Aktualnie częściowym spadkobiercą Vinders jest Szczecińska grupa Heavy Water, która między innymi z inicjatywy Piotra Winnickiego powstała w listopadzie 2003. Heavy Water uprawia metal z elementami thrash metal, gothic metal, power metal, ale słychać też tu wpływy dawnego Vinders. Skład Piotr Winnicki- gitara, śpiew, Karol Tejchman- gitara, śpiew, Zbigniew Sypniewski- bas, śpiew, Marcin Ziółkowski- perkusja, w tym zespole stawia pierwsze kroki Maciej Podsiadło- śpiew później(Crusader). W 20 lat po rozpadnięciu się Vinders ta nazwa nadal nie jest obca "starym" szczecińskim fanom rocka a kultowy tekst ze Suity"Przybysze" "...Zginęliście jak mrówki zdeptani, a przecież byliście Bogami..." w aktualnym wykonaniu Heavy Water dla wielu budzi dawne,dobre wspomnienia kiedy heavy metal był muzyką, która na koncerty przyciągała tysiące fanów. W 2009 roku Vinders się reaktywuje.
Reaktywacja.
Po 26 latach przerwy Vinders reaktywował się na wspólny koncert z węgierską Omegą, SBB i TSA, który odbył się 18.09.2009 w szczecińskim amfiteatrze z okazji 40-lecia klubu Słowianin. Zespół od tego czasu sporo koncertuje, występuje w TVP 3 Szczecin oraz nagrywa materiał dla Polskiego Radia Szczecin. Zaraz potem Vinders nagrywa ten sam materiał jeszcze raz, ale w nieco zmienionych aranżacjach. W roku 2010 zagrał między innymi wspólny koncert z byłym wokalistą Iron Maiden, Blaze Bayley'em. W latach 2011-2013 zespół grał wspólnie z gwiazdami z USA - Hellstar i Vicious Rumors, Brazylii - Andralls czy polskimi Turbo, Strachy Na Lachy, Akurat i innymi. AKtualnie zespół pracuje nad nową płytą która wyjdzie w dwu wersjach językowych, po Polsku i po Angielsku. Na rok 2014 planowane jest tournée koncertowe po Brazylii

</doc>
<doc id="160551" url="https://pl.wikipedia.org/wiki?curid=160551" title="Ruch Państw Niezaangażowanych">
Ruch Państw Niezaangażowanych

Ruch Państw Niezaangażowanych (ang. "Non-Aligned Movement", NAM) – ruch, który skupia ponad 100 państw nie wiążących się z żadnym z istniejących bloków politycznych. Inicjatywa tego typu ruchu wynika z koncepcji Mahatmy Gandhiego.
W czasie zimnej wojny państwa te szukały pośredniej drogi między blokiem wschodnim a blokiem państw związanych z NATO. Inicjatywę na przełomie lat 40. i 50. zapoczątkował premier Indii, Jawaharlal Nehru. Przekonał on do swojej koncepcji prezydenta Egiptu, Gamala Nasera, prezydenta Indonezji Sukarno, prezydenta Ghany Kwame Nkrumaha i jugosłowiańskiego przywódcę, Josipa Broza Titę.
Założenia ruchu.
Ruch wyrósł z koncepcji politycznej Mahatmy Gandhiego i polityki zagranicznej realizowanej przez jego następcę, Jawaharlala Nehru w latach 40. i 50. Inicjatywy utworzenia Ruchu Państw Niezaangażowanych pojawiła się na konferencjach – państw Azji w Nowym Delhi w 1947 roku oraz konferencji Azji i Afryki w 1949. Twórcy ruchu z koncepcji Gandhiego przejęli postulaty pacyfizmu i oporu przeciwko przemocy. Z filozofii indonezyjskiej przyjęto hasło decydowania demokratycznego polegające na porozumieniu w stosunkach międzynarodowych.
Historia powstania.
Niezaangażowanie jest pojęciem przyjętym w stosunkach międzynarodowych, a wywodzi się z początkowego okresu zimnej wojny, kiedy narastała atmosfera wrogości między blokami Wschodu i Zachodu. Grupa państw, głównie tych, które uzyskały niepodległość po drugiej wojnie światowej, głosiła wówczas kardynalną zasadę swojej polityki zagranicznej – nieangażowanie się po stronie jakiegokolwiek bloku. Były to prawie wyłącznie kraje postkolonialne Azji i Afryki, zwane też często państwami Trzeciego Świata, dla odróżnienia od świata kapitalistycznego i komunistycznego. Termin ten jest bardzo nieprecyzyjny, bo z czasem do Trzeciego Świata zaliczano też pozaeuropejskie kraje demokracji ludowej. Poza tym Trzeci Świat rozumiany bywał często jako obszar zacofania gospodarczego i społecznego.
Swój rodowód państwa niezaangażowane wywodzą od konferencji w Bandungu (Indonezja), która obradowała w dniach 18–24 kwietnia 1955 roku. Wzięło w niej udział 29 państw, w tym 23 niepodległe i 6 stojących u progu niepodległości. Jak głosi oficjalna nazwa, była to „Konferencja solidarności krajów Azji i Afryki”. Bandung wiąże się ściśle z wojną w Indochinach, ponieważ narody kontynentu azjatyckiego miały obawy przed dalszą interwencją mocarstw i dlatego uczestnicy konferencji głosili hasło „Azja dla Azjatów”.
Otwierając obrady, prezydent Indonezji Ahmed Sukarno powiedział: „Jest to pierwsza konferencja ludów kolorowych w historii ludzkości”.
W komunikacie końcowym uczestnicy bardzo dobitnie opowiedzieli się za niezwłoczną likwidacją kolonializmu. Ponadto poparli Powszechną Deklarację Praw Człowieka oraz ideę pokojowego współistnienia. Wyrazili też wolę pobudzenia rozwoju gospodarczego krajów Azji i Afryki. Wezwali do współpracy kulturalnej „starych cywilizacji”. Stosunki wzajemne państw reprezentowanych w Bandungu miało wytyczać pięć głównych zasad: nieingerencja w sprawy wewnętrzne, nieagresja, poszanowanie suwerenności, równość, pokojowe współistnienie.
Na zakończenie obrad prezydent Sukarno, pełen nadziei na wzrost znaczenia państw, których większość dziesięć lat wcześniej jeszcze nie istniała, oświadczył: „Ludzie świata, którym brakowało głosu, odzyskali mowę...”. Oprócz gospodarza dużą rolę w konferencji odegrali: premier Indii Jawaharlal Nehru, prezydent Egiptu Gamal Abdel Naser i premier ChRL Zhou Enlai.
Deklaracja z Bandungu.
10 zasad stosunków międzypaństwowych uchwalonych podczas spotkania państw niezaangażowanych w Bandungu:
Konferencja belgradzka i późniejsze.
Po Bandungu współpraca państw Trzeciego Świata poszła różnymi drogami, zwykle ograniczała się do porozumień regionalnych, głównie na płaszczyźnie gospodarczej, ale najistotniejszą kontynuacją było uformowanie się ruchu państw niezaangażowanych. Do inicjatorów zwołania nowej konferencji, wywodzących się z Bandungu, dołączył jeszcze Josip Broz Tito, prezydent Jugosławii. On to głównie podniósł niezaangażowanie do rangi doktryny politycznej. Biorąc pod uwagę skład i cele poprzednich uczestników oraz dzieje polityczne ich państw, może się wydawać nieuzasadnione uczestnictwo Jugosławii w ruchu azjatycko-afrykańskim. Należy jednak pamiętać, że Tito zaimponował światu umiejętnością zachowania neutralności i utrzymania się w dobrej pozycji między blokami w najtrudniejszym okresie zimnowojennym.
Jugosławia odgrywała rolę gospodarza pierwszej konferencji państw niezaangażowanych w Belgradzie w 1961 roku. W przemówieniu inauguracyjnym Tito powiedział, że kraje niezaangażowane nie mogą dłużej występować w roli biernych obserwatorów, powinny zaś aktywnie uczestniczyć w "„rozwiązywaniu problemów, które zagrażają przyszłości świata”".
W toku dyskusji dużo miejsca poświęcono sprawie rozbrojenia. Tak więc niezaangażowanie sprowadzało się tylko do nieuczestniczenia w blokach wojskowych, natomiast państwa skupione w ruchu dość mocno angażowały się we wszystkie problemy świata, aby decyzje nie zapadały wyłącznie w gronie mocarstw z pominięciem państw małych i średnich, zwłaszcza kontynentów azjatyckiego i afrykańskiego.
W konferencji belgradzkiej uczestniczyło 25 państw: 12 z Azji, 11 z Afryki, a ponadto Jugosławia i Kuba. O popularności ruchu niezaangażowanych świadczy stały wzrost liczby uczestników następnych konferencji. W 1964 r. w Kairze uczestniczyło już 47 państw: 16 z Azji i 29 z Afryki oraz Kuba i Jugosławia. Do ich grona dołączały w latach sześćdziesiątych głównie państwa afrykańskie, wyzwalane z zależności kolonialnej. Największe wpływy w świecie ugrupowanie osiągnęło u schyłku lat siedemdziesiątych. W 1979 r. w VII Konferencji Krajów Niezaangażowanych w Hawanie wzięły udział 134 państwa. Niezmiennie posługiwano się hasłami walki z kolonializmem, neokolonializmem, współistnienia i rozbrojenia. Na sprawy rozbrojenia ruch niezaangażowanych nie miał znaczącego wpływu, zwłaszcza że niektóre z tych państw o charakterze totalitarnym zbroiły się intensywnie, a nielicznym nawet marzyło się posiadanie broni jądrowej. O postępie rozbrojenia i ograniczeniu zasięgu broni jądrowej decydowały prawie wyłącznie supermocarstwa.
Obradom państw niezaangażowanych nie zawsze towarzyszyła zgoda. Liczni przywódcy państw, wbrew oficjalnie głoszonej zasadzie współistnienia, lansowali hasło bezwzględnej "„walki z imperializmem”". Ruch Państw Niezaangażowanych głosił hasła zbieżne z hasłami głoszonymi przez ZSRR (były to tylko hasła), dlatego w praktyce był on często narzędziem polityki sowieckiej, co ułatwiało Moskwie penetrację obszarów Trzeciego Świata. Np. identyczne stanowisko zajmowano w kwestii palestyńskiej. Do grona przywódców ruchu niezaangażowanych dołączyli Fidel Castro, Indira Gandhi i Muammar Kadafi. Wbrew zasadom ruchu wszyscy oni angażowali się po stronie bloku sowieckiego.
Próby integracji politycznej, choćby tylko w skali regionalnej, zupełnie nie powiodły się, natomiast większe efekty przyniosły starania o podniesienie poziomu gospodarczego państw Trzeciego Świata. Pozytywne rezultaty osiągnięto dzięki współpracy z Konferencją Narodów Zjednoczonych do Spraw Handlu i Rozwoju UNCTAD, która jest stałą agendą ONZ. UNCTAD zabiega o uprzywilejowanie celne krajów rozwijających się. W 1968 r. Konferencja zaproponowała, aby na rozwój tych krajów państwa wysoko uprzemysłowione przeznaczały 1% swojego produktu narodowego brutto.
Na III Konferencji UNCTAD w 1972 r. w Santiago z udziałem delegacji 140 państw poddano ostrej krytyce politykę państw wysoko rozwiniętych, jaką prowadzą w dziedzinie światowego handlu i systemu walutowego. Wysunięto postulat stworzenia nowego światowego ładu gospodarczego, który dałby szansę rozwoju krajom Trzeciego Świata. W 1983 r. na konferencji państw zaangażowanych w Nowym Delhi doszło do nieporozumień na tle wojny w Afganistanie i wojny iracko-irańskiej. Wyraźnie ujawnił się kierunek prosowiecki i antysowiecki. Rozbieżne stanowiska utrudniały przyjęcie dokumentów końcowych oraz wyznaczenie miejsca następnej konferencji. Skończyło się na ogólnikowych deklaracjach w sprawie obrony pokoju i potrzebie stworzenia sprawiedliwego ładu gospodarczego na świecie.
Kolejna konferencja odbyła się w 1986 r. w stolicy Zimbabwe – Harare. Doszło tam od początku do wzajemnych ataków między państwami proamerykańskimi jak Egipt, a prosowieckimi (Kuba, Nikaragua). Jedynym wspólnym stanowiskiem było uchwalenie sankcji przeciwko RPA. Najbardziej antyamerykański Muammar Kadafi oświadczył: "„RPA jest zgniłą prawą nogą USA, Izrael jest drugą nogą, nie może być dialogu między nami a imperialistycznymi kryminalistami”". W rzeczywistości nawet zgodnie uchwalone sankcje nie miały najmniejszego znaczenia, ponieważ to nie RPA korzystała ze współpracy z państwami afrykańskimi, ale większość państw południowoafrykańskich była zależna gospodarczo od RPA. Tak więc zgoda w tej kwestii była teoretyczna. Niewielu uczestników konferencji zamierzało zastosować się do własnej uchwały.
Po upadku bloku wschodniego i rozpadzie ZSRR w nowej sytuacji politycznej, kiedy przestał istnieć blok komunistyczny i Układ Warszawski, niezaangażowanie straciło rację bytu. Pozostają do rozwiązania trudne problemy gospodarcze, wobec których państwa Afryki i Azji pozostają bezradne, oczekując na gesty dobrej woli ze strony krajów wysoko rozwiniętych. Na konferencji cypryjskiej z 1992 roku kraje ruchu podjęły rozważania nad ewentualnym utworzeniem nowej organizacji państw rozwijających się.

</doc>
<doc id="160554" url="https://pl.wikipedia.org/wiki?curid=160554" title="Politerftalan etylenu">
Politerftalan etylenu



</doc>
<doc id="160557" url="https://pl.wikipedia.org/wiki?curid=160557" title="Stanisław Flato">
Stanisław Flato

Stanisław Michał Flato (ur. 27 czerwca 1910 w Warszawie, zm. 2 sierpnia 1972 w Berlinie) – pułkownik, oficer polskiego wywiadu wojskowego (Oddziału II), następnie Zarządu II Sztabu Generalnego Wojska Polskiego; później pracownik Ministerstwa Spraw Zagranicznych PRL.
Urodził się jako Szmul Mojsze Flato w rodzinie kupca Szymona (Szyji) i Bronisławy (Brandli). W 1928 ukończył gimnazjum Ascola w Warszawie i do 1929 rok prawa na Uniwersytecie Warszawskim, następnie ukończył studia medyczne w Paryżu (1936), gdzie w 1932 wstąpił do Francuskiej Partii Komunistycznej. W drugiej połowie lat 30. XX wieku uczestniczył w hiszpańskiej wojnie domowej od grudnia 1936 do lutego 1939. Był następnie doradcą Czerwonego Krzyża w Chinach i od sierpnia 1939 do września 1945 kierownikiem lekarzy przy Chińskiej Armii Ludowo-Wyzwoleńczej. 
Powrócił do Polski pod koniec 1945; w lutym 1946 objął stanowisko zastępcy szefa Oddziału II Sztabu Generalnego WP ds. operacyjnych i technicznych. Uchwałą Prezydium KRN z 17 października 1946 został odznaczony Krzyżem Oficerskim Orderu Odrodzenia Polski. Ponadto odznaczony m.in. Orderem Sztandaru Pracy I klasy, Krzyżem Złotym Orderu Virtuti Militari (1946, „w uznaniu bohaterskich zasług ochotników polskich w bojach z niemieckim faszyzmem na polach Hiszpanii w 1936–1939 r. o Polskę Demokratyczną”) i Orderem Krzyża Grunwaldu III klasy. W 1952 został wysłany do rezydentury Zarządu II Sztabu Generalnego WP w Ottawie (Kanada). 
Na rozkaz MON zdecydował się powrócić do kraju, choć już wiedział o aresztowaniach na dużą skalę w Oddziale II Szt. Gen. WP, gdzie Informacja WP, dokonywała masowych aresztowań w wywiadzie wojskowym zostali aresztowani m.in. sam szef Oddziału II gen. Wacław Komar, jego zastępca Witold Feder. Po powrocie do kraju został aresztowany 7 lutego 1953. 
Śledztwo przeciwko niemu prowadzili oficerowie Oddziału IV (Śledczego) Głównego Zarządu Informacji Wojska Polskiego, m.in. kpt. Leopold Sokołowski, mjr Jerzy Stępniewski, oraz kpt. Władysław Kordula. Prowadzone śledztwo było bardzo okrutne (co w GZI WP/MON, w owym czasie było na porządku dziennym), nie zezwolono aresztantowi na sen przez pierwsze dwie doby po zatrzymaniu. Potem aż do 23 marca przesłuchiwano go po 17–20 godzin na dobę. Osadzano go w karcerze, a brak snu powodował u niego halucynacje. Składał zeznania, które następnie odwoływał. 
Śledztwo przeciwko niemu nie dawało jednak spodziewanych rezultatów. Został zwolniony z aresztu 6 grudnia 1954. Dwa lata po wyjściu z więzienia został pracownikiem Ministerstwa Spraw Zagranicznych (1956). Ze względu na wielki szacunek, jakim cieszył się wśród chińskich władz, był głównym pośrednikiem przy organizacji wizyty I sekretarza KKC PZPR Edwarda Ochaba w Pekinie w październiku 1956. Rok później objął stanowisko radcy ambasady PRL w Pekinie. 
W 1957 wrócił do kraju i został wicedyrektorem Departamentu II MSZ (kraje Azji). W MSZ pracował do czasu przejścia na emeryturę w 1968; chorował na serce, zmarł podczas wizyty w Berlinie Wschodnim w 1972, gdzie spotkał się z córką.

</doc>
<doc id="160558" url="https://pl.wikipedia.org/wiki?curid=160558" title="Zygmunt Okręt">
Zygmunt Okręt

Zygmunt Okręt właściwie Nachaniasz/ Nachemiasz Okręt (ur. 14 stycznia 1897 w Stopnicy, zm. 17 stycznia 1964) – pułkownik, długoletni oficer wojskowego i cywilnego aparatu bezpieczeństwa PRL.
Życiorys.
Urodzony w rodzinie pochodzenia żydowskiego, syn Ignacego - Israela i Sary - Salomei.
Swoją karierę w aparacie bezpieczeństwa rozpoczął w styczniu 1945 od stanowiska zastępcy Szefa Oddziału Informacji 1 Armii Wojska Polskiego; następnie w sierpniu 1945 objął stanowisko szefa Wydziału Informacji Pomorskiego Okręgu Wojskowego, od grudnia 1945 pełnił analogiczną funkcję w Łódzkim Okręgu Wojskowym.
W 1948 przeszedł do Ministerstwa Bezpieczeństwa Publicznego na stanowisko inspektora przy kierownictwie Departamentu VII (wywiad) MBP. Rok później został wicedyrektorem Departamentu VII i zastępcą generała Wacława Komara (ówczesnego dyrektora Departamentu VII).
W lutym 1951 objął stanowisko dyrektora Centralnego Archiwum Ministerstwa Bezpieczeństwa Publicznego, następnie sprawował to samo stanowisko w Komitecie do spraw Bezpieczeństwa Publicznego i od listopada 1956 w Ministerstwie Spraw Wewnętrznych. Zwolniony z MSW w sierpniu 1960. Pochowany na cmentarzu Powązki Wojskowe w Warszawie (kwatera A26-tuje-9).

</doc>
<doc id="160562" url="https://pl.wikipedia.org/wiki?curid=160562" title="Peer Gynt (suita)">
Peer Gynt (suita)

Peer Gynt – tytuł zarówno muzyki do dramatu Henryka Ibsena, jak i dwóch zestawionych zeń suit o tym samym tytule. Autorem muzyki jest Edvard Grieg. Chronologia powstania:
Powstanie i historia.
"Peer Gynt" Griega jest dziełem napisanym na zamówienie. Kiedy Henryk Ibsen zamierzał wystawić swój dramat, zwrócił się do Griega z prośbą o napisanie muzyki do wybranych scen. W ten sposób powstało 26 numerów, z których w następnych latach Grieg wybrał osiem, jego zdaniem najbardziej efektownych, zestawiając je w dwie suity. Już I suita "Peer Gynt" zyskała sobie dużą popularność, przynosząc rozgłos kompozytorowi. Obie suity były też zawsze bardziej znane niż leżący u źródeł ich powstania dramat.
Dzieło doczekało się wielu transkrypcji, również opracowań choreograficznych.
Posłuchaj.
Zobacz też:

</doc>
<doc id="160563" url="https://pl.wikipedia.org/wiki?curid=160563" title="Muzeum Wsi Lubelskiej w Lublinie">
Muzeum Wsi Lubelskiej w Lublinie

Muzeum Wsi Lubelskiej w Lublinie – skansen, na terenie którego znajdują się zabytki architektury drewnianej, murowanej i zbiory etnograficzne z rejonu dawnego województwa lubelskiego, wpisane do Państwowego Rejestru Muzeów.
Historia.
W 1960 roku w Muzeum Okręgowym w Lublinie został utworzony Oddział Budownictwa Ludowego. 1 stycznia 1970 oddział został przekształcony w autonomiczne Muzeum Wsi Lubelskiej. Pierwotnie skansen miał być usytuowany w dzielnicy Kalinowszczyzna na obszarze o powierzchni 12 ha. Jednak ze względu na różne trudności z przejęciem terenu do zagospodarowania w 1975 r. muzeum otrzymało nowe tereny o powierzchni ok. 27 ha w dzielnicy Sławin przy trasie Lublin - Warszawa.
W maju 1976 r. rozpoczęte zostały prace przy wiatraku z Zygmuntowa – pierwszym obiekcie przeniesionym na teren muzeum. Otwarcie pierwszego sektora, Wyżyny Lubelskiej, nastąpiło 27 września 1979.
Ze względu na gromadzone zbiory, które pochodzą z różnych krain i są wyraźnie zróżnicowane pod względem fizjograficznym i etnograficznym, ekspozycja skansenowska została podzielona na siedem sektorów: Wyżyny Lubelskiej, Roztocza, Powiśla Lubelskiego, Podlasia, Nadbuża oraz sektor dworski i miasteczkowy. W sektorze Wyżyna Lubelska znajdują się następujące obiekty: wiatrak, kuźnia, olejarnia, kapliczka, studnia, ptaszarnia, chałupa wolnostojąca i cztery zagrody chłopskie. W sektorze Roztocze zobaczyć można: kuźnię, piwiarnię, cerkiew z dzwonnicą i małym lapidarium cmentarnym, dwie kapliczki, pięć zagród i dwie chałupy wolnostojące. W sektorze dworskim są: dwa dwory, czworak, dwa spichlerze, bramę, krzyż i dwie figury. Sektor miasteczko to: kościół z dzwonnicą, duże lapidarium cmentarne z bramą, figura, okólnik, plebania, spichlerz plebański, gołębnik oraz studnia. Do sektora Powiśle należą: dwie kapliczki, pień dębu z krzyżem, sześć zagród, dwa brogi na siano oraz dwór, w którym mieszczą się biura muzeum. W sektorze Podlasie stoi remiza.
W sektorze Roztocza można podziwiać między innymi cerkiew greckokatolicką z Tarnoszyna, zaś w sektorze dworskim od stycznia 2001 r. we dworze z Żyrzyna z połowy XVIII wieku została uruchomiona ekspozycja dworu średniozamożnego ziemianina. Od czerwca 2001 w sektorze Powiśla można odbyć rejs po stawie dawnymi wiślanymi jednostkami pływającymi: pychówką, batem i promem. W sektorze Podlasia dostępna jest remiza strażacka z Bedlna. Ekspozycja odzwierciedla wyposażenie Ochotniczej Straży Pożarnej w Bedlnie z 1936 r.
8 września 2002 na terenie skansenu konsekrowany został XVII-wieczny kościół z Matczyna, który wraz ze plebanią z Żeszczynki i spichlerzem z Wrzelowca jest początkiem muzealnego sektora Miasteczko.
11 października 2005 w wyniku podpalenia spłonęła stodoła i część obory w jednej zagrodzie.
W 2013 ukończono rekonstrukcję miasteczka sprzed II wojny światowej, z ratuszem, posterunkiem policji, lodziarnią i domem żydowskiego cadyka.

</doc>
<doc id="160565" url="https://pl.wikipedia.org/wiki?curid=160565" title="Krystyna Krzekotowska">
Krystyna Krzekotowska

Krystyna Anna Krzekotowska z domu Lewińska (ur. 15 stycznia 1942 w Pacanowie) – polska prawnik specjalizująca się w prawie cywilnym, autorka licznych książek i poradników dotyczących prawa spółdzielczego i mieszkaniowego, samorządowiec, a także działaczka polityczna.
Życiorys.
Uzyskała tytuł magistra i stopień doktora nauk prawnych na Wydziale Prawa i Administracji Uniwersytetu im. Adama Mickiewicza w Poznaniu. Wykładowczyni prawa na uczelniach polskich (m.in. na Uczelni Łazarskiego) i niemieckich.
Kandydowała z listy Stronnictwa Demokratycznego (z którym związana była od lat 60.) w wyborach parlamentarnych w 1991, następnie jako przedstawicielka SD z ramienia Unii Pracy w wyborach parlamentarnych w 1993 w okręgu Warszawa. Pełniła mandat radnej w gminie Warszawa-Bielany, będąc wiceprzewodniczącą rady gminy (1994–1998). W wyborach do Parlamentu Europejskiego w 2004 otwierała listę komitetu Razem dla Przyszłości. W wyborach parlamentarnych w 2005 startowała do Sejmu z listy komitetu Centrum (na mocy porozumienia wyborczego Partii Centrum z jej macierzystym Stronnictwem Demokratycznym). W wyborach samorządowych w 2006 bez powodzenia kandydowała do rady Warszawy z listy komitetu Nasza Warszawa i Mazowsze (jej mąż był kandydatem tego komitetu na prezydenta miasta). W wyborach parlamentarnych w 2007 kandydowała do Senatu z ramienia Nowej Wizji Polski. W wyborach do Parlamentu Europejskiego w 2009 reprezentowała SD na liście koalicyjnego komitetu Porozumienie dla Przyszłości – CentroLewica. W wyborach samorządowych w 2010 bezskutecznie kandydowała do rady Warszawy z listy Warszawskiej Wspólnoty Samorządowej, a w wyborach w 2014 do sejmiku województwa mazowieckiego z listy Mazowieckiej Wspólnoty Samorządowej. W wyborach parlamentarnych w 2015 była jednym z liderów komitetu Obywatele do Parlamentu i jego kandydatką do Sejmu. Po odejściu z SD, w wyborach w 2018 została kandydatką na prezydenta Warszawy z ramienia Światowego Kongresu Polaków, w którym pełni funkcję wiceprezesa. Zajęła ostatnie, 14. miejsce z wynikiem 0,18% głosów. W wyborach parlamentarnych w 2019 bezskutecznie kandydowała do Sejmu z ramienia Konfederacji Wolność i Niepodległość w okręgu warszawskim, uzyskała 635 głosów (0,05%).
Dyrektor Międzynarodowego Instytutu Prawa i Mieszkalnictwa, wiceprezes Polsko-Niemieckiego Stowarzyszenia Prawników, wiceprezes Stowarzyszenia Obywatelskich Inicjatyw (którego prezesem został Andrzej Kalwas).
Żona Jerzego Krzekotowskiego.

</doc>
<doc id="160568" url="https://pl.wikipedia.org/wiki?curid=160568" title="Anna Seniuk">
Anna Seniuk

Anna Seniuk-Małecka (ur. 17 listopada 1942 w Stanisławowie) – polska aktorka teatralna i filmowa, profesor sztuk teatralnych (1998), od 1998 profesor Akademii Teatralnej im. Aleksandra Zelwerowicza w Warszawie.
Życiorys.
Dzieciństwo spędziła w Krzeszowicach, Jawiszowicach i w Zatorze pod Oświęcimiem. Później mieszkała w Krakowie, gdzie uczęszczała do VII Liceum Ogólnokształcącego im. Zofii Nałkowskiej, mieszczącego się wówczas przy ulicy Michałowskiego, a następnie podjęła studia w szkole teatralnej, choć początkowo myślała o studiach z zakresu konserwacji zabytków bądź historii sztuki.
W 1964 ukończyła Państwową Wyższą Szkołę Teatralną w Krakowie i zadebiutowała na scenie rolą Irmy w "Wariatce z Chaillot" J. Giraudoux w Starym Teatrze im. Heleny Modrzejewskiej w Krakowie. W latach 1964–1970 była aktorką Starego Teatru w Krakowie. Następnie wchodziła w skład zespołów Teatru Ateneum (1970–1974, 1991–2003), Teatru Powszechnego w Warszawie (1977–1982) i Teatru Polskiego (1982–1991). Od roku 2003 występuje w Teatrze Narodowym w Warszawie.
Występowała także w Teatrze Telewizji, w filmach i w licznych serialach. Niezapomnianą kreację aktorską Magdy Karwowskiej stworzyła w jednym z najpopularniejszych polskich seriali telewizyjnych: "Czterdziestolatku" i "Czterdziestolatku 20 lat później" w reżyserii Jerzego Gruzy. Współpracuje z Teatrem Polskiego Radia od lat 70. XX w. Do tej pory zagrała ponad 40 ról radiowych, wśród nich znalazły się także słuchowiska dla dzieci.
Otrzymała wiele nagród. W 1979 została nagrodzona Nagrodą Prezesa Rady Ministrów II stopnia za kreacje aktorskie. Laureatka Nagrody im. Aleksandra Zelwerowicza – przyznawanej przez redakcję miesięcznika „Teatr” – za sezon 1991/1992, za rolę Dulskiej w "Moralności Pani Dulskiej" Gabrieli Zapolskiej w Teatrze TV i Nagrody im. Ireny Solskiej (2016).
Tytuł naukowy profesora uzyskała 22 lipca 1998.
Życie prywatne.
Była żoną polskiego kompozytora Macieja Małeckiego (rozwód w 1994 roku), z którym ma dwójkę dzieci: syna Grzegorza (aktora) i córkę Magdalenę (muzyka).

</doc>
<doc id="160586" url="https://pl.wikipedia.org/wiki?curid=160586" title="Zmodyfikowana dynamika newtonowska">
Zmodyfikowana dynamika newtonowska

Zmodyfikowana dynamika newtonowska, zmodyfikowana dynamika Newtona, MOND (od ) – hipoteza fizyczna, w której zasady dynamiki Newtona zmodyfikowane zostały o nieliniową zależność siły od przyspieszenia. Została ona zaproponowana w celu wyjaśnienia niezgodności rotacji galaktyk spiralnych z oczekiwaniami na gruncie mechaniki newtonowskiej i tłumaczonej powszechnie jako istnienie ciemnej materii w tych galaktykach.
Model MOND dobrze opisuje obserwowany stan rzeczy w stosunkowo niewielkiej skali galaktyk, ale w większości przypadków nie nadaje się do opisania procesów zachodzących na większą skalę – gromad galaktyk i większych. Z tego powodu zmodyfikowana dynamika newtonowska nie uzyskała powszechnej akceptacji i obecnie większość astrofizyków uznaje istnienie ciemnej materii. Z drugiej strony model Wszechświata polegający na założeniu istnienia ciemnej materii i ciemnej energii, według zwolenników MOND nie sprawdza się w skali galaktycznej.
Tło historyczne.
Z obserwacji Układu Słonecznego i trzeciego prawa Keplera (oraz z ogólniejszego prawa powszechnego ciążenia Newtona) wynika, że prędkość obiegu ciał niebieskich wokół Słońca maleje wraz ze wzrostem odległości tych obiektów od gwiazdy. W latach 1970. rozpoczęto systematyczne obserwacje prędkości rotacji ramion galaktyk spiralnych. Obserwacje te jednoznacznie wykazały, że zależność spełniona w Układzie Słonecznym nie obowiązuje dla prędkości obiegu gwiazd wokół jądra galaktyki. Gwiazdy okrążają jądro z prędkością, która nie zależy od ich odległości od centrum galaktyki (tzw. płaska krzywa rotacji).
Krzywa rotacji galaktyki przedstawia zależność pomiędzy odległością gwiazd od centrum galaktyki spiralnej na osi poziomej a prędkością orbitalną w galaktyce na osi pionowej. Przerywana krzywa oznaczona jako A ilustruje przewidywaną prędkość wynikającą z zaobserwowanego rozkładu materii w galaktyce oraz zastosowania praw dynamiki Newtona. Wraz ze wzrostem odległości gwiazdy od jądra galaktyki, jej przewidywana prędkość orbitalna maleje. Linia ciągła oznaczona literą B przedstawia zaobserwowane prędkości orbitalne gwiazd. Prędkości te nie maleją wraz z odległością, lecz od pewnego momentu są praktycznie niezależne od odległości od centrum galaktyki.
Aby wyjaśnić rozbieżność między przewidywanymi i obserwowanymi prędkościami orbitalnymi, astrofizycy zaproponowali istnienie w galaktykach spiralnych ciemnej materii, rozłożonej w sferycznie symetrycznym halo o rozmiarach znacznie większych od dysku galaktycznego. Postulat ten wyjaśnia zaobserwowaną rozbieżność poprzez zmianę rozkładu materii w galaktyce.
Hipoteza zmodyfikowanej dynamiki newtonowskiej.
Inne wyjaśnienie zostało zaproponowane w 1983 roku przez izraelskiego fizyka Mordechaja Milgroma, który zamiast modyfikować rozkład materii w galaktyce zaproponował wyjaśnienie rozbieżności poprzez zmodyfikowanie praw dynamiki Newtona. W zaproponowanej dynamice prawo, mówiące że siła jest wprost proporcjonalna do masy i odwrotnie proporcjonalna do kwadratu odległości ulega modyfikacji, w przypadku, gdy oddziaływanie jest bardzo słabe. Zmodyfikowane równanie Newtona ma postać:
gdzie "a"0 jest stałą o wymiarze przyspieszenia, "a"0 ~ 10-10 m·s-2. Niektórzy wolą pozostawiać zasadę dynamiki niezmienioną, a modyfikować prawo grawitacji, co w przypadku galaktyk z punktu widzenia matematyki jest zupełnie równoważne.
Według tej hipotezy przyspieszenie wynikające z siły grawitacji na większe odległości byłoby większe niż się obecnie przypuszcza, a to tłumaczyłoby stabilność dysków galaktyk spiralnych.
Sukcesy i kontrowersje.
MOND nie wyjaśnia problemu „brakującej masy” w gromadach galaktyk. Prawidłowo za to przewiduje krzywe rotacji bogatych w gaz galaktyk, w przeciwieństwie do modeli zakładających istnienie ciemnej materii.
Opublikowana w 2011 analiza katalogu SLoWPoKES, zawierającego 1342 obiektów podwójnych o niskiej masie i dużej separacji (ponad 500 j.a.), sugeruje, że MOND dobrze opisuje wzajemne oddziaływanie obiektów w skali ok. 7000 j.a. Według obserwacji z 2013 MOND prawidłowo przewiduje zachowania galaktyk karłowatych, poruszających się wokół galaktyki Andromedy, bez odwoływania się do ciemnej materii.
Pierwotna wersja hipotezy zmodyfikowanej dynamiki newtonowskiej nie była w stanie wyjaśnić zaobserwowanego zachowania dwóch zderzających się gromad galaktyk, w których rozkład świecącego gazu jest wyraźnie różny od rozkładu masy (Gromada Pocisk). Dodatkowo, na jej bazie wciąż nie opracowano kompletnej teorii powstawania i ewolucji struktur we Wszechświecie. Jej relatywistyczne uogólnienie, tensorowo-wektorowo-skalarna grawitacja (TeVeS), uniemożliwia m.in. istnienie stabilnych gwiazd w długiej skali czasowej. W 2007 roku astronom John Moffat opublikował artykuł prezentujący wersję hipotezy zmodyfikowanej grawitacji, która jego zdaniem dobrze opisuje zachowanie się Gromady Pocisk w kontekście zmodyfikowanej wersji MOND. Wersja Moffata nie została szeroko przyjęta w środowisku naukowym.

</doc>
<doc id="160587" url="https://pl.wikipedia.org/wiki?curid=160587" title="Eurybionty">
Eurybionty

Eurybiont, eurytop (gr.: "eurýs" – szeroki) – organizm cechujący się szeroką tolerancją wobec czynników środowiskowych. Eurybionty mogą żyć w bardzo zróżnicowanych warunkach, osiedlając się na znacznych obszarach Ziemi. Przykładem może być wróbel domowy, trzcina pospolita i orlica, które spotykamy niemalże na całym świecie. W takim wypadku mamy do czynienia z zasięgiem globalnym bądź kosmopolitycznym.
Przykładowe rodzaje eurybiontów:

</doc>
<doc id="160589" url="https://pl.wikipedia.org/wiki?curid=160589" title="Bolesław Domański">
Bolesław Domański

Bolesław Domański (ur. 14 stycznia 1872 w Przytarni, zm. 21 kwietnia 1939 w Berlinie) – polski duchowny katolicki, doktor filozofii, proboszcz Parafii Świętej Marii Magdaleny w Zakrzewie (Krajna), działacz Związku Polaków w Niemczech.
Rodzina i edukacja.
Bolesław Domański, syn Franciszka i Ewy z d. Perszyk, urodził się w wielodzietnej rodzinie (miał sześcioro rodzeństwa), z dużymi tradycjami patriotycznymi (ojciec był nauczycielem i działaczem społecznym, wykładającym pod zaborami w języku polskim i kaszubskim, a sam ksiądz Domański był szwagrem nauczyciela szkoły polskiej w Złotowie Juliusza Zielińskiego). Ukończył "Collegium Marianum" w Pelplinie, a maturę zdał z wyróżnieniem w królewskim gimnazjum klasycznym w Chełmnie w 1890 r. Następnie ukończył Seminarium Duchowne w Pelplinie, święcenia subdiakonatu otrzymał w 1893 r., a w 1895 – święcenia kapłańskie. W latach 1894–1897 odbył studia w Królewskiej Pruskiej Akademii Teologicznej i Filozoficznej w Münster, gdzie w 1897 r. obronił "multa cum laude" („z wielką pochwałą”) rozprawę doktorską z zakresu filozofii, pt. „"Die Lehre des Nemesius über das Wesen der Seele"” („Nauka Nemesiusa o istocie duszy”).
Początki służby duszpasterskiej.
Działalność ks. dr. Domańskiego jest związana z jego rodzinnymi stronami. Pierwszym przystankiem w pełnieniu posługi kapłańskiej księdza doktora była parafia w Lubawie, gdzie był wikarym. Kolejnym etapem była działalność pedagogiczna (od początku roku szkolnego 1899) w pelplińskim seminarium duchownym. Następnie (od 1902), po krótkim pełnieniu służby duszpasterskiej w Złotowie, 16 września 1903 r. objął stanowisko proboszcza w pobliskiej parafii Zakrzewo, liczącej 4100 mieszkańców. Już wtedy kandydatura ks. Domańskiego budziła obawy władz pruskich (których zgoda była niezbędna do tej nominacji), gdyż był on już znany ze swoich antygermanizacyjnych poglądów.
„Ksiądz Patron” Polaków w Rzeszy Niemieckiej.
Jeszcze przed przybyciem ks. Domańskiego do Zakrzewa, wieś ta była silnym ośrodkiem polskości, a msze były odprawiane także w języku polskim. Był bardzo dobrym kaznodzieją. Katechezę prowadził po polsku (ucząc przy tym patriotyzmu, historii Polski itp.), gdyż ludność niemieckojęzyczna na tamtym terenie była skupiona wokół parafii ewangelickich. Był świetnym organizatorem życia parafialnego, a jego działalność narodowa i kulturalna stawała się coraz szerzej znana, mimo trudności stawianych przez władze niemieckie. Był zwolennikiem „pracy organicznej”, propagował wśród parafian dążność do zdobywania wiedzy, był organizatorem Kółek Rolniczych na tamtym terenie. Jego prestiż i umiejętności organizacyjne spowodowały, że został wybrany prezesem Rady Nadzorczej Banku Ludowego w Złotowie. W latach 1918–1920 wraz z liczną grupą działaczy był zaangażowany w walkę o przyłączenie ziemi złotowskiej do Rzeczypospolitej. Gdy to się nie udało, zaprotestował przeciwko lansowanemu wtedy przez rząd polski hasłu masowej reemigracji Polaków spoza granic do nowo powstałej II Rzeczypospolitej. Nie przyjął także propozycji przeniesienia go do Torunia, na wyższe stanowisko kościelne. Twierdził, że „zdradę narodową popełnia ten, kto opuszcza ojcowiznę”. Postawa ta spowodowała szeroki odzew – zwłaszcza wśród polskiej ludności chłopskiej – nie tylko na Pomorzu, ale także na Śląsku i w innych rejonach Rzeszy Niemieckiej. W 1928 r. wywalczył u władz niemieckich uchwalenie „Ordynacji dotyczącej uregulowania szkolnictwa dla mniejszości polskiej w Prusach”. W 1929 r. został wybrany patronem Rady Nadzorczej Związku Spółdzielni Polskich w Niemczech i od tego czasu zaczęto go nazywać „księdzem Patronem”. Cztery lata później został prezesem berlińskiej spółki akcyjnej Bank Słowiański. Obie te instytucje umożliwiały niezależność ekonomiczną Polaków mieszkających na terenie Niemiec, gdyż zdawał sobie sprawę, że niezależnie od polityki germanizacyjnej, groźniejsze jest wynarodowienie spowodowane konformizmem i naciskami ekonomicznymi. Przydomek „księdza Patrona” wkrótce zaczęła mieć ogólniejsze znaczenie wśród Polaków w Niemczech. Z tym przydomkiem 9 lutego 1933 został wybrany prezesem Związku Polaków w Niemczech, którą to funkcję pełnił do śmierci.
I Kongres Związku Polaków w Niemczech w 1938 r..
Ukoronowaniem działalności ks. Domańskiego było zorganizowanie w Berlinie 6 marca 1938 I Kongresu Związku Polaków w Niemczech, który odbył się w "Theater des Volkes". Przyczyny, dla których władze hitlerowskie umożliwiły zorganizowanie i pozwoliły na niezakłócony przebieg tej masowej patriotycznej imprezy w sercu narodowo-socjalistycznej III Rzeszy, nie są do końca jasne (choć nie obyło się bez utrudnień, np. transportowych – odwołano niektóre pociągi). Na Kongres przybyło ok. 5000 uczestników. Ksiądz Domański, w świetnie skonstruowanym, patriotycznym przemówieniu inauguracyjnym przedstawił słynne „Pięć Prawd Polaków”:
Przemówienie to odbiło się szerokim echem w Polsce, ale w ówczesnej, złożonej sytuacji politycznej nie zawsze spotykało się z przychylnymi komentarzami.
Rok po Kongresie, ks. dr Domański zachorował i wiosną 1939, częściowo wskutek wadliwie przeprowadzonej operacji, zmarł w Berlinie. Kilka dni później odbył się jego pogrzeb w Zakrzewie. W ostatnich słowach skierowanych do Związku Polaków w Niemczech napisał:
Zmarł 21 kwietnia 1939 w Berlinie i został pochowany w Zakrzewie. Zarówno msza żałobna, jak i pogrzeb stały się ostatnimi przed II wojną światową manifestacjami Polaków w Niemczech.
Odznaczenie.
Pośmiertnie zarządzeniem z dnia 25 kwietnia 1939 r. Nr BP-9693/39 został odznaczony Złotym Wawrzynem Akademickim „za szerzenie zamiłowania do literatury polskiej i krzewienie czytelnictwa wśród Polactwa w Niemczech”.
Upamiętnienie.
W 2017 roku odsłonięto została rzeźbę ks. B. Domańskiego w Wielkim Buczku, a w roku 2018 w Złotowie, przy Domu Polskim, odsłonięto ławeczkę z rzeźbą przedwojennego proboszcza zakrzewskiej parafii. Jan Paweł II określił go mianem symbolu: „Postać śp. Księdza Patrona Bolesława Domańskiego była zawsze dla mnie wymownym symbolem”.

</doc>
<doc id="160590" url="https://pl.wikipedia.org/wiki?curid=160590" title="Koszatniczka pospolita">
Koszatniczka pospolita

Koszatniczka pospolita, dawniej także: koszatniczka ("Octodon degus") – endemiczny gatunek gryzonia z rodziny koszatniczkowatych ("Octodontidae"), zamieszkujący w Chile obszar między wybrzeżem Oceanu Spokojnego i zachodnimi zboczami Andów, najliczniej pomiędzy Vallenar a Curicó (28–35°S) do wysokości 1200 m n.p.m., 1800 m n.p.m. lub 2000 m n.p.m.
Koszatniczka pospolita jest zwierzęciem silnie terytorialnym, wiedzie dzienny tryb życia w niewielkich grupach społecznych składających się z 2–5 samic i 1–2 samców, w ramach których osobniki wspólnie użytkują nory oraz tereny żerowania. Buduje podziemne nory i spędza w nich znaczną część życia. Ma szereg cech morfologicznych i fizjologicznych, które ułatwiają jej prowadzenie życia pod ziemią i w półpustynnych warunkach panujących w jej zasięgu występowania. Wykorzystuje wodę w sposób bardzo efektywny (może przeżyć bez dostępu do wody nawet 13 dni), jej układ oddechowy wykazuje stosunkowo małą reakcję na niedotlenienie, które grozi ssakom przebywającym przez dłuższy czas pod ziemią. Grzbietowe części ciała są mocniej wybarwione niż brzuszne i mają istotny współczynnik odbicia promieniowania UV, a samo wybarwienie grzbietu stanowi dobry kamuflaż i pozwala w naturze wtopić się w tło i pozostać niezauważonym przez wroga.
Do laboratoriów Ameryki Północnej i Europy koszatniczki trafiły w połowie lat 60. XX wieku, jako zwierzęta do prowadzenia badań nad cukrzycą. Insulina tych gryzoni ma odmienną strukturę i wykazuje tylko 1–10% aktywności biologicznej w porównaniu z innymi ssakami, więc ich metabolizm nie pozwala na przyswajanie glukozy i koszatniczki są bardzo podatne na tę chorobę.
Osobniki pochodzące z populacji sprowadzonych jako zwierzęta laboratoryjne do laboratoriów w USA i Wielkiej Brytanii trafiły z czasem do indywidualnych hodowców hobbystycznych. W hodowli wymagają dużo wolnej przestrzeni. Powinny być hodowane w jednopłciowych parach lub stadach do 4–5 osobników.
W Chile jest ssakiem o najliczniejszej populacji. W Polsce wyjątkowo stwierdza się osobniki zdziczałe, występujące jako gatunek zawleczony. Międzynarodowa Unia Ochrony Przyrody (IUCN) wymienia koszatniczkę pospolitą w Czerwonej księdze gatunków zagrożonych jako gatunek najmniejszej troski.
Historia odkrycia i badań.
W 1782 roku, jako pierwszy badacz, koszatniczkę pospolitą opisał w swojej publikacji „Saggio sulla Storia Naturale del Cile” („Historia natury w Chile”) chilijski jezuita i przyrodnik Juan Ignacio Molina. Molina nadał koszatniczce nazwę "Sciurus Degus" z synonimicznym oznaczeniem "Myoxus" (które mogło sugerować związek gatunku z popielicą) i opisał ją jako gryzonia większego od domowych myszy – „pośredniego pomiędzy popielicami i szczurami”, o krótkiej głowie i długim ogonie zakończonym pękiem dłuższych włosów i z sierścią „blond” przemieszaną z włosem ciemniejszym. W krótkim opisie określa także lokalizację w okolicy stolicy Chile, podkreśla społeczny tryb życia zwierząt mieszkających w rozsianych na niewielkim obszarze norach, pomiędzy którymi utworzone są stałe trasy komunikacyjne, i porównuje ten obraz do topografii współczesnych mu wsi. Na początku XIX w. Shaw zaproponował dla koszatniczki pospolitej nazwę "Chilian squirrel", zaś w 1832 Edward Turner Bennett opisał na łamach „Proceedings of the Zoological Society of London” nowy gatunek – "Octodon cumingii", wskazując na różnice, jakie odnotował w stosunku do znanych już koszatniczek. W 1833 przyrodnik dr Franz Meyen zaproponował nazwę rodzajową "Dendrobius" i opublikował opis "Dendrobius degus", lecz Bennett szybko wydał sprostowanie, że jest to gryzoń tożsamy z opisanym przez niego "Octodon cumingii". W 1836 kurator muzeum Zoological Society of London William Martin opublikował analizę wypreparowanych okazów "O. cumingii". W 1846 Szwajcar Johann Tshudi napotkał koszatniczki koło peruwiańskiej wsi San Juan de Matucanas i nadał im nazwę "Octodon cummingii (var.) peruana". W 1843 Thomas Bridges opisał tryb życia koszatniczki pospolitej. Kolejnym, solidnym opisem gatunku była wydana w 1846 roku słynna praca George’a Waterhouse’a "Historia naturalna ssaków". Waterhouse uważał, że najprawdopodobniej opisany przez Wagnera "O. pallidus " winien być także uznany za tożsamy z "O. degus" i zastrzegł jako poprawny epitet gatunkowy "degus". W 1867 austriacki zoolog Leopold Fitzinger opisując koszatniczkę pospolitą użył nazwy "Octodon alba". W 1940 Guillermo Mann Fischer opisał budowę anatomiczną koszatniczek pospolitych, zaś w roku 1943 opublikował dodatkowe odniesienia do mózgu. Badanie wielu skupisk koszatniczek na przestrzeni lat powodowało sporo dywagacji na temat prawdopodobnych geograficznych odmian w obrębie gatunku i w konsekwencji powstawanie wielu równoległych i dodatkowych nazw. Ale − jak zauważał Wilfred Osgood − w wielu przypadkach zamieszanie wprowadzała głównie zmienność ubarwienia koszatniczek w poszczególnych porach roku czy też różnice zewnętrzne w poszczególnych grupach wiekowych. Przykładowo proponowana w 1927 przez Oldfielda Thomasa nazwa "Octodon degus cliviorum" wynikała z przekonania Oldfielda o podziale gatunku na koszatniczki górskie i nizinne. Hipoteza ta nie uzyskała potwierdzenia.
Systematyka.
Nazwa gatunkowa "degus" została pierwszy raz użyta przez Juana Molina w „Historii natury w Chile”, a została utworzona ze słowa "dewü", które w języku mapudungun oznacza szczura. Molina błędnie sklasyfikował koszatniczkę jako gatunek wiewiórek ("Sciurus") i użył dla niej nazwy "Sciurus degus". Przyporządkowując i nazywając tak koszatniczkę, Molina kierował się oceną podobnego sposobu życia tych gryzoni. Przez lata próbowano klasyfikować "O. degus" razem z zajęczakami (Lagomorpha). Obecna klasyfikacja zalicza koszatniczkę pospolitą do jeżozwierzokształtnych (Hystricognathi). Nazwa rodzajowa "Octodon" (ośmio-, czy raczej ósemkowozębny), jak i pierwszy człon nazwy właściwej dla wszystkich koszatniczkowatych (Octodontidae), wynika z ukształtowania trzonowców
(; ὀδούς, oktṓ = osiem; , odoús = zęby), a nie ilości zębów. Do rodzaju "Octodon" koszatniczkę zaliczył w 1848 roku brytyjski zoolog George Robert Waterhouse.
Do tego samego rodzaju zaliczane są także trzy kolejne gatunki. Koszatniczka nadbrzeżna ("O. lunatus") i koszatniczka leśna ("O. Bridgesi") różnią się od "O. degus" nieznacznie – mają nieco większe wymiary, kitki na ogonach są mniej puszyste, a tylne trzonowce mają inaczej ukształtowane fałdy powierzchni bocznych. Natomiast zamieszkującą chilijskie wyspy koszatniczkę pacyficzną, opisaną przez Rainera Hutterera w 1994, odróżnia także liczba chromosomów (2n=78, NF=128).
Nazewnictwo.
Żyjące w naturze koszatniczki pospolite lokalni mieszkańcy nazywają „szczurami ze szczotką na ogonie” "(rata cola de cepillo)". Jest to jedynie nazwa zwyczajowa, bowiem w rzeczywistości gryzonie te nie są spokrewnione ze szczurami. Używane w Chile inne nazwy to: "chozchoris", "rata de las cercas", "ratón de tapias", "ratón de trompeta", "ratón de cola en trompeta", "bori".
W Polsce, do określenia najliczniejszego gatunku z rodzaju "Octodon" – "O. degus", używana była nazwa „koszatniczka”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” nazwę „koszatniczka” zarezerwowano dla rodzaju tych gryzoni, zaś gatunkowi nadano nazwę koszatniczka pospolita. Zwierzęta gatunku trafiały do Europy i Stanów Zjednoczonych jako zwierzęta laboratoryjne, zaś później hodowlane. Niestety nie ma pewności, czy okazy obecnie spotykane w hodowlach są czystymi gatunkowo przedstawicielami "O. degus", czy też krzyżówkami z pozostałymi gatunkami rodzaju "Octodon". Polski biolog Erazm Majewski podał w wydanym w 1894 „Słowniku nazwisk zoologicznych i botanicznych polskich” określenie „koszatniczek” na oznaczenie rodzaju "Octodon". Koszatniczka, ze względu na podobną polską nazwę, może być czasem mylona z należącą do popielicowatych koszatką. Morfologicznie jest do niej nieco podobna.
Kopalne ślady występowania gatunku.
Liczne, odkryte w centralnej części Chile skamieniałe ślady gatunku datowane są na wczesny holocen.
Kariotyp.
Garnitur chromosomowy koszatniczki pospolitej tworzy 29 par (2n=58) chromosomów; FN=112 lub 116.
Budowa ciała.
Koszatniczka pospolita jest zaliczana do gryzoni o małej lub średniej wielkości. Jest zwierzęciem o smukłej budowie ciała, zaokrąglonym pysku i dużych oczach. Bywa określana jako gryzoń podobny do jeżozwierza (ang. „porcupine-like”). Jej uszy są ciemno pigmentowane, nieowłosione lub z małym futerkiem, mają średnią długość, a stosunkowo długi, ciemniejący ku końcowi ogon pokryty jest sztywną szczeciną i na zakończeniu ma charakterystyczny dla tego gatunku „pędzel”. W sytuacji zagrożenia koszatniczki mogą odrzucić końcówkę ogona, przy stosunkowo małym krwawieniu. Odrzucony ogon nie odrasta, jak to jest np. u jaszczurek. Z tego samego powodu koszatniczki nie wolno chwytać za ogon. Podczas biegu koszatniczki utrzymują ogony zadarte do góry.
Gryzoń ma miękką sierść o barwie aguti. Ubarwienie sierści jest jednolite, brązowe przechodzące w szarości (lub czarnobrązowojasnożółte), na części brzusznej futro jest kremowobrązowe (lub brudnożółte), z jaśniejszymi obwódkami dookoła oczu. Umaszczenie brzuszka zależy od pory roku. Zazwyczaj zimą jest jaśniejsze niż latem. Grzbietowe części ciała, które są mocniej wybarwione niż brzuszne, mają istotny współczynnik odbicia promieniowania UV. W hodowli przez krzyżowanie i ingerencje genetyczne uzyskano również koszatniczki o innych barwach sierści: białej, kremowej, czarnej czy nawet niebieskiej.
Zlokalizowane koło nosa, bardzo wrażliwe na bodźce dotykowe wibryssy są dla koszatniczki ważnym narządem dotyku i pozwalają poruszać się w nocy i w norach. Łapy mają po pięć palców – cztery mocno rozwinięte, piąty słabiej. Palce zakończone są czarnymi pazurami.
Mimo znacznej zmienności w dostępie do pożywienia w poszczególnych porach roku masa ciała nie podlega istotnym wahaniom. W ukształtowaniu czaszki ("norma lateralis") widoczne są wydatne puszki słuchowe ("bullae tympanicae"), które świadczą pośrednio o
tym, że zmysł słuchu koszatniczki odgrywa zasadniczą rolę w zdolności zachowania orientacji przestrzennej tego zwierzęcia.
W stanie spoczynku koszatniczki pospolite często przykucają na tylnych łapach, jak określał Waterhouse, „siadają na biodrach”.
Zęby.
Koszatniczka pospolita ma uzębienie o charakterze elodontycznym, czyli rosnące przez całe życie zwierzęcia. Jest ono przystosowane do diety o dużej zawartości włókna. Ten typ uzębienia wymaga ciągłego ścierania. W środowisku naturalnym dieta koszatniczki składa się głównie z suchych roślin o wysokiej zawartości krzemianów oraz z kory, dzięki czemu zwierzęta są zmuszone do intensywnego gryzienia. Zęby trzonowe mają budowę hypsodontyczną (wysokokoronową), co oznacza zęby o krótkich korzeniach i masywnej koronie oraz wieloblaszkowe zęby policzkowe. Na powierzchni policzkowej i językowej zębów trzonowych leżą fałdy i wgłębienia, z których powodu powierzchnia żująca trzonowców uzyskuje charakterystyczny kształt ósemki. Łacińska nazwa rodziny (Octodontidae) nawiązuje do tej charakterystycznej cechy uzębienia rzeczonej grupy.
Powierzchnia rostralna siekaczy zdrowo odżywianych, dorosłych koszatniczek ma barwę pomarańczową. Zawdzięcza ją komórkom szkliwotwórczym pochodzenia nabłonkowego, które wytwarzają tę powierzchnię w sposób ciągły. Wybarwiona na pomarańczowo warstwa sprawia, że siekacze są wzmocnione i mają większą odporność na ścieranie. Zęby młodych koszatniczek osiągają pomarańczową barwę dopiero po osiągnięciu wieku około 6 miesięcy życia. Większa odporność siekaczy sprawia, że koszatniczka może używać tych zębów do drążenia tuneli nory. Białe siekacze u dorosłych koszatniczek mogą być oznaką problemów zdrowotnych. Wady zgryzu mogą być następstwem chowu wsobnego.
Uzębienie składa się z 2 par siekaczy, 2 par przedtrzonowców i 6 par trzonowców (o ósemkowym przekroju).
Dymorfizm płciowy.
Samce są zazwyczaj nieco większe niż samice. Na wolności samice osiągają dojrzałość płciową nie wcześniej niż po 5 do 14 miesiącach od urodzenia, ale aktywność jajników obserwuje się w wieku 2 tygodni życia, mimo że otwór pochwy jest jeszcze niewidoczny. W warunkach hodowlanych dolną granicą osiągania dojrzałości płciowej jest wiek 5 tygodni (45 dni). Samice mają 4 pary sutków, przy czym jedna para leży w położeniu pachwinowym, a pozostałe 3 pary – brzusznie.
Jądra wraz z najądrzami samca koszatniczki pospolitej są zamknięte wewnątrz jamy brzusznej. Nasieniowody i pęcherzyki nasienne wiodą do cewki moczowej. Temperatura jąder jest podobna do temperatury ciała u tych zwierząt.
Rozpoznawanie płci koszatniczek stanowi częsty problem dla niedoświadczonych hodowców. Wygląd zewnętrznych cech płciowych jest bardzo podobny u przedstawicieli obu płci. Rozróżnienie jest możliwe głównie poprzez porównanie odległości między cewką moczową a odbytem (u samców wyraźnie większa – rzędu 6–10 mm) oraz dzięki posiadaniu przez samce fałdu skórnego między tymi narządami. Wraz z dojrzewaniem cewka moczowa samicy uzyskuje kształt stożka, w którym widoczne są małe szczeliny sromu, zaś u samca cewka moczowa przybiera kształt penisa.
Czynności życiowe.
Jak podaje Wild Animals Online, na wolności koszatniczki pospolite żyją dość krótko. Tylko 50% z nich dożywa wieku 1 roku, a zaledwie 1% populacji żyje 2 lata. W objętej badaniami populacji 5400 osobników tylko 1 przeżył 4 lata. Anna Sporon określa jednak możliwy do osiągnięcia na wolności wiek jako znacznie dłuższy. Inni autorzy określają, że koszatniczki pospolite w stanie wolnym żyją od kilku miesięcy do 2 lub 4 lat. Adrian Palacios zaznacza, że głównym powodem, dla którego niewiele koszatniczek osiąga wiek 2 lat, jest presja ze strony drapieżników. W niewoli zwierzęta mogą osiągać 5–7 lat, 5–8 lat, 5–9 lub 7–9 lat. Rekordowy wiek 13 lat osiągnęła koszatniczka pospolita hodowana w ogrodzie zoologicznym w Houston w Teksasie w latach 1972–1985.
Poszczególni autorzy podawali różne normy temperatury ciała: 36,0–37,2 °C, 37,0 °C, 37,9 °C lub 38 °C. Najczęściej wskazywany był przedział 36,0–37,9 °C. Roberto Refinetti wyjaśnił, że u koszatniczek pospolitych odnotowywana jest wewnątrzgatunkowa zmienność faz aktywności behawioralnej oraz temperatury ciała i na podstawie przeprowadzonych badań określił przedział temperatury ciała tych zwierząt: 36,7–38,3 °C. Vladimir Jekl wskazał przedział temperatury ciała mierzonej w odbycie zwierzęcia 38,1–39,5 °C, ze średnią na poziomie 37 °C. Regularne epizody aktywności dobowej odnotowywano o świcie i o zmierzchu. Martien Kas i Dale Edgar po przebadaniu 13 koszatniczek pospolitych wykazali ścisły związek dobowej zmienności temperatury ciała tych zwierząt z ich aktywnością ruchową (zob. wykres). Podczas owulacji temperatura ciała samicy wzrasta nawet o ok. 4 °C.
Częstotliwość pulsu koszatniczki pospolitej bywa określana na 274 uderzeń na minutę lub 100–150 na minutę. Również publikowane informacje na temat liczby oddechów na minutę różnią się od siebie dość znacznie: 75/min, 123/min lub 196–264/min.
Średni dzienny wydatek energetyczny koszatniczek pospolitych żyjących na wolności (samce i samice) został przez naukowców określony dla poszczególnych pór roku. W sezonie lęgowym wynosi 150,4 kJ na dzień, wiosną 155,9 kJ, a jesienią 150,98 kJ. Latem wydatek jest znacznie niższy niż w innych porach roku i wynosi około 125 kJ na dzień.
Przystosowania morfologiczne i fizjologiczne.
Wzrok.
Koszatniczka pospolita ma dobrze rozwinięty wzrok, bardzo czuły w porach dziennych. Cecha ta wyraźnie odróżnia koszatniczkę od przedstawicieli siostrzanego gatunku koszatniczka nadbrzeżna ("O. lunatus"), których wzrok wykazuje mniejszą wrażliwość w porach dziennych, ale dzięki szerokiemu polu widzenia obuocznego, nocą charakteryzuje się większym kontrastem wzrokowym i wrażliwością światłoczułą. Koszatniczka utrzymuje duża czułość i widzenie kolorów w wąskim zakresie kątowym (ok. 50°). Widzenie dzienne zapewnia największą czułość w miejscu, na które jest skierowany wzrok.
Koszatniczkę pospolitą wyróżnia zdolność do widzenia dwubarwnego. Narząd wzroku tego gryzonia jest wyposażony w jeden typ pręcika (receptor siatkówki odpowiadający za postrzeganie kształtów i ruchu) i dwa rodzaje czopków (receptory umożliwiające widzenie barwne). W rezultacie koszatniczka pospolita widzi wyłącznie barwę zieloną (szczyt widma około 500 nm) światła oraz długości fal charakterystyczne dla ultrafioletu (362 nm). Umiejętność widzenia promieni UV jest stosunkowo rzadko spotykana u ssaków. Siatkówka w oku koszatniczki pospolitej składa się z około 9 mln fotoreceptorów, z czego jedna trzecia receptorów to pręciki, a dwie trzecie to czopki. Proporcja pręcików odpowiedzialnych za widzenie w barwie zielonej do receptorów umożliwiających widzenie UV to 13:1. Stosunek i rozmieszczenie pręcików i czopków siatkówki może różnić się w zależności od siedliska i stylu życia.
Przyczyny, dla których narząd wzroku koszatniczek pospolitych ukształtował się w taki sposób, nie są znane. Cecha ta z pewnością pomaga zwierzętom w realizacji doboru płciowego, żerowania, orientacji w terenie czy wykrywania śladów moczu na zajmowanym terytorium (świeży mocz koszatniczek ma silną zdolność do odbicia UV).
Układ oddechowy.
Koszatniczki pospolite nie są zwierzętami podziemnymi, ale żyjącymi w norach i znaczną część życia spędzają pod powierzchnią ziemi. Dla wielu gatunków ssaków taki tryb życia skutkuje przewlekłym niedotlenieniem i hiperkapnią. Organizm koszatniczek pospolitych przystosował się do tego trybu życia i w porównaniu z reakcją organizmu pokrewnych gryzoni kururo wykazują mniejszą od nich reakcję na niedotlenienie.
Gospodarka wodno-mineralna.
Organizm koszatniczki pospolitej przystosował się do półpustynnych warunków panujących w jej zasięgu występowania i wykorzystuje wodę w sposób bardzo efektywny. Stopień resorpcji wody w okrężnicy zwierzęcia jest bardzo wysoki (około dwukrotnie wyższy niż u szczura laboratoryjnego), więc koszatniczka może pozyskać z pożywienia większą jej ilość. Koszatniczki pospolite żyjące na wolności pozyskują wodę niemal wyłącznie ze zjadanego pokarmu stałego. Równocześnie koszatniczka nie traci wody poprzez odparowywanie, bowiem nie ma gruczołów potowych i się nie poci. Dzięki wysokiej sprawności akwaporyn w błonie śluzowej jamy nosowej przewody nosowe koszatniczki są przystosowane do kondensacji wody, co z kolei zapobiega utracie wody z wydychanym powietrzem. Ograniczenie wydalania wody z moczem jest możliwe dzięki wzmacniaczowi przeciwprądowemu. Mechanizm ten opiera się na przepływie moczu przez kanaliki nerkowe tworzące pętlę Henlego w nerkach koszatniczki. Dzięki temu wydalany mocz jest znacznie zagęszczony, z wysokimi stężeniami potasu i magnezu. Organizm zdrowej koszatniczki pospolitej może obejść się bez wody nawet przez okres 13 dni. Podczas przeprowadzanych badań (B.Fonda, 1975) pozbawiono koszatniczki dostępu do wody i po siedmiu dniach mocz uległ zagęszczeniu z 634 mOsmol/l do 4604 mOsmol/l. Stwierdzono także, że koszatniczki mają niezwykłą zdolność do większego zageszczania w moczu potasu niż sodu oraz zatrzymywania znacznej ilości magnezu.
Tryb życia.
Prowadzą dzienny tryb życia, w stosunkowo niewielkich grupach społecznych składających się 2–5 samic i 1–2 samców. Liczebność grupy sezonowo wzrasta, wraz z pojawieniem się nowego miotu 5–10 młodych koszatniczek. W ramach tej społeczności zwierzęta wspólnie użytkują nory oraz tereny żerowania, a wraz z sąsiadującymi grupami tworzą kolonie liczące do 100 osobników.
Koszatniczki pospolite prowadzą poligamiczny tryb życia. Charakterystyczną cechą gatunku są interakcje agonistyczne między członkami stada, które pozwalają na ustalanie hierarchii dominacji. Koszatniczki z badanej przez naukowców populacji przeznaczały 3,2% swojego czasu dziennej aktywności na interakcje z przedstawicielami swojego gatunku. Zachowania przyjazne lub neutralne zajmowały około 2% czasu, a groźby, walki i potyczki około 1,2%. Najwięcej czasu na kontakty z innymi koszatniczkami swojego gatunku, bo aż 9%, poświęcały samce, które brały udział w rozrodzie. Ich aktywność w tym okresie była wyjątkowo duża – na kąpiele w piasku (dzięki którym pozostawiają swój zapach, ostrzegając potencjalnych intruzów) przeznaczyły blisko 6% czasu, a na zachowania antagonistyczne około 7% czasu.
Samce znacznie chętniej (i częściej) tarzają się w piasku, który jeszcze nie jest oznaczony zapachem innego zwierzęcia tej samej płci. W badanej populacji w ciągu 10 minut samce kąpały się w piachu nawet 40–krotnie. Jeśli jednak piasek nosił już zapach innego samca, to w tym samym czasie tarzały się w pyle tylko 10–krotnie.
Koszatniczki pospolite żyją w zhierarchizowanej społeczności, która opiera się na systemie dominacji. Poszczególne elementy zachowań odgrywają istotną rolę w potwierdzaniu lub zaprzeczaniu dominacji. Może być ona wyrażana przez wąchanie czy wskakiwanie na grzbiet współplemieńca, przez co wyrażana jest przewaga nad nim. Zdaniem chilijskiego zoologa Mauricio Soto-Gamboa system socjalny koszatniczek pospolitych jest charakterystyczny i szczególnie ujawnia się w okresach rozrodczych, kiedy podniesiony poziom testosteronu samców przyczynia się do rywalizacji i potrzeby prezentowania dominacji.
System komunikacji koszatniczek pospolitych jest rozbudowany. Zwierzęta komunikują się poprzez dotykanie się nosem w nos, zaloty i zachowania seksualne – w tym wskakiwanie sobie nawzajem na grzbiety (także między osobnikami tej samej płci) a także wspinanie się i „ujeżdżanie” drugiego osobnika bez czynności seksualnych. Koszatniczki mogą popychać się przednimi łapami, kopać tylnymi kończynami i okazywać wzburzenie uderzając ogonem o ziemię. Podczas uderzania o ziemię ogon wykonuje ruch góra-dół, co jest rozpoznawane jako wstęp do walki. Istotne, charakterystyczne zachowanie stanowi tarzanie się (suche kąpiele) w piasku, które jest praktykowane w grupach spokrewnionych (dość częste, bo nawet około 2 razy w ciągu minuty), podczas kontaktu z obcymi, ale także podczas zabaw z przedstawicielami synantropijnego gatunku szynszyloszczur stokowy. Koszatniczki komunikują się także za pomocą znaków zapachowych moczu, dzięki którym zwierzęta mogą identyfikować poszczególne osobniki.
Bliskość w obrębie społeczności zauważalna jest także podczas wspólnych drzemek, kiedy zwierzęta wtulają się w siebie nawzajem. Tulą się one do siebie także w chłodnych porach roku, co pozwala na zachowanie temperatury ciała i oszczędzanie energii.
Większość dobowej aktywności koszatniczek pospolitych, szczególnie żerowanie, odbywa się nad ziemią. Zwierzęta spędzają 5–6 godzin dziennie na żerowaniu na powierzchni terenu, ze szczytami aktywności o świcie i zmierzchu. W okresie letnim wykazują dwumodalny okres aktywności naziemnej z przerwą w południe, kiedy temperatura jest najwyższa. Zimą szukają pożywienia tylko w słońcu, co pozwala na zmniejszenie wydatków energetycznych. W porze nocnej wszyscy członkowie stada wspólnie pozostają w podziemnych norach. Zmiany pokrycia roślinnego siedliska powodują dopasowanie zachowań defensywnych i czujności koszatniczek.
Suche kąpiele w piasku są typowym zachowaniem komfortowym. Koszatniczki pospolite tarzają się w szybszym tempie, rozgrzebują piasek i ocierają się o piaszczyste podłoże na przemian jednym i drugim bokiem. Czynność ta pozwala na oczyszczenie futra z zabrudzeń, które przeszkadzają w termoregulacji, pozbycie się pasożytów, ale także wzmacnianie więzi plemiennej poprzez tarzanie się w piasku, który już wcześniej służył innym członkom klanu i zawiera ich zapach oraz zapach moczu. Kąpiele w piasku są umiejętnością wrodzoną.
Częstotliwość kontaktów między rodzicami a potomstwem jest zmienna. Zainteresowanie samców kontaktami z dziećmi wzrasta z wiekiem potomstwa, podczas gdy matki od pierwszych tygodni po urodzeniu zmniejszają interakcje z młodymi. Jeśli młode wychowuje samotna samica, to nie rekompensuje młodym opieki ojca zwiększeniem swojej uwagi.
Stabilność lokalnych populacji.
W obrębie poszczególnych populacji koszatniczek pospolitych odnotowywana jest duża okresowa zmienność liczebności. 85–90% dorosłych samic i samców nie dożywa do drugiego roku życia.
W latach 2005–2007 zespół naukowców badał stabilność populacji koszatniczek pospolitych w „Estación Experimental Rinconada de Maipú”, czyli stacji badawczej Wydziału Nauk Rolniczych Universidad de Chile. Okazało się, że na przestrzeni 2 lat z badanej grupy zniknęło 88% samic i prawie wszystkie dorosłe samce (99%). W młodszej, szczenięcej grupie wiekowej również nie było stabilności. Zniknęła większość samic (81%) i prawie wszystkie młode samce (98%). Zauważalna jest więc wyraźnie większa stabilność i wierność samic w stosunku do swojej grupy społecznej. Wpływ na tak dużą rotację w składzie populacji mają migracje (zarówno emigracje, jak i imigracje), początkowa wielkość grupy, obfitość żywności i zagęszczenie otwartych nor na danym terenie, a także aktywność lokalnych drapieżników. Niestabilność populacji uznano za cechę charakterystyczną koszatniczki pospolitej.
Kolejne badania przeprowadzone w okresie 2007–2008 w tej samej stacji badawczej uniwersytetu w Santiago wykazało, że z lokalnych grup społecznych zniknęło 75% potomstwa, a w przypadkach emigracji rodzeństwo najczęściej migrowało wspólnie. Równocześnie naukowcy odnotowali, że okres między wiosną a jesienią przetrwał niewielki odsetek młodych. Podkreślili równocześnie, że znacznie więcej zwierząt znikało, niż przybywało imigrantów, co w ich opinii potwierdza hipotezę, że większość zaginięć jest raczej związana ze znaczną aktywnością drapieżnictwa niż ze skutkami migracji. Naukowcy zauważyli także istotną rolę więzi między młodymi wychowującymi się z tej samej norze jako czynnika spajającego społeczność koszatniczek. Jednak ze względu na znaczną umieralność pierwszorocznych zwierząt dokładne przebadanie mechanizmu było niemożliwe.
Cykl życiowy.
Koszatniczki pospolite prowadzą poligamiczny tryb życia. W stanie dzikim koszatniczki zwykle rozmnażają się raz na rok, choć epizodycznie (w latach, w których występuje znaczna ilość opadów) możliwy jest drugi miot jesienią. Latem i jesienią (w Chile od stycznia do czerwca) trwa okres bierności seksualnej koszatniczek pospolitych. Okres rozrodczy rozpoczyna się zwykle pod koniec czerwca (jesienią). Krycie następuje od końca czerwca do lipca (początek zimy) (lub w maju), a młode rodzą się na wiosnę – od września do października lub w sierpniu. W latach mokrych koszatniczka pospolita może mieć drugi miot w grudniu. Porody w październiku i listopadzie zdarzają się sporadycznie. Etapy cyklu życiowego są ściśle związane z fazami cyklu fenologicznego roślin wchodzących w skład diety tych zwierząt. Do rozrodu "O. degus" przystępują, gdy rozwija się roślinność zielna i pojawiają się nowe liście na krzewach. Nowo narodzone koszatniczki wychodzą z nory na powierzchnię, gdy dojrzewają owoce, a liście krzewów i drzew są już w pełni rozwinięte. Wraz z rozwojem młodych i wzrostem liczebności stada i kolonii lokalna roślinność wydaje coraz więcej owoców (aż do maksimum owocowania).
Okres godowy rozpoczyna się, gdy światło dzienne jest dostępne minimum od 7 rano do 19 (gdy następuje zrównanie dnia z nocą). Wraz z rozpoczęciem okresu rozrodczego samce podejmują wybór strategii. Samce należące do danego stada podejmują obronę swoich samic przed zalotami obcych samców, by zapewnić sobie ich zapłodnienie. Z kolei samce żyjące w grupach krążących w okolicy starają się włączyć do poszczególnych stad. Znakowanie otoczenia moczem, wykorzystywane zazwyczaj przez obie płcie do obrony terytorium, wzmaga się u samców w okresie rozrodczym. Zalotnicy wykonują zazwyczaj rytuał obejmujący machanie ogonem i drżenie ciała, a na koniec, podnosząc tylne łapy, opryskują samice swoim moczem. Takie „oznakowanie” może służyć przyzwyczajeniu samicy do zapachu danego samca, co w przyszłości ma mu ułatwić kontynuację zalotów.
Samice "O. degus" nie wykazują regularnych cykli płciowych. Poszczególni autorzy odnotowywali różne okresy otwarcia pochwy: od 3–5 aż po 3–21 dni. Naukowcy przypuszczają, że owulacja jest indukowana obecnością samca. W okresie owulacji temperatura ciała samicy może wzrosnąć o 4 °C. Samica może być płodna już bezpośrednio po odbytym porodzie. Na wolności samice urodzone jesienią przystępują do rozrodu latem następnego roku, czyli w wieku 8–9 miesięcy. Młoda samica po osiągnięciu dojrzałości rozrodczej (wiek &gt;5 miesięcy) bez doświadczenia seksualnego wykazuje 1-dniowy cykl zwiększonej aktywności co 18–22 dni. Samice koszatniczki pospolitej mogą rodzić przez 4–4,5 roku, zaś samce pozostają płodne przez całe życie. W niewoli porody mogą występować każdej porze roku.
Zdolność do rozrodu samica osiąga w wieku 6–8 tygodni. Owulacja występuje zwykle między listopadem a styczniem. Zwierzęta kopulują w maju następnego roku (badacze piszą także: późną jesienią, z zapłodnieniem do końca zimy, maksymalnie do początku wiosny), a w sierpniu (lub: „wczesną wiosną”), po trwającej około 87–93 dni ciąży, rodzi się najczęściej 1–12 młodych. Koszatniczki pospolite rodzą się okryte gotowym futrem lub delikatnym meszkiem, z lekko otwartymi lub zamkniętymi oczami; od razu są ruchliwe. Mała koszatniczka pospolita waży po urodzeniu około 14–20 g. Laktacja kończy się późną wiosną. Okres karmienia małych koszatniczek przez samicę trwa 4–6 tygodni. Tyle też minimalnie powinny być pod jej opieką. Młode wychodzą z nory późną wiosną, gdy jest już świeża trawa. Po tym okresie są już zdolne do samodzielnego życia i łączenia się w jednopłciowe grupy. W hodowli w wieku 7–8 tygodni należy miot rozdzielić według płci, bowiem już w tym wieku młode mogą być gotowe do rozrodu, co wiązałoby się z ryzykiem chowu wsobnego.
Po 3–4 godzinach od narodzin młode zaczynają samodzielnie chodzić. Po 1–2 dniach mała koszatniczka pospolita umie już samodzielne myć pyszczek, pocierając go przednimi kończynami, potrząsać głową, drapać się tylną łapą. Po raz pierwszy stały pokarm może zacząć próbować przyjmować już w pierwszych dniach. Naukowcy odnotowali zjadanie twardych elementów roślinnych już w 6 dniu, ale stwierdzili fakt gryzienia kawałków drewna w pierwszych dniach czy gryzienie przez 3-dniową koszatniczkę suchych odchodów. Pokarm stały młode zaczynają przyjmować regularnie od 2 tygodnia życia, korzystając nadal z mleka matki. Aktywność jajników nowo narodzonych samic zaznacza się już po około 2 tygodniach życia, mimo że otwór pochwy nie jest jeszcze widoczny. W badanej populacji pochwy młodych samic zaczynały się otwierać w wieku 2 miesięcy, a w 3,5 miesiąca po narodzinach pochwy wszystkich badanych samic były już otwarte. W porównaniu do innych przedstawicieli gryzoni koszatniczki pospolite dojrzewają powoli, proces ten przebiega wolniej niż u szczura, myszy lub chomika. Dolna stwierdzona granica płodności samic to 7 tydzień życia (określana także jako 46. dzień życia), zaś u samców 12. tydzień. Samice zazwyczaj osiągają dojrzałość płciową między 12. a 16. tygodniem życia, zaś samce około 16. tygodnia.
Dzięki wykształconemu od urodzenia systemowi sensorycznemu małe koszatniczki mogą reagować na znane i nowe bodźce środowiskowe. Same wydają dźwięki już od pierwszych dni życia. Pierwsze sygnały to piski i gwizdy (wydawane podczas karmienia i zabaw z rodzeństwem) oraz dźwięki gaworzenia (wydawane podczas ważenia przez naukowców i odizolowania od matki). Piski składają się z dźwięków o częstotliwości 3,0–4,5 kHz trwających 50–70 ms powtarzanych w interwale rzędu 30–100 ms. Pojedyncze gwizdy (2,5–5,0 kHz) mogą trwać 135–200 ms, a gaworzenie ma formę nieco bardziej złożonej struktury harmonicznej z elementami trwającymi 100–250 ms w zakresie częstotliwości 1–10 kHz.
Młode wykazują silne przywiązanie do rodziców. Już od pierwszych dni potrafią rozpoznawać i reagują na głos matki. Badania przeprowadzone na koszatniczkach pospolitych wykazały, że komunikacja głosowa między matką i dziećmi jest istotnym składnikiem rozwoju emocjonalnego i fizycznego zwierząt. Naukowcy odnotowali liczne kontakty dotykowe między rodzicami i młodymi. Było to przytulanie lub nawet krótkotrwałe (1–2 sek) dotykanie nosem (lub wąchanie). Zabawy i interakcje między rodzeństwem były zaobserwowane już od trzeciego dnia. Malce komunikowały się ze sobą dotykając nosem o nos czy nawet próbowały jeździć na grzbiecie rodzeństwa lub rodzica.
W badaniach prowadzonych w warunkach laboratoryjnych stwierdzono, że samica pozostaje w bliskości z małymi do dwóch tygodni po urodzeniu. Zaobserwowano, że samce w tym okresie są skłonne do bójek z dziećmi. Nie prowadziło to jednak do dzieciobójstwa. Na wolności samce spędzają z młodymi cały pierwszy okres ich życia, czyli czas pierwszych tygodni, gdy wymagają karmienia, ogrzewania i szczególnej „niemowlęcej” opieki. Przez pierwsze 7 dni młode organizmy "O. degus" nie mają zdolności utrzymywania stałej temperatury ciała. Młode koszatniczki pospolite zaczynają jeść stały pokarm w wieku około 2 tygodni, zaś rodzinną norę pierwszy raz opuszczają po trzecim tygodniu życia. Samice w obrębie klanu często wspólnie opiekują się dziećmi. Chętnie wspólnie gniazdują i pielęgnują swoje młode, a siła więzi między samicami danego klanu osiąga apogeum w okresie laktacji i opieki nad młodymi. Zazwyczaj w obrębie grupy samice są ze sobą spokrewnione. Wspólne gniazdowanie jest naturalnym odruchem zarówno dla samic żyjących na wolności, jak i w hodowlach. W okresie laktacji organizm samicy wykazuje wzrost zdolności przyswajania pokarmu, dzięki czemu następuje zwiększenie masy w kilku narządach centralnych, w których magazynowane są nadwyżki, pozwalające na obsłużenie zwiększonych wydatków energetycznych w tym okresie. Koszatniczki pospolite z zasady nie popełniają dzieciobójstwa (w przeciwieństwie do chomików, u których takie zachowania są często obserwowane). Naukowcy sugerują, że koszatniczki pospolite nie popełniają dzieciobójstwa z powodu inercji filogenetycznej. Także samce nie wykazują oznak agresji czy tendencji do kanibalizmu. Dorosłe koszatniczki nie wykazują agresji także wobec nieznanych młodych. Samice również wykazują nieco nietypowe zachowanie – nie są agresywne w stosunku do badacza czy hodowcy dotykającego jej dzieci.
Ciąża stanowi dla organizmu samicy bardzo duży wydatek energetyczny. Poziom glukozy we krwi w tym okresie zostaje rozregulowany, więc dla zwierząt podatnych na cukrzycę każda ciąża stanowi duże ryzyko. W hodowli zalecane jest więc unikanie łączenia w pary mieszane pod względem płci. Łączenie samic czy samców w dwu-trzyosobnikowe jednopłciowe stada jest dobrym, zalecanym rozwiązaniem, tym bardziej że w naturze w stadku dominuje samica i na kilkadziesiąt samiczek przypada jeden samczyk. Natomiast młode samce są ze stada wypędzane i, póki same nie utworzą stada, żyją w grupach kawalerów. Samce żyją zazwyczaj w grupach liczących od jednego do dwóch osobników, a samice w stadkach od dwóch do pięciu. W stadach jednopłciowych żyją aż do osiągnięcia dojrzałości. Naukowcy badający behawior koszatniczek pospolitych stwierdzili, że zwierzęta, które po odstawieniu przez matkę były trzymane w izolacji, wykazywały wyraźne, poważne zaburzenia nerwowe i behawioralne. Jako zwierzęta stadne nie powinny więc być hodowane pojedynczo.
Proporcje płci u koszatniczek w badanej populacji (B.J.Weir 1970) były następujące: na 110 urodzonych samiczek przypadało 100 samców. Populacje osiągają maksymalną liczebność w październiku i listopadzie, gdy do dorosłych dołączają już pierwszoroczne koszatniczki.
Badania porównawcze koszatniczek pochodzących z populacji stada żyjącego na wolności w okolicy Santiago w Chile oraz populacji z hodowli w Wielkiej Brytanii wykazały różnice w przyroście masy ciała noworodków obu populacji. Przyrost masy ciała młodych koszatniczek z Chile był mniejszy (1–2 g/dzień) niż u koszatniczek z Wielkiej Brytanii (2–3 g/dzień).
Dobowy cykl życia.
W latach 1996–1997 chilijscy naukowcy przeprowadzili serię badań na terenie – zlokalizowanej 30 km na zachód od stolicy Santiago – stacji badawczej wydziału rolniczego Uniwersytetu Chilijskiego. Uniwersytecka nieruchomość gruntowa o powierzchni 2,6 ha znajduje się w typowym obszarze formacji matorral, porośniętej niskimi krzewami, sukulentami i trawami. Naukowcy badali zmienność rytmu dobowej aktywności koszatniczek pospolitych w zależności od pory roku. Badania pozwoliły na zaobserwowanie, że latem, gdy temperatura powietrza może osiągać 40 °C, zwierzęta wykazywały dwa moduły aktywności z przerwą trwającą ponad 8 godzin. Poranne żerowanie trwało ok. 2,5 godziny, a wieczorne 2. Koszatniczki unikały słońca, więc na żer ruszały wówczas, gdy słońce było nisko. Jesienią i wiosną aktywność na powierzchni także odnotowywano w dwóch porach dnia, ale przerwa między nimi była już wyraźnie krótsza a zwierzęta nie unikały już słońca. W okresie zimowym aktywność na powierzchni terenu trwała w jednym paśmie czasowym i koszatniczki chętnie żerowały w pełnym słońcu. Zimą temperatura powietrza spada do około 0 °C.
Badania wykazały, że można odwrócić rytm dobowy koszatniczki pospolitej na nocny poprzez wywołanie u zwierzęcia reakcji na zmiany otoczenia (presja drapieżników, zmiany w dostępności pokarmu i temperatury). Ta umiejętność pozwala koszatniczkom dostosować się warunków bezpiecznych i wspomaga przetrwanie.
Wykresy dobowej aktywności koszatniczek pospolitych w poszczególnych porach rokuw stacji badawczej Wydziału Nauk Rolniczych Universidad de Chile „Estación Experimental Rinconada de Maipú”w latach 1996–1997
Struktura społeczna.
Koszatniczka pospolita jest zwierzęciem stadnym i wiedzie życie w rodzinnych grupach. Rodzinne klany łączą się razem w kolonie, które wspólnie zajmują dane siedlisko. Po usamodzielnieniu się w wieku kilku tygodni młode koszatniczki łączą się w małe, jednopłciowe grupy, w których funkcjonują do czasu ich pierwszego sezonu lęgowego. Docelowo zwierzęta te żyją w grupach społecznych składających się z kilku ściśle powiązanych samic i jednego lub więcej dorosłych samców. Łączenie w grupy mieszane (pod względem płci) następuje w okresie rozrodczym, gdy samce toczą walki o poszczególne terytoria i samice. Do walk o przywództwo w stadzie mogą przystępować także samice. Odnotowywane przez naukowców przypadki maskulinizacji i agresywności samic wynikają z ekspozycji na androgeny w trakcie prenatalnego rozwoju osobniczego. Osobniki należące do poszczególnych stad często funkcjonują na danym obszarze ze znacznym poczuciem tolerancji, ale w sezonie lęgowym wszyscy członkowie grupy stają się bardziej terytorialni. W umacnianiu poczucia więzi i spójności grupy pomaga także często powtarzane tarzanie się w piasku, podczas którego członkowie „kąpią się” w pyle przesiąkniętym wzajemnymi znakami zapachowymi moczu. Dla samców kąpiele w pyle są pomocnym narzędziem w obronie terytorialnej, zaś dla samic ten rytuał jest ważny ze względu na poczucie więzi w obrębie stada.
Zagęszczenie populacji waha się od 10 do 259 osobników na 1 hektar i najwyższe jest na wiosnę, kiedy kolonię zasilają młode. Średnie zagęszczenie populacji określane jest na 75 zwierząt na 1 ha.
Znakowanie terenu.
Terytorium jest oznaczane znakami zapachowymi moczu, ale trzeba pamiętać, że koszatniczki pospolite są w stanie odróżnić wzrokowo świeży mocz poprzez odbijanie się od niego promieni UV. Teren jest więc oznakowany także w sposób widoczny dla obcych koszatniczek.
Komunikacja.
Wspomniane już znakowanie terenu moczem wynika z naturalnej potrzeby określania hierarchii organizacji społecznej. Samce oznaczają teren częściej niż samice. Taka prawidłowość jest odnotowywana już u młodych samców w wieku poniżej 2 miesięcy. Samce zmniejszają częstotliwość oddawania moczu, gdy napotykają teren oznaczony już w ten sposób przez innego samca. Jednak gdy napotykają zapach moczu samicy, nie zmniejszają częstotliwości oznaczania. Z kolei samica zwiększa oznaczanie terenu moczem, gdy napotka markery zapachowe innej samicy, ale nie wykazuje zmian, gdy ma do czynienia z zapachem moczu samca.
Koszatniczki pospolite mają dobrze rozwinięty wzrok, węch i słuch, przy czym samice mają lepszy węch od samców. Zwierzęta używają tych zmysłów do komunikowania się między sobą. Można rozróżnić 15 rodzajów sygnałów, wśród których występują sygnały alarmowe, godowe i służące komunikacji między rodzicami a małymi. Dobry wzrok jest ważnym zmysłem pomocnym w wypatrywaniu wrogów podczas żerowania. Podczas badań stwierdzono, że koszatniczki pospolite widzą długości fal charakterystyczne dla ultrafioletu, a ich świeży mocz odbija promieniowanie UV. Stąd przyjęto hipotezę, że znakowanie terenu moczem ma charakter nie tylko zapachowy, ale i wzrokowy.
Próbki moczu tych zwierząt objęto badaniami. Okazało się, że świeży mocz koszatniczek pospolitych ma dużo większe zdolności do odbijania promieniowania UV, niż dłuższych fal. Natomiast stary, wyschnięty mocz "O. degus" dobrze odbija dłuższe fale, lecz bardzo słabo fale UV. Wynika z tego, że koszatniczki pospolite są w stanie odróżnić wzrokowo świeże ślady współplemieńców od starych, a więc łatwiej im odnaleźć nowe kryjówki czy inne elementy intensywnie użytkowanego terytorium. Niestety, jak zauważają badacze, jest też uboczna, negatywna (między innymi dla koszatniczek) konsekwencja zdolności zwierząt do wzrokowego rejestrowania promieniowania UV. Mianowicie również dzienne ptaki drapieżne − w tym naturalni wrogowie koszatniczek − widzą promieniowanie ultrafioletowe, a tym samym, kierując się widocznymi dla nich śladami świeżego moczu, potrafią z daleka dostrzec terytorium, na którym warto zapolować. Części grzbietowe ciała koszatniczki pospolitej są mocniej wybarwione niż brzuszne i mają istotny współczynnik odbicia promieniowania UV. Wybarwienie grzbietu koszatniczki pospolitej stanowi dobry kamuflaż i pozwala w naturze wtopić się w tło i pozostać niezauważonym przez wroga.
Koszatniczki pospolite zachowują czujność, wspólnie monitorują otoczenie i charakterystycznym piskiem alarmują inne koszatniczki przez zbliżającym się niebezpieczeństwem. W sytuacji zagrożenia "O. degus" potrafi szybko uciekać, ale zdarza się, że zastyga bez ruchu, by zmylić drapieżnika, podejmując próbę wtopienia się w tło otoczenia i stania się w ten sposób „niewidocznym” dla napastnika.
Zdaniem naukowców główną zaletą społecznego trybu życia koszatniczek pospolitych jest zmniejszenie indywidualnego ryzyka drapieżnictwa. Stwierdzono, że im większe jest stado, tym szybciej podnoszony jest alarm o zbliżającym się niebezpieczeństwie, a zwierzęta mają więcej czasu na ucieczkę. Wzajemne ostrzeganie się sygnałem głosowym stanowi umiejętność typową dla zwierząt tego gatunku. Podczas ucieczki na otwartej przestrzeni koszatniczka jest w stanie rozwinąć prędkość rzędu 5,7 m/s.
Zdolności poznawcze i sprawność manualna.
Koszatniczki pospolite mają wysoko rozwinięte zdolności poznawcze i dobrze rozwiniętą sprawność manualną, dzięki czemu potrafią użyć prostych narzędzi. Japońscy naukowcy wykazali, że koszatniczka pospolita potrafi sobie przyswoić umiejętność stosowania małego narzędzia, podobnego do grabi w kształcie litery T, do przysuwania pokarmu, który był trudno dostępny.
Rozmieszczenie geograficzne.
Koszatniczki pospolite zasiedlają półpustynne regiony centralnego Chile, na zachodnim zboczu Andów na wysokości od 0 do 1200 m n.p.m., 1800 n.p.m, lub do 2000 m n.p.m.. Zdaniem niektórych autorów koszatniczki pospolite zasiedlają jednak także tereny wyżej położone (np. 2600 m n.p.m.), w których panuje klimat górski. Waterhouse wspominał, że szwajcarski przyrodnik, badacz koszatniczek dr Johann Tshudi napotkał te zwierzęta koło peruwiańskiej wsi San Juan de Matucanas, położonej na wysokości 9000 stóp, czyli ok. 3132 m n.p.m.. W Chile koszatniczka jest ssakiem o najliczniejszej populacji. Najliczniej zamieszkuje obszar pomiędzy Vallenar a Curicó (28–35°S).
W Polsce "O. degus" występuje sporadycznie jako gatunek zawleczony. 1997 w stanowisku lęgowym płomykówki zwyczajnej ("Tyto alba guttata") usytuowanym w wieży kościelnej w Będzinie odkryto wypluwki i trzy martwe gryzonie nieznanego gatunku, które stanowiły zapas pokarmowy dla wyklutych młodych płomykówek. Po przeprowadzeniu badań kośćca i badań kraniologicznych okazało się, że są to koszatniczki pospolite. "O. degus" nie jest jednak uznawany za gatunek inwazyjny w tym kraju.
Ekologia.
Pożywienie.
Koszatniczki pospolite są roślinożercami. Ich układ pokarmowy jest przystosowany do trawienia pokarmów roślinnych, bowiem jelita wytwarzają inwertazę – enzym, który hydrolizuje węglowodany z pokarmów roślinnych. Istotnym elementem procesu trawienia jest fermentacja bakteryjna w kątnicy. Koszatniczki pospolite przeważnie żywią się trawami, ziołami, liśćmi i korą wybranych gatunków krzewów i drzew, niektórymi warzywami oraz nasionami. Na podstawie badań preferencji żywieniowych w populacji koszatniczek pospolitych z Palmas de Ocoa w Chile naukowcy zauważyli, że zwierzęta te najchętniej wybierały nasiona palmy jubea, których skład z punktu widzenia wymagań dietetycznych gatunku jest najkorzystniejszy. Zdaniem badaczy stwierdzona prawidłowość wskazuje na umiejętność doboru najlepszych składników diety. Koszatniczki pospolite są dostosowane do sezonowej zmienności jakościowej i składu dostępnych pokarmów. Latem "O. degus" żeruje na terenie obszarów o wysokim zagęszczeniu roślinności, ze znacznym udziałem suchych ziół. W okresie letnim i jesiennym znaczny udział w diecie mają zielone liście krzewów, zaś w zimie i na wiosnę zioła oraz trawy. Przeprowadzone obserwacje nie wykazały wpływu sezonowych zmian składu diety na zmniejszenie masy ciała tych gryzoni. W okresach, gdy pożywienie jest mniej energetyczne, koszatniczki zwiększają ilość zjadanego pokarmu i w ten sposób rekompensują sobie spadek jakości żeru. Wykazują też skłonność do magazynowania pokarmu na zimę, ale podlega ona zmienności w poszczególnych populacjach i stopień jej intensywności może być wynikiem lokalnej adaptacji.
Standardowo koszatniczki pospolite wybierają pożywienie, które pozwala na ograniczenie ilości błonnika (mniej włókniste krzewy: "Adesmia bedwellii", "Baccharis paniculata" czy "Chenopodium petiolare"), azotu i wilgotności w pokarmie. Gdy dostają do wyboru młode lub stare pędy krzewów porastających matorral (np. "Colliguaya odorifera", "Kageneckia oblonga" czy "Quillaja saponaria") wybierają młode pędy, które mają mniejszą zawartość włókna.
Wśród ulubionych potraw koszatniczek pospolitych są kora "Cestrum parqui" i "Acacia caven", liście i kora "Proustia cuneifolia", "Atriplex repunda" i "Acacia caven", rośliny jednoroczne takie jak: iglica pospolita, ostrożeń i zielone trawy. W diecie znajdują się owoce "Jubaea chilensis", złocienia, "Porlieria chilensis" i "Proustia pungens". Podczas badań stwierdzono, że koszatniczka w podeszłym wieku może także sporadycznie zjadać pokarm pochodzenia zwierzęcego.
W okresie od kwietnia 1975 do lipca 1976 zespół amerykańskich biologów (Peter L. Meserve, Robert E. Martin, Rodriguez M. Jaime) przeprowadzili długoterminowe badania ekologii populacji koszatniczek pospolitych żyjących w okolicy La Desha (El Monasterio) koło Cerro Manquehue w Chile. Siedlisko kolonii leży na wysokości 900 m n.p.m., charakteryzuje się klimatem śródziemnomorskim z chłodnymi mokrymi zimami i gorącymi i suchymi okresami letnimi (średnia temperatura powietrza w lipcu – 8,2 °C, a w styczniu 20,1 °C, zaś średnioroczne opady osiągają 346 mm). Okoliczna roślinność zdominowana jest przez: krzewy "Acacia caven", "Quillaja saponaria" i "Lithraea caustica", wiechlinowate (stanowiące 78,5% pokrywy zielonej) stokłosy i iglicę pospolitą. Grunt był częściowo pokryty skałami, pniami drzew i łodygami roślin. Naukowcy przebadali zawartość żołądków 74 koszatniczek. Większość schwytanych osobników była dorosła, jedynie 7 z 14 zwierząt złapanych w październiku 1975 było w wieku dziecięcym. Naukowcy nie odnotowali różnic w składzie diety u przedstawicieli obu płci.
Żerowanie odbywa się na powierzchni. Od połowy lata po wczesną zimę większość ze spożywanych wysuszonych ziół jest zjadana prawie wyłącznie w określonych, wybranych miejscach żerowania, które w znacznym stopniu pokryte są stosunkowo gęstą pokrywą roślinną. Zaobserwowano również wspinaczkę na gałęzie krzewów w poszukiwaniu pożywienia.
Woda jest absorbowana z pokarmu w okrężnicy koszatniczki pospolitej. Organizm tych zwierząt żyjących w naturze, w klimacie suchym jest przystosowany do bardzo efektywnej gospodarki wodnej. Parowanie wody przez skórę jest ograniczone, bowiem gryzonie te nie mają gruczołów potowych. Koszatniczki pospolite mają stosunkowo duże nerki, w związku z czym wydalany mocz jest mocno zagęszczony.
Koprofagia.
Ze względu na stosunkowo niską jakość pożywienia dostępnego na wolności koszatniczki pospolite wykazują także skłonność do koprofagii: przeżuwają one własne odchody. W ciągu 24 godzin zjadają nawet 38% swoich odchodów. W porze suchej dieta koszatniczek pospolitych jest uzupełniana także o odchody bydła i koni. W środowisku naturalnym cecha ta pozwalała na odzyskiwanie niewykorzystanych przez organizm składników odżywczych. Odchody koszatniczki są suche, małe, bez zapachu.
Drapieżnictwo.
Do naturalnych wrogów koszatniczek pospolitych należą tacy drapieżcy jak: nibylis andyjski (kolpeo), wąż z rodziny połozowatych "Philodryas chamissonis", jaszczurka z rodziny tejowatych "Callopistes palluma", płomykówka zwyczajna, uszatka błotna, sokół rdzawobrewy i pustułka amerykańska z rodziny sokołowatych oraz należące do jastrzębiowatych myszołowiec towarzyski, kaniuk amerykański, aguja wielka oraz aguja rdzawogrzbieta. Dla części drapieżników koszatniczki pospolite stanowią podstawę diety: aguja rdzawogrzbieta (57,6%), aguja wielka (57,7%), myszołowiec towarzyski (64,5%).
Do drapieżników polujących w przeszłości na koszatniczki zaliczyć można także człowieka. O historycznych informacjach na temat polowania na koszatniczki dla ich mięsa przez lokalną ludność wspominał już Molina w 1782. Porównywał ten fakt do informacji o żywieniu się schwytanymi myszami przez Rzymian. Twierdził jednak, że współcześni mu Chilijczycy nie porzucili tego zwyczaju. Historyczne dane archeologiczne potwierdzają, że w czasach prehistorycznych ludzie traktowali koszatniczki jako źródło pokarmu i polowali na nie w sposób zorganizowany. Simonetti wskazuje nawet na technikę polowania, polegającą na zalewaniu nor wodą, tak by wypłoszone zwierzęta uciekając przed utopieniem wpadały w ręce polujących. Podczas badania dwóch koleb na stanowiskach archeologicznych El Manzano 1 i La Batea 1 (33°34' S, 70°24' W) w okolicy Estero el Manzano na granicy Sierra de Ramon k. Santiago archeolodzy odkryli kilkadziesiąt prehistorycznych szczątków koszatniczek. Część z nich była zwęglona. Odkryte ślady świadczyły o tym, że zwierzęta te były chwytane z przeznaczeniem na pokarm. Znalezisko datowane jest na 4460–1520 p.n.e. Presja ze strony człowieka przyczynia się do zmniejszania się zasięgu występowania. Wraz z postępującym rozwojem zmieniana jest funkcja terenów porośniętych niską roślinnością krzewiastą i zwierzęta są stamtąd wypierane.
Pasożyty.
U wielu koszatniczek pospolitych chwytanych w Chile stwierdzano helmintozę wywołaną przez robaki. Na organizmach "O. degus" żywią się zarówno pasożyty wewnętrzne jak i zewnętrzne. Naukowcy stwierdzili szereg gatunków pasożytujących na koszatniczkach pospolitych:
1. helminty
2. stawonogi:
3. pierwotniaki:
Siedlisko.
Koszatniczki pospolite są w Chile traktowane jako szkodniki niszczące uprawy. Prowadzą stadne życie w pobliżu zarośli i skał w półpustynnym, pokrytym zaroślami ekosystemie zwanym matorral, w koloniach liczących do 100 osobników. Koszatniczki pospolite prowadzą dzienny tryb życia, z maksimum aktywności rano i późnym popołudniem. Budują rozległe systemy nor z głównym wejściem zlokalizowanym zwykle pod krzewami lub skałami. Koszatniczki mają bardzo silną organizację społeczną, z silnym przywódcą stada związanego z danym terenem. Zasięg terytorialny danego klanu wynosi średnio 200 m, na hektar przypada około 75 osobników. Siedlisko pojedynczej kolonii zajmuje stosunkowo mały obszar – średnio 0,04–0,71 ha.
Koszatniczki pospolite są zwierzętami terytorialnymi. Wspólnie zajmują przestrzeń życiową i żerują na przyległym terenie. Centrum bronionego terytorium stanowi nora. Osobniki należące do poszczególnych stad często funkcjonują na danym obszarze ze znacznym poczuciem tolerancji, ale w sezonie lęgowym wszyscy członkowie grupy stają się bardziej terytorialni. Okresowy wzrost poziomu testosteronu sprawia, że szczególnie samce stają się wówczas bardziej waleczne i chętnie przystępują do bijatyk z sąsiadami oraz demonstrują panowanie nad danym terenem.
Siedlisko stanowi matorral – formacja roślinna tworzona przez roślinność twardolistną, wiecznie zielone krzewy, małe drzewa, trawy i zioła. Tereny zasiedlane przez koszatniczki pospolite charakteryzują się klimatem śródziemnomorskim z ciepłymi i suchymi porami letnimi i zimnymi, mokrymi zimami, ze średnią opadów rzędu 376 mm. Większość opadów (do 65%) występuje w okresie zimowym (czerwiec–sierpień). Latem, gdy temperatury powietrza sięgają 40 °C, ma miejsce jedynie około 3% rocznych opadów, czego skutkiem są susze.
Na swoje siedlisko koszatniczki pospolite wybierają raczej tereny otwarte lub porośnięte karłowatymi krzewami. Unikają terenów, na których krzewy pokrywają ponad 80% przestrzeni. Populacje mieszkające na terenach silniej porośniętym krzewami wykazywały większą powierzchnię zasięgu, niż zwierzęta żyjące na obszarze z mniejszą pokrywą. Siedlisko koszatniczek pospolitych porastają "Baccharis", "Proustia pungens" i "Acacia caven", a także trawy i zioła: "Clarkia tenella", "iglice", "Helenium aromaticum", "Madia sativa", "Matricaria chamonilla", szczawiki i "Senecio adenotrichius" oraz krzewy "Trevoa trinervos", należąca do rodziny rdestowatych "Muhlembeckia hastulata" i sukulenty. Spotykane także są: "Trevoa trinervis", "Baccharis linearis", "Quillaja saponaria".
Nora.
Schronienie przed drapieżnikami i ekstremalnymi temperaturami zapewnia koszatniczce pospolitej nora. Podziemne systemy nor składają się z tuneli o średnicy 8–10 cm oraz głównej komory (20 cm średnicy). Same tunele mają łączną długość 1–2 metry i przebiegają na głębokości, która waha się od 15 do 50 cm (lub do 60 cm) pod powierzchnią ziemi. System nory, rozumiany jako grupa otworów pojedynczej podziemnej kryjówki, obejmuje zazwyczaj rejon o średnicy około 2–3 m. Wejścia do tuneli są często przykryte krowim łajnem i patykami. Dodatkowo dominujące samce zbierają gałązki, fragmenty roślin, kamienie i obornik, by wznieść u wylotu nory kopiec, którego wielkość ma świadczyć o ich statusie i dominacji na danym terenie. Wyloty z poszczególnych nor są ze sobą połączone systemem wytyczonych, stałych tras, wzdłuż których toczy się codzienne życie koszatniczek. Przed samymi wlotami do nor zwierzęta tworzą wydeptane przestrzenie, na których odbywają się spotkania, koordynowane są prace naprawcze nor, toczą się walki, zabawy młodych, zaloty, kąpiele w piasku, stanowią one także miejsca odpoczynku.
Podczas budowy i remontów nor koszatniczki pospolite często pracują zespołowo. W czasie, gdy jedno zwierzę kopie, drugie obserwuje teren u wylotu nory. Często wymieniają się przy pracy, a w jej trakcie komunikują się głosem. Naukowcy zaobserwowali wiele zespołowych zachowań koszatniczek pospolitych, podczas których grupa wspólnie osiągała zamierzony cel. Do spulchniania gleby podczas pracy pod ziemią koszatniczki używają najczęściej przednich kończyn i zębów, a usuwanie urobku odbywa się przez przesuwanie go przednimi i tylnymi kończynami w tył, za siebie. Naukowcy zaobserwowali także pracę zespołową, podczas której dwie lub trzy koszatniczki kopały tunel w tym samym miejscu. Podejmując wspólne zadanie na jednym odcinku nory, kopacze koordynowali swoje wysiłki. Koszatniczki pospolite wykazują znaczną inwencję i podczas kopania nor potrafią wykorzystywać różne części ciała. Przednie łapy są narzędziem podstawowym i w obserwowanej przez naukowców populacji wszystkie z 44 badanych koszatniczek pospolitych używały ich do drążenia tunelu. Spulchnioną ziemię przesuwały za siebie i 86,4% z nich (38 kopaczy) wyrzucało urobek tylnymi łapami, przesuwając go za siebie. W sytuacji, gdy grunt okazywał się szczególnie twardy, koszatniczki używały do drążenia także siekaczy – 59,1% (czyli 26 osobników), zaś w trzech przypadkach (6,8%) samice przebijały sklepienie tunelu głową. Naukowcy prowadzący badania nie stwierdzili jednak, by podczas prac płeć kopiącego zwierzęcia miała wpływ na wykorzystywanie poszczególnych części ciała. W trzech przypadkach naukowcy zaobserwowali przerywanie przez samców drążenia tunelu, by wspólnie zająć się usuwaniem dużej ilości urobku na zewnątrz tunelu. Podczas prac koszatniczki pospolite robią stosunkowo często krótkie przerwy, podczas których wychodzą z nory i u jej wylotu obserwują, czy nie zbliża się niebezpieczeństwo. Prace przy budowie lub remontach nory zajmują znaczny odsetek (16,1–40%) dobowej aktywności. Prace te najczęściej wykonywane są w okresie zimowym, kiedy wilgotność gleby jest stosunkowo wysoka i drążenie w miękkim podłożu jest łatwiejsze.
Zdaniem Ebenspergera budowa anatomiczna, morfologia i fizjologia koszatniczek pospolitych zasadniczo nie wykazują szczególnych cech przystosowawczych do prac ziemnych, jednak Tomasco zwraca uwagę, że widoczne jest dostosowanie do niedotlenienia i hiperkapni, która grozi zwierzętom przebywającym długo w norach. Zdaniem naukowców wydatek energetyczny tych zwierząt jest o 30% wyższy, niż zakładany dla podobnej wielkości nor innych ssaków.
Koszatniczki pospolite wykorzystują czasem nory wspólnie z gryzoniami sympatrycznego gatunku szynszyloszczur stokowy ("Abrocoma bennettii").
Hodowla.
Jednym z pierwszych z europejskich ośrodków, w których hodowano koszatniczki pospolite, był ogród zoologiczny we Frankfurcie nad Menem, gdzie w latach 1960–63 żyła populacja składająca się z około 12 osobników. Źródło pochodzenia populacji nie jest znane. W kwietniu 1964 do Laboratory Animal Medicine Massachusetts Institute of Technology w USA trafiło 20 koszatniczek pospolitych odłowionych w Lampa w Chile. Część potomstwa tych zwierząt trafiła do Narodowego Parku Zoologicznego i Uniwersytetu w Vermont. Stamtąd koszatniczki trafiły do Europy, najpierw do Instytutu Fizjologii Porównawczej w Londynie, a sukcesywnie także do indywidualnych hodowców hobbystycznych.
W 1975 Charles Woods i David Boraker wskazywali, że kolonia koszatniczek założona w University of Vermont w Burlington w stanie Vermont była największą kolonią koszatniczek pospolitych w Stanach Zjednoczonych, zaś największa chilijska była zlokalizowana przy Instituto de Medicina Experimental del Servicio Nacional de Salud Universidad de Chile w Santiago. W 1971 4 dorosłe koszatniczki pospolite pozyskane z kolonii w Massachusetts Institute of Technology dały początek hodowli prowadzonej przez Smithsonian National Zoological Park w Waszyngtonie.
W poszczególnych hodowlach zauważalne były wyraźne różnice morfologiczne (wielkość, ubarwienie, pigmentacja uszu). Nie ma więc pewności, czy okazy obecnie spotykane w hodowlach są czystymi gatunkowo przedstawicielami "O. degus", czy też krzyżówkami z pozostałymi gatunkami rodzaju "Octodon".
Do Ameryki Północnej i Europy koszatniczki pospolite trafiły jako zwierzęta do prowadzenia badań nad cukrzycą, bowiem insulina w tej grupie gryzoni ma odmienną strukturę i wykazuje tylko 1–10% aktywności biologicznej w porównaniu z innymi ssakami, więc ich metabolizm nie pozwala na przyswajanie cukru. W konsekwencji koszatniczki są bowiem bardzo podatne na tę chorobę.
U zwierząt żyjących na wolności nie zawsze rozwija się cukrzyca. Prawdopodobnie dzięki naturalnemu składowi diety w środowisku, bogatej w białka i o niskiej zawartości węglowodanów. Natomiast u zwierząt żyjących w hodowli nawet niewielka zmiana ilości przyjmowanych węglowodanów prowadzi do rozwoju przewlekłej hiperglikemii i cukromoczu. Koszatniczki pospolite w hodowli wymagają więc sporej opieki, dbałości o dietę, odpowiedniej ilości ruchu, który pozwala na lepsze spalanie nadmiaru cukru. Jednym z pierwszych objawów pojawiającej się cukrzycy jest zaćma.
W związku z tym, że koszatniczki pospolite są zwierzętami stadnymi i bardzo żywotnymi, w hodowli wymagają dużo wolnej przestrzeni. Powinny być hodowane w jednopłciowych parach lub stadach do 4–5 osobników. Hodowla pojedynczych osobników może skutkować ujawnieniem się zaburzeń zachowania – np. zachowań stereotypowych, samookaleczania się. Zdaniem Richardsona parę mieszaną można hodować razem po wykastrowaniu samca. Z kolei koszatniczki hodowane pojedynczo są bardziej narażone na stres i podatne na infekcje. Łączenie nie znających się koszatniczek winno być przeprowadzone etapami. Przez tydzień zwierzęta winny być trzymane blisko siebie, lecz bez kontaktu bezpośredniego. To pozwala na oswojenie się z zapachem przyszłego współtowarzysza. Po połączeniu zwierzęta mogą się bić, ale jest to typowe zachowanie związane z koniecznością ustalenia hierarchii w stadzie.
Koszatniczkom pospolitym należy zapewnić dostęp do wybiegu oraz wyposażyć klatkę w kołowrotek dla gryzoni o wielkości minimum 28 cm. Koszatniczki wymagają znacznej ilości ruchu. W ciągu dnia zwierzę korzystające z takiej karuzeli potrafi pokonać dystans 4,5 km, a biega z prędkością około 13 m/min (czyli 1,5 km/2h). Mieszkaniem może być duża klatka dla gryzoni lub terrarium. Zdaniem Lianne McLeod, weterynarza specjalisty w zakresie hodowlanej opieki nad zwierzętami egzotycznymi, klatka dla dwóch koszatniczek pospolitych nie powinna być mniejsza niż 60 cm × 45 cm × 60 cm (24″ × 18″ × 24″), a według innych źródeł 100 cm × 60 cm × 60 cm lub 75 cm × 85 cm × 80 cm. Konieczny jest pojemnik na pokarm oraz poidło. W warunkach hodowlanych świeża woda powinna być dostępna na bieżąco, a poidła dezynfekowane, by zapobiec infekcji pałeczką ropy błękitnej. Wskazane jest wstawienie do klatki konarów lub półek, które umożliwią wspinanie, oraz kawałków gałęzi dozwolonych gatunków drzew. Wyposażenie nie powinno być wykonane z plastiku, bowiem szybko zostałoby zniszczone. Dno klatki jak i bieżnia kołowrotka nie powinny mieć formy rusztu z kraty, bowiem między szczeblami mogą się klinować łapy, co mogłoby stanowić potencjalne zagrożenie dla zwierzęcia oraz skutkować zapaleniem i ropniami opuszek palcowych lub urazami ogona. Koszatniczki pospolite chętnie budują namiastkę nory z gniazdem. Do tego celu może służyć mały drewniany domek (o wymiarach rzędu 20 cm × 15 cm × 20 cm (6″ × 8″ × 6″)) i ścinki papieru czy też ręczników papierowych. Zwierzęta powinny mieć (kilka razy w tygodniu) zapewniony dostęp do pojemnika ze specjalistycznym piaskiem lub pyłem wulkanicznym (stosowanym także dla szynszyli) do regularnych suchych kąpieli (10–15 minut 2 razy w tygodniu). Koszatniczki nie są polecane jako zwierzęta do samodzielnego hodowania przez mniejsze dzieci.
Dno klatki powinno być wysypane materiałem ściółkowym, który umożliwiałoby wsiąkanie moczu, jednak nie powinny to być trociny, które mogłyby działać drażniąco na drogi oddechowe zwierząt i zwiększać ryzyko chorób układu oddechowego. Podłoże należy wymieniać co tydzień.
Optymalna temperatura otoczenia w hodowli: 18–20 °C lub 17–18 °C, przy wilgotności powietrza rzędu 30–60% . Wskazywany jest dobowy rytm oświetlania w proporcji 12:12 godzin. Zalecana częstotliwość wymiany wody w poidle – 2 lub 3 razy w tygodniu. Możliwe dobowe spożycie wody: 10–40 ml. Koszatniczki są podatne na zakażenia bakteriami tlenowymi z rodzaju "Pseudomonas", więc do czasu osiągnięcia wieku 3 miesięcy woda winna być lekko zakwaszona. Wspomniane zakażenia mogą skutkować biegunką, a w konsekwencji jej wystąpienia – zgonem zwierzęcia.
Żywienie w hodowli.
W hodowli podstawą żywienia koszatniczek pospolitych jest siano, które nie może być jednak ściółką. Ściółkę stanowić powinna warstwa drewnopochodnego prasowanego granulatu. Zwierzęta można karmić nasionami traw, liśćmi kilku dozwolonych gatunków polskich drzew i krzewów (brzoza, grusza, grab, jabłoń, leszczyna, lipa, orzech włoski, wierzba płacząca) i ziołami (dziurawiec pospolity, babka lancetowata, rumianek pospolity, rdest ptasi, pokrzywa zwyczajna, wrzos, mniszek lekarski (mlecz), nagietek lekarski, mięta pieprzowa, lucerna, krwawnik, koper włoski, melisa i majeranek), bulwami topinambura (słonecznik bulwiasty), owocami dzikiej róży, jak również specjalnymi karmami. Można karmić koszatniczki pospolite świeżymi i suszonymi warzywami – porem, selerem, marchewką i pietruszką (dwa ostatnie w niewielkich ilościach, marchewka zawiera cukry, pietruszka jest moczopędna). Zdaniem szwajcarskiego specjalisty zajmującego się zwierzętami egzotycznymi dr. wet. Marcusa Claussa nie ma potrzeby zastępowania siana jakimikolwiek karmami czy dodatkami. Podkreśla, że siano ma pożądany stosunek wapnia do fosforu, zawiera dobrą ilość włókna oraz białka, a jego znaczny udział w diecie zapewnia długotrwałe żucie pokarmu, co jest niezbędne dla prawidłowego ścierania uzębienia koszatniczek.
Prawidłowa dieta koszatniczki pospolitej wymaga, by proporcja wapna do fosforu była zbliżona do 2:1, zaś ilość tych pierwiastków w 1 kilogramie karmy nie była zbyt wysoka (12 g wapna i 6 g fosforu). Z kolei brak wapnia lub fosforu albo nieprawidłowa ich wzajemna proporcja mogą skutkować powstawaniem zwapnień w nerkach, przerastaniem siekaczy i trzonowców oraz korzeni zębów. Karma koszatniczki pospolitej nie powinna także zawierać nadmiernych ilości białka, które powoduje przyjmowanie nadmiernej ilości wody.
Ze względu na wrodzoną skłonność do cukrzycy dieta koszatniczek winna być pozbawiona nadmiaru węglowodanów. Wykluczone jest podawanie słodyczy, owoców, a nawet korzeni warzyw korzeniowych
. Zalecane jest znaczne ograniczenie w diecie składników energetycznych, zawierających znaczne ilości tłuszczu czy węglowodanów: kukurydzy, nasion słonecznika czy orzechów. Jak wykazują wyniki badań (Reyn Homan "et all", 2010), u koszatniczki karmionej dietą bogatą w cholesterol może rozwinąć się miażdżyca. Badania te potwierdzają, że koszatniczki są naturalnym modelem zwierzęcym do badania ludzkich chorób.
Choroby w hodowli.
W 2011 V. Jekl, K. Hauptman i Z. Knotek opublikowali na łamach „Journal of Small Animal Practice” artykuł „Diseases in pet degus: a retrospective study in 300 animals”, w którym przedstawili wyniki badań i leczenia 300 koszatniczek pospolitych podczas praktyki weterynaryjnej w okresie od stycznia 2007 do grudnia 2009.
Na pierwszym miejscu statystyki znalazły się problemy z zębami, z którymi zgłoszono 60% pacjentów. Zdecydowanie częściej problemy występowały u zwierząt starszych (75,8%) niż u młodych (30,91%). Problemy zębowe wynikały przede wszystkim z przerastania siekaczy, jednak w opinii autorów istotne jest rozeznanie przyczyn i konsekwencji. Koszatniczki mają uzębienie elodontyczne, czyli stale rosnące i wymagające ciągłego ścierania. W środowisku naturalnym zwierzęta żywią się głównie zielnymi liśćmi, a sezonowo fragmentami krzewów, korą, trawą, ziołami i nasionami. Gdy jakość pożywienia i jego dostępność są wysokie, koszatniczki wybierają młode liście i pędy, które mają wyższą zawartość białka, ale wyraźnie mniejszą ilość włókna. Zwierzęta hodowane w niewoli nie chcą jeść siana, a hodowcy wybierają gotowe mieszanki, w których skład wchodzą granulki lucerny, kukurydza, mieszanki zbóż, ale także orzechy, rodzynki i inne słodycze. Taka dieta nie wymusza na zwierzętach ciągłego ścierania zębów. Karma jest bardziej energetyczna (a więc zwierzęta nie gryzą jej zbyt długo) i nie zawiera wystarczającej ilości grubego włókna. To jedna z przyczyn przerostu siekaczy, a w konsekwencji także i zębów trzonowych, zaś sama elodontoma jest najczęstszą przyczyną obturacyjnej choroby nosa u tych zwierząt. Koszatniczka z przerośniętym uzębieniem może zacząć oddychać wyłącznie pyszczkiem, co przyczynia się do odwadniania organizmu. 
Na drugim miejscu pod względem odnotowanych schorzeń badanych koszatniczek pospolitych były problemy skórne, które odnotowano u 110 zwierząt, czyli 36,67% (49,09% u młodych i 29,47% u starszych koszatniczek). Przyczynami były:
Problemy ze wzrokiem koszatniczek pospolitych były w większości związane z jedno- lub dwustronną zaćmą (40 przypadków). Inne schorzenia oczu dotyczyły: stanu zapalnego (2), nadżerek rogówki (6) i zespołu suchego oka (6). U koszatniczek, które spożywały karmy o wysokiej zawartości fosforu, naukowcy stwierdzili przerastanie zębów trzonowych. Podobnie w przypadku diety, w której proporcja wapnia do fosforu na poziomie 1:1, także stwierdzono rozwój chorób dentystycznych wiodących do dalszego uszczerbku na zdrowiu. Ewentualny rozwój infekcji pyszczka można zahamować poprzez dodawanie do wody witaminy C w ilości 12,5 mg/100 ml. Biegunki u koszatniczek mają zwykle związek z dietą. Biegunka może wynikać ze zbyt dużej ilości świeżych części zielonych roślin. Nowe elementy diety winny być wprowadzane stopniowo. W przypadku biegunki można zwierzętom podawać liście jeżyny, węgiel leczniczy lub przypalony fragment tosta.
Mimo że na wolności koszatniczki pospolite wytrzymują niskie temperatury otoczenia, to w hodowli może rozwijać się u nich stan zapalny górnych dróg oddechowych. Można odnotować wówczas kichanie oraz wzmożone pocieranie pyszczka przednimi łapami. Nieleczony stan zapalny górnych dróg oddechowych może skutkować rozwojem zapalenia płuc, któremu towarzyszą duszności, a osłuchowo słyszalne szmery i trzaski. Wówczas zalecana jest antybiotykoterapia. W leczeniu infekcji u koszatniczek można stosować enrofloksacynę. Pomocne mogą się okazać inhalacje. Najczęściej spotykany u koszatniczek pospolitych nowotwór to rak wątrobowokomórkowy, który bywa najczęściej odnotowywany u osobników w wieku 5–6 lat. Autorzy zwracają uwagę na fakt, iż znaczny odsetek wśród przyczyn zgonów koszatniczek w hodowlach związany jest z infekcjami pałeczki ropy błękitnej.
Koszatniczki jako zwierzęta laboratoryjne.
Koszatniczki pospolite zostały sprowadzone do USA i Wielkiej Brytanii w połowie lat 60. XX wieku jako obiekt badań medycznych i fizjologicznych. Stopień rozwoju młodych koszatniczek po urodzeniu sprawia, że są chętnie używane do badań laboratoryjnych. Używane są także do badań behawioralnych, neurologicznych, psychopatologicznych, badań nad cukrzycą i rozwojem zaćmy, chorobą Alzheimera, z zakresu genetyki i neurofizjologii, nad nowotworami, miażdżycą i nad rozwojem rytmu dobowego w okresie dojrzewania. Niektóre zachowania koszatniczki pospolitej wykazują znacznie wyższy stopień złożoności niż u szczurów i myszy. Dla naukowców interesujące są ich zachowania społeczne, komunikacji głosowa, sprawność manualna i umiejętność korzystania z niewielkiego narzędzia, a także reakcje neurologiczne. Podobieństwo między koszatniczkami pospolitymi a człowiekiem powoduje, że te zwierzęta są uznawane za unikatowy model porównawczy używany w badaniach różnego rodzaju strategii i terapii.
Zagrożenia i ochrona.
Międzynarodowa Unia Ochrony Przyrody (IUCN) wymienia koszatniczkę pospolitą w Czerwonej księdze gatunków zagrożonych jako gatunek najmniejszej troski. Prawo stanowe Kalifornii, Georgii i Alaski uznają koszatniczki pospolite za gatunek inwazyjny i zabraniają posiadania ich jako zwierzę domowe.
Rezerwat:W 1983 w okolicy miasta Illapel w chilijskiej prowincji Choapa (region Coquimbo) powstał Rezerwat Narodowy Las Chinchillas – "Reserva Nacional Las Chinchillas". Wśród gatunków tam występujących można spotkać koszatniczki.

</doc>
<doc id="160592" url="https://pl.wikipedia.org/wiki?curid=160592" title="Mordechaj Milgrom">
Mordechaj Milgrom

Mordechaj Milgrom מרדכי מילגרום (ur. 1946 w Jassach) – izraelski fizyk. Jest profesorem Instytutu Weizmana w zakładzie Fizyki Materii Skondensowanej.
W latach 80. XX wieku opracował teorię zmodyfikowanej dynamiki newtonowskiej, która wprowadzając nową stałą kosmologiczną może stanowić alternatywę dla istnienia ciemnej materii.

</doc>
<doc id="160594" url="https://pl.wikipedia.org/wiki?curid=160594" title="Akademia Dyplomatyczna Ministerstwa Spraw Zagranicznych">
Akademia Dyplomatyczna Ministerstwa Spraw Zagranicznych

Akademia Dyplomatyczna Ministerstwa Spraw Zagranicznych – szkoła prowadząca aplikację dyplomatyczno-konsularną.
Historia.
Została utworzona w 2002 przy polskim Ministerstwie Spraw Zagranicznych. Korzeniami sięga do przedwojennej Szkoły a od 1939 Akademii Nauk Politycznych w Warszawie, przekształconej po wojnie w działającą w latach 1950–1961 Szkoły Głównej Służby Zagranicznej, w której kształcono przyszłe kadry polskiej dyplomacji, a której zadania w kolejnych latach były stopniowo przejmowane przez Podyplomowe Studium Służby Zagranicznej Wyższej Szkoły Nauk Społecznych przy KC PZPR (1957–1984), zastąpione następnie przez Centrum Kształcenia Służby Zagranicznej Akademii Nauk Społecznych (1984–1990).
Do 2012 Akademia Dyplomatyczna realizowała pierwszy etap aplikacji konsularno-dyplomatycznej. Po jego zakończeniu aplikanci odbywali praktyki w departamentach MSZ, a następnie praktykę zagraniczną na placówce dyplomatycznej bądź konsularnej. Aplikacja kończyła się egzaminem, którego zdanie skutkowało nadaniem stopnia dyplomatycznego i włączeniem w korpus służby zagranicznej. 
21 stycznia 2013 na mocy Rozporządzenia Prezesa Rady Ministrów Akademia Dyplomatyczna zmieniła nazwę na Akademia PISM i została włączona do Polskiego Instytutu Spraw Międzynarodowych.
Od 2021 ponownie usamodzielniona jako Akademia Dyplomatyczna MSZ.
Zadania.
Szkoła prowadzi:
Misją Akademii Dyplomatycznej MSZ jest rozwój zawodowy pracowników administracji publicznej oraz pracowników sektora prywatnego poprzez udział w szkoleniach, warsztatach oraz kursach z zakresu stosunków międzynarodowych i dyplomacji.
Siedziba.
Mieściła się np. w siedzibach - PISM przy ul. Wareckiej 1a, MSZ w al. Szucha 23, obecnie w Pałacu Młodziejowskiego przy ul. Podwale 7.

</doc>
<doc id="160597" url="https://pl.wikipedia.org/wiki?curid=160597" title="Brochwicz (herb szlachecki)">
Brochwicz (herb szlachecki)

Brochwicz ("Jeleń", zawołanie "Opole") – herb szlachecki.
Opis herbu.
"W polu srebrnym jeleń czerwony z nogami w górę wspięty, z koroną złotą na szyi. W klejnocie nad hełmem pawie pióra"
W licznych odmianach herbu Brochwicz występuje również tło złote lub czerwone. Barwa wspiętego jelenia jest najczęściej czerwona, czasem czarna lub srebrna. Znane są również przedstawienia siedzącego jelenia lub połujelenia.
Najstarsze przedstawienia.
Najstarszy wizerunek herbu pojawia się na pieczęci Sobiesława z roku 1268, a kolejny jest poświadczony pieczęcią Michała z Sośnicy z roku 1282 Na pieczęci Sobiesława Przebimiłowica (Przybysławica) przedstawiony został jeleń z belką między rogami. Pieczęć Michała Mironowica przedstawia jelenia z rogiem o pięciu wyrostkach.
Najstarszym barwnym zabytkiem heraldycznym poświadczającym wygląd herbu Brochwicz jest "Kodeks lubiński" ("Legenda o św. Jadwidze") z roku 1353. Herb został wyobrażony na miniaturach przedstawiających rycerzy śląskich biorących udział w bitwie pod Legnicą. Przedstawia on czarnego jelenia z uniesioną głową, zwróconego w prawą stronę, na srebrnym tle.
Historia.
Zdaniem Tomasza Jurka, zarówno sam herb Brochwicz (Jeleń), jak i jego nazwa mogły się ukształtować już w XII wieku. Badacz ten część herbów śląskich ukazanych na miniaturach w "Kodeksie lubińskim", w tym herb Brochwicz, przypisuje rodzinom o starej metryce oraz polskim pochodzeniu i polskich koneksjach. Według Józefa Szymańskiego przedstawiony na miniaturach "Kodeksu lubińskiego" herb Brochwicz posiada odniesienia do form znanych w polskiej heraldyce, jednak jego wygląd oddaje sytuację heraldyczną, jaka panowała na Śląsku w połowie XIV wieku. Jest to więc forma ukształtowana pod silnym wpływem obcym.
Pierwsze wzmianki o herbie pochodzą z okresu krzyżackiego, a konkretne informacje z roku 1544. Nazwa Brochwicz pochodzi prawdopodobnie od słowa „paroháč” (rogacz), przekształconego na „broháč”, a następnie spolonizowanego do postaci „Brochwicz”. Pochodzenie herbu nie musi być jednak czeskie, gdyż średniowieczna polszczyzna była zbliżona do czeskiego (np. zamiast słowa „niech” używano czeskiego słowa „ať”).
Herbowni.
Rodziny używające herbu.
Arendt, Bach, Bornowski, Brochowicki, Brochwicz, Broszkowski, Brygiewicz, Bryszkowski, Bryczkowski, Bujakowski, Burgrafski, Dobrocieski, Donimirski, Dubaniewski, Falęcki, Foltyński, Gockowski, Goiszewski, Goszczewski, Grabania, Gustkowski, Hendrykowski, Hotork, Idzik, Kącki, Korczyc, Korczycki,Korszun, Kleman, Lewiński, Mokrzański, Ogrodowicz, Olszowski, Oreski, Orzelski, Ossowski, Palbicki, Palęcki, Pałęcki, Parasiewicz, Połomski, Podkański, Potkański, Pruszkowski, Raduchowski, Rogoyski, Ruszczykowski, Słoński, Sobek, Sobiewolski, Starorypiński, Stocki, Subotowicz, Sulejowski (Sulejewski), Szalowski, Szczucki, Szmakowski, Szydłowski, Szymaniecki, Trawnicki, Trembecki, Wiktor, Witowski, Wojakowski, Worakowski, Wronikowski, Wroński, Zakrzewski, Zawrocki, Żelewski (Brochwicz III), Zieliński, Zuchta, Żeromski, Żuromski, Żaromiński, Żeromiński.

</doc>
<doc id="160600" url="https://pl.wikipedia.org/wiki?curid=160600" title="Sól Mohra">
Sól Mohra

Sól Mohra, – nieorganiczny związek chemiczny, sól podwójna kwasu siarkowego, amoniaku i żelaza na II stopniu utlenienia. Zarówno sama sól, jak i jej wodne roztwory, są względnie odporne na utlenianie żelaza(II) do stopnia utlenienia III. Przypisuje się to obniżeniu pH roztworu przez ulegające hydrolizie jony amonowe.
W temperaturze pokojowej związek ten tworzy zielonkawe kryształy heksahydratu, łatwo rozpuszczalne w wodzie. Jest stosowany w chemii analitycznej jako odczynnik redukujący przy miareczkowaniu redoks oraz jako wygodne, stabilne źródło żelaza(II).
Odkrywcą tej soli jest Karl Friedrich Mohr.

</doc>
<doc id="160604" url="https://pl.wikipedia.org/wiki?curid=160604" title="Derby sportowe">
Derby sportowe

Derby – w sporcie: mecz z udziałem drużyn z jednego miasta lub regionu. Nazwa „derby” najprawdopodobniej pochodzi od meczu piłkarskiego rozgrywanego w angielskim mieście Derby (w jednej drużynie grali zawodnicy z jednej części miasta, a w przeciwnej drużynie z drugiej).
Derby w Polsce.
W Polsce największą popularnością ciesza się derby piłkarskie i żużlowe. Do najsłynniejszych derbów piłkarskich można zaliczyć:
W żużlu derby mają wymiar regionalny, najsłynniejsze to:
Inne dyscypliny:
Derby w Europie.
Do najsłynniejszych derbów w Europie należą:
Ponadregionalne rywalizacje klubowe.
Mianem derbów niekiedy określa się także rywalizację najsilniejszych lub najpopularniejszych klubów poszczególnych krajów, np.:

</doc>
<doc id="160605" url="https://pl.wikipedia.org/wiki?curid=160605" title="Ciołek (herb szlachecki)">
Ciołek (herb szlachecki)

Ciołek – polski herb szlachecki, noszący zawołania "Biała, Ciołek". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Ciołek jest jednym z 47 herbów adoptowanych przez bojarów litewskich na mocy unii horodelskiej z 1413 roku. 
Herb występował głównie wśród rodzin osiadłych w ziemi sandomierskiej, na Kujawach i w Wielkopolsce. Spośród najbardziej znanych rodów pieczętujących się herbem Ciołek, należy wymienić Poniatowskich i Zielińskich.
Ciołka używał też Stanisław II August.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki, podając się na dzieła historyczne min. Szymona Okolskiego, Wacława Potockiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu srebrnym ciołek stojący czerwony."
"W klejnocie pół ciołka wspiętego."
"Labry herbowe czerwone, podbite srebrem."
Geneza.
Najwcześniejsze wzmianki.
Najstarszym znanym nam przedstawicielem rodu Ciołków był komes Gosław z Drzewicy (województwo łódzkie) zmarły w 1251 r. Drzewnica, gniazdo rodowe Ciołków Drzewnickich, była we władaniu tego rodu przez ponad 500 lat. Dzięki "Spominkom o Ciołkach" napisanych przez kasztelana małogoskiego Adama Drzewickiego herbu Ciołek z Drzewicy (zm. 6 maja 1534) znamy potomków Gosława: Wojciech syn Gosława (zm. 1321), Mikołaj syn Wojciecha (zm. 1339), Andrzej syn Mikołaja (zm. 1385), Bogusław syn Andrzeja (zm. 1414), Jakub syn Bogusława, dziad Adama Drzewieckiego kasztelana małogoskiego.
Najwcześniejsze użycie heraldycznego Ciołka, niezwiązane jednakże z nazwą heraldycznego rodu Ciołek, na terenach Polski zostało znalezione na Śląsku na pieczęci Henryka z Wizenburga ("Henricus de Wisenburgh") pochodzącej z 1279. Obszerna dyskusja nad uznaniem Henryka z Wizenburga za protoplastę heraldycznego rodu Ciołków na terenie Polski została przeprowadzona przez Jardetzky’ego.
Najwcześniejszy dokument odnoszący się do herbu Ciołek został wydany przez komesa – "comes Thomas dictus Ciołek heres ville de Bogucicz" pochodzący z 14 lutego 1325 i potwierdzonego tego samego dnia przez króla Władysława Łokietka ("Wladislaus dei gracja Rex polonie") w Chęcinach.
Znane są wizerunki pieczętne z roku 1385 i 1401.
Podczas unii horodelskiej doszło do adoptowania Jana Ewilda, bojara litewskiego, do herbu Ciołek. Swą pieczęć przytłoczył do aktu unii Stanisław z Brezecza ("Stanislaus de Brezecz"). Z tego samego okresu pochodzi herb z modlitewnika Stanisława Ciołka, biskupa poznańskiego, datowanego na 1430.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"".
Etymologia.
Od nazwy osobowej Ciołek (według staropolskiego słownika nazw osobowych) lub w wypadku wtórnego nawiązania możliwe też od apelatywu "ciołek" (łac. taurus; „byk, wół”). Apelatyw "ciołek" i "wół" i ich łacińskie odpowiedniki, takie jak: "taurus", "bos", "vitulus", znajdują się w opisach herbu na przestrzeni wieku. Przybranie ciołka do tarczy herbowej było wtórne w stosunku do nazwy rodu"".
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (181 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Ciołek. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Ciołek':
Pozostałe nazwiska.
Kasper Niesiecki, w swoim herbarzu wspomina również o nazwiskach Cetys oraz Tur.

</doc>
<doc id="160606" url="https://pl.wikipedia.org/wiki?curid=160606" title="Pomorzany (Szczecin)">
Pomorzany (Szczecin)

Pomorzany (do 1945 niem. "Pommerensdorf") – część miasta i osiedle administracyjne Szczecina, będące jednostką pomocniczą miasta, położone w rejonie Zachód, nad Odrą.
Według danych z 26 kwietnia 2015 w osiedlu na pobyt stały zameldowanych było 20 717 osób.
Położenie.
Pomorzany są podzielone na dwie części: część położoną na wzniesieniu (najwyższe osiąga 39 m n.p.m.), którą tworzą dwa osiedla: zachodnie Wzgórze Hetmańskie i wschodnie: Pomorzany właściwe oraz część położoną na nizinie, nad rzeką. Granicę pomiędzy osiedlami wyznaczają tory linii kolejowej łączącej dworzec Szczecin Główny ze stacją Szczecin Gumieńce. Przez wiele lat po II wojnie światowej Pomorzany były słabo zaludnione. Rozbudowa osiedla nastąpiła w końcu lat 60. XX wieku w części wschodniej. Osiedle położone na Wzgórzu Hetmańskim powstało w latach 70. i 80.
Graniczy z:
Nazwa.
Polska nazwa dzielnicy jest kalką nazwy niemieckiej. Powstała ona przez zastąpienie członu „dorf” formantem „any”. Niemiecka nazwa „Pommerensdorf” jest nazwą topograficzną, złożoną z nazwy „Pommern” (pol. „Pomorze”) z wyrazem „Dorf” (pol. „wieś”) – „Pomorska Wieś”. Nazwa oznaczała, że wieś zamieszkuje ludność pomorska, bądź też została założona przez kolonistów niemieckich na ziemi pomorskiej.
Historia.
Północna część Pomorzan (do 1945 roku niem. "Pommerensdorfer Anlagen") na północ od linii obecnych ulic: 9 Maja – Smolańskiej – Szczawiowej – Bydgoskiej została włączona w granice miasta w 1865 roku, natomiast południowa część w czasie tworzenia Wielkiego Szczecina, w 1939 roku.
Pierwszy pociąg przez Pomorzany przejechał 15 sierpnia 1843 r., kiedy to połączono Berlin ze Szczecinem. Kolejna linia kolejowa zbudowana została w 1898 r., połączyła ona Szczecin Główny z Policami przez stację „Szczecin Pomorzany” („Stettin-Pommerensdorf”), w 1910 została wydłużona do Trzebieża Szczecińskiego, zamknięta 1 października 2002 r. W 1899 r. otwarta została wąskotorowa linia do Casekow (w Niemczech), stacja „Pommerensdorf Kleinbahnhof” była jej końcową, została rozebrana w 1945 r. przecięta granicą państwową. W 1931 r. powstała kolejna linia, odnoga linii Szczecin Główny – Gumieńce przez nieczynną w ruchu pasażerskim stację „Szczecin Wzgórze Hetmańskie” (istnieje tam także Lokomotywownia EZT). Ostatnia linia połączyła 5 lat później Szczecin z Dąbiem przez południowe Międzyodrze. W ten sposób Pomorzany stały się jednym z większych stacji węzłowych w Szczecinie.Na terenie Pomorzan od poł. XIX wieku przy dzisiejszych ulicach Chmielewskiego i Tamie Pomorzańskiej powstało wiele zakładów i fabryk: dwa browary Bergschlos, Bohrish(dzisiejszy Bosman), gazownia, elektrownia, oczyszczalnia, fabryka Didiera (wyroby szamotowe), fabryka mydła i świec, ogromna fabryka produktów chemicznych przy dzisiejszej ulicy Szczawiowej. Wszystkie te zakłady bardzo ucierpiały podczas II wojny. Po wojnie kilka zakładów po odbudowie wznowiło produkcje i działalność.Po kilku zakładach które nie wznowiły działalności pozostały pojedyncze budynki lub kilka budynków np. po browarze Bergschlos, fabryce Didiera, wyrobów chemicznych, fabryce mydła i świec, dzisiaj służą one różnym firmom lub służą jako magazyny.
Samorząd mieszkańców.
Rada Osiedla Pomorzany liczy 21 członków. W wyborach do Rady Osiedla Pomorzany 20 maja 2007 roku nie odbyło się głosowanie na kandydatów z powodu ich zbyt małej liczby, mimo że przedłużono zgłaszanie o 3 dni. Na podstawie ordynacji wyborczej za wybranych członków rady osiedla miejska komisja wyborcza uznała 21 zarejestrowanych kandydatów. W wyborach do rady osiedla 13 kwietnia 2003 udział wzięło 628 głosujących, co stanowiło frekwencję 3,22%.
Samorząd osiedla Pomorzany został ustanowiony w 1990 roku.
Komunikacja.
Na Pomorzanach znajduje się pętla tramwajowa Pomorzany (linie 3, 4, 6, 11 i 12) i autobusowa Pomorzany Dobrzyńska (linie 53, 524, 528), które łączą je z innymi osiedlami. Głównymi ulicami są: Milczańska, al. Powstańców Wielkopolskich, Mieszka I, Budziszyńska i Chmielewskiego. Niżej położoną część oddziela od osiedli ciąg ulic Tama Pomorzańska i Szczawiowa, przy których znajdują się punkty widokowe. Nad Odrą znajduje się przystań żeglarska.

</doc>
<doc id="160608" url="https://pl.wikipedia.org/wiki?curid=160608" title="Dąbrowa (herb szlachecki)">
Dąbrowa (herb szlachecki)

Dąbrowa – polski herb szlachecki.
Opis herbu.
"W polu błękitnym na barku podkowy srebrnej krzyż kawalerski złoty. Przy ocelach podkowy zaćwieczone ukośnie takie same dwa krzyże." 
"W klejnocie skrzydło czarne przeszyte strzałą srebrną w lewo."
Najwcześniejsze wzmianki.
Pierwsza wzmianka o herbie Dąbrowa pochodzi z 1421 r.. Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: „Dąbrowa sagitta cuspide sursum eleuata, geminatam in inferiori parte habens crucem albam in campo rubeo.”.
Pierwsza pieczęć z Dąbrową pochodzi z roku 1456 (pieczęć Zygmunta z Nowosielc).
Herb Dąbrowa pochodzi z północnej części Księstwa Mazowieckiego. W XV wieku rozprzestrzenia się na wschód Rzeczypospolitej Polskiej od Litwy po Ukrainę.
Herbowni.
Listę sporządzono na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego Akt Dawnych w Warszawie, gdzie przechowywana była większość dokumentów staropolskich). Często te same nazwiska były własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę.
Ansilewski, Anszlewski, Balukiewicz, Bałukiewicz, Białoskórski, Biały, Boberski, Boczkowski, Bogdziewicz, Bogowicz, Bogurło, Boguszko, Boguta, Bogwiłł, Bohdziewicz, Boksa, Boksza, Bronkowski, Budziński, Budzyński, Burzyński, Chełchowski, Chełkowski, Chibowski, Chociwski, Chomienko, Ciciborski, Ciechaniowski, Ciechanowiecki, Ciechanowski, Ciechański, Ciechonowski, Czechański, Czerniatowicz, Czmelowski, Dambrowski, Damięcki, Dąbrowa, Dąbrowicz, Dąbrowny, Dąbrowski, Dąbrowy, Dembowicz, Dombrowicz, Dombrowski, Drocieski, Gardliński, Garliński, Giedwiłło, Gimbut, Gimbutowicz, Głodkowski, Głodowski, Głotkowski, Godell, Goleński, Górski, Grodkowski, Gromacki, Gromadzki, Gruhnfeld, Grzywo-Dąbrowski, Gurski, Herbułtowski, Herburtowski, Herbutowski, Jabłoński, Jachimowicz, Jachimowski, Jaczyński, Jaka, Jakimowicz, Jakka, Jambramowski, Janiszewski, Jankowski, Januszewicz, Januszewski, Januszkiewicz, Januszkowicz, Januszowski, Jarzębiński, Jarzębski, Jazdowski, Jeżowski, Józefowicz, Karasiński, Karaskiewicz, Karaś, Karniewski, Karniński, Karniowski, Karniski, Kiszka, Kizimowski, Klimaszewski, Klimaszowski, Kliszczewski, Kobliński, Kobuszewski, Kobuszowski, Kobyliński, Koc, Kocowski, Kocz, Koczowski, Kognowicki, Koldras, Kołacki, Korniewski, Korolkiewicz, Kosko, Kostecki, Kostka, Kowalik, Krajewski, Krotofilski, Kucicki, Kurdasiewicz, Kurmanowicz, Laskowski, Lauxmin, Lenkowski, Lepkowski, Łaukszmin, Ławskmin, Łebkowski, Łepkowski, Łępkowski, Łopuszyński, Łoś, Maczczeński, Maczyński, Marciszewski, Marczewski, Mazanowicz, Mazonowicz, Mażonowicz, Mężyk, Miernikiewicz, Miernikowicz, Mikosza, Mikoszewski, Mikszewicz, Milewicz, Minuszewski, Miruszewski, Młodzianowski, Mołodzienowski, Morawski, Mozyrski, Mroczek, Murawski, Najkowski, Napierski, Naykowski, Obidziński, Openchowski, Openkowski, Opęchowski, Pajewski, Palmont, Pągowski, Płodownicki, Podjaski, Podkowa, Podolec, Porzecki, Porzęcki, Porzycki, Proniewicz, Prostyński, Purzycki, Radczenko, Rostek, Rostkowski, Rostowski, Roztkowski, Rumiński, Rymejko, Rymejkowicz, Rzechowski, Secemiński, Secymiński, Seczymiński, Sidorowicz, Siemieński, Siemiński, Sienieński, Sieniński, Sierzpowski, Sierzputowski, Skotowski, Sławczyński, Smolechowski, Stromiło, Strumiłło, Sucymiński, Szczepanowski, Szczuczyński, Szkotowski, Szostak, Świejkowski, Tabądzki, Tabęcki, Tabędzki, Tabieński, Talko, Talmont, Tołokoński, Tylkowski, Tymowski, Tynowski, Wachowicz, Waldowski, Wałdowski, Wąsowski, Wdziekowski, Wdzienk, Wdzienkowski, Wdzięk, Wdziękoński, Wiencewicz, Więcławski, Wrzosek, Zaleski, Zalkowski, Zelkowski, Zełkowski, Zgierski, Zgirski, Zielnia, Zielonacki, Żalkowski, Żelnia, Żelkowski, Żełkowski, Żgierski, Żukowski.

</doc>
<doc id="160610" url="https://pl.wikipedia.org/wiki?curid=160610" title="Bernard Makuza">
Bernard Makuza

Bernard Makuza (ur. 1961) - polityk rwandyjski. Premier kraju od 8 marca 2000 do 7 października 2011. 

</doc>
<doc id="160613" url="https://pl.wikipedia.org/wiki?curid=160613" title="Doliwa (herb szlachecki)">
Doliwa (herb szlachecki)

Doliwa – polski herb szlachecki, noszący zawołanie "Doliwa". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Doliwa jest jednym z 47 herbów adoptowanych przez bojarów litewskich na mocy unii horodelskiej z 1413 roku.
Herb występował głównie wśród rodzin osiadłych w ziemi dobrzyńskiej, krakowskiej, łęczyckiej, sandomierskiej, sieradzkiej i na Mazowszu. Spośród najbardziej znanych rodów pieczętujących się tym herbem, należy wymienić Rozdrażewskich i Głębockich.
Doliwy używał też Jan Chryzostom Pasek.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki, podając się na dzieła historyczne Szymona Okolskiego i Bartosza Paprockiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu błękitnym pas srebrny w lewo skos, na nim trzy czerwone róże."
"W klejnocie między dwiema czarnymi trąbami trzy czerwone róże w słup ustawione."
"Labry herbowe błękitne, podbite srebrem."
Geneza.
Najwcześniejsze przedstawienia.
Najwcześniejsza pieczęć z herbem „Doliwa” jaka jest znana, to pieczęć Gerarda z Przyprostni z roku 1311. Paprocki w swoim herbarzu, na podstawie herbarza Długosza, pomiędzy innymi krzyżackimi chorągwiami zebranymi pod Grundwaldem umiejscowił, białą chorągiew starostwa rogozińskiego, na której znajdowały się w czerwonym pasie trzy róże, rozciągnięte na ukos od prawego do lewego boku. Przypisał też herb posiadający trzy róże na srebrnym pasie Warburgom, hrabiom saksońskim.
Najwcześniejsze wzmianki pisane.
W wyniku unii horodelskiej w 1413 herb został przeniesiony na Litwę. Do rodu Doliwów przyjęty został bojar litewski Naczko, który na chrzcie otrzymał imię Piotr, a który w późniejszych aktach używał przydomka odojcowskiego Ginwiłowicz. Ród Doliwów reprezentowany był w Horodle przez Macieja Kota - kasztelana nakielskiego, Janusza Furmana - kasztelana międzyrzeckiego i Piotra z Falkowa, podsędka sandomierskiego, który do aktu przywiesił swą pieczęć.
Wiersz Paprockiego o początkach domu Doliwów:
Tak zwana „etymologia ludowa” upatruje genezę nazwy rodu Doliwów od nazwy plemienia Liwów zamieszkujących Liwonię, północno-wschodnie tereny dzisiejszej Łotwy. Według niej, po podbiciu Liwów i sąsiadujących z nimi Kurów przez zakon kawalerów mieczowych, podczas tzw. krucjaty północnej 1206–1207, ludy te zostały zmuszone do przyjęcia nowej wiary i podporządkowane woli najeźdźców. Ślady jakie znajdujemy w polskich nazwach geograficznych (np. Liwiec, Liw) wskazują na osadnictwo Liwów na naszych ziemiach z okresu wielkiej wędrówki ludów. Jednak najstarsze dokumenty wskazują na środkową Wielkopolskę jako na gniazdo rodowe. „Liwić” w języku staropolskim oznaczało „wypatrywać”. Określenie to możemy napotkać jeszcze w XVI-wiecznym „Żywocie Jana Tarnowskiego” autorstwa Stanisława Orzechowskiego i „Słowniku Łacińsko-Polskim” Bernarda z Bydgoszczy (z początku tegoż wieku).
Sam zaś herb występował wcześniej w Europie zachodniej, a przybył na ziemie polskie prawdopodobnie z Niemiec.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz. Długosz w swoim herbarzu przedstawił w opisał klejnot herbu jako posiadający trzy strusie pióra na hełmie"". Według Paprockiego jest to pomyłka.
Etymologia.
Jan Długosz wywodzi nazwę herbu od zamku w Liwie leżącego w obecnej wsi Liw na Mazowszu"". 
Według słownika etymologiczno-motywacyjnego staropolskich nazw osobowych, nazwa herbu Doliwa ma pochodzić od jego zawołania "do Liwa!", hipotetycznie stanowiącego proklamację eliptyczną przyimkową o charakterze wojskowym; por. Liw miasto, woj. siedleckie, niegdyś gród kasztelański. Próba tego rodzaju objaśnienia nazwy heraldycznej uważana jest niekiedy za mało prawdopodobną, przydomek Doliwa należał bowiem do osoby Jana, biskupa poznańskiego utrwalił się jako nazwa heraldyczna w wielkopolskim, a nie w mazowieckim środowisku herbownych. Przeciwnikiem łączenia nazwy heraldycznej z rzekomym zawołaniem "do Liwa!" był również Kozierowski, upatrując w niej przezwisko osobowe formie przymiotnika utworzonego od rzeczownika dola + iw"(y)", jak godziw, mściw itp. Nie wyklucza też pochodzenia nazwy osobowej Doliwa od zapomnianej nazwy bóstwa będącego osobieniem losu czy przeznaczenia"". 
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (376 nazwisk)"". Występowanie na liście nazwiska nie musi oznaczać, że konkretna rodzina pieczętowała się herbem Doliwa. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Doliwa:
Naczkun lub Natko to różne wersje imienia Piotra Naczka, wspomnianego wcześniej bojara, adoptowanego podczas unii horodelskiej w 1413 roku do herbu Doliwa.
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach Bobrowicki, Gozdzielski, Silinicz, Zieleznicki.

</doc>
<doc id="160614" url="https://pl.wikipedia.org/wiki?curid=160614" title="Diablo 2">
Diablo 2



</doc>
<doc id="160615" url="https://pl.wikipedia.org/wiki?curid=160615" title="Godziemba (herb szlachecki)">
Godziemba (herb szlachecki)

Godziemba – polski herb szlachecki, noszący zawołanie "Godziemba". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Godziemba jest jednym z 47 herbów adoptowanych przez bojarów litewskich na mocy unii horodelskiej z 1413 roku. 
Herb występował głównie wśród rodzin osiadłych w ziemi brzeskiej, dobrzyńskiej, kaliskiej i sieradzkiej. Najbardziej znane rody, pieczętujące się herbem Godziemba to między innymi Lubrańscy i Dąbscy.
Godziemby używała też Izydora Dąmbska.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:Kasper Niesiecki, podając się na dzieła historyczne Bartosza Paprockiego, Marcina Bielskiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym sosna barwy naturalnej, o trzech konarach i pięciu korzeniach."
"W klejnocie pół rycerza w zbroi, trzymającego w prawej ręce taką samą sosnę."
"Labry herbowe czerwone, podbite złotem."
Geneza.
Najwcześniejsze wzmianki.
Herb został przedstawiony wśród innych polskich herbów w "Herbarzu Złotego Runa" z lat 1433-1435.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"":
Ewolucja wizerunku.
W zapisce sądowej z 1487 i przywileju króla Aleksandra z 1505 umieszczono w złotym polu takąż sosnę o trzech wiechach zielonych i pięciu korzonkach. Tadeusz Gajl natomiast określa herb o takim wizerunku mianem Godzięba.
Etymologia.
Jan Długosz w swoim herbarzu opisuje herb pod nazwą "Godzyamba", podając złoty kolor sosny"". Wizerunek drzewa jest nawiązaniem do Drzewa Życia (Drzewa kosmicznego).
Niewłaściwe jest motywowanie nazwy heraldycznej rzekomym apelatywem "godzięba" mającym jakoby oznaczać „pień z rosnącymi szczepami”. Wyraz ten nie występuje poza kontekstami świadczącymi o jego funkcji antroponimicznej i heraldycznej, a do słowników języka polskiego został przejęty z opisu herbowego obrazka"".
Legenda herbowa.
Na podstawie dzieł Bartosza Paprockiego, Kasper Niesiecki przytacza legendę:
Innymi słowy, wojewoda krakowski o imieniu Sieciech, wkroczył na czele polskich wojsk na Morawy. Polski rycerz Godziemba stracił w walce broń. Jeden z nieprzyjaciół widząc Polaka bezbronnym skoczył, aby go pojmać. Godziemba nie tracąc ducha podjechał do pobliskiego lasu i wyrwawszy z ziemi młodą sosnę stanął do walki, po czym pokonał wroga i pojmał go w niewolę. W nagrodę za swój czyn otrzymał herb z wizerunkiem sosny.
Kasper Niesiecki wzmiankuje również drugą legendę na podstawie dzieł Flaviusa Vopiscusa:
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (245 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Godziemba. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Godziemba':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwisku; Pankiewicz.

</doc>
<doc id="160616" url="https://pl.wikipedia.org/wiki?curid=160616" title="Adaks pustynny">
Adaks pustynny

Adaks pustynny, dawniej także: adaks, addaks ("Addax nasomaculatus") – gatunek ssaka parzystokopytnego z rodziny wołowatych, zaliczany do antylop. Jedyny przedstawiciel rodzaju "Addax". Pierwotnie występował na całej Saharze: od Mauretanii, Maroka i Algierii aż do Sudanu. Obecnie adaks pustynny należy do najrzadziej spotykanych gatunków antylop. Spadek liczebności tych zwierząt jest rezultatem polowań dla cenionego mięsa i skóry. Z powodu braku wystarczającej ochrony zwierzętom tym grozi całkowite wytępienie.
Adaks pustynny jest uznawany za gatunek regionalnie wymarły w Algierii, Egipcie, Libii i Maroku, a prawdopodobnie także w Sudanie. 
Według „Mammal Species of the World”, zarówno w Algierii jak i w Sudanie można jednak sporadycznie napotkać pojawiające się tam wędrujące adaksy pustynne. Rozbieżności w danych mogą wynikać z faktu że adaksy pustynne wiodą koczowniczy tryb życia, więc nie zamieszkują danego terenu na stałe. Zwierzęta tego gatunku są regularnie odnotowywane w Nigerii, Mauretanii, w Czadzie i w północnej części Mali. Międzynarodowa Unia Ochrony Przyrody zaliczyła adaksy pustynne do gatunków krytycznie zagrożonych wymarciem i umieściła je w kategorii CR (critically endangered). W Tunezji i Maroku jest prowadzony program reintrodukcji tych zwierząt.
Systematyka.
Adaks pustynny jest gatunkiem ssaka parzystokopytnego z rodziny wołowatych, zaliczanym do antylop. 
W 1816 roku jako pierwszy badacz adaksa pustynnego opisał w swojej publikacji „Sur plusieurs espèces d’animaux mammiferes de l’ordre des ruminants” francuski zoolog Henri de Blainville. Naukowiec nadał antylopie nazwę "Cerophorus (Gazella) nasomaculata". Rodzaj "Addax" ustanowił Charles Léopold Laurillard w 1841. Naukowej nazwy "Addax nasomaculatus" użył po raz pierwszy brytyjski zoolog John Edward Gray w 1846.
Nazewnictwo.
Epitet gatunkowy "nasomaculatus" stanowi połączenie przedrostka „naso-” (łac. "nāsus" = nos) i „macula” (łac. plama) i nawiązuje do plam na pysku zwierzęcia. Żyjące w naturze adaksy Beduini określają arabskim terminem „baqar al-waḥš”, co w dosłownym tłumaczeniu oznacza „dzika krowa”. Termin ten bywa jednak także używany na określenie innych gatunków żyjących w okolicy.
Nazwa zwyczajowa.
W polskiej literaturze zoologicznej dla oznaczenia gatunku używane były nazwy zwyczajowe „adaks”, „addaks”. Ostatecznie w wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi przypisano oznaczenie adaks pustynny, rezerwując nazwę adaks dla rodzaju "Addax".
Kariotyp.
Garnitur chromosomowy adaksa tworzy 29 par (2n=58) chromosomów. Wszystkie chromosomy są akrocentryczne, z wyjątkiem pierwszej pary autosomów, która jest submetacentryczna.
Budowa ciała.
Adaks pustynny należy do antylop o ciężkiej budowie ciała. Tułów wraz z głową zwierzęcia osiąga długość około 1,5–1,7 m lub 1,2–1,3 m. Wysokość adaksa pustynnego mierzona w kłębie osiąga 95–115 cm (u samic 95–110 cm, u samców 105–115 cm), a masa ciała dochodzi do 125 kg, odpowiednio – samic 60–90 kg, a samców 100–125 kg. Tułów pokrywa krótka sierść, która zimą ma barwę szarawą, zaś latem piaskową lub zbliżoną do białej. Sierść na kończynach, biodrach, części brzusznej, uszach oraz koło oczu jest biała. Jasny ogon osiąga 25–35 cm długości.
Na głowie przedstawicieli obu płci rosną cylindryczne, wygięte ku tyłowi „skręcone” rogi, które osiągają zazwyczaj 76–90 cm długości i stanowią jedną z podstawowych cech odróżniających od spokrewnionych gatunków antylop z rodzaju "Oryx". Rogi oryksów są wyraźnie dłuższe (do 127 cm) i nie mają (charakterystycznych dla adaksów pustynnych) spiralnych wygięć, lecz równolegle opadają łukiem ku dołowi. Rekordowa długość rogów adaksa pustynnego osiągała 109,2 cm. Sierść u podstawy rogów jest wybarwiona na kolor ciemnobrązowy. Spłaszczone racice adaksów pustynnych ułatwiają im chodzenie po piasku.
Uzębienie.
Zęby trzonowe mają budowę hypsodontyczną (wysokokoronową), co oznacza zęby o krótkich korzeniach i masywnej koronie. Uzębienie składa się z 6 par siekaczy, 2 par kłów, 6 par przedtrzonowców i 6 par trzonowców.
Tryb życia.
Adaksy pustynne wiodą koczowniczy tryb życia w małych stadach liczących od 5 do 20 sztuk. Nie są agresywne, ale sprowokowane mogą szarżować na przeciwnika. Migrują na duże odległości w poszukiwaniu pastwisk. Poruszają się dość wolno, przez co stanowią łatwy cel dla polującej na nie lokalnej ludności. Zdaniem Kazimierza Kowalskiego stadem przewodzi stary samiec, jednak Krausman i Casey podają, że na wolności stadem kierują starsze samice, które w niewoli także zachowują znaczącą pozycję w stadzie.
Rozród.
Młode adaksy pustynne przychodzą na świat raz w roku – najczęściej zimą lub wczesną wiosną. Pora cielenia się samic adaksa pustynnego jest jednak zróżnicowana w poszczególnych strefach zasięgu występowania gatunku. W północnej części Sahary potomstwo najczęściej przychodzi na świat pod koniec zimy lub na początku wiosny. Z kolei na południu Sahary we wrześniu i październiku oraz w okresie od stycznia do połowy kwietnia. Ruja trwa około 24–48 godzin, a do kopulacji przystępują niemal wyłącznie samce alfa. Po ciąży trwającej 257–264 dni samica rodzi zwykle jedno młode, którego masa ciała osiąga wówczas około 5 kg. Podczas porodu samica może stać lub leżeć. Cielaki samic z jednego stada wychowują się w grupie. Są karmione przez matki do 23–29 tygodnia życia. 
Adaks pustynny, który przyszedł na świat w London Zoo w styczniu 1987, w ciągu pierwszej doby życia zjadł 700 ml mleka (w sześciu porcjach). Młoda samiczka zaczęła żuć siano z lucerny po osiągnięcia wieku 14 dni. Od 20 dnia życia otrzymywała bardziej kaloryczne pożywienie: ziemniaki, marchew i ciemny chleb. W ciągu pierwszych 70 dni życia masa jej ciała wzrosła z 6,1 kg do 25 kg.
Samice osiągają dojrzałość płciową po 24,2–24,7 miesiącach, a samce po 30–30,5 miesiącach. Krausman i Casey odnotowali, że adaksy pustynne dożywają w niewoli wieku 25 lat i 8 miesięcy.
Ekologia.
Adaksy pustynne są zwierzętami roślinożernymi. Odżywiają się roślinami pustynnymi, a bez dostępu do wody mogą wytrzymać przez wiele miesięcy. Pozyskują ją ze zjadanych roślin. Dietę adaksów pustynnych stanowią lokalne trawy, zioła, oraz liście małych krzewów. Między innymi: bylice z rodziny astrowatych, trawy z rodzaju "Aristida", arbuzy oraz części akacji.
Na adaksy pustynne polują: likaony, lwy, gepardy i lamparty. Natomiast karakale, krokuty cętkowane i serwale atakują ich cielęta.
Pasożyty.
Adaksy pustynne są najbardziej podatne na pasożyty w wilgotnych warunkach klimatycznych. Antylopy te były zawsze zakażane nicieniami z rodzin Trichostrongylidae i Strongyidae (rząd Strongylida). Na egzotycznej farmie w Teksasie, adaksy były gospodarzami nicieni "Haemonchus contortus" i "Longistrongylus curvispiculum", które znaleziono w ich trawieńcach, z których pierwszy był dominujący.
Biotop.
"A. nasomaculatus" egzystują w środowisku pustynnym Sahary, o ekstremalnie wysokich poziomach temperatur i bardzo małej sumie rocznych opadów (poniżej 100 mm). Adaksy występują na niemal wszystkich (poza górskimi) typach siedlisk na terenie Sahary. Zamieszkują tereny otwarte, płaskie lub pagórkowate. Funkcjonują z powodzeniem na wydmach, żwirowych i piaszczystych równinach, suchych formach dolinnych ued i wyschniętych jeziorach. Kierunki wędrówek są zależne od okresowych, skąpych opadów, po których pojawia się roślinność stanowiąca pokarm adaksów pustynnych. Poruszanie się w trudnym terenie ułatwiają szeroko rozstawione i spłaszczone racice.
Rozmieszczenie geograficzne.
Adaksy pustynne żyją w małych, znacznie rozproszonych populacjach w Nigerii, Mauretanii w Czadzie i w północnej części Mali. 
W Egipcie, Libii, Maroku, na Saharze Zachodnia i w Tunezji są uznawane za wymarłe lub regionalnie wymarłe. Lokalne populacje adaksów pustynnych wyginęły także w Algierii i w Sudanie, ale pojawiają się tam sporadycznie wędrowne stada.
Kopalne ślady występowania adaksów.
W czasach starożytnych, adaks pustynny występował od Afryki Północnej przez Półwysep Arabski i Lewant. Rysunki w grobowcach, datowanych na 2500 p.n.e. ukazują przynajmniej częściowe udomowienie adaksów pustynnych przez starożytnych Egipcjan. Rysunki te ukazują adaksy i inne antylopy przywiązane linami do pali. Liczbę złapanych w ten sposób zwierząt uznano za wskaźnik wysokiej pozycji społecznej i ekonomicznej w społeczeństwie w tamtych czasach. Nadmierne kłusownictwo doprowadziło jednak do wyginięcia tego gatunku w Egipcie w latach 60. XX w..
Kopalne ślady adaksów zostały odkryte w czterech lokalizacjach w Egipcie:
oraz na stanowisku Mittleres Wadi Howar w Sudanie – 4000–7000 lat p.n.e.
Skamieniałości adaksów pustynnych odkryto także na stanowiskach archeologicznych w Dżabal Ighud w południowej części Maroka oraz Parc d’Hydra w Algierii.
Zagrożenie i ochrona.
Znaczący spadek populacji adaksa pustynnego rozpoczął się w połowie XIX wieku. Później zwierzęta te zamieszkiwały tereny od Algierii po Sudan, jednak głównie ze względu na intensywne kłusownictwo ich zasięg stał się bardziej ograniczony, a same adaksy pustynne były coraz rzadziej spotykane. Adaksy pustynne są łatwym obiektem podczas polowań, bowiem poruszają się powoli, kłusownicy dysponują bronią palną, a w porze suchej zwierzęta żerują w okolicy zamieszkałej przez nomadów. Myśliwi wysoko cenią ich mięso i skóry. Na zmniejszanie się liczebności populacji wpływ mają także długotrwałe susze na pustyniach oraz degradacja środowiska naturalnego zwierząt poprzez urbanizację i rozwój rolnictwa. Jeszcze na przełomie lat 60. i 70. XX wieku populacje adaksów pustynnych w Mali, Nigrze, Czadzie i Mauretanii były stosunkowo obfite, lecz przeprowadzone w 2004 lotnicze i naziemne inwentaryzacje liczebności gatunku wykazały, że obszar między Rezerwatem Massif de Termit, a pustynią Tin Toumma w Nigrze zamieszkiwało wówczas jedynie 100-200 osobników. Badania przeprowadzone jesienią tego samego roku przez stowarzyszenie „SOS Faune du Niger” potwierdziły te wyniki i wykazały, że na terenie liczącego około 10.000 km² głównego siedliska zlokalizowanego na terenie rezerwatu Massif de Termit, naliczono jedynie 128 adaksów pustynnych. Szacuje się, że na wolności żyje obecnie (stan na 2008) mniej niż 300 osobników, większość zwierząt występuje pomiędzy rezerwatem Massif de Termit w Nigrze, kotliną Bodele w zachodnim Czadzie, a kotliną Aukar w Mauretanii.
W celu ochrony gatunku powołano do życia kilka ogrodzonych obszarów ochrony. Między innymi na terenie masywów Ahaggar i Tasili Wan Ahdżar w Algierii, Ténéré w Nigrze, w Ouadi Rimé-Ouadi Achim w Czadzie i w Wadi Howar w Sudanie. W 1994 rozpoczęto hodowlę adaksów pustynnych na zamkniętych terenach w Parku Narodowym Bu Hadma w Tunezji i w Sus-Massa-Dara w Maroku. Z 70 zwierząt umieszczonych w Sus-Massa-Dara, do 2007 powstała populacja licząca w sumie około 550 osobników. Podejmowane są próby reintrodukcji tych adaksów pustynnych na terenie Parku Narodowym Dżubajl w Tunezji, oraz na obszarze Wielkiego Ergu Wschodniego w Algierii, zaś kolejna ma być przeprowadzana w południowej części Maroka. Dzięki poszczególnym programom hodowlanym (w Europie, Libii, Egipcie, Japonii, Australii oraz w Ameryce Północnej) udało się wyhodować ponad 600 adaksów pustynnych. Co najmniej 1000 osobników żyje także w prywatnych hodowlach w USA i na Bliskim Wschodzie.
Międzynarodowa Unia Ochrony Przyrody zaliczyła adaksa pustynnego do gatunków krytycznie zagrożonych wymarciem i umieściła go w kategorii CR (critically endangered). W 1983 "Addax nasomaculatus" został wymieniony w załączniku nr I Konwencji o międzynarodowym handlu dzikimi zwierzętami i roślinami gatunków zagrożonych wyginięciem (CITES Appendix I). W Maroku, Tunezji i Algierii gatunek podlega ochronie na podstawie lokalnych aktów prawnych. Prawodawstwo Libii i Egiptu zabrania polowań na wszystkie gatunki antylop.

</doc>
<doc id="160617" url="https://pl.wikipedia.org/wiki?curid=160617" title="Gryf (herb szlachecki)">
Gryf (herb szlachecki)

Gryf – polski herb szlachecki, noszący zawołania "Po trzy na gałąź, Świeboda, Swoboda". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Gryf jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi krakowskiej, ruskiej, sandomierskiej, na Mazowszu i w Wielkopolsce. Najbardziej znane rody, pieczętujące się herbem Gryf to między innymi Mieleccy i Braniccy.
Gryfa używał też Stanisław Konarski.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:Kasper Niesiecki, podając się na dzieła historyczne Marcina Bielskiego, Bartosza Paprockiego, Szymona Okolskiego, Wacława Potockiego i Wojciecha Kojałowicza, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym gryf srebrny, wspięty z orężem złotym."
"W klejnocie pół godła, bez łap przednich, z trąbą złotą z prawej strony herbu."
"Labry herbowe czerwone, podbite srebrem."
Geneza.
Najwcześniejsze wzmianki.
W wyniku unii horodelskiej w 1413 przeniesiony na Litwę (herb przyjął Butowt Montygajłowicz)"".
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"".
Etymologia.
Nazwa Gryf (łac. gryphus) pochodzi od apelatywu – gryf (fantastyczny stwór, lew z głową i skrzydłami orła). Znak gryfa stanowił częsty element wizualny w europejskiej heraldyce. Jako nazwa przedmiotu wyobrażonego na tarczy występuje w opisie tego herbu z 1412 roku, w dziele Piekosińskiego z 1907 roku: "in clipeo suo deferunt griff". Nazwa herbu najprawdopodobniej wzięła się od godła w postaci gryfa, umieszczonanego niegdyś na tarczach bitewnych"".
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (480 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Gryf. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Gryf':
Pozostałe nazwiska.
Herbem Gryf pieczętowała się również zgermanizowana gałąź rodziny Małachowskich – Malachowski und Griffa.

</doc>
<doc id="160619" url="https://pl.wikipedia.org/wiki?curid=160619" title="Grzymała (herb szlachecki)">
Grzymała (herb szlachecki)

Grzymała – polski herb szlachecki, noszący zawołanie "Grzymała". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Grzymała jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Najbardziej znane rody, pieczętujące się herbem Grzymała to między innymi Kazanowscy i Bieganowscy.
Grzymały używał też Kazimierz Raszewski.
Opis herbu.
Opisy historyczne.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Juliusz Ostrowski, podając się na dzieła historyczne min. Kaspra Niesieckiego, Bartosza Paprockiego, Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu złotym mur czerwony o trzech blankowanych basztach, w bramie rycerz zbrojny z mieczem w prawej i tarczą w lewej ręce."
"W klejnocie siedem piór pawich, na nich trzy wieże lekko do środka dołem skierowane."
"Labry herbowe czerwone, podbite złotem."
Geneza.
Najwcześniejsze wzmianki.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"".
Ewolucja wizerunku.
W heraldyce średniowiecznej stosowano kilka odmian tego herbu. Różniły się one barwami i kształtem godła. Najstarszy barwny rysunek herbu w legendzie o św. Jadwidze, ukazuje ów znak w tych samych barwach co malowidło ścienne w Lądzie nad Wartą, czyli w srebrnym (białym) polu – czerwone godło. W legendzie widnieje znak śląskiej linii rodu Grzymałów, w Lądzie natomiast wielkopolskiej. Obydwa rysunki pochodzą z połowy XIV w. (po 1350 r.) i nie ma między nimi zasadniczych różnic. Są one widoczne dopiero na pieczęciach śląskich oraz wielkopolskich przedstawicieli rodu. Na pieczęciach rycerstwa wielkopolskiego godło przedstawia drewniane obwarowanie bez bramy, na śląskich zaś mur z trzema krenelażami i bramą. W "Codex Bergshammar" odnajdujemy dwie odmiany herbu. Pierwszą, przedstawiającą w czerwonym polu srebrny mur z trzema krenalażami, lecz bez bramy i drugą w polu czerwonym złote godło, ukazujące bramę. Trzecią odmianę stosowano najpewniej w Małopolsce. Tę postać herbu rodowego opisał Jan Długosz w Insignia seu clenodia Regis et Regni Poloniae. Powstała ona poprzez zamianę barw pola i godła: w złotym polu czerwone godło. Prowadzone do tej pory badania nie wyjaśniły w pełni czy odmiany herbowe służyły rozpoznawaniu przedstawicieli rodu.
Etymologia.
Według słownika etymologiczno-motywacyjnego staropolskich nazw osobowych: 1. Od nazwy osobowej Grzymała (według staropolskiego słownika nazw osobowych), por. Grzymi-III lub Pielgrzym &lt; Peregrinus; 2. Na Mazowszu możliwa wtórna motywacja przez miejscowość rodową "Grzymały", powiat łomżyński: "de Grzimali" 1428"".
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich).
Lista nazwisk znajdująca się w artykule pochodzi z "Herbarza polskiego," Tadeusza Gajla (478 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Grzymała. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Grzymała:
Pozostałe nazwiska.
Hipolit Stupnicki wymienia w swoim herbarzu, następujące nazwiska, nie występujące na liście Tadeusza Gajla; Zasadzki, Zbierzchowski, Zbikowski, Zbykalski, Zieleński"".

</doc>
<doc id="160620" url="https://pl.wikipedia.org/wiki?curid=160620" title="Gotfryd z Villehardouin">
Gotfryd z Villehardouin

Gotfryd z Villehardouin (ur. przed 1150, zm. ok. 1212) – marszałek Szampanii, kronikarz i uczestnik IV wyprawy krzyżowej.
Pozostawił po sobie dzieło kronikarskie w dialekcie języka starofrancuskiego "La Conquête de Constantinople", napisane około 1208 w trakcie pobytu w Szampanii. Odgrywał czołową rolę polityczną w trakcie wyprawy (misje dyplomatyczne do Wenecji i w Konstantynopolu), a także po założeniu Cesarstwa Łacińskiego. 

</doc>
<doc id="160622" url="https://pl.wikipedia.org/wiki?curid=160622" title="Egzekuthor">
Egzekuthor

Egzekuthor – polska grupa muzyczna wykonująca thrash metal. Powstała w 1986 roku w Szczecinie pod nazwą Thor. Rok później zespół przyjął nazwę Egzekuthor. W 1992 roku po wydania dema "Hateful Subconsciousness" formacja została rozwiązana. W 2002 roku grupa wznowiła działalność w oryginalnym składzie. W 2008 roku członkowie Egzekuthor zawiesili działalność.
Historia.
Jesienią 1986 roku powstała formacja Thor w składzie: Grzegorz "Siwy" Styp-Rekowski, Krzysztof "Iron" Janiuk, Robert "Misiek" Szymański oraz Artur Dymel. Instrumentalny kwartet zadebiutował na Przeglądzie Zespołów Rockowych w szczecińskim Domu Kultury "Słowianin" w 1987 roku gdzie uzyskał 1. miejsce. W maju tego samego roku skład zespołu skład uzupełnił wokalista Jarosław "Morda" Połaski. W następstwie muzycy zmienili również nazwę na Egzekuthor. Dzięki kasecie "Demo" w 1987 roku grupa wystąpiła na Festiwalu Muzyków Rockowych w Jarocinie, wzbudzając duże zainteresowanie publiczności. W 1988 roku w studiu Akademickiego Radia Pomorze zostało nagrane demo pt. "Czas Sumienia". Na wydawnictwo złożyło się osiem utworów.
Z tym materiałem zespół została zakwalifikowany na Festiwal Muzyków Rockowych w Jarocinie, gdzie zdobywają 3. miejsce. Cieszący się coraz większą popularnością Egzekuthor w międzyczasie koncertuje na różnych imprezach metalowych w Polsce m.in. Thrash Camp' 88, Drrrama '88. Na przełomie 1988 i 1989 grupa nagrała dla TV Szczecin 3 utwory ("Egzekutor", "Czas Sumienia", "Śmierci i Władzy Pakt"). Powstał również krótki program o zespole wraz z teledyskiem do utworu "Czas Sumienia". Kolejnym ważnym wydarzeniem w historii zespołu był udział na festiwalu Metalmania '89. Był to ostatni koncert pierwszego składu Egzekuthor, w wyniku nieporozumień grupę opuścili Grzegorz "Siwy" Styp-Rekowski, Jarosław "Morda" Połaski i Krzysztof "Iron" Janiuk.
Wiosną 1990 roku skład zasili nowy gitarzysta Leszek Baran, oraz wokalista Grzegorz Miszuk i basista Marek Żak. W tym składzie została nagrana kaseta demo "Hateful Subconsciousness", która w 1992 została wydana nakładem Carnage. Tego samego roku grupa została rozwiązana. Pod koniec 2002 roku członkowie oryginalnego składu postanowili wznowić działalność. W skład reaktywowanego zespołu weszli: Jarosław "Morda" Połaski, Grzegorz "Siwy" Styp-Rekowski, Krzysztof "Iron" Janiuk, Józef "Cygan" Kuśmierek. Po kilkumiesięcznej pracy nad materiałem na który złożyły się zarówno stare, jak i nowe kompozycję, Egzekuthor powrócił na scenę. Pierwszy koncert w nowym składzie odbył się 16 listopada 2003 roku w poznańskim klubie "U Bazyla", gdzie grupa wystąpiła obok Undercroft.

</doc>
<doc id="160623" url="https://pl.wikipedia.org/wiki?curid=160623" title="Babi Jar">
Babi Jar

Babi Jar () – nazwa wąwozu leżącego między dawnymi osadami Łukianowka i Syriec, dziś w obrębie Kijowa, na Ukrainie. W czasie II wojny światowej miejsce kaźni (głównie Żydów) i lokalizacja niemieckiego nazistowskiego obozu koncentracyjnego.
Przyczyny.
W drugiej połowie września 1941 r. armia niemiecka zajęła Kijów, zamieszkany przez prawie 900 tysięcy osób. Wcześniej kilkadziesiąt tysięcy Żydów uciekło w głąb terytorium ZSRR, przy czym część z nich, zatrudniona w strategicznym radzieckim przemyśle zbrojeniowym, została wywieziona siłą. W Kijowie pozostało ok. 120–130 tys. Żydów. Wielu z nich liczyło na to, że okupacja niemiecka przyniesie ulgę w porównaniu do radzieckiego, stalinowskiego reżimu. Niemcy jednak ustanowili getto żydowskie w Kijowie oraz rozpoczęli serię ulicznych rozstrzeliwań.
Zajęcie Kijowa nastąpiło po zaciekłym oporze Rosjan i wśród nieoczekiwanych trudności. Wiele budynków i instalacji zostało zaminowanych, doprowadzając niemieckich żołnierzy i władze na skraj wytrzymałości. Między 24 a 26 września centrum miasta wstrząsały potężne wybuchy, niszcząc miejsca kwaterowania sztabów Wehrmachtu i zabijając kilkuset żołnierzy. Oskarżono Żydów o sabotaż i spowodowanie strat wśród Niemców, poniesionych przy gaszeniu pożarów i rozminowywaniu miasta. Dowódcy SS i wojska, obsesyjnie skupieni na bezpieczeństwie oraz ukaraniu winnych, spotkali się 26 września, by omówić sytuację i ustalić odpowiednie „środki odwetowe”. Przedstawiciele grupy specjalnej zostali poinformowani: „Musicie zająć się rozstrzeliwaniami”, choć dowódcy armii nie wyrażali sprzeciwu wobec masakry i nawet do niej zachęcali. Raport SS dla Berlina potwierdzał: „Wehrmacht zgadza się na te środki i żąda radykalnego podejścia”.
Dowództwo wojskowe w składzie:
wyselekcjonowało siły wojskowe do przeprowadzenia akcji (tworząc złożony z różnych jednostek niemieckich oddział o nazwie "Sonderkommando 4a") oraz zlokalizowało akcję zagłady na terenie Babiego Jaru. Metoda egzekucji odpowiadała przyjętym wytycznym dla zagłady Żydów na terenie ZSRR, przez działalność tzw. Einsatzgruppen.
W dniu Jom Kipur, 29 września 1941 r., kazano zebrać się wszystkim Żydom we wskazanym miejscu z pieniędzmi, kosztownościami oraz ciepłymi ubraniami, co sugerowało daleką podróż. Z miejsca zbiórki grupami po sto osób Żydzi w obstawie SS i Ukraińskiej Policji Pomocniczej wymaszerowywali w kierunku jaru. Na miejscu w grupach 10-osobowych podchodzili do wąwozu i zostawali zabici strzałami z broni automatycznej. Jak zeznawał później Fritz Höfer, "rozebranych Żydów prowadzono do wąwozu o dużych wymiarach. Gdy byli już na brzegu wąwozu, kładziono ich na ziemi lub już zabitych Żydach. Kiedy człowiek już leżał, przychodził strzelec i zabijał go strzałem w tył głowy." Egzekucje trwały całymi dniami aż do 3 października. Wedle niemieckich raportów zabito wówczas 33 761 Żydów.
Egzekucje powtarzały się w tym miejscu (aż do ponownego wkroczenia Armii Czerwonej do Kijowa) na Żydach, Ukraińcach, Polakach, Romach, Sinti. W sumie liczba ofiar rozstrzeliwań mieści się w zakresie 100–150 tys. osób.
Obóz koncentracyjny.
Po pierwszych masowych egzekucjach na terenie Babiego Jaru funkcjonował obóz koncentracyjny, gdzie więziono ponad 300 osób: komunistów, uczestników ruchu oporu i jeńców wojennych. Wobec zbliżającej się Armii Czerwonej, w połowie 1943 roku Niemcy kazali więźniom obozu wykopywać zwłoki pomordowanych i dokonywać kremacji na ogromnych rusztach. We wrześniu 1943 r., w obliczu perspektywy likwidacji obozu, zdesperowani więźniowie zbuntowali się – ok. 15 osobom udało się uciec, pozostałych rozstrzelano.
Dzieje powojenne.
Bezpośrednio po wojnie miejsce masakry nie zostało upamiętnione ze względu na stalinowską politykę antysemityzmu. W latach 50. XX wieku na podstawie decyzji miejskiego komitetu Komunistycznej Partii Ukrainy na teren wąwozu zaczęto wlewać zmieszane z wodą odpady budowlane, osłaniając dzielnicę Kureniwka wałem retencyjnym. W wyniku wadliwej budowy wał pękł 13 marca 1961 roku, zalewając ulicę Frunzego i jej okolice, wskutek czego lawina błotnistej mazi zabiła 1,5–2 tys. osób (patrz: katastrofa kureniwska). W kolejnych latach wąwóz całkiem zasypano, budując w pobliżu park i stację metra Dorogożycze.
We wczesnych latach sześćdziesiątych temat Babiego Jaru pojawił się w sztuce (poezji, literaturze, muzyce) za sprawą takich artystów jak Anatolij Kuzniecow, Wiktor Niekrasow, Jewgienij Jewtuszenko, Dmitrij Szostakowicz czy Bułat Okudżawa. Wówczas ustawiono tam pamiątkowy obelisk, niezawierający jednak precyzyjnej inskrypcji. Dziś na terenie parku znajduje się kilka pomników, m.in. pomnik Menory i pomnik Ofiar Dzieci. Od 1990 r. żydowskie organizacje ukraińskie odznaczają medalem „Sprawiedliwego z Babiego Jaru” (ukr. Праведник Бабиного Яру) osoby, które ratowały Żydów od tej zagłady. Do dziś medal ten otrzymało ponad 400 osób.
1 marca 2022 r., w trakcie rosyjskiej inwazji na Ukrainę miejsce to zostało ostrzelane przez siły rosyjskie, które próbowały zniszczyć pobliską kijowską wieżę telewizyjną. W wyniku ataku zginęło co najmniej pięć osób. Na terenie kompleksu muzealnego zapalił się budynek muzeum (który nie był jeszcze używany), a na terenie o powierzchni 140 akrów doszło do uszkodzeń, takich jak spalone i wyrwane z korzeniami drzewa. Najważniejsze pomniki kompleksu nie zostały uszkodzone. Atak spotkał się z potępieniem przez między innymi szereg organizacji żydowskich z całego świata.

</doc>
<doc id="160627" url="https://pl.wikipedia.org/wiki?curid=160627" title="Grupa Lokalna">
Grupa Lokalna



</doc>
<doc id="160628" url="https://pl.wikipedia.org/wiki?curid=160628" title="Wielka Czystka">
Wielka Czystka



</doc>
<doc id="160632" url="https://pl.wikipedia.org/wiki?curid=160632" title="Galaktyka Andromedy">
Galaktyka Andromedy

Galaktyka Andromedy (zwana również Messier 31, M31 lub NGC 224, a wcześniej także "Wielką Mgławicą w Andromedzie") – galaktyka spiralna, leżąca około 2,52 miliona lat świetlnych od Ziemi w gwiazdozbiorze Andromedy.
Do niedawna sądzono, że Galaktyka Andromedy jest najmasywniejszą galaktyką w Grupie Lokalnej, w skład której wchodzą również Droga Mleczna, Galaktyka Trójkąta oraz około 50 mniejszych galaktyk. Na podstawie obserwacji w podczerwieni dokonanej z użyciem Teleskopu Spitzera w 2006 oszacowano liczbę gwiazd Andromedy na około bilion, dla porównania liczbę gwiazd w Drodze Mlecznej szacuje się na około 400 miliardów. Wirialna masa (masa łącznie z masą ciemnej materii) Galaktyki Andromedy jest tego samego rzędu wielkości co Drogi Mlecznej i wynosi około 1 biliona mas Słońca. Masa obu galaktyk jest trudna do porównania. W 2018 opublikowano szacunek masy Galaktyki Andromedy na podstawie analizy ruchu galaktyk satelickich, w połączeniu ze wstępnymi raportami z badania z 2019 szacującego większą masę Drogi Mlecznej. Galaktyka Andromedy ma średnicę około 220 000 ly (67 kpc), co czyni ją największym pod względem rozbudowy członkiem Grupy Lokalnej.
Galaktyka Andromedy jest największą i najjaśniejszą galaktyką nieba północnego. Widać ją nawet przez małe lornetki. Obserwacje można prowadzić także gołym okiem, niekiedy nawet na przedmieściach większych miast, widoczna jest jako niewielka mgiełka. Jednak jej całkowita średnica kątowa przewyższa sześciokrotnie kątowe rozmiary Księżyca.
Nazwa galaktyki pochodzi od mitologicznej etiopskiej królewny Andromedy.
Historia obserwacji.
Pierwsze udokumentowane obserwacje Galaktyki Andromedy przeprowadził w 964 roku perski astronom Abd Al-Rahman Al Sufi, opisując ją jako "małą chmurkę". Jak twierdzi Richard Hickley Allen, Galaktyka Andromedy pojawiła się również na holenderskiej mapie nieba z około 1500 roku, jednak mapy tej jak dotąd nie odnaleziono.
Pierwszy opis obiektu bazujący na obserwacjach teleskopowych sporządził Simon Marius 15 grudnia 1612 roku. Charles Messier, nieznający zapisków Al Sufiego, podał Mariusa jako odkrywcę Galaktyki Andromedy, dopisując ją do swojego katalogu 3 sierpnia 1764. Niezależnie obiekt odkryli jeszcze Giovanni Batista Hodierna w 1654 oraz Ismail Bouillaud w 1661.
W 1785 astronom William Herschel podał, w zgodzie z ówczesnym poglądem na mgławicowy charakter M31, że odległość do niej jest równa dwóm tysiącom odległości do Syriusza, czyli około 19 tysiącom lat świetlnych.
William Huggins, pionier spektroskopii, obserwując w 1864 widmo Galaktyki Andromedy, zauważył, że różni się ono od widm gazowych mgławic i przypomina raczej widma znanych gwiazd. Od tamtej pory zaczęto wierzyć, że M31 ma raczej – choć dziwną – naturę gwiazdową.
20 sierpnia 1885 w Galaktyce Andromedy zaobserwowano wybuch supernowej (znanej jako S Andromedae lub SN 1885A), pierwszy i jak dotąd jedyny w tej galaktyce. Ówcześni astronomowie nie zdawali sobie sprawy z odległości do M31, przez co sklasyfikowano ją jako nową – zjawisko znacznie mniej spektakularne, ale powszechniejsze – i nazwano "Nova 1885". Maksimum jasności, 6 osiągnęła pomiędzy 17 a 20 sierpnia 1885, w lutym 1890 osłabła do 16. Jej uważnym obserwatorem był Ernst Hartwig z Obserwatorium Dorpat w Estonii.
Pierwsze fotografie Galaktyki Andromedy zostały wykonane w 1887 przez Isaaca Robertsa. Dzięki wyjątkowo długiej ekspozycji zdjęcia pozwoliły po raz pierwszy w ujrzeć jej spiralną strukturę. Jednakże to odkrycie zostało zbagatelizowane. Sugerując się powszechnym poglądem, że obiekt ten jest tylko mgławicą wewnątrz Drogi Mlecznej, Roberts uznał M31 za tworzący się system planetarny podobny do Układu Słonecznego.
W 1912 Vesto Slipher z Lowell Observatory zmierzył, używając spektroskopii, prędkość radialną M31. Otrzymał wartość 300 kilometrów na sekundę w kierunku Słońca. Była to największa wówczas zmierzona prędkość. (Jest to prędkość względem Słońca, a nie Drogi Mlecznej – obie galaktyki zbliżają się do siebie z prędkością radialną trzykrotnie mniejszą.)
Wyspowy wszechświat.
W 1917 Heber Curtis zaobserwował wybuch nowej w Galaktyce Andromedy. Studiując zapis fotograficzny, odkrył jeszcze 11 innych gwiazd nowych. Zauważył, że były one średnio o 10 wielkości gwiazdowych mniejsze od obserwowanych w Drodze Mlecznej. Na tej podstawie oszacował odległość do M31 na około 500 tysięcy lat świetlnych. Zdziwiony wynikami wysunął śmiałą hipotezę – nazwaną "wyspowym wszechświatem" – że obserwowane spiralne mgławice są w istocie niezależnymi galaktykami.
Odważna sugestia Curtisa odbiła się szerokim echem w środowisku astronomów. 26 kwietnia 1920 Curtis i Harlow Shapley odbyli słynną Wielką Debatę, dotyczącą Drogi Mlecznej, mgławic spiralnych i rozmiarów Wszechświata. Shapley był zdania, że nasza galaktyka jest jedyną i stanowi cały Wszechświat, a mgławice spiralne są jej częścią. Curtis natomiast, by dowieść swoich racji, pytał dlaczego przesunięcia dopplerowskie mgławic spiralnych są tak duże. Przedstawił również swoje obliczenia dotyczące gwiazd nowych w M31 oraz wykazał podobieństwo pomiędzy ciemnymi pasmami obserwowanymi w mgławicach spiralnych i obłokami pyłu odnajdywanymi w Drodze Mlecznej.
Pozagalaktyczne cefeidy.
W 1923 Edwin Hubble wykonał dokładne zdjęcia M31 przy użyciu największego wówczas, 2,5-metrowego teleskopu zwierciadlanego. Szukając gwiazd nowych, przypadkowo odnalazł na jednym z nich gwiazdę zmienną. Zdjęcie, na którym ją zaznaczył, jest jedną z najbardziej znanych astronomicznych fotografii. Odnajdując kolejne, zidentyfikował je jako cefeidy, co pozwoliło mu obliczyć odległość do Galaktyki Andromedy. Wynik znacznie przewyższał rezultaty badań Hebera Curtisa.
Badania Hubble’a ostatecznie dowiodły, że M31 jest w rzeczywistości osobną, znacznie oddaloną od nas galaktyką. Hubble jednak wówczas nie wiedział, że istnieją dwa typy cefeid – jego oszacowanie odległości okazało się jeszcze ponad dwukrotnie za małe.
Rola Galaktyki Andromedy.
Galaktyka Andromedy, najbliższa duża spiralna (choć nie najbliższa w ogóle), odgrywa znaczącą rolę w studiach nad galaktykami, naturą gwiazd i całego Wszechświata. Część Drogi Mlecznej jest bowiem zasłonięta przez pył międzygwiazdowy.
W 1943 Walter Baade, analizując gwiazdy w centrum M31, podzielił je na dwie populacje: młode wirujące w dysku (Typ I) oraz stare czerwone w centralnym zgrubieniu (Typ II). Używana przez Baadego nomenklatura została przyjęta do opisu gwiazd w innych galaktykach.
Pierwsze radiowe mapy Galaktyki Andromedy zostały wykonane w latach 50. XX w. przez Johna Baldwina z Cambridge Radio Astronomy Group. Jądro M31 zostało skatalogowane jako 2C 56.
Podstawowe informacje.
M31 jest jedną z niewielu galaktyk, których widma wykazują przesunięcie ku fioletowi. Jej prędkość radialna względem Słońca równa jest około 300 km/s. Po odliczeniu prędkości Układu Słonecznego wewnątrz Drogi Mlecznej, uzyskamy prędkość zbliżania się naszej Galaktyki i Galaktyki Andromedy – jest ona równa około 100 km/s. Nie oznacza to, że obie galaktyki na pewno zderzą się w odległej przyszłości, gdyż do tego styczna składowa wektora prędkości M31 musi być dostatecznie mała. Precyzyjne pomiary wykonane przy użyciu Teleskopu Hubble’a wykluczyły jednak w 2012 roku scenariusz, w którym galaktyki miałyby się minąć. Galaktyka Andromedy jest zatem rzeczywiście na kursie kolizyjnym z Drogą Mleczną, a początek zderzenia nastąpi za około 4,5 miliarda lat. Obie galaktyki najprawdopodobniej będą mieszać się przez kilka miliardów lat, a ostatecznie stworzą ogromną galaktykę eliptyczną. Takie zderzenia są pospolite we Wszechświecie (przykładem mogą być galaktyki Czułki).
Określenie dokładnej odległości do M31 nastręczało trudności. Kiedy w roku 1953 odkryto drugi, ciemniejszy typ cefeid (tzw. gwiazdy typu W Virginis), dystans oszacowany przez Edwina Hubble’a na ponad milion lat świetlnych został podwojony. W latach 90. XX wieku satelita Hipparcos określił tę odległość na 2,9 mln lat świetlnych. Jednak, gdy później okazało się, że w przypadku bardzo odległych obiektów pomiary wykonane przy pomocy tego satelity często bywają zawyżone o około 10%, zasugerowano, że dystans do M31 może być mniejszy.
W 2005 roku grupa astronomów pod kierownictwem Ignasi Ribasa ogłosiła znalezienie w Galaktyce Andromedy układu zaćmieniowego dwóch gwiazd. Układ oznaczony jako M31VJ00443799+4129236 składa się z jasnych, gorących, błękitnych gwiazd typu O oraz B. Badając okres zmienności (3,54969 dni), astronomowie mogli wyznaczyć rozmiary gwiazd. Znajomość rozmiarów i temperatury pozwoliła obliczyć ich absolutne wielkości gwiazdowe. To pozwoliło oszacować odległość do nich na 2,52 ± 0,14 mln lat świetlnych. Jest to obecnie przyjmowana wartość, zgadzająca się z wynikami obserwacji cefeid oraz pomiarami przeprowadzonymi przy pomocy satelity Hipparcos (po korekcie).
Obecne oszacowania masy halo Galaktyki Andromedy, włącznie z ciemną materią dają wartość około 1,23 , w porównaniu do 1,9  Drogi Mlecznej. Dlatego M31 może nie być, jak sądzono wcześniej, główną masą w Grupie Lokalnej, chociaż jest dużo większa od naszej galaktyki i zawiera znacznie więcej gwiazd.
W szczególności, Galaktyka Andromedy zawiera więcej typowych gwiazd i jej szacowana jasność jest dwukrotnie większa niż Drogi Mlecznej. Z kolei w naszej galaktyce tempo formowania gwiazd jest większe. W M31 sumarycznie powstaje średnio jedna gwiazda o masie Słońca rocznie, w porównaniu do 3–5 takich gwiazd w Drodze Mlecznej. To sugeruje, że Galaktyka Andromedy ma już za sobą proces intensywnego powstawania gwiazd, który w Drodze Mlecznej wciąż trwa. Może to oznaczać, że w przyszłości obie galaktyki zrównają się pod względem liczby gwiazd.
Niektórzy badacze uważają, że Galaktyka Andromedy może być większa niż obecnie powszechnie się sądzi. Jej dysk miałby lat świetlnych średnicy, a możliwe że niektóre czerwone olbrzymy znajdują się nawet w odległości lat świetlnych od jądra galaktyki.
Struktura.
Galaktyka Andromedy została sklasyfikowana jako Sb w sekwencji Hubble’a lub SA(s)b w nowszej klasyfikacji – galaktyka spiralna bez poprzeczki, ze średniej wielkości jądrem i dość dobrze rozwiniętymi ramionami spiralnymi. Doniesienia naukowe z 2006 r. pozwalają jednak przypuszczać, że M31 może mieć małą poprzeczkę. Wtedy odpowiadałoby jej raczej oznaczenie SAB(s)b. Andromeda jest także klasyfikowana jako „obszar jądrowych linii emisyjnych o niskiej jonizacji” (LINER, ) – jest to najbardziej powszechna klasa galaktyk o aktywnych jądrach.
Galaktyka Andromedy posiada gęste podwójne jądro (zawierające co najmniej jedną czarną dziurę), co najmniej dwa spiralne ramiona wraz z pierścieniem kosmicznego pyłu, który może pochodzić z mniejszej galaktyki M32 oraz ponad 450 gromad kulistych – niektóre z nich należą do najgęstszych znanych.
Scott Chapman z California Institute of Technology oraz Rodrigo Ibata z francuskiego obserwatorium w Strasbourgu, po przeprowadzeniu obserwacji teleskopami Kecka i wyznaczeniu prędkości gwiazd w halo M31, ogłosili w 2005 roku, że wiele z tych gwiazd w rzeczywistości należy do dysku Galaktyki Andromedy. Oznacza to, że spiralny dysk M31 może mieć nawet trzy razy większą średnicę (220 tysięcy lat świetlnych), niż szacowano wcześniej (od 70 do 120 tysięcy lat świetlnych).
Płaszczyzna obrotu Galaktyki Andromedy jest nachylona pod kątem 77° do kierunku w stronę Ziemi. Dysk nie jest całkowicie płaski, ale przypomina falę. Może to być spowodowane oddziaływaniem grawitacyjnym z bliskimi galaktykami satelickimi.
Badania spektroskopowe umożliwiły dokładne pomiary prędkości rotacji M31 w zależności od odległości od jej jądra. Rosną one do 225 kilometrów na sekundę w odległości 1,3 tysiąca lat świetlnych, następnie maleją do minimalnej wartości 50 km/s dla promienia 7 tys. lat świetlnych, ponownie powoli rosną do maksimum 250 km/s w odległości 33 tys. lat świetlnych, i znów spadają do 200 km/s dla odległości 80 tys. lat świetlnych. Pomiary umożliwiły oszacowanie masy skoncentrowanej w jądrze na około 6 . Całkowita masa galaktyki szybko wzrasta liniowo w promieniu 45 tys. lat świetlnych od jądra, dalej znacznie wolniej.
Ramiona spiralne Galaktyki Andromedy są usiane licznymi obszarami H II, które Walter Baade opisał jako przypominające „paciorki na sznurku”. Są pomiędzy nimi większe odległości niż w Drodze Mlecznej.
Skorygowane zdjęcia M31 pokazują w pełni strukturę jej ramion. Występuje specyficzny podział na ramiona wewnętrzne i zewnętrzne, oddzielone od siebie o minimum 13 tysięcy lat świetlnych. Jedną z przyczyn powstania tego dziwnego spiralnego wzoru może być interakcja z blisko położoną galaktyką M32. Można się o tym przekonać, obserwując przemieszczenia chmur neutralnego wodoru z gwiazd.
W 1998 zdjęcia M31 wykonane w podczerwieni przez Europejską Agencję Kosmiczną pokazały, że kształt jej dysku może powoli zmieniać się w pierścień. Już teraz gaz i pył wewnątrz dysku Galaktyki Andromedy przypomina kilka nakładających się pierścieni, szczególnie w odległości 32 tysięcy lat świetlnych od jądra. Pierścień ten jest niewidoczny na zdjęciach w paśmie widzialnym.
Studia nad halo Galaktyki Andromedy pokazują, że jest ono podobne do tego w Drodze Mlecznej, z gwiazdami ubogimi w metale, a ich liczba maleje wraz z odległością od jądra. Podobieństwa halo galaktyk zwykle oznaczają, że rozwijają się w podobny sposób. Prawdopodobnie zarówno Galaktyka Andromedy, jak i Droga Mleczna w ciągu ostatnich 12 miliardów lat wchłonęły od jednej do dwustu małych galaktyk. Gwiazdy w całkowitych halo obu galaktyk mogą wypełniać nawet do jednej trzeciej odległości pomiędzy nimi.
Cechy.
W 1991 zdjęcia jądra Galaktyki Andromedy wykonane przez Kosmiczny Teleskop Hubble’a ukazały w jego obrębie dwa cieplejsze obszary oddzielone kilkoma latami świetlnymi. Początkowo sądzono, że jądro przykrywają obłoki pyłu absorbującego promieniowanie, jednak późniejsze obserwacje z Ziemi dowiodły, że jądro M31 faktycznie ma podwójną strukturę, stanowiąc niejako układ podwójny. Zasugerowano, że jedna z części jądra może być pozostałością po wchłoniętej mniejszej galaktyce.
Wykorzystując obserwacje Europejskiej Agencji Kosmicznej, odkryto w Galaktyce Andromedy wiele źródeł promieniowania X. Robin Barnard zasugerował, że te podgrzewające gaz do milionów kelwinów obiekty mogą być czarnymi dziurami. Widmo materii wpadającej do czarnych dziur jest takie samo jak gwiazd neutronowych, dwa typy obiektów różnią się jednak masą.
6 stycznia 2006 roku na zdjęciach jądra galaktyki wykonanych w paśmie rentgenowskim przez teleskop Chandra oprócz trzech znanych wcześniej źródeł pojawiło się czwarte, oznaczone symbolem M31*. Źródło to stało się widoczne zapewne wskutek materii opadającej na supermasywną czarną dziurę. Szczegółowa analiza zdjęć z lat 1999–2005 wykazała, że źródło M31* znajdowało się w stanie wyciszenia. Jednak 6 stycznia 2006 roku czarna dziura nagle ponad stukrotnie pojaśniała, wzbudzając rozbłysk rentgenowski. Po rozbłysku M31* ponownie przygasła, choć w dalszym ciągu pozostaje dziesięciokrotnie jaśniejsza niż przed rozbłyskiem. Zdarzenie to wskazuje, że w tym czasie nastąpił znaczny wzrost tempa opadania strumienia materii na M31*, po którym następuje dalsze, choć już słabsze, opadanie materii w kierunku czarnej dziury.
M31 zawiera w przybliżeniu 460 gromad kulistych. Największa z nich, Mayall II (zwana Globular One), jest najjaśniejszą gromadą kulistą w całej Grupie Lokalnej. Zawiera ona kilka milionów gwiazd i jest dwukrotnie jaśniejsza niż najjaśniejsza ze znanych w Drodze Mlecznej, Omega Centauri. Uważa się, że G1, zawierająca gwiazdy kilku pokoleń, jest pozostałością po wchłoniętej galaktyce karłowatej.
W 2005 astronomowie odkryli w M31 nowy typ gromad gwiazd. Zawierają one setki tysięcy gwiazd, podobnie jak gromady kuliste. W odróżnieniu jednak od nich gromady te są znacznie większe i przez to mniej zagęszczone.
Satelity Galaktyki Andromedy.
Stwierdzono istnienie 14 karłowatych galaktyk satelickich Andromedy, z których najbardziej znane to M32 oraz M110.
M32 jest małą galaktyką eliptyczną. Badania sugerują, że mogła niegdyś być znacznie większą spiralną. Przeszła jednak (lub wciąż przechodzi) w bardzo bliskim sąsiedztwie Galaktyki Andromedy i straciła przy tym swój dysk na rzecz większego sąsiada.
M110 również wydaje się być w interakcji z M31. Astronomowie odnajdują w halo Galaktyki Andromedy podłużne obszary bogatych w metale gwiazd, które wydają się tworzyć strugi ciągnięte z galaktyk satelickich. M110 zawiera wyraźne pasma pyłu, które zwykle towarzyszą procesowi formowania się nowych gwiazd. Jest to nietypowe zjawisko w galaktykach eliptycznych.
W 2006 odkryto, że dziewięć z tych galaktyk leży w płaszczyźnie przechodzącej przez jądro M31. Może to oznaczać, że jest to powszechna zasada tłumacząca ich pochodzenie i że również inne nie są porozrzucane w przestrzeni przypadkowo.
Nie jest pewne, czy Galaktyka Trójkąta również jest satelitą Galaktyki Andromedy, byłaby największą z nich.

</doc>
<doc id="160635" url="https://pl.wikipedia.org/wiki?curid=160635" title="Doktorat">
Doktorat



</doc>
<doc id="160636" url="https://pl.wikipedia.org/wiki?curid=160636" title="Horrorscope">
Horrorscope

Horrorscope – polska grupa muzyczna wykonująca thrash metal. Powstała w 1996 roku w Chorzowie.
Historia.
W 1996 roku w Chorzowie gitarzysta Lech „Blackpitfather” Śmiechowicz, basista i wokalista Andrzej Brandys oraz perkusista Marcin Papior powołali formację pod nazwą Disonance. Tego samego roku muzycy zarejestrowali pierwsze nagrania. Wkrótce potem Brandys i Papior zrezygnowali z udziału w projekcie. Śmiechowicz postanowił kontynuować działalność pod nazwą Horrorscope. W 1997 roku do współpracy zaprosił gitarzystę Krzysztofa „Pistoleta” Pisteloka, basistę Dariusza Wojczyka i perkusistę Sebastiana Szroetera. W 1998 roku skład zespołu uzupełnił wokalista Adam Bryłka. Wkrótce potem muzycy przystąpili do prac nad debiutanckim wydawnictwem. Nagrania zostały zarejestrowane w katowickim studiu Alkatrazz we współpracy z ówczesnym gitarzystą grupy Kat - Jackiem Regulskim. Utwory ukazały się na kasecie "Worship Game" wydanej przez firmę Scream in Flames.
Zimą 1999 roku ponownie w studiu Alkatrazz muzycy zarejestrowali pierwszy album zatytułowany "Wrong Side of the Road". Wydawnictwo ukazało się jeszcze w 1999 roku na kasecie magnetofonowej dzięki wytwórni Demonic Records. Wkrótce potem formację opuścił Sebastian Szroeter, którego zastąpił Piotr „Mały” Szczepaniak. W 2000 roku Szczepaniaka zastąpili muzycy sesyjni Arkadiusz Kuś oraz Adame „Leo” Jendrzyk. W 2001 roku formację opuścił basista Darek Wojczyk, którego zastąpił Tomasz „Walec” Walczak. W nowym składzie pomiędzy marcem a kwietniem w Mamut Studio grupa rozpoczęła nagrania kolejnego albumu. Zarejestrowana z udziałem dwóch perkusistów płyta pt. "Pictures of Pain" ukazała się 12 czerwca nakładem wytwórni muzycznej Empire Records. W ramach promocji Horrorscope wspierany przez perkusistę Arka Kusia dał szereg koncertów w Polsce m.in. na Metalfest 2001 w Poznaniu poprzedzając Napalm Death. W 2002 roku album "Pictures of Pain" ze zmienioną oprawa graficzną ukazał się w Europie i w Stanach Zjednoczonych. Pod koniec roku jako oficjalny członek został przyjęty perkusista Piotr „Pienał” Pęczek znany z występów w Nomad.
Rok później nakładem Death Core Legion ukazała się koncertowa płyta pt. "Live Colision". Materiał na wydawnictwie został nagrany podczas koncertu w Chorzowie. W 2003 roku grupa odbyła trasę koncertową Thrash the South w Polsce wraz z zespołami Whorehouse i Totem. W 2004 roku w olkuskim Zed Studio formacja rozpoczęła nagrania trzeciego albumu. W międzyczasie muzycy nawiązali współpracę z niemiecką wytwórnią muzyczną Shark Records. Płyta pt. "The Crushing Design" najpierw ukazała się w grudniu 2004 roku w Japonii nakładem wytwórni Spiritual Beast Records. Z kolei w Europie album został wydany w lutym 2005 roku. Również w lutym na podstawie umowy licencyjnej z Metal Mind Productions "The Crushing Design" został wydany w Polsce. W lipcu Horrorscope wystąpił na festiwalu MetalFest poprzedzając niemiecki zespół Destruction. We wrześniu formacja odbyła krótką trasę koncertową Mental Slavery Tour 2005 w Polsce z towarzyszeniem grupy Respawn. W 2006 roku grupa dała szereg koncertów w Polsce, Niemczech oraz w Czechach. Na przełomie maja i czerwca ponownie w Zed Studio zespół nagrał piąty album. Wydawnictwo zatytułowane "Evoking Demons" ukazało się tego samego roku. W sierpniu Horrorscope nakręcił teledysk do utworu „Inner Pride”. Jeszcze w 2006 roku grupę opuścił Krzysztof „Pistolet” Pistelok, który skoncentrował się na występach w formacji Kat &amp; Roman Kostrzewski. Zastąpił go Rafał Jenczelewski. W 2009 roku po trzech latach występów w Horrorscope z zespołu odszedł Rafał Jenczelewski. Nowym gitarzystą został Łukasz „Lukas” Gac. W 2010 roku formację opuścił wieloletni basista Tomasz „Walec” Walczak, zastąpił go Krzysztof „Xycho” Kłosek.

</doc>
<doc id="160637" url="https://pl.wikipedia.org/wiki?curid=160637" title="Chromatopelma cyaneopubescens">
Chromatopelma cyaneopubescens

Chromatopelma cyaneopubescens – gatunek dużego pająka z rodziny ptasznikowatych, jedyny z rodzaju "Chromatopelma". Endemit Wenezueli. Popularny w terrarystyce, głównie z powodu łatwej hodowli jak i nieagresywnego charakteru.
Taksonomia.
Gatunek ten opisany został w 1907 roku przez Embrika Stranda jako "Eurypelma cyaneopubescens". Opisu dokonano na podstawie parki okazów odłowionych w Paraguanie w 1888 przez Ludwiga Kocha. W 1939 roku Aleksandr Pietrunkiewicz przeniósł go do nowego rodzaju "Delopelma", który w 1985 roku Robert Raven zsynonimizował z rodzajem "Aphonopelma". W 1995 roku Günter Schmidt umieścił go w monotypowym rodzaju "Chromatopelma".
Opis.
Samice osiągają do około 70, a samce do 60 mm długości ciała. Rozpiętość odnóży może dochodzić do około 150 mm. Charakterystyczną cechą są duże oczy tylno-śródkowej pary o zarysie odwróconej kropli. Odnóża trzeciej pary mają "scopulae" stóp podzielone cienkimi szczecinkami. "Scopulae" na nadstopiach i stopach czwartej pary odnóży podzielone są sztywnymi szczecinkami. Włoski drażniące tego ptasznika należą do typu IV.
Ubarwienie pająka zmienia się wraz z wiekiem. U osobników młodocianych karapaks pomarańczowy ze złocistym połyskiem, opistosoma (odwłok) czarna z pomarańczowymi paskami, a odnóża pomarańczowe z ciemniejszymi udami i stopami. Między piątą a siódmą wylinką pająk przybiera barwy charakterystyczne dla osobników dorosłych: karapaks staje się metalicznie niebieskozielony, odnóża metalicznie niebieskie, a opistosoma gęsto porasta pomarańczowym owłosieniem, zachowując pierwotny układ prążków.
Dymorfizm płciowy jest u dorosłych osobników dobrze widoczny. Samiec jest mniejszy, smuklejszy, posiada bulbusy na końcu nogogłaszczek oraz haczyki na pierwszej parze odnóży krocznych służące do przytrzymywania szczękoczułek samicy.
Samce od przedstawicieli pokrewnych rodzajów odróżnić można po braku szczecinek strydulacyjnych i kolców na biodrach oraz guzków nasadowych na nadstopiach pierwszej pary odnóży, braku palcowatej apofizy w bulbusie i braku jakiegokolwiek wyrostka koło embolusa. Samice charakteryzują się krótką i zgrubiałą szczecinką kolcopodobną na biodrach pierwszej pary oraz spermateką o szeroko zlanych, w części dystalnej zakrzywionych do wewnątrz zbiornikach nasiennych.
Ekologia.
Zasiedla suche, skąpo porośnięte roślinnością rejony północnej Wenezueli. Gniazda buduje pod korzeniami i kępami traw.
Hodowla.
Ptasznik popularny w hodowlach, nieagresywny, nadający się dla początkujących. Dojrzałość osiąga zwykle po około 2,5–3 latach. Samice dożywają do 15 lat, a samce do 1,5–2 lat po ostatniej wylince. Odpowiednia wielkość terrarium dla osobnika dorosłego to 30 cm x 30 cm x 20 cm. Jako podłoże stosuje się włókno kokosowe, torf lub ziemię ogrodniczą, ewentualnie wymieszane z piaskiem. Odpowiednia temperatura w terrarium to 25-29 °C z nocnymi spadkami do 24 °C. Zalecaną, stosunkowo niską wilgotność 50-70% można utrzymywać poprzez zraszanie co jakiś czas zbiornika. Za pokarm służą dostosowane wielkością owady, jak świerszcze, karaczany czy larwy mącznika młynarka.
Rozmnażanie tego gatunku w warunkach hodowlanych jest trudne. Samica osiąga dojrzałość przy około 55 mm długości ciała. Samiec jest gotowy do rozrodu po napełnieniu bulbusów. Obydwa ptaszniki należy dobrze nakarmić przed kopulacją. Zaloty mogą trwać do kilku godzin, a samica może być po kopulacji agresywna. Kokon budowany jest od 1 do 6 miesięcy po kopulacji. W kokonie jest średnio 150-250 nimf.

</doc>
<doc id="160643" url="https://pl.wikipedia.org/wiki?curid=160643" title="Kwark powabny">
Kwark powabny

Kwark powabny (ang. "charm", oznaczenie c) – jeden z kwarków. Nie występuje w zwykłej materii, występuje natomiast w cząstkach wytwarzanych sztucznie, np. mezonach D. 
Istnienie kwarku powabnego zostało zapostulowane przez Bjørkena i Glashowa w 1964, natomiast pierwszy raz wykrycia takiej cząstki dokonały w 1974 dwa zespoły: Burtona Richtera w SLAC i Samuela Tinga w BNL. 
Parametry kwarku c:
Kwark c jest cięższy od protonu i neutronu.

</doc>
<doc id="160644" url="https://pl.wikipedia.org/wiki?curid=160644" title="Scipione Piattoli">
Scipione Piattoli

Scipione Piattoli (ur. 10 listopada 1749 we Florencji, zm. 12 kwietnia 1809 w Altenburgu) – włoski pedagog, ekspijar, prywatny sekretarz króla Stanisława Augusta Poniatowskiego, współtwórca Konstytucji 3 maja; wolnomularz.
Przed przybyciem do Polski.
Pochodził z rodziny artystycznej; malarzami byli oboje rodzice – Gaetano (1703–1770) i Maria Anna z domu Bacherini (1720–1785), jak i starszy brat Giuseppe (zm. 1823). Jako kilkunastolatek wstąpił do zakonu pijarów (1763) i przyjął imię Urbano. Na uniwersytecie we Florencji obronił doktorat praw, był nauczycielem retoryki w szkołach pijarskich w Massie i Correggio. Nie jest jasna sprawa jego ewentualnych święceń kapłańskich; w sierpniu 1774 otrzymał zgodę na opuszczenie zakonu i powrócił do imienia chrzestnego Scipione, ale w późniejszym okresie używał tytułu "l'abbe" (ksiądz) i ubiegał się o godności kościelne. Zdaniem historyka A. D'Ankony Piattoli nie miał jednak nigdy formalnych święceń, prowadził świecki tryb życia, a pod koniec życia ożenił się.
Na początku lat 70. przybył do Modeny, prawdopodobnie na zaproszenie hrabiego Marcisio, pierwszego ministra księstwa Modeny. Był bibliotekarzem hrabiego (być może również kapelanem) oraz w latach 1772–1782 profesorem na miejscowym uniwersytecie; wykładał historię Kościoła na wydziale teologicznym oraz grekę na wydziale filozoficznym, brał udział w pracach instytucji reformującej studia uniwersyteckie Dicasterio dei Rifirmatori. W 1774 opublikował (anonimowo) broszurę "Saggio attorno al luogo del sepellire", w której wyraził sprzeciw wobec pochówków w kościołach ze względów higienicznych. Sprawa budziła duże emocje i doprowadziła m.in. do konfliktu dworu księcia Modeny Franciszka III d’Este z Watykanem; broszura Piattolego została potępiona, ale zarazem zyskała rozgłos i ukazała się w przekładach francuskim i hiszpańskim. Jego pozycją na dworze modeńskim zachwiała śmierć księcia Franciszka w lutym 1780; protektor Piattolego Marcisio popadł w zatarg z nowym monarchą Herkulesem III, wzmogły się intrygi. Piattoli zdecydował się na opuszczenie Modeny i zrezygnował z profesury.
Pierwszy kontakt z Polską. W opozycji magnackiej.
Bez powodzenia starał się o posadę na uniwersytecie w Pawii w charakterze profesora prawa kanonicznego. W tej sytuacji skorzystał z pośrednictwa nuncjusza w Wiedniu Garampiego i zatrudnił się jako wychowawca synów starosty szczerzeckiego Piotra Potockiego. Przybył do Warszawy we wrześniu 1782. Nie odniósł sukcesu jako pedagog, miał duże kłopoty ze swoimi podopiecznymi, ponadto jego metod wychowawczych nie podzielały Pelagia Potocka (matka Piotra) i Maria Radziwiłłowa (siostra Piotra Potockiego, rozwiedziona żona Karola Radziwiłła Panie Kochanku). Praca z młodymi Potockimi trwała dwa lata; w tym czasie Piattoli nabrał pewnej wiedzy o Polsce, odbył kilka podróży i nawiązał kontakty z innymi rodami magnackimi. W sierpniu 1784 zrezygnował z posady wychowawcy, będąc już od kilku miesięcy członkiem honorowym Towarzystwa do Ksiąg Elementarnych. Funkcję tę zawdzięczał protekcji Grzegorza Piramowicza; zajmował się początkowo w Towarzystwie korespondencją zagraniczną, następnie otrzymał zadanie opracowanie „książki elementarnej historyi nauk, umiejętności i kunsztów”. Działał w polskiej masonerii, od 1783 był członkiem loży masońskiej Bouclier du Nord.
W 1785 wyjechał z Polski jako towarzysz podróży księżnej Izabeli Lubomirskiej, jednej z przywódczyń opozycji przeciwko królowi Stanisławowi Augustowi. W trakcie kilkuletniej podróży (z długim pobytem w Paryżu) poznał m.in. Goethego (tłumaczył jego utwory), Jeffersona, La Fayette'a, Condorceta. Od jesieni 1787 zajmował się w Paryżu edukacją księcia Adama Jerzego Czartoryskiego (bratanka księżnej Lubomirskiej). W tym czasie stał się jednym z pomysłodawców utworzenia Kongresu Patriotycznego, politycznego frontu magnackiego na czele z czteroosobowym kierownictwem ("Quatturorwiratem") – Sewerynem Rzewuskim, Szczęsnym Potockim, Adamem Kazimierzem Czartoryskim i przypuszczalnie Karolem Radziwiłłem. Sojusz ten miał zorganizować cywilną i wojskową konfederację, osłabić wpływy Rosji (m.in. angażując ją w wojnę z Turcją) oraz zbliżyć Polskę do Prus. Projekt był w zasadzie od początku skazany na niepowodzenie wobec zmian układów politycznych wewnątrz stronnictwa magnackiego. Pewną częścią pomysłu zainteresował się jednak Ignacy Potocki, z którym Piattoli spotkał się późną wiosną 1788; odrzucono samą ideę Kongresu Patriotycznego, ale rozważano zbliżenie z Prusami (przymierze w zamian za Gdańsk i część Wielkopolski).
Wykorzystując m.in. Juliana Ursyna Niemcewicza w Polsce, a także agenta dyplomatycznego króla w Paryżu Filippo Mazzei, Piattoli rozpoczął starania o posadę w Polsce. Zbliżył się do Mazzei, pomagał mu w zdobywaniu książek i sztychów do zbiorów królewskich, informował o sytuacji w otoczeniu Lubomirskiej (jego stosunki z księżną znacznie pogorszyły się od chwili wyjazdu z Polski). W 1789 pośredniczył w pogodzeniu króla z Sewerynem Rzewuskim. Zyskał przychylność króla i ostatecznie został poprzez Mazzei zaproszony na dwór; zatrudnienie nie objęło jednak (wbrew oczekiwaniom Piattolego) żadnego oficjalnego stanowiska, głównie ze względu na naciski stronnictwa magnatów; w ten sposób Piattoli, obdarzony zaufaniem zarówno Stanisława Augusta, jak i opozycji, mógł stać się pośrednikiem i w krótkim czasie stał się wpływową postacią na polskiej scenie politycznej. Przybył do Warszawy w listopadzie 1789. Spotkał się z oskarżeniami, jakoby w Paryżu w dniach wybuchu rewolucji podżegał do zamordowania Ludwika XVI i Marii Antoniny, i chociaż z zarzutu tego został oczyszczony przez świadków (m.in. Aleksandrę Potocką), w Watykanie miał opinię jakobina i agenta rewolucji; w rzeczywistości sympatyzował jedynie (podobnie jak agent królewski Mazzei) z pierwszą fazą rewolucji, opartą na monarchii konstytucyjnej.
Sekretarz Stanisława Augusta. Praca nad Konstytucją 3 Maja.
Na dworze królewskim Piattoli otrzymał utrzymanie i pensję; krótko po przybyciu do Polski zaoferował królowi przygotowanie dzieła o Polsce dla cudzoziemców. Był określany mianem królewskiego bibliotekarza lub lektora, zajmował się m.in. dostarczaniem najnowszych dzieł literackich z Paryża. Przede wszystkim jednak był łącznikiem między królem a Ignacym Potockim oraz uczestnikiem wielu zakulisowych działań politycznych. Przygotowywał dla Potockiego memoriały, projekty i mowy sejmowe. Na początku 1790 opracował memoriał, w którym określił konieczność zawarcia sojuszu z Prusami – ze względu na fakt, że Prusy są najgroźniejszym „naturalnym wrogiem” Polski; argumentował, że aby Polska znaczyła coś w tym sojuszu, potrzebuje konstytucji. W kolejnych miesiącach Piattoli aktywnie pracował nad projektami Potockiego, przekazując mu uwagi króla i redagując teksty, brał również udział w pracach dyplomatycznych; zaangażował się w kwestie następstwa tronu, zamierzał ożenić króla (lub sugerowanego przez króla następcę – bratanka, księcia Stanisława Poniatowskiego) z królewną pruską Fryderyką Karoliną; jako potencjalny następca Stanisława Augusta w grę wchodził również pruski królewicz Ludwik. Plany te rozbiły się o niechęć dworu pruskiego. Piattoli negocjował ponadto umorzenie części królewskich długów, bez powodzenia starał się o pożyczkę u króla pruskiego, występował przeciwko planowanemu sojuszowi z Turcją.
Pozostał redaktorem projektów konstytucji, po tym jak Ignacy Potocki przekazał inicjatywę królowi w grudniu 1790. Niezależnie od pracy redakcyjnej omawiał projekty zarówno ze Stanisławem Augustem, jak i Potockim, brał również udział w pracach w szerszym gronie (przede wszystkim z udziałem Kołłątaja). Sam zgłaszał pewne projekty, wzorując się na konstytucji amerykańskiej i pomysłach francuskich; przypisywany jest mu projekt utworzenia Straży Praw – kolegialnego ciała złożonego z króla, prymasa, 5 ministrów i Marszałka Sejmu (bez prawa głosu). Największe znaczenie miały działania Piattolego jako redaktora projektu i organizatora przyjęcia konstytucji. W gabinecie Piattolego na Zamku odbywały się tajne spotkania z udziałem Stanisława Augusta, tam m.in. ustalono datę decydującej sesji Sejmu na 3 maja 1791. Już po przyjęciu konstytucji Piattoli był współorganizatorem Zgromadzenia Przyjaciół Konstytucji Rządowej; ściśle współpracował z takimi politykami, jak Julian Ursyn Niemcewicz, Józef Mostowski, Józef Weyssenhoff, Aleksander Linowski, Tadeusz Matuszewicz, Aleksander Benedykt Batowski, Onufry Morski. Krótko przed przyjęciem konstytucji Piattoli zmienił swoje poglądy odnośnie do polskiej polityki zagranicznej; stał się zwolennikiem sojuszu z Austrią – porozumienie to miało zapewniać Polsce pozycję w silniejszej koalicji (Polska, Austria, Prusy przeciw Rosji lub Polska, Austria, Rosja przeciw Prusom). Dodatkowego znaczenia Polsce w tych koalicjach miała dodać przygotowywana konstytucja.
Po przyjęciu konstytucji gabinet Piattolego pozostał ważnym centrum życia politycznego i dyplomatycznego Polski. Włoch opracowywał i słał liczne memoriały, prowadził obfitą korespondencję z królem i Potockim, współpracował z Kołłątajem w sprawie opracowania kwestii kościoła, innowierców i mieszczaństwa. Był zaangażowany w uregulowanie sprawy lenna kurlandzkiego oraz statusu Żydów w Polsce; prace te przerwał wybuch wojny polsko-rosyjskiej w 1792. Piattoli powrócił do prac dyplomatycznych, konsultował z innymi Włochami w służbach zagranicznych (Lucchesinim w Prusach i Landrianim w Austrii) sprawę sukcesji tronu polskiego, prowadził serię negocjacji dyplomatycznych; przez jakiś czas opowiadał się za oddaniem tronu rosyjskiemu wielkiemu księciu Konstantemu. Po fiasku misji w Dreźnie, gdzie nie udało mu się nawet spotkać z posłem rosyjskim, zdecydował się nie wracać do Polski, mimo wezwań króla. Oficjalne zwolnienie ze służby na dworze uzyskał w grudniu 1793, zachowując tytuł królewskiego radcy (korespondował ze Stanisławem Augustem do lutego 1794, przekazał królowi w darze część swojej biblioteki). Oficjalnie zajął się opracowaniem historii ostatnich wydarzeń w Polsce (ze szczególnym uwzględnieniem dziejów konstytucji) oraz drobnymi pracami literackimi (m.in. przełożył z niemieckiego na włoski libretto do "Czarodziejskiego fletu" Mozarta); kontynuował jednocześnie dyskretne działania dyplomatyczne.
Działalność dyplomatyczna po wyjeździe z Polski.
Jedną z koncepcji politycznych, przypisywanych Piattolemu była opcja sojuszu z republikańską Francją. Miało to polegać na abdykacji Stanisława Augusta, spłacie jego długów i dożywotniej pensji zapewnionej przez Francję, przyjęciu przez Polskę konstytucji republikańskiej wzorowanej na francuskiej, wynegocjowaniu przez Francję odstąpienia Prus i Austrii od rozbiorów Polski, ewentualnie wspólnej wojnie francusko-tureckiej z Rosją. Piattoli zamierzał także uzyskać we Francji wsparcie finansowe dla powstania; plany nie zostały zrealizowane, ale Piattoli miał swój udział w przygotowaniach powstańczych, podobno przygotował dla Kościuszki plan strategiczny na wojnę z Prusami. W tym czasie przeniósł się z Drezna do Lipska, gdzie obok działań politycznych zajmował się kształceniem córki Ignacego Potockiego Krystyny. Już po wybuchu powstania został zmuszony do opuszczenia Saksonii, a w lipcu 1794 w Karlsbadzie władze austriackie zatrzymały go w charakterze zakładnika; była to odpowiedź na uwięzienie w Warszawie dyplomatów rosyjskich. Następne sześć lat spędził w więzieniu; początkowo przetrzymywany w czeskiej twierdzy Josephstadt, potem w Pradze. Prowadzono szerokie śledztwo, próbując wykazać związki Piattolego z Francją; bez powodzenia interweniowali w sprawie jego uwolnienia Stanisław August, książę Józef Poniatowski, Napoleon. W więzieniu pracował nad „powszechną bibliografią wiedzy ludzkiej” oraz przygotowywał nowe wizje polityczne. Został ostatecznie uwolniony wiosną 1800 dzięki wpływom Adama Jerzego Czartoryskiego oraz księżnej kurlandzkiej Doroty (żony Piotra Birona), z którą utrzymywał kontakt jeszcze od czasu działań nad rozwiązaniem kwestii lenna kurlandzkiego w 1792.
Po zwolnieniu z więzienia Piattoli został sekretarzem księżnej kurlandzkiej oraz wychowawcą księżniczki Doroty. Księżna, której dobra kurlandzkie zostały wcielone do Rosji, przebywała przede wszystkim w innych posiadłościach (Śląsk, Dolna Saksonia, Czechy) i dużo podróżowała; Piattoli towarzyszył jej w podróżach, często przebywał w Dreźnie, Lipsku i Berlinie. Za pośrednictwem Francuza w służbie rosyjskiej hrabiego E.A. d'Antraiguesa nawiązał ponowny kontakt z księciem Adamem Jerzym Czartoryskim; był inspiratorem, jeśli nie autorem przypisywanego Czartoryskiemu memoriału "Memoire sur le systeme politique que devrait suivre la Russie" (1803), zawierającego wizję zapewnienia pokoju w Europie na zasadzie równoważenia się wielkich federacji. W 1804 Piattoli przybył do Petersburga (załatwiając przy okazji sprawy procesowe księżnej kurlandzkiej), spotkał się z Czartoryskim (ówczesnym szefem dyplomacji rosyjskiej) oraz odbył serię konsultacji na temat wprowadzenia w życie idei federacji europejskich. W maju 1805 przedstawił projekt, zawierający propozycję utworzenia kilku federacji (uwzględniając odbudowę Polski), kodyfikacji prawa narodów i prawa morza oraz wprowadzenia europejskiego arbitrażu. Został mianowany korespondentem Komisji Prawodawczej (później redaktorem) oraz honorowym członkiem Uniwersytetu Wileńskiego, ale nie doczekał się realizacji swoich projektów wobec wybuchu wojny prusko-francuskiej. W kolejnych latach, pozostając jako współpracownik przy boku księcia Czartoryskiego, wysuwał kolejne koncepcje, m.in. przymierza Rosji z Napoleonem i podziału wpływów w Europie między Rosję i Francję oraz wprowadzenia cara Aleksandra na tron polski.
Ostatnie lata życia. W pamięci współczesnych i potomnych.
Od 1807 przebywał w Mitawie ponownie na dworze księżnej kurlandzkiej. Ożenił się z damą dworu księżnej, Julią von Vietinghoff, i prowadził starania o wyswatanie księżniczki kurlandzkiej z Czartoryskim; bez powodzenia. Zajmował się także sprawami szkolnictwa w Kurlandii. Zmarł wiosną 1809 w Altenburgu; księżna kurlandzka wystawiła mu grobowiec w parku w Löbichau, z napisem "Kochany przez wszystkich, którzy go znali". Był wspominany przez współczesnych jako uczynny, szlachetny człowiek, różne natomiast były opinie o jego działalności politycznej; Mazzei pisał o „słabości jego osądu w sprawach świata”, Czartoryski cenił go jako „instrument o wielkiej łatwości redagowania”. Piattoli doczekał się dwóch biografii we Włoszech (A. d’Ancona i G. Bozzolato), a Lew Tołstoj wykorzystał jego osobę do stworzenia postaci "l'abbe" Morio w "Wojnie i pokoju".

</doc>
<doc id="160646" url="https://pl.wikipedia.org/wiki?curid=160646" title="Europejska konwencja praw człowieka">
Europejska konwencja praw człowieka

Europejska konwencja praw człowieka (pełna nazwa: Konwencja o ochronie praw człowieka i podstawowych wolności, w skrócie „Konwencja Europejska” lub EKPC) – umowa międzynarodowa z zakresu ochrony praw człowieka zawarta przez państwa członkowskie Rady Europy. Konwencja została otwarta do podpisu 4 listopada 1950 roku, a po uzyskaniu niezbędnych 10 ratyfikacji weszła w życie 3 września 1953 roku. Stronami Konwencji jest każde z 46 państw członkowskich Rady Europy (jest to obecnie warunek członkostwa w tej organizacji). 
Konwencja sporządzona została w językach angielskim i francuskim, depozytariuszem jest Sekretarz Generalny Rady Europy.
Zgodnie z preambułą konwencji rządy państw europejskich, przyjmując konwencję, chciały podjąć kroki w celu zbiorowego zagwarantowania niektórych praw zamieszczonych w Powszechnej deklaracji praw człowieka. Na podstawie konwencji powołano do życia Europejski Trybunał Praw Człowieka z siedzibą w Strasburgu. Skargi do Trybunału mogą składać zarówno osoby indywidualne, grupy osób i organizacje pozarządowe (tzw. skargi indywidualne), jak i państwa-strony konwencji (tzw. skargi międzypaństwowe).
Wprowadzenie.
Europejska konwencja praw człowieka bywa określana jako „klejnot w koronie” Rady Europy, aby oddać jej szczególną pozycję w obrębie standardów prawnych tworzonych w ramach tej organizacji. Istota i szczególny charakter Konwencji polega nie tylko na wyliczeniu praw i wolności, do których ludzie są uprawnieni, ale przede wszystkim na ustanowieniu procedury kontrolnej, wciąż unikalnej w skali światowej, która umożliwia żądanie zaprzestania naruszania praw, przywrócenia stanu zgodnego z nimi, a także przyznanie odpowiedniego zadośćuczynienia finansowego osobom poszkodowanym.
Konwencja Europejska a Polska.
Polska przystąpiła do Rady Europy 26 listopada 1991, jednocześnie podpisując Europejską konwencję praw człowieka (co było politycznym wymogiem uzyskania członkostwa w Radzie Europy). Konwencja została ratyfikowana 19 stycznia 1993 i tego samego dnia weszła w życie w stosunku do Polski. Deklarację o uznaniu jurysdykcji Europejskiego Trybunału Praw Człowieka złożono 1 maja 1993. Po uznaniu przez rząd RP jurysdykcji Europejskiej Komisji Praw Człowieka (już nieistniejącej) oraz Europejskiego Trybunału Praw Człowieka można już było składać skargi do Trybunału w Strasburgu przeciwko Rzeczypospolitej. 26 lipca 1994 Polska ratyfikowała protokoły nr 1 i 4, 18 października 2000 protokół nr 6, a 4 listopada 2002 protokół nr 7 (nadto ratyfikowała protokoły nr 2, 9 i 11, dotyczące kwestii proceduralnych). 1 września 2014 r. Polska ratyfikowała protokół nr 13, dotyczący całkowitego zniesienia kary śmierci. Trybunał Konstytucyjny w dniu 24 listopada 2021 orzekł, że przepis Europejskiej Konwencji Praw Człowieka w zakresie, w jakim przyznaje ETPCz kompetencje do oceny legalności wyboru sędziów Trybunału Konstytucyjnego jest niezgodny z konstytucją.
Prawa gwarantowane przez konwencję.
Katalog praw człowieka chronionych przez Europejską konwencję praw człowieka znajdziemy w artykułach 2–13. Do pewnego stopnia katalog ten przypomina katalog Powszechnej deklaracji praw człowieka z 1948, choć zachodzą pomiędzy nimi istotne rozbieżności. Konwencja gwarantuje: prawo do życia, zakazuje stosowania tortur, niewolnictwa i pracy przymusowej, gwarantuje prawo do wolności i bezpieczeństwa osobistego, zapewnia prawo do sprawiedliwego procesu oraz zakazuje wstecznego stosowania prawa karnego, potwierdza prawo poszanowania życia prywatnego i rodzinnego wraz z prawem do zawarcia małżeństwa i założenia rodziny, przewiduje wolność myśli, sumienia i wyznania, wolność wypowiedzi, jak również wolność zgromadzania się i stowarzyszania, wreszcie chroni prawo do skutecznego środka odwoławczego.
Katalog konwencyjny nie jest ani wyczerpujący, ani zamknięty. Jest sukcesywnie uzupełniany przez Protokoły dodatkowe do konwencji. Protokoły te wprowadziły nowe prawa, takie jak: ochronę własności prywatnej, prawo do nauki, prawo do wolnych wyborów, zakaz uwięzienia za długi, zakaz ponownego sądzenia w tej samej sprawie itd. Protokół szósty znosi karę śmierci. Dodatkowo, w zakresie wykonywania praw i wolności, konwencja zakazuje stosowania dyskryminacji opartej na jakiejkolwiek podstawie, np. płci, rasy, koloru skóry, języka, wyznania, pochodzenia itp.
Art. 14 Konwencji, który przewiduje zakaz dyskryminacji, uzupełnia ochronę praw określonych w Konwencji i ma charakter akcesoryjny wobec tych praw.
Zasięg obowiązywania konwencji.
Z praw i wolności konwencyjnych mogą korzystać wszystkie osoby pozostające pod jurysdykcją (władzą) państw-stron Konwencji. Są to przede wszystkim obywatele tych państw, ale również obcokrajowcy odwiedzający te państwa, a więc zarówno obywatele innych państw, jak i bezpaństwowcy – osoby nie posiadające żadnego obywatelstwa. Zastosowanie konwencji nie jest ograniczone do terytorium określonego państwa, ale może rozciągać się poza nie. Tak więc z praw i wolności konwencyjnych można skorzystać na pokładzie samolotu, statku morskiego czy statku kosmicznego należącego do tego państwa strony konwencji.
Kontrola przestrzegania konwencji.
Kontrola przestrzegania konwencji dokonywana jest na dwu płaszczyznach: skargi międzypaństwowej oraz skargi indywidualnej (petycji). Ta pierwsza sprowadza się do tego, że każde państwo strona konwencji może wszcząć spór z innym państwem stroną, któremu zarzuca naruszenie tej właśnie konwencji (lub jej protokołów dodatkowych). Bardzo rzadko państwa korzystały z tej możliwości. Obawiały się tego, że państwo, przeciwko któremu skierowałyby skargę, uznałoby takie działanie za akt nieprzyjazny, co w konsekwencji mogłoby doprowadzić do pogorszenia stosunków pomiędzy nimi.
Wersja pierwotna (1950).
Procedura ta w swej pierwotnej wersji opisanej w tekście konwencji z 1950 roku angażowała trzy organy: Europejską Komisję Praw Człowieka (już nie istnieje), Europejski Trybunał Praw Człowieka oraz Komitet Ministrów Rady Europy. W pierwszej fazie postępowania Komisja zajmowała się dopuszczalnością skargi indywidualnej, sprawdzała fakty istniejące w danej sprawie, zachęcała obie strony do polubownego – niesądowego załatwienia sporu. Komisja kończyła swoją pracę w danej sprawie, wydając opinię dotyczącą faktów sprawy oraz sposobu jej załatwienia. Opinia ta była przesyłana do Komitetu Ministrów. W drugiej fazie postępowania sprawą mógł zająć się, w zależności od sytuacji, albo Europejski Trybunał Praw Człowieka albo Komitet Ministrów. W okresie trzech miesięcy sprawa mogła zostać przesłana do Trybunału, który po jej rozpatrzeniu wydawał ostateczny, wiążący wyrok. Jeżeli natomiast spór w ciągu owych trzech miesięcy nie został skierowany do Trybunału, ostateczną decyzję o sposobie załatwienia sprawy podejmował Komitet Ministrów.
Reforma 1994–1998 (Protokół nr 11 do EKPC).
Z biegiem czasu liczba państw stron konwencji europejskiej wzrastała. Proces ten przybrał na sile zwłaszcza w latach 90. XX wieku w związku z przyjmowaniem do Rady Europy byłych państw obozu komunistycznego, które zwracały się ku demokracji. Proces poszerzania członkostwa zbiegł się w czasie z wzrastającą popularnością mechanizmu skargi indywidualnej. Po początkowej wstrzemięźliwości, braku wiary w sukces czy po prostu braku wiedzy o możliwości zwracania się do organów strasburskich mieszkańcy krajów europejskich zaczęli znacznie chętniej i śmielej korzystać z przysługującego im prawa skargi. Zjawisko to, samo w sobie bardzo pozytywne, spowodowało lawinowe zwiększanie się liczby skarg napływających do Strasburga. W ten sposób mechanizm kontrolny konwencji stał się ofiarą własnego sukcesu. Trzeba też pamiętać o tym, że stopniowy, ale ciągły rozwój prawa krajowego państw stron konwencji konsekwentnie prowadził do tego, że do organów konwencyjnych docierały sprawy coraz bardziej skomplikowane. Te trzy wspomniane tutaj czynniki łącznie doprowadziły do nadmiernego obciążenia pracą Komisji i Trybunału.
Restrukturyzacja istniejącego wtedy systemu została przeprowadzona przez Protokół nr 11, który został w maju 1994 otwarty do podpisu przez państwa strony Konwencji. Protokół ten zastępował wcześniejsze protokoły dotyczące postępowania przed Trybunałem (2, 3, 5, 8, 9 i 10). Po wejściu w życie w listopadzie 1998 roku nowy system kontrolny zaczął funkcjonować, dając nadzieję na usprawnienie, a zwłaszcza przyspieszenie postępowania.
Według nowej procedury jedynie Europejski Trybunał Praw Człowieka zajmuje się rozpatrywaniem nadsyłanych skarg. Trybunał ten działa permanentnie w odróżnieniu od swego poprzednika zbierającego się periodycznie. Zlikwidowana została Europejska Komisja Praw Człowieka, a nadto Komitet Ministrów utracił swoje uprawnienia do merytorycznego zajmowania się skargą jednostki przeciwko państwu.
Reforma 2004–2010 (Protokół nr 14 do EKPC).
Mimo wejścia w życie w 1998 daleko posuniętej reformy Trybunału, kolejne lata pokazały, że reforma ta nie do końca spełniła pokładane w niej nadzieje. Co prawda przyspieszyła ona rozpatrywanie spraw w Strasburgu, ale wobec wręcz lawinowego wzrostu liczby skarg zmiany nią wprowadzone okazały się niewystarczające. Dlatego też rządy państw członkowskich podjęły rozmowy na temat kolejnej reformy mechanizmu kontrolnego konwencji. Rozmowy te zaowocowały przyjęciem w maju 2004 kolejnego Protokołu dodatkowego do Konwencji (Protokół nr 14). Jego wejście w życie uniemożliwiała przez kilka lat Rosja, która jako jedyne państwo członkowskie Rady Europy odmawiała jego ratyfikacji, podnosząc wątpliwości prawne co do proponowanych zmian, wskazując także na antyrosyjskie nastawienie Trybunału. W 2009 stanowisko Rosji uległo zmianie, a procedura ratyfikacji w tym kraju została wznowiona. 18 lutego 2010 Minister Sprawiedliwości Federacji Rosyjskiej złożył Radzie Europy dokument ratyfikacyjny, a 1 czerwca 2010 Protokół 14 ostatecznie wszedł w życie.
Najważniejsze zmiany, jakie zostały wprowadzone do konwencji wraz z wejściem w życie Protokołu nr 14:
Warunki dopuszczalności skargi indywidualnej.
Są to te wymogi, od których spełnienia uzależnione jest, czy Trybunał rozpatrzy skierowaną do niego skargę co do jej meritum (co do jej istoty). Warunki te wynikają z samej konwencji:
Bardzo istotna ze względu na dopuszczalność skargi jest wykładnia dokonana przez Trybunał znaczenia pierwszego zdania w art. 6 konwencji: „"Każdy ma prawo do sprawiedliwego i publicznego rozpatrzenia jego sprawy w rozsądnym terminie przez niezawisły i bezstronny sąd"”. Trybunał uważa, że ponieważ nie jest sądem apelacyjnym od niekorzystnych rozstrzygnięć sądów krajowych, nie ma obowiązku badania błędów co do faktów i co do prawa popełnionych przez sąd krajowy. Badanie przez Trybunał uzasadnienia rozstrzygnięcia sądu krajowego może być tylko ilościowe, a nie jakościowe, tj. jeśli jakiekolwiek uzasadnienie zostało wydane, Trybunał co do zasady uzna je za kompatybilne z art. 6 Konwencji (García Ruiz v. Spain, §§26–30). Zdaniem Trybunału nawet jeżeli sąd krajowy nie przestrzegał przepisów prawa, nie stanowi to jeszcze naruszenia konwencji. Oznacza to, że skarga, w której skarżący kwestionuje zasadność wyroku (niesprawiedliwy i krzywdzący wyrok, niewłaściwa interpretacja prawa krajowego przez sąd, błędna ocena dowodów i stanu faktycznego itp.), w świetle dotychczasowego orzecznictwa Trybunału zostanie uznana za niedopuszczalną. Takie stanowisko Trybunału niejednokrotnie kłóci się z dokonywaną przez wnoszących skargi do Trybunału interpretacją wyżej zacytowanego fragmentu art. 6 konwencji (zdaniem wielu skarżących skoro sąd rozpatrzył sprawę z dokonaniem mylnej oceny faktów i dowodów lub z naruszeniem przepisów prawa, oznacza to że niesprawiedliwe rozpatrzył sprawę), co jest jednym z powodów, dla których od 95 do 99% wnoszonych co roku skarg do Trybunału jest uznawanych przez Trybunał za niedopuszczalne i skargi te są odrzucane bez możliwości zaskarżenia (decyzja o niedopuszczalności skargi jest ostateczna).
Trybunał karał Polskę najczęściej za trwające latami procesy sądowe i tymczasowe aresztowania. Na 87 przegranych w 2010 spraw ponad 70 dotyczyło naruszenia praw do wolności i uczciwego procesu sądowego oraz przewlekłości postępowań.
Skargę wnosi się bezpłatnie. Trybunał rozpoznaje sprawy bez pobierania opłat sądowych. Nie jest wskazane osobiste stawiennictwo skarżącego w Trybunale. Postępowanie we wstępnej fazie ma charakter pisemny. Na etapie składania wstępnej skargi (na formularzu skargi) skarżący nie musi być reprezentowany przez prawnika (natomiast jeśli Trybunał uzna skargę za dopuszczalną pełnomocnik prawny musi zostać wyznaczony, a korespondencja z Trybunałem od tego momentu co do zasady powinna być prowadzona w języku angielskim lub francuskim). Trybunał nie zasądza zwrotu kosztów sporządzenia wstępnej skargi przez prawnika. Nadsyłanych dokumentów nie należy zszywać bądź w inny sposób oprawiać. Dokumenty nadesłane do Trybunału nie zostaną zwrócone. Trybunał może zezwolić na zachowanie anonimowości tylko w wyjątkowych i należycie uzasadnionych wypadkach. Nie należy do Trybunału przesyłać żadnych przedmiotów (w tym dokumentów innych niż papierowe) bez wcześniejszego uzgodnienia z Kancelarią Trybunału. Ze względów bezpieczeństwa wszelkie przedmioty przesyłane do Trybunału bez wyraźnej prośby Kancelarii zostaną niezwłocznie zniszczone wraz z listem przewodnim.
2 grudnia 2011 Trybunał uruchomił elektroniczny formularz umożliwiający potencjalnym skarżącym sprawdzenie dopuszczalności skargi. Ten nowy instrument nie pozostaje jednak bez kontrowersji, dlatego zgodnie ze wskazówkami samego ETPC, formularz nie ma mocy wiążącej i niczego jeszcze nie przesądza.
Postępowanie przed Europejskim Trybunałem Praw Człowieka.
Jeśli skarga spełnia warunki dopuszczalności, to można ją wysłać (najlepiej na formularzu urzędowym) pod adres Trybunału:
Europejski Trybunał Praw Człowieka
Rada Europy
67075 Strasbourg Cedex
Francja
Badanie dopuszczalności skargi.
Skarga badana jest na początku z punktu widzenia jej dopuszczalności. Analizowane jest, czy spełnia ona wszystkie konieczne wymogi (tzw. przesłanki dopuszczalności skargi). Jeżeli skarga nie spełnia jakichś wymogów, to zostanie odrzucona (uznana za niedopuszczalną) decyzją sędziego zasiadającego jednoosobowo (do 1 czerwca 2010 była to kompetencja Komitetu złożonego z 3 sędziów) lub izby, do której została skierowana. Uznanie skargi za niedopuszczalną może nastąpić na każdym etapie jej rozpoznawania i jest to decyzja ostateczna – nie można się od niej w żaden sposób odwołać (definitywnie kończy ona postępowanie w danej sprawie).
Próba ugody.
Jedynie więc po uznaniu skargi za dopuszczalną izba może przystąpić do jej merytorycznego badania. W trakcie postępowania przed Trybunałem, izba powinna zachęcać strony do pojednania, do polubownego załatwienia sprawy. Nie chodzi tu tylko o formalny wymóg, który ma być spełniany celem przejścia do dalszych etapów procedury. Chodzi o rzeczywisty obowiązek zachęcania stron w sporze do załagodzenia go z korzyścią dla ich obu oraz w duchu poszanowania praw człowieka. Z uwagi na zapewnienie maksimum skuteczności postępowanie w tej fazie jest poufne.
Merytoryczne rozpatrzenie skargi.
Jeśli nie osiągnięto polubownego rozwiązania sporu, to izba Trybunału będzie kontynuować badanie skargi co do jej istoty. Strony postępowania (skarżący i państwo) zostaną zobowiązane do przedstawienia w konkretnym terminie swoich memoriałów i innych dokumentów popierających ich argumentację. W tym czasie dokonuje się również sprawdzanie stanu faktycznego powołanego w skardze (w tym celu izba może przeprowadzić dochodzenie). Gdy sędziowie już zapoznają się z tak zebranymi informacjami może (nie musi) nastąpić ustna faza postępowania – rozprawa przed Trybunałem. Biorą w niej udział przedstawiciele obu stron będących w sporze. Rozprawa jest dość sformalizowana. Strony zabierają głos według porządku ustalonego przez przewodniczącego izby. W trakcie rozprawy sędziowie mogą zadawać stronom dodatkowe pytania, aby bliżej wyjaśnić interesujące ich szczegóły ze stanu faktycznego lub prawnego sprawy.
Narada sędziowska. Wyrok.
Po zakończeniu rozprawy sędziowie zbierają się na naradę. Narada sędziowska jest poufna, jej przebieg nie jest komunikowany na zewnątrz. Po dyskusjach w swym gronie, sędziowie ostatecznie przyjmują tekst orzeczenia większością głosów. Sędzia niezgadzający się z wyrokiem większości może złożyć tzw. zdanie odrębne. Wyrok (orzeczenie) obejmuje trzy zasadnicze części: opisanie stanu faktycznego sprawy, przedstawienie argumentów prawnych uzasadniających treść trzeciej części, czyli sentencji wyroku. Obowiązek wykonania orzeczenia spoczywa na rządzie pozwanego państwa – powinno ono złożyć informację w tej sprawie Komitetowi Ministrów Rady Europy, który, w razie konieczności, może uchwalić rezolucję wzywającą państwo do postępowania zgodnego z wyrokiem Trybunału.

</doc>
<doc id="160649" url="https://pl.wikipedia.org/wiki?curid=160649" title="Helloween">
Helloween

Helloween – niemiecki zespół muzyczny grający europejski speed metal, melodic metal, power metal i heavy metal.
Historia zespołu.
Początek.
Historia Helloween rozpoczęła się w 1979 roku, wraz z istnieniem zespołu Gentry, w którym grali Kai Hansen i Piet Sielck. W kolejnych latach do zespołu dołączyli: Ingo Schwichtenberg (perkusja) oraz Markus Grosskopf (gitara basowa). Doszło wtedy do zmiany nazwy zespołu na IronFist. Kolejną personalną zmianą było odejście po kilku latach wspólnego grania Pieta Sielcka. Zastąpił go Michael Weikath, który opuścił swój wcześniejszy zespół Powerfool. W tym momencie, za sprawą Ingo, zespół zmienił nazwę na "HELLOWEEN".
Pierwsze nagrania.
W 1984 roku Helloween nagrał dwie piosenki na kompilację "Death Metal". Były to: "Oernst To Life" autorstwa Weikatha oraz "Metal Invaders". Kolejnym krokiem do kariery był rok 1985, kiedy to zespół nagrał swój pierwszy album zatytułowany "Helloween" (zwany również "The Mini LP" ze względu na to, że zawiera tylko 5 piosenek). Jeszcze w tym samym roku zespół wydał swój długogrający album "Walls Of Jericho", który odniósł sukces na rynku.
Era Kiske.
Kai Hansen, który na pierwszej płycie, oprócz gry na gitarze, pełnił obowiązki wokalisty stwierdził, że ciężko mu pogodzić te dwie funkcje. W wyniku poszukiwań wokalisty do zespołu dołączył Michael Kiske (wcześniej ILL Prophecy). Z nowym członkiem zespół chciał nagrać dwupłytowy album, ale wytwórnia Noise nie zgodziła się na to. Dlatego w 1987 roku powstała pierwsza część albumu "Keeper of the Seven Keys Part 1", do promocji której został wydany winylowy singel "Future World". Płyta przyniosła zespołowi sukces. Między innymi muzycy zostali zaproszeni na duży tour po Stanach Zjednoczonych organizowany przez MTV. Rok później Helloween wydał drugą część albumu "Keeper of the Seven Keys Part 2". Płytę promowały dwa single: "Dr. Stein" oraz "I Want Out". Po kolejnym sukcesie muzycy udali się w trasę koncertową Pumpkin Fly Free Tour, podczas której zarejestrowany został koncert w Szkocji. Wydano go w trzech różnych wersjach. Podstawowa to "Live in the UK", japońska - "Keepers Live", a amerykańska - "I Want Out Live".
Kłopoty.
W tym okresie z zespołu odszedł jeden z jego założycieli – Kai Hansen. Przyczyny odejścia początkowo były nieznane. Z biegiem czasu wyszło na jaw, że związane ono było z kłótnią, jaka zaszła między Kaiem a Michaelem Weikathem. Na miejsce późniejszego twórcy Gamma Ray do zespołu dołączył Roland Grapow.
Kolejnym problemem, tuż przed wydaniem kolejnej płyty Helloween było bezprawnie zerwanie przez zespół kontraktu z wytwórnią Noise, aby przejść pod skrzydła EMI. Na skutek wyroku sądowego zespół nie mógł wydać nowej płyty aż do 1992 roku, kiedy to doszło do porozumienia pomiędzy zaangażowanymi stronami. Dzięki temu w marcu fani mogli się już cieszyć z kolejnego wydawnictwa Helloween – płyty "Pink Bubbles Go Ape". Do tej pory trwają spory na temat ocen tego albumu. Wiele osób podkreśla jego oryginalność i nowatorstwo, inni wskazują na odejście od stylu zaprezentowanego na dwóch wcześniejszych wydawnictwach i podążanie w zupełnie innym kierunku. Szybko nagrano następny album, "Chameleon", wydany w 1993 roku, nie przyniósł zespołowi kolejnego sukcesu. Wręcz przeciwnie – album został chłodno przyjęty wśród fanów, gdyż płyta miała charakter raczej rockowy niż metalowy.
Nowy wokalista.
Dla Michaela Kiskego był to ostatni projekt zrealizowany wraz z Helloween. Także tym razem dał o sobie znać Michael Weikath, który wyrzucił swojego imiennika z zespołu. Na jego miejsce przyszedł Andi Deris grający dotychczas w zespole Pink Cream 69.
Śmierć Schwichtenberga.
Jednym z najtragiczniejszych wydarzeń w historii grupy była choroba i tragiczna śmierć perkusisty Ingo Schwichtenberga. Podczas trasy koncertowej promującej płytę "Chameleon" Ingo często sięgał po różne używki, co uniemożliwiało mu grę. W związku z tym został on odsunięty od zespołu, a na jego miejsce zatrudniono młodego perkusistę – Nabiego, z którym dokończono trasę koncertową. Ingo w tym czasie udał się na badania, które wykazały, że cierpi on na schizofrenię. Nie mogąc pogodzić się z chorobą w marcu 1995 roku popełnił samobójstwo, rzucając się pod pociąg metra w Hamburgu.
Odrodzenie.
Zespół w odmienionym składzie (ostatecznie za perkusją zasiadł Uli Kusch, były muzyk Gamma Ray) rozpoczął od mocnego uderzenia. W połowie 1994 roku Helloween wydał swoją kolejną płytę "Master of the Rings". Płyta została bardzo dobrze przyjęta przez krytyków i fanów. Rok później, dokładnie w Halloween, album miał swoją premierę w Stanach Zjednoczonych, co oznaczało wyjście zespołu z kryzysu oraz powrót do korzeni. Dwa lata po sukcesie (1996) "Master of the Rings" Helloween wydają niezwykłą płytę "The Time of the Oath". Jest to album koncepcyjny, inspirowany przepowiedniami Nostradamusa. Na pomysł jego nagrania wpadł Andi Deris. Album był dedykowany zmarłemu tragicznie Ingo Schwichtenbergowi. Według wielu ta płyta to zdecydowany powrót do tego, co w Helloween najlepsze. Powstały wtedy takie utwory jak "Power" (grany na większości koncertów), czy też monumentalne, a zarazem tytułowe dzieło "The Time of the Oath". Po komercyjnym sukcesie płyty zespół wyrusza w trasę koncertową, na której nagrywa swój drugi koncertowy album w historii - "High Live". Wśród ogólnie przyjętej opinii jest on uważany za słaby, krytykuje się głównie słabą formę wokalną Derisa. W 1998 roku Helloween raczy fanów kolejnym wydawnictwem. Tym razem jest to studyjny album "Better Than Raw", który odnosi komercyjny sukces. Na uwagę zasługuje utwór "Laudate Dominum" w całości napisany po łacinie. Niewątpliwie, co podkreślał w wielu wywiadach Michael Weikath, był to ukłon w stronę fanów z Ameryki Łacińskiej. Zespół, podczas trasy koncertowej promującej album, nie ominął Polski, dzięki czemu Polscy fani mieli możliwość podziwiać Helloween na żywo. Zespół był supportem podczas koncertu Black Sabbath w katowickim Spodku. Rok 1999 to 15-lecie istnienia Helloween. Mimo że muzycy skupili się na wydawaniu solowych kompozycji w tym czasie, to jednak znaleźli oni czas na wydanie jubileuszowego albumu. Postawiono na przeróbkę popowych i rockowych piosenek na brzmienia dobrze znane fanom metalu. Powstała płyta "Metal Jukebox", na której znalazły się covery między innymi: Beatlesów, ABBY, Scorpions, czy też Deep Purple. Jednocześnie tą produkcją zespół zakończył współpracę z Castle Communication i przeszedł pod skrzydła Nuclear Blast. Pierwszym albumem, jaki powstał w wyniku współpracy z nową wytwórnią był "The Dark Ride". Jest to zdecydowanie najmroczniejsza i najcięższa płyta zespołu.
Kolejne spory.
Podczas trasy koncertowej ujawniło się nieporozumienie między członkami zespołu, w wyniku którego Roland Grapow i Uli Kush zmuszeni byli odejść. Rozpoczęły się poszukiwania nowego perkusisty oraz gitarzysty. Ostatecznie do zespołu dołączyli: Sascha Gerstner oraz Stefan Schwarzmann, który zastąpił chorego Marka Crossa. W tym składzie Helloween w 2003 roku nagrali album: "Rabbit Don't Come Easy". W wielu wywiadach członkowie Helloween podkreślali, że ta płyta to powrót do wesołego Helloween i do bardziej przyjaznego wizerunku dyni. Na płycie widać, że w zespole zaszły personalne zmiany, a piosenki nie brzmią już tak mrocznie. Trasa koncertowa objęła również Polskę, zespół odwiedził Kraków 30 listopada, gdzie dali show w hali krakowskiej Wisły.
Współczesność.
W 2005 roku doszło do kolejnej zmiany personalnej. Za perkusją zamiast Schwarzmanna zasiadł Dani Loeble. Oficjalnym powodem odejścia Schwarzmana były rozbieżności muzyczne. W tym samym roku, już z nowym członkiem, zespół wydał płytę "Keeper of the Seven Keys - The Legacy" i wyruszył w trasę koncertową, podczas której w listopadzie zagrał dwa koncerty w Polsce. Planowo miały odbyć się trzy - w Krakowie (Klub Studio), w Warszawie (Stodoła) oraz w Szczecinie (został początkowo przeniesiony do Poznania, a w konsekwencji w ogóle się nie odbył ze względu na niską sprzedaż biletów). Nowy album jest kontynuacją historii "klucznika" z płyt Keeper... pt.1 i pt.2. Na początku 2007 r. zespół wydał kolejne wydawnictwo koncertowe "Live In Sao Paulo" w aż trzech wersjach (2CD, 2DVD i limitowanej 2DVD i 2CD).
W październiku 2007 roku ukazał się kolejny album - "Gambling with the Devil". W USA album trafił do sprzedaży 23 października, w Niemczech 3 dni później, a w reszcie Europy 29.
Kolejny album, zatytułowany "7 Sinners" wydany został 31 października 2010 (Halloween). Sami artyści przyznają, że jest to jeden z najcięższych albumów w historii zespołu. Album promowano na trasie koncertowej, zaplanowanej na końcówkę 2010 i początek 2011 roku z fińskim zespołem "Stratovarius" oraz szwedzkim "Avatar"

</doc>
<doc id="160651" url="https://pl.wikipedia.org/wiki?curid=160651" title="Manowar">
Manowar

Manowar – amerykański zespół muzyczny grający heavy/power metal, założony w roku 1980 przez Joeya DeMaio i Rossa Friedmana. Nakład wszystkich wydawnictw grupy przekroczył 30 milionów kopii.
Historia.
Początek.
Historia Manowar rozpoczyna się w roku 1980 z chwilą spotkania Joeya DeMaio oraz Rossa Friedmana w Newcastle City Hall na trasie Black Sabbath "Heaven And Hell". DeMaio pracował wtedy jako technik basowy oraz pirotechnik, a Ross grał na gitarze w zespole Shakin' Street supportującym Black Sabbath. Muzycy kilka miesięcy później spotykali się ponownie, tym razem w celu podjęcia współpracy.
Powstaje Manowar, niedługo potem do zespołu dołączają wokalista Eric Adams oraz perkusista Donnie Hamzik. W 1982 roku zarejestrowany zostaje debiutancki album pt. Battle Hymns. Muzycy prezentują tutaj zarówno szybkie, heavymetalowe utwory, których tematem są głównie sami muzycy, wojna w imię metalu (utwory: "Manowar", "Metal Daze"), jak i podniosłe i utwory pełne patosu ("Battle Hymn"). Gościnnie na albumie wystąpił Orson Welles, który użyczył swego głosu jako narrator w utworze pt. "Dark Avenger".
Trud działalności koncertowej doprowadził do odejścia Donniego Hamzika z grupy. Zastąpił go Scott Columbus, który z przerwami występuje w zespole do 2009 (zmarł 4 kwietnia 2011). Pierwszy album nie odniósł spodziewanego sukcesu komercyjnego, grupa tym samym rozwiązała kontrakt płytowy z Liberty/EMI. Odszkodowanie uzyskane z tytułu zerwanego kontraktu pozwoliło na realizację kolejnego albumu pt. Into Glory Ride (roboczy tytuł brzmiał Symphonies Of Steel), album zdecydowanie cięższy i bardziej podniosły, co osiągnięto m.in. przez wysunięcie perkusji na pierwszy plan. Nowy kontrakt z Megaforce Records (w tym czasie wydawca m.in. Kill ’Em All Metalliki i Fistful Of Metal Anthraxu) został podpisany przez Eric Adamsa, Joey DeMaio, Ross The Boss i Scott Columbus krwią, co później znalazło wielu naśladowców. Wśród nagranych utworów znalazła się pierwsza wersja "Defender" (kolejny utwór z Orsonem Wellesem), jednak ograniczenia objętościowe płyty winylowej spowodowały, że z oficjalnym wydaniem czekano aż cztery lata. Całość promował teledysk do "Gloves Of Metal".
Jednym z marzeń muzyków podczas promocji Into Glory Ride była wizyta w Wielkiej Brytanii, gdzie grupa miała dość liczne grono fanów, jednak dzień przed wyjazdem siostra promotora zespołu zginęła w wypadku samochodowym i tournée zostało odwołane. Pomimo tego wiosną 1984 roku wydany został kolejny album. Hail to England nagrany został dla Geffen Records w kanadyjskim studio, jednocześnie z Sign of the Hammer w ciągu sześciu dni za sumę 15 000 dolarów amerykańskich.
Wrota do kariery.
Po zakończeniu promocji Hail to England zrealizowano kolejny utwór do gotowego już albumu, który ostatecznie stał się też utworem tytułowym. Jesienią 1984 wydano Sign of the Hammer. Kolejny album wydany został dopiero w trzy lata później. Płyta Fighting the World przynosi grupie uznanie zarówno wśród fanów jak i krytyków. Wydawnictwo promowane przez liczne koncerty oraz teledysk do "Blow Your Speakers", piętnujący łatwą muzykę w mediach. Rok 1988 upłynął pod znakiem Kings of Metal. Ten słynny album był wyjątkowy także z tego powodu, że nie powstawał wyłącznie w studio. Muzycy wybrali się do Birmingham w Anglii, by w Katedrze Św. Pawła wraz ze stuosobowym męskim chórem "Canlodir" nagrać "The Crown And The Ring". Po skończeniu nagrań zespół opuścił Ross The Boss. Muzyk zastąpiony został przez byłego członka "Chicago" Davida Shanklea, który został wybrany spośród 150 innych gitarzystów. Zespół zaczął też budować własne studio nagraniowe w Nowym Jorku, nazwane Haus Wanfried po miejscu, w którym żył Ryszard Wagner. W międzyczasie zespół opuścił Scott Columbus, motywując decyzję chorobą syna. Na swoje miejsce polecił Kenny’ego Earla znanego jako Rhino.
W zmienionym składzie grupa zrealizowała kolejny siódmy album pt. The Triumph of Steel, który trafił na 8 miejsce niemieckiej listy przebojów. The Triumph of Steel zawiera najdłuższą kompozycję w historii zespołu, "Achilles: Agony And Ecstasy In Eight Parts", trwającą 28 minut. Ten inspirowany Iliadą Homera utwór opisuje oblężenie Troi z perspektywy wodza Achajów. Jednym z ważniejszych punktów trasy koncertowej był pierwszy występ w Grecji, gdzie Manowar zagrał dla 15 000 fanów na ateńskim Stadionie Pokoju i Przyjaźni. W niemieckim Hanowerze grupa pobiła własny rekord głośności. Dwóch niezależnych specjalistów orzekło, że 10 ton głośników i wzmacniaczy (12 metrów długości i 6,3 wysokości) wydało dźwięk o poziomie natężenia 129,5 dB.
W 1992 roku zespół odwiedził po raz pierwszy Rosję, fragmenty z wizyty grupy w kraju można obejrzeć na pierwszym dokumencie video pt. Secrets of Steel wydanym w 1993. W tym samym roku żeni się i opuszcza grupę David Shankle, na miejsce Rhino zaś powraca Scott Columbus. W 1994 wydane zostają dwie kompilacje utworów. The Hell of Steel zostaje wydane przez Atlantic Records i zawiera utwory m.in. z albumów Fighting the World, Kings of Metal i The Triumph of Steel oraz "Herz Aus Stahl" (niemiecka wersja "Heart Of Steel"), natomiast Anthology jest zbiorem z szerszej ilości albumów.
W 1994 grupę zasilił Karl Logan, którego Joey DeMaio poznał podczas wypadku, który spowodował ten pierwszy. Rozpoczęte tego samego roku nagrania trwały dwa lata. W 1996 ukazuje się Louder Than Hell, promowany przez teledysk do utworu pt. "Return Of The Warlord".
Dzieje najnowsze.
6 lat oczekiwania pomiędzy premierą Louder Than Hell, a Warriors of the World, skróciło wydanie dwóch albumów koncertowych (pt. Hell on Wheels i Hell on Stage) i pierwszej części Hell On Earth, kompilacji wydanej na kasetach VHS i płytach DVD dokumentującej historię grupy.
Zespół zrealizował teledysk do utworu tytułowego po czym wyruszył w trasę koncertową, którą udokumentowano na dwupłytowym wydawnictwie zatytułowanym Fire And Blood. Pierwsza płyta zawiera koncert z Brazylii, druga jest kolejną częścią "Hell On Earth". Pod koniec roku wydany zostaje singel The Dawn of Battle zawierający dwa nowe utwory (tytułowa i "I Believe").
w 2003 roku wydana zostaje trzecia część Hell On Earth, a 25 lipca 2005 w Europie wydany zostaje Hell On Earth IV. W 2006 roku wychodzi singel Sons of Odin. Pod koniec lutego 2007 roku grupa wydała najnowszy album Gods of War, a na początku lipca podwójny album koncertowy Gods of War Live.
W 2009 roku zespół wydał EP (minialbum) zatytułowany Thunder In The Sky. Na płycie podstawowej wśród nagrań znalazła się ballada „Father”. Na drugiej z płyt zespół oddał hołd swoim fanom nagrywając utwór „Father” w piętnastu wersjach językowych, w tym również w języku polskim. W 2010 zostaje wydany Hell on Earth V, Battle Hymns 2011 oraz cover Heaven and Hell zespołu Black Sabbath jako oddanie hołdu w stronę Dio.

</doc>
<doc id="160652" url="https://pl.wikipedia.org/wiki?curid=160652" title="Epitaksja">
Epitaksja

Epitaksja (gr. "epi" + "taxis" = na uporządkowanym) – technika półprzewodnikowa nakładania nowych warstw monokryształu na istniejące podłoże krystaliczne, która powiela układ istniejącej sieci krystalicznej podłoża. Opracował ją w 1957 roku N.N. Sheftal z zespołem. Pozwala ona kontrolować domieszkowanie warstwy epitaksjalnej (zarówno typu "p", jak i "n") i jest to niezależne od domieszkowania podłoża.
Odmianą tej technologii jest epitaksja z wiązek molekularnych, która umożliwia nanoszenie warstw krystalicznych o grubości jednego atomu i stosowana jest w produkcji kropek kwantowych oraz tak zwanych cienkich warstw.
Zjawisko epitaksjalnej krystalizacji lodu na jodkach metali jest wykorzystywane do rozpraszania mgły i wywoływania opadów.

</doc>
<doc id="160661" url="https://pl.wikipedia.org/wiki?curid=160661" title="Rozpad beta">
Rozpad beta

Rozpad beta – sposób rozpadu jądra atomowego zachodzący poprzez oddziaływanie słabe, którego skutkiem jest przemiana nukleonu w inny nukleon, a co za tym idzie, nuklidu w inny nuklid. Wyróżnia się dwa rodzaje tego rozpadu: rozpad β− i rozpad β+. Zawsze przy tym wydzielana jest energia, którą unoszą produkty rozpadu. Część energii może pozostać w jądrze w postaci energii jego wzbudzenia, dlatego rozpadowi beta towarzyszy często emisja promieniowania gamma.
Rozpad β−.
Rozpad β− polega na przemianie jądrowej, w wyniku której neutron zostaje zastąpiony protonem. Oddziaływanie ma miejsce poprzez emisję wirtualnego bozonu pośredniczącego W− oraz zamianę jednego kwarku dolnego neutronu w kwark górny. W− rozpada się następnie na elektron i antyneutrino elektronowe. Cała reakcja przebiega wg schematu:
W wyniku rozpadu beta minus powstaje elektron i antyneutrino elektronowe. Rozpad β− może zachodzić również dla swobodnego neutronu.
Rozpad β+.
Rozpad β+ polega na przemianie protonu w neutron wewnątrz jądra. Reakcji towarzyszy emisja bozonu W+, który rozpada się na pozyton oraz neutrino elektronowe:
gdzie X i Y są jądrami – początkowym i końcowym, A oznacza liczbę nukleonów w jądrze a Z – liczbę protonów w jądrze początkowym.
Rozpad beta plus nie może zajść dla wolnego protonu. Może się on zdarzyć tylko, gdy finalnie jądro będzie miało większą energię wiązania (mniejszą całkowitą energię) niż przed reakcją.
Podwójny rozpad β.
W 1935 roku Maria Goeppert-Mayer przewidziała istnienie procesu podwójnego rozpadu beta, a 1939 roku Wendell H. Furry zaproponował istnienie podwójnego rozpadu beta bez emisji neutrin (tzw. podwójny bezneutrinowy rozpad beta).

</doc>
<doc id="160664" url="https://pl.wikipedia.org/wiki?curid=160664" title="Władysław Chotkowski">
Władysław Chotkowski

Władysław Longin Chotkowski (ur. 15 marca 1843 w Mielżynie, zm. 13 lipca 1926 w Rabce) – polski duchowny katolicki, historyk Kościoła, profesor i rektor Uniwersytetu Jagiellońskiego.
Życiorys.
Pochodził z rodziny szlacheckiej herbu Ostoja, był synem Józefa i Franciszki z Zientkiewiczów. Uczęszczał do gimnazjum w Trzemesznie i gimnazjum św. Marii Magdaleny w Poznaniu. Brał udział w powstaniu styczniowym w oddziale Kazimierza Milęckiego. W latach 1864–1868 studiował w Seminariach Duchownych w Poznaniu i Gnieźnie, w 1868 przyjął święcenia kapłańskie z rąk arcybiskupa Mieczysława Ledóchowskiego. Kontynuował studia na uniwersytecie w Münster, gdzie w 1869 uzyskał licencjat naukowy z teologii na podstawie pracy "Rerum gestarum ecclesiae Ruthenae pars prima". Powrócił do Poznania, gdzie został wikariuszem przy kościele św. Marcina; od 1872 był także dyrektorem konwiktu fundacji Szołdrskiego w Poznaniu. Za prowadzoną działalność patriotyczną został wydalony z Poznania w okresie kulturkampfu (1873).
Od 1881 pozostawał związany z Uniwersytetem Jagiellońskim. Przedstawił pracę "Rozszerzanie protestantyzmu w ziemiach polskich pod rządem pruskim w XVII i XVIII wieku", na podstawie której został mianowany docentem w Seminarium Historii Kościoła. Od 1882 był profesorem zwyczajnym i kierownikiem Katedry Historii Kościoła (do 1910); pełnił funkcję dziekana Wydziału Teologicznego UJ w roku akademickim 1883/1884 oraz rektora w latach 1891–1892. Zasiadał w Radzie Miejskiej Krakowa oraz sprawował mandat deputowanego do Rady Państwa w Wiedniu. W 1900 został członkiem krakowskiej kapituły katedralnej. Słynął jako kaznodzieja, poruszający w kazaniach nie tylko tematy religijne, ale i kwestie polityczne i społeczne; wygłaszał mowy na pogrzebach znakomitości krakowskich. Papież Leon XIII nadał mu tytuł prałata domowego (1890).
W kręgu jego zainteresowań naukowych znajdowały się nowożytna historia Kościoła, historia reformacji oraz edytorstwo. Badał dzieje poznańskiego szkolnictwa jezuickiego w XVI i XVII wieku. Zajmował się dziejami burs studenckich oraz rzemiosła krakowskiego w XV wieku. Przygotowywał kronikę Soboru Watykańskiego I. Przyczynił się po podniesienia znaczenia Seminarium Historii Kościoła UJ, współpracował z czasopismami „Przyjaciel Ludu” (1875–1882) i „Tydzień Katolicki”. Był autorem wielu prac naukowych, opublikował ponadto zbiory mów duszpasterskich ("Kazania w kwestyi socyalnej", 1879; "Kazania o wychowaniu dzieci", 1880) oraz kilka opowiadań i utworów scenicznych.
Został pochowany na Cmentarzu Rakowickim w Krakowie (kwatera PAS LD-zach-grobowiec Kapituły Metropolitarnej).
Wyróżnienia.
Od 1908 był członkiem korespondentem AU. Należał ponadto do Poznańskiego Towarzystwa Przyjaciół Nauk (1874 członek zwyczajny, 1918 członek honorowy) oraz Towarzystwa Naukowego w Toruniu (1902 członek honorowy). Jego uczniem był historyk Kościoła ks. Jan Nepomucen Fijałek. Za pracę "Historya polityczna Kościoła w Galicyi za rządów Maryi Teresy" otrzymał w 1909 nagrodę AU im. Barczewskiego.
W 1923 otrzymał tytuł honorowego doktora teologii Uniwersytet Jana Kazimierza we Lwowie (wyróżniony wówczas w gronie siedmiu weteranów powstania styczniowego).

</doc>
<doc id="160665" url="https://pl.wikipedia.org/wiki?curid=160665" title="Podwójny rozpad beta">
Podwójny rozpad beta

Podwójny rozpad beta – rozpad promieniotwórczy, w którym jądro atomowe w jednym procesie emituje dwie cząstki promieniowania beta.
W 1935 roku Maria Göppert-Mayer przewidziała istnienie procesu podwójnego rozpadu beta. Proces ten można opisać następująco: w jądrze atomu jednocześnie zachodzą dwa procesy rozpadu beta minus, czyli emitowane są dwa wirtualne bozony W−, z których powstaną dwa elektrony i dwa antyneutrina elektronowe. Zachodzi on jedynie w jądrach parzysto-parzystych, czyli posiadających parzystą liczbę obu nukleonów: protonów i neutronów.
Podwójny rozpad beta może być obserwowany w przypadku kilku izotopów, dla których z powodów energetycznych wszystkie inne kanały rozpadu są zabronione lub przynajmniej silnie stłumione. Obliczenia przewidują jednak, że proces ten jest bardzo rzadki. Średni czas życia atomu ze względu na podwójny rozpad beta wynosi około 1018–1028 lat, w zależności od izotopu. Jądro takie może się rozpaść znacznie szybciej w inny sposób, np. przez przemianę α, jak to ma miejsce w przypadku długożyciowego 238U.

</doc>
<doc id="160669" url="https://pl.wikipedia.org/wiki?curid=160669" title="Podwójny bezneutrinowy rozpad beta">
Podwójny bezneutrinowy rozpad beta

Podwójny bezneutrinowy rozpad beta oznaczenie: (0ν2β) lub formula_1 – hipotetyczny proces jądrowy zaproponowany przez G. Racaha i niezależnie przez W. H. Furry’ego, zabroniony w modelu standardowym (MS), jednak przewidywanym przez wiele jego rozszerzeń np. w ramach minimalnego supersymetrycznego modelu standardowego (MSSM). Obserwowanie takiego rozpadu będzie świadczyć o tym, że neutrina są cząstkami Majorany.
W 1937 roku Giulio Racah i w 1938 niezależnie Wendell H. Furry zaproponowali istnienie podwójnego rozpadu beta bez emisji neutrin. W procesie tym, dwa neutrony przemieniałyby się w dwa protony, z emisją dwóch elektronów, ale bez emisji żadnych neutrin. Proces ten mógłby jednak zachodzić wtedy gdyby neutrina miały inne własności niż w modelu standardowym, gdyż istnienie procesu, łamiącego zasadę zachowania liczby leptonowej jest przez ten model zakazane.
Aby formula_1 mógł zajść, muszą być spełnione dwa warunki:
W świetle najnowszych badań masa neutrin nie jest równa zeru, lecz rozpad 0ν2β nie może zajść, gdyż w MS neutrina są cząstkami Diraca, czyli neutrina i antyneutrina są rozróżnialne, oddziałują poprzez prądy lewoskrętne; wtedy neutrina są produkowane jako lewoskrętne, a antyneutrina jako prawoskrętne.
Antyneutrino wyprodukowane podczas rozpadu jednego z neutronów powinno zostać pochłonięte przez bozon W−, wyemitowany przez drugi z neutronów. Zakładamy, że emitowane antyneutrino jest prawoskrętne (jego pęd i spin skierowane są tak samo). Aby mogło być pochłonięte przez W− z drugiego neutronu, musiałoby być lewoskrętne (czyli pęd i spin cząstki powinny mieć przeciwny zwrot). Gdyby neutrina były bezmasowe, tak jak zakłada MS, nie ma żadnej możliwości zmiany skrętności neutrina. Z tego wynika, że przy założeniach MS podwójny bezneutrinowy rozpad beta nie jest możliwy.
Warunek: masa neutrin.
Pozostajemy przy założeniu, że neutrino jest cząstką Diraca, oraz bierzemy pod uwagę tzw. prądy prawe, czyli neutrina będą prawoskrętne, a antyneutrina lewoskrętne.
formula_3
formula_4
Przy tych założeniach masa efektywna neutrina będzie równa zero. Czas życia jądra zależy odwrotnie proporcjonalnie od masy. Jeżeli masa efektywna neutrina jest równa zero, wtedy wyrażenie po prawej stronie jest równe zero. Jeżeli tak, to czas życia jądra zmierza do nieskończoności. Gamma we wzorze to prawdopodobieństwo, że cząstka może się rozpaść. Dla neutrin Diraca proces ten nie będzie możliwy, mimo iż w tym przypadku „pozbywamy” się problemu ze skrętnością emitowanego antyneutrina.
Warunek: natura Majorany.
Zakładamy, że neutrina maja naturę Majorany, czyli neutrino i antyneutrino są nierozróżnialne (są tą samą cząstką). W tym przypadku nie musimy brać pod uwagę rodzaju prądów opisujących oddziaływania. Wystarczy, że neutrino ma masę i jest cząstką Majorany, aby proces podwójnego bezneutrinowego rozpadu beta miał miejsce. Choć neutrino będzie głównie emitowane jako lewoskrętne to istnieje też szansa, że czasami zostanie wyemitowane jako prawoskrętne, co w rezultacie spowoduje, że będzie mogło zostać pochłonięte przez drugi bozon W−.
Proces podwójnego bezneutrinowego rozpadu beta jest jedynym realnym doświadczeniem, który może potwierdzić naturę Majorany neutrin. Potwierdzenie tego faktu byłoby dużym krokiem na drodze uogólniania Modelu Standardowego cząstek elementarnych.
Eksperymenty.
Badania nad podwójnym bezneutrinowym rozpadem beta prowadzi m.in. Narodowe Laboratorium Gran Sasso we Włoszech. W 2001 roku zespół pracujący przy eksperymencie Heidelberg-Moskwa ogłosił, że dokonał obserwacji takiego rozpadu. Wynik ten nie został potwierdzony przez inne grupy badaczy.
Nowszym eksperymentem poszukujący tego procesu, również prowadzonym w Gran Sasso, jest GERDA (ang. "GERmanium Detector Array", „sieć detektorów germanowych”). Podobnie jak w doświadczeniu Heidelberg-Moskwa, obserwowane są podwójne rozpady beta jąder . W 2013 roku przyniósł on silne ograniczenie na ten proces: w przeciągu dwóch lat obserwacji nie zarejestrowano rozpadu bezneutrinowego, co oznacza, że czas życia jąder germanu-76 ze względu na ten proces jest dłuższy niż 2,1 lat. Układ pomiarowy składał się z kryształów germanu zanurzonych w czystym ciekłym argonie, otoczonym osłoną z miedzi, umieszczoną w dziesięciometrowej średnicy zbiorniku czystej wody, znajdującym się w kopalni pod 1400 m skał.

</doc>
<doc id="160671" url="https://pl.wikipedia.org/wiki?curid=160671" title="Ignacy Chrzanowski">
Ignacy Chrzanowski

Ignacy Chrzanowski (ur. 5 lutego 1866 w Stoku, zm. 19 stycznia 1940 w Sachsenhausen) – polski historyk literatury, profesor Uniwersytetu Jagiellońskiego. Ojciec bł. Hanny Chrzanowskiej.
Życiorys.
Pochodził z rodziny ziemiańskiej, był synem Bolesława i Heleny z Dmochowskich; dalekie kuzynostwo łączyło go z Joachimem Lelewelem i Henrykiem Sienkiewiczem. Uczęszczał do V gimnazjum w Warszawie (1876–1883), następnie studiował filologię, filozofię i historię na Cesarskim Uniwersytecie Warszawskim (1883–1888) i Wrocławskim (1890–1891); uzupełniał studia w Berlinie i Paryżu (1891–1894). Od 1894 pracował na stanowisku nauczyciel historii literatury, historii Polski i języka polskiego w szkołach prywatnych w Warszawie. W latach 1895–1898 wykładał język polski w Szkole Handlowej im. Leopolda Kronenberga w Warszawie. Wykładowca Uniwersytetu Latającego. Wykładowca literatury polskiej na Wydziale Humanistycznym Towarzystwa Kursów Naukowych w Warszawie. Publikował i redagował m.in. „Przegląd Pedagogiczny”, „Ateneum”, „Pamiętnik Literacki”. W 1899 ożenił się z Wandą Szlenker. Ich córką była bł. Hanna Chrzanowska.
W 1905 roku był jednym z założycieli Towarzystwa Polskiej Macierzy Szkolnej.
W 1910, mimo braku stopnia doktorskiego, został zatrudniony jako profesor Uniwersytetu Jagiellońskiego i kierownik Katedry Historii Literatury Polskiej (od 1912 I Katedra Historii Literatury Polskiej); o nominacji tej zadecydowały wpływy Henryka Sienkiewicza i opinia Stanisława Tarnowskiego, który wysoko cenił podręcznik Chrzanowskiego "Historia literatury niepodległej Polski" (1906). Chrzanowski prowadził na uniwersytecie wykłady z historii literatury polskiej i źródeł historycznych do literatury polskiej. W 1931 wskutek tzw. reformy jędrzejewiczowskiej został pozbawiony katedry i przeniesiony na emeryturę; kontynuował wykłady na uczelni jeszcze do 1936, mianowany profesorem honorowym.
W pracy naukowej zajmował się literaturą polskiego odrodzenia, oświecenia i romantyzmu, dziejami myśli filozoficznej w literaturze polskiej, kulturą średniowieczną oraz polską literaturą religijną. Dokonał analizy dzieł Marcina Bielskiego "Kronika świata" i "Kronika polska", porównując je z innymi autorami polskimi i zagranicznymi. We wspomnianej pracy "Historia literatury niepodległej Polski" przedstawił własną syntezę historii literatury polskiej w latach 965–1795; "Historia" była początkowo przeznaczona dla szkół średnich, po rozszerzeniu stała się jednym z ważniejszych podręczników akademickich i doczekała się szeregu wydań (w 1971 ukazało się wydanie XV). Zbadał podłoże "Kordiana" Słowackiego. Wykazał rolę Bronisława Trentowskiego jako przedstawiciela, a nie poprzednika pozytywizmu. Badał życie i dorobek Lelewela. W latach 1911–1939 wydał 50 tomów serii „Prace historyczno-literackie”, przygotował także wydanie "Wyboru pism" Zygmunta Kaczkowskiego (1900) w 10 tomach. Domagał się uwzględniania polskiej myśli filozoficznej w badaniach nad historią literatury.
W 1906 został członkiem korespondentem, w 1914 członkiem czynnym AU (PAU); przewodniczył Komisji Historii Filozofii Polskiej AU i Komisji Historii Literatury Polskiej PAU, był członkiem Komisji Języka Polskiego AU oraz dyrektorem Wydziału I akademii. Udzielał się społecznie, w latach 1905-1918 był członkiem Towarzystwa Kursów Naukowych, od 23 V 1906 do 26 VI 1907 także członkiem Zarządu TKN. W 1907 był w gronie członków założycieli Warszawskiego Towarzystwa Naukowego, pełnił funkcję sekretarza Wydziału I TNW. PAU delegowała go do Union Academique Internationale w Brukseli (1926). Należał do Poznańskiego Towarzystwa Przyjaciół Nauk (1899 członek zwyczajny, 1917 członek korespondent, 1927 członek honorowy) i Towarzystwa Naukowego we Lwowie (1921 członek czynny). W 1916 wygłosił serię odczytów z okazji powstania Towarzystwa Literackiego im. Adama Mickiewicza. Został uhonorowany "Księgą pamiątkową ku czci Ignacego Chrzanowskiego" (1936, z okazji 70-lecia urodzin); odebrał doktoraty "honoris causa" UJ (1919) oraz Uniwersytetu Poznańskiego (1938).
W listopadzie 1939 został aresztowany przez Niemców podczas akcji Sonderaktion Krakau. Był więziony w Krakowie, Wrocławiu i w obozie koncentracyjnym Sachsenhausen w Niemczech, gdzie zmarł na zapalenie płuc. Pochowany na Cmentarzu Rakowickim w Krakowie (kwatera XIA-płn-8 (w linii 8 rzędu)).
Do grona jego uczniów zaliczali się m.in. Franciszek Bielak, Wacław Borowy, Roman Brandstaetter, Jan Stanisław Bystroń, Kazimierz Chodynicki, Wincenty Danek, Maria Dłuska, Zenon Klemensiewicz, Julian Krzyżanowski, Tadeusz Lehr-Spławiński, Tadeusz Mikulski, Stanisław Pigoń, Roman Pollak, Mieczysław Rulikowski, Bogdan Suchodolski, Jan Sztaudynger i Kazimierz Wyka.

</doc>
<doc id="160673" url="https://pl.wikipedia.org/wiki?curid=160673" title="Gawriił Ilizarow">
Gawriił Ilizarow

Gawriił Abramowicz Ilizarow, ros. Гавриил Абрамович Илизаров (ur. 15 czerwca 1921 w Białowieży, zm. 24 lipca 1992 w Kurganie) – radziecki ortopeda. Odznaczony Orderem Uśmiechu.
Pomimo początkowych zaległości, młodemu Gawriiłowi szybko udało się nadrobić braki i skończyć szkołę. Następnie rozpoczął naukę w szkole medycznej w Dagestanie, a po jej ukończeniu rozpoczął studia medyczne w Krymskim Instytucie Medycznym. Niemiecki atak na ZSRR sprawił, że cały Instytut został ewakuowany do Kazachstanu, gdzie w 1944 ukończył studia. Następnie został lekarzem regionu kurgańskiego na Syberii. Pomimo że nie był chirurgiem, a jedynie lekarzem rejonowym, zajmował się wówczas leczeniem licznych w tym okresie wojennych urazów. Podczas tej pracy zdobył doświadczenie w leczeniu zaburzeń układu kostnego. 
W 1950 opracował własną metodę stabilizacji zewnętrznej oraz wydłużania i korekcji kształtu kości kończyn opartą na zjawisku osteogenezy dystrakcyjnej, które sam opisał. Wymyślony przez niego system składający się z metalowych pierścieni łączonych ze sobą przy pomocy prętów i mocowanych do kości drutami Kirschnera nosi dziś nazwę aparatu Ilizarowa (opatentował go w 1951). Początkowo metoda nie spotkała się z akceptacją kolegów po fachu. W 1955 Ilizarow został ordynatorem oddziału chirurgicznego w kurgańskim szpitalu, a jego prace zaczęły interesować innych radzieckich ortopedów. Początkowo szersze badania nad nową metodą prowadzono w instytucie w Swierdłowsku (dziś Jekaterynburg). Wyniki były bardzo dobre, jednak odległość między instytutem a miejscem pracy Ilizarowa stwarzała pewne problemy organizacyjne. W związku z tym w 1966 w Kurganie powstało laboratorium będące oddziałem Instytutu Swierdłowskiego, którego kierownikiem został Ilizarow. W 1969 stało się ono częścią Instytutu Ortopedii i Traumatologii w Leningradzie (dziś Sankt Petersburg). Z czasem metody Ilizarowa zostały uznane przez środowiska medyczne ZSRR, zaś instytut ortopedii i traumatologii w Kurganie został jednym z największych szpitali ortopedycznych na świecie. Kariera metody za żelazną kurtyną rozpoczęła się w 1981 we Włoszech. Gawriił Ilizarow zmarł w lipcu 1992.
Został odznaczony m.in. Orderem Lenina oraz Orderem Czerwonego Sztandaru Pracy. Laureat Nagrody Leninowskiej w 1978. Na wniosek radzieckich dzieci został Kawalerem Orderu Uśmiechu.

</doc>
<doc id="160674" url="https://pl.wikipedia.org/wiki?curid=160674" title="Scomber">
Scomber

Scomber – rodzaj morskich ryb okoniokształtnych z rodziny makrelowatych (Scombridae). W języku polskim nazywane są makrelami, ale taką nazwą określane są również gatunki z rodzajów "Scomberomorus" i "Rastrelliger". Makrele mają duże znaczenie gospodarcze, głównie jako ryby konsumpcyjne, cenione z powodu wartości smakowych.
Zasięg występowania.
Morza i oceany strefy tropikalnej, subtropikalnej i umiarkowanej.
Cechy charakterystyczne.
Ryby z tego rodzaju charakteryzują się wąskim, cylindrycznym, wydłużonym, metalicznie połyskującym ciałem, które jest całkowicie pokryte bardzo małymi łuskami o niebiesko-zielonym połysku. Trzon ogonowy jest zaopatrzony w dwa małe kile. Duży otwór gębowy z małymi, stożkowatymi zębami. Linia boczna nie jest widoczna.
Klasyfikacja.
Gatunki zaliczane do tego rodzaju:
"Scomber colias" był uznawany przez pewien czas za synonim "S. japonicus", stąd spotykane w literaturze zapisy: "makrela kolias", "kolias" jako "S. japonicus".

</doc>
<doc id="160675" url="https://pl.wikipedia.org/wiki?curid=160675" title="Channa argus">
Channa argus

Channa argus – gatunek słodkowodnej, drapieżnej ryby okoniokształtnej z rodziny żmijogłowowatych (Channidae). Poławiany jako ryba konsumpcyjna. Spotykany w akwariach publicznych. W 2018 został uznany jednym z ośmiu gatunków inwazyjnych stanowiących największe zagrożenie dla bioróżnorodności i ekosystemów w Europie.
Występowanie.
Naturalnie występuje w rzece Jangcy we wschodnich Chiny, w rzece Amur we wschodniej Rosji i Chinach oraz w rzekach Półwyspu Koreańskiego. Introdukowana w wielu krajach. Może przebywać w wodzie od 4°C do 22°C.
Opis.
Dojrzałe osobniki osiągają do 1 m długości oraz 8 kg masy ciała. 
Szczególną cechą wężogłowów jest zdolność tolerowania niskich stężeń tlenu w wodzie oraz przemieszczania się po lądzie (poza wodą) przez krótki okres. W USA w latach 2002–2004 znaleziono je w naturalnych zbiornikach wodnych, co spowodowało obawy, iż zawleczone "Channa argus" wyprą inne gatunki ryb i spowodują ekologiczną katastrofę.
Rozmnażanie.
Dojrzałość płciową osiąga około 3 roku życia. Ich tarło trwa od czerwca do lipca. Samica składa około 50 tysięcy jaj, które inkubują się 2 dni. Samiec pilnuje jaj oraz narybku po wykluciu. 

</doc>
<doc id="160677" url="https://pl.wikipedia.org/wiki?curid=160677" title="Franciszek Marczykiewicz">
Franciszek Marczykiewicz

Franciszek Marczykiewicz (ur. 1 marca 1820 w Więcławicach koło Krakowa, zm. 2 sierpnia 1848 w Krakowie) – polski lekarz, doktor medycyny i chirurgii.
Był synem parobka Walentego i Jadwigi ze Strzałków. W 1839 podjął w Krakowie studia medyczne, utrzymując się z udzielania prywatnych lekcji. 23 stycznia 1847 uzyskał stopień doktora medycyny; jego praca "Hidrografia miasta Krakowa i jego okręgu", w której przedstawił analizę wartości wód lekarskich, zdobyła nagrodę Wydziału Lekarskiego Uniwersytetu Jagiellońskiego i ukazała się drukiem w 1847. 4 października t.r. uzyskał również stopień doktora chirurgii i został zastępcą adiunkta katedry akuszerii teoretycznej i praktycznej oraz Kliniki Położniczej i Dzieci; jego przełożonym zarówno w katedrze jak i klinice był prof. Józef Kwaśniewski. Marczykiewicz zmarł po rocznej pracy w zawodzie lekarza.
Źródła:

</doc>
<doc id="160680" url="https://pl.wikipedia.org/wiki?curid=160680" title="Ernest Walton">
Ernest Walton

Ernest Thomas Sinton Walton (ur. 6 października 1903 w Dungarvan, Waterford, zm. 25 czerwca 1995 w Belfaście) – irlandzki fizyk, w roku 1951 został, wspólnie z Johnem Cockcroftem, laureatem Nagrody Nobla w dziedzinie fizyki za pionierskie prace związane z przekształceniem jąder atomowych za pomocą sztucznie przyspieszanych cząstek.
W latach 1946–1974 był profesorem fizyki na uniwersytecie w Dublinie. W okresie 1927–1934, jako uczeń E. Rutherforda w Laboratorium Cavendisha w Cambridge, prowadził badania w zakresie reakcji jądrowych. W roku 1932 E.T. Sinton i J.D. Cockcroft zbudowali akcelerator cząstek – nazwany akceleratorem Cockcrofta-Waltona – w którym przeprowadzili pierwszą reakcję jądrową wywołaną sztucznie przyspieszonymi protonami.

</doc>
<doc id="160683" url="https://pl.wikipedia.org/wiki?curid=160683" title="Courier (krój pisma)">
Courier (krój pisma)

Courier – nieproporcjonalny (o stałej szerokości) krój pisma, podobny do krojów używanych w maszynach do pisania. Została ona zamówiona w latach pięćdziesiątych przez IBM do użycia w maszynach do pisania tej firmy. Firma IBM nie zdecydowała się na opatentowanie tego kroju czcionki i wkrótce po jego pojawieniu się został on skopiowany przez innych producentów i stał się nieoficjalnym standardem. Font "Courier New", zastosowany po raz pierwszy w Windows 3.x, aż do Windows XP był głównym fontem maszynowym systemu Windows; zastąpiony został dopiero fontem Consolas w Windows Vista.
Przykład.
Jeżeli na Twoim komputerze zainstalowana jest czcionka "Courier" lub "Courier New", poniższy paragraf wyświetlony jest tym krojem pisma:

</doc>
<doc id="160684" url="https://pl.wikipedia.org/wiki?curid=160684" title="Wandelia">
Wandelia

Wandelia, kandyra, karnero ("Vandellia cirrhosa") – gatunek słodkowodnej pasożytniczej ryby sumokształtnej z rodziny Trichomycteridae.
Zasięg występowania.
Występuje w dorzeczu Amazonki i Orinoko.
Charakterystyka.
Wydłużone, pozbawione łusek ciało przypominające kształtem węgorza osiąga długość od kilku do kilkunastu centymetrów, przy grubości kilku milimetrów. Otwór gębowy wyposażony w ostre zęby. Płetwa grzbietowa bez promieni twardych (kolców). Krótkie, ostre kolce na pokrywach skrzelowych są skierowane do tyłu. Ubarwienie od przezroczystego do żółtawego. Przejrzystość ciała i rozmiary sprawiają, że jest słabo widoczna w wodzie.
Wandelia pasożytuje na skrzelach dużych ryb. Wpływa pod pokrywę skrzelową zaatakowanej ryby wykorzystując uchylenie pokrywy w czasie wypychania wody z komory skrzelowej, a następnie utwierdza się na łuku skrzelowym za pomocą licznych kolców skierowanych ostrzami do tyłu. Żywi się krwią przepływającą przez skrzela. Czas potrzebny na nasycenie się krwią waha się od 30-145 s. Poza okresem żerowania zagrzebuje się w piaszczystym dnie.
Mity czy fakty?
"Vandellia cirrhosa" zyskała złą sławę ryby wpływającej do dróg moczowych ludzi zanurzonych w wodzie. Cieszy się szczególnie złą sławą wśród tubylców.
W publikacjach naukowych i popularnych, a także w mediach (m.in. Animal Planet) pojawiły się informacje o rybie, "która jest jedynym kręgowcem-pasożytem człowieka". Encyclopaedia Britannica w haśle "candiru" umieściła zapis: "Niekiedy również się zdarza, że atakuje ludzi i znana jest za przedostawanie się do cewki moczowej kąpiących się zwierząt."
Zdarzają się przypadki, gdy kandyra wpływa do dróg moczowych dużych ssaków, w tym również ludzi oddających mocz w wodzie. Kierująca się "pod prąd" wypływającego moczu ryba dostaje się do cewki moczowej i wpada w pułapkę, z której nie ma możliwości wydostania się z powodu ostrych kolców. Ryba ginie, ale usunąć ją można wyłącznie operacyjnie.
Prawdopodobnie kandyrę przyciąga zapach mocznika zawartego w moczu i po jego "strumieniu" kierują się do otworu, tak jak to robią dostając się pod wieczko skrzelowe atakowanych ryb. Wydalana ze skrzeli woda zawiera niewielkie ilości mocznika. Zdarzenia takie są na tyle rzadkie, że traktowane są jako przypadkowe, a ryba nie pasożytuje w drogach moczowych, ponieważ ginie uduszona – z braku tlenu. Nie odnotowano również zgonów pacjentów zaatakowanych przez "Vandellia cirrhosa".

</doc>
<doc id="160685" url="https://pl.wikipedia.org/wiki?curid=160685" title="Helvetica">
Helvetica

Helvetica – jeden z najpopularniejszych proporcjonalnych jednoelementowych krojów pisma. Opracowany został pierwotnie jako czcionka przez Maxa Miedingera w 1957 r. dla firmy Haas’sche Schriftgießerei ze Szwajcarii. Nazwa kroju pochodzi od słowa Helwecja, rzymskiej nazwy obecnych terenów Szwajcarii.
Krój doczekał się bardzo wielu modyfikacji przez innych projektantów, szczególnie pod postacią czcionek komputerowych, czyli fontów. M.in. krój Arial, który jest rozpowszechniany z systemami operacyjnymi Microsoft Windows oraz Mac OS ma taką samą szerokość jak Helvetica, a różni się od niej jedynie w kilku szczegółach – najwyraźniej różnicę widać w wielkich literach „R” i „G” oraz na „ogonku” (lub jego braku) w małej literze „a”. Jeszcze bardziej podobny do Helvetiki jest popularny krój Swiss 721 firmy Bitstream, w którym jedynymi odstępstwami są bardzo lekko zmienione proporcje poszczególnych kresek tworzących znaki. Wśród popularnych fontów, do najbardziej podobnych krojów należy również Nimbus Sans, będący m.in. jednym z podstawowych fontów X Window.

</doc>
<doc id="160687" url="https://pl.wikipedia.org/wiki?curid=160687" title="Desiderius Erasmus">
Desiderius Erasmus



</doc>
<doc id="160688" url="https://pl.wikipedia.org/wiki?curid=160688" title="Louis de Saint-Just">
Louis de Saint-Just

Antoine Louis Léon de Richebourg de Saint-Just, zwany Saint-Just (ur. 25 sierpnia 1767 w Decize, Nièvre, zm. 28 lipca 1794 w Paryżu) – jeden z czołowych przywódców rewolucji francuskiej, bliski współpracownik Maksymiliana Robespierre’a.
Słynął z bezwzględnego terroru, stosowanego zarówno wobec przeciwników rewolucji, jak i innych rewolucjonistów (m.in. sporządził raport, który doprowadził do aresztowania, skazania i stracenia Dantona). Zwany z powodu tej bezwzględności i olśniewającej ponoć urody „Aniołem śmierci” lub „Archaniołem Terroru”. Przez niektórych ludzi ze swej epoki był również nazywany „Świętym Janem – Mesjaszem Ludu”, „Gwiazdą Rewolucji”.
Życiorys.
Urodzony w zamożnej rodzinie. Po śmierci ojca, Louisa Jeana de Saint-Just de Richebourga (oficera kawalerii francuskiej odznaczonego Orderem św. Ludwika) w 1777 r., był wychowywany przez matkę - Marie-Anne Robinot. W wieku 19 lat, po nieudanym związku z Theresą Gelle, córką miejscowego bogacza, uciekł z domu do Paryża, gdzie został aresztowany. Podczas pobytu w ośrodku poprawczym napisał poemat pt.: "L'Organt", w którym dosadnie krytykował zarówno monarchię, jak i papiestwo. Poemat ów wydano następnie drukiem. Po wyjściu na wolność z zakładu w 1787 r. odbył studia prawnicze w Reims, a następnie został asystentem u prokuratora. Po wybuchu rewolucji działał w swoim regionie, był oficerem Gwardii Narodowej, korespondował z Maksymilianem Robespierre i Kamilem Desmoulins. Jako przedstawiciel swojego regionu brał udział w eskorcie króla Ludwika XVI po jego nieudanej ucieczce.
Należał do stronnictwa politycznego jakobinów. Najmłodszy deputowany do Konwentu Narodowego, zdobył sławę swoim przemówieniem w czasie procesu króla. Saint-Just wygłosił wówczas wielką mowę za egzekucją, uzasadniając, iż Ludwik XVI musi zginąć, gdyż jest tyranem z racji samego faktu bycia dynastycznym władcą państwa. Angażował się następnie w rewolucyjne projekty stworzenia nowego człowieka, pisząc m.in. książkę o modelu edukacji w państwie republikańskim i rozprawę "L'esprit de la Revolution et de la Constitution de France" (pol. "Duch rewolucji i konstytucji francuskiej"). Jego druga książka, zatytułowana "Instytucje Republikańskie", nie została ukończona. Był członkiem Komitetu Ocalenia Publicznego i komisarzem Konwentu na prowincji. Działalność propagandową prowadził głównie w świeżo tworzonej rewolucyjnej armii francuskiej walczącej z Prusami. Wielokrotnie dawał żołnierzom przykład nie tylko osobistej odwagi, lecz także bezwzględności wobec dezerterów i chwiejnych politycznie.
Poniekąd słusznie oskarżany o zainspirowanie wielkiego terroru (czerwiec – lipiec 1794 roku), został aresztowany 27 lipca („przewrót 9 thermidora”) i zgilotynowany wraz z Robespierre'em następnego dnia, w 114 dni po śmierci Dantona.

</doc>
<doc id="160689" url="https://pl.wikipedia.org/wiki?curid=160689" title="Samiec">
Samiec

Samiec (organizm męski, ♂) – osobnik płci męskiej. Jest to organizm zwierzęcy, który wytwarza ruchliwe komórki rozrodcze - plemniki. U ssaków płeć męska jest determinowana obecnością chromosomu Y, podczas gdy brak tego chromosomu warunkuje płeć żeńską; jeśli jednak obecny na nim gen SRY jest nieaktywny, organizm wykształca cechy typowo żeńskie (zespół Swyera).
Oznaczany jest symbolem Marsa.
Powszechnie akceptowanym symbolem używanym do reprezentowania płci męskiej jest ♂ (Alt codes: Alt+11).

</doc>
<doc id="160692" url="https://pl.wikipedia.org/wiki?curid=160692" title="Vanessa Williams">
Vanessa Williams

Vanessa Lynn Williams (ur. 18 marca 1963 w Bronx) – amerykańska aktorka, piosenkarka i autorka tekstów piosenek. Od 2007 posiada gwiazdę na Hollywoodzkiej Alei Gwiazd.
Życiorys.
Wczesne lata.
Urodziła się w nowojorskim Bronx, w stanie Nowy Jork, jako córka Afroamerykanki Helen Tinch i Mulata Miltona Williamsa. Jej rodzice byli nauczycielami muzyki w liceum, zaszczepili jej miłość do sztuki od najmłodszych lat, a jej zainteresowania artystyczne skłoniły ją do studiowania teatru muzycznego na studiach.
Dorastała w klasie średniej wraz z młodszym bratem Chrisem w Millwood, w stanie Nowy Jork. Uczyła się gry na fortepianie i rogu. W 1981 otrzymała stypendium z Uniwersytetu Syracuse w nowojorskim Syracuse.
Kariera.
W 1983 zdobyła tytuł Miss Nowego Jorku i następnie startowała do wyborów Miss Ameryki w Atlantic City. W dniu 17 września 1983 roku była pierwszą czarnoskórą Amerykanką, która zwyciężyła w konkursie Miss Ameryki, lecz gdy ujawniono jej zdjęcia z 1982 w negliżu dla magazynu „Penthouse”, 24 lipca 1984 roku została zmuszona do oddania korony najpiękniejszej Amerykanki.
Swoją karierę ekranową zapoczątkowała gościnnym udziałem w serialach: NBC "Partnerki w kryminale" ("Partners in Crime", 1984) z Loni Anderson, ABC "T.J. Hooker" (1986) z Williamem Shatnerem i Heather Locklear oraz sitcomie ABC "Statek miłości" ("The Love Boat", 1986) z Tedem McGinleyem i Teri Hatcher. W 1985 zadebiutowała na Broadwayu w musicalu "One Man Band", a dwa lata później trafiła na kinowy ekran w komedii romantycznej "Podrywacz artysta" ("The Pick-up Artist", 1987) u boku Roberta Downeya Jr., Dennisa Hoppera, Danny’ego Aiello i Harveya Keitela.
Brała udział w reklamach RadioShack, paski wybielające zęby Crest, kosmetyki Proactiv Solution i L’Oréal.
Jej debiutancki album, "The Right Stuff" (1988), wzmocnił jej rosnącą karierę muzyczną, status złotej płyty, zdobył trzy nominacje do Grammy oraz szacunek dla branży rozrywkowej. Jej drugi album, "The Comfort Zone" (1991), okazał się jeszcze bardziej udany i, podobnie jak kolejna płyta "The Sweetest Days" (1994), zdobyły status platynowej. Pod koniec lat 90. Vanessa Williams była prawdziwą popową księżniczką z przebojami takimi jak „Save the Best for Last”, „Dreamin” i „Colors of the Wind” („Kolorowy wiatr”) pochodzący z filmu animowanego "Pocahontas" (1995).
Zagrała w dramacie sci-fi "Harley Davidson i Marlboro Man" ("Harley Davidson and the Marlboro Man", 1991) z Mickeyem Rourke, Donem Johnsonem i Danielem Baldwinem, sitcomie NBC "Bajer z Bel-Air" ("The Fresh Prince of Bel-Air", 1992) z Willem Smithem.
W 1994 za rolę w musicalu Freda Ebba na podstawie powieści Manuela Puiga "Pocałunek kobiety pająka" ("Kiss of the Spider Woman") otrzymała Theatre World Award. W 1996 rola Rose Alvarez w telewizyjnej adaptacji musicalu ABC "Bye Bye Birdie" (1995) przyniosła jej nominację do Image Award. Zebrała dobre recenzje jako Lee Cullen w dreszczowcu "Egzekutor" ("Eraser", 1996) u boku Arnolda Schwarzeneggera, Jamesa Caana i Jamesa Coburna. W telewizyjnym filmie muzycznym VH1 "Kolęda primadonny" ("A Diva’s Christmas Carol", 2000) wg opowiadania Charlesa Dickensa "Opowieść wigilijna" w reżyserii Richarda Schenkmana wystąpiła jako Ebony Scrooge.
Za kreację Hazel Scott w telewizyjnym dramacie biograficznym "Buntownik XX wieku" ("Keep the Faith, Baby", 2000) odebrała nagrodę Złotej Satelity. W 2006 przyjęła rolę wyrafinowanej Wilhelminy Slater, wieloletniej dyrektor artystycznej pisma „Mode”, która bardzo liczyła na stanowisko naczelnej w serialu ABC "Brzydula Betty" ("Ugly Betty"). Po zakończeniu produkcji "Brzyduli" stacja ABC zatrzymała Vanessę, która przyjęła rolę Renee Perry w "Gotowych na wszystko", współlokatorki Lynette Scavo z czasów college’u.
W 2008 powróciła na Uniwersytet w Syracuse, gdzie ukończyła studia na wydziale dramatu ze stopniem licencjata ze sztuk.
Życie prywatne.
2 stycznia 1987 wyszła za mąż za Ramona Herveya, z którym ma trójkę dzieci: dwie córki – Melanie (ur. 1987) i Jillian (ur. 1989) oraz syna Devina (ur. 1993). Jednak w 1997 doszło do rozwodu. 26 września 1999 poślubiła kanadyjskiego koszykarza i aktora Ricka Foxa, z którym ma córkę Sashę Gabriellę (ur. 1 maja 2000). W sierpniu 2004 doszło do separacji, a w 2005 rozwiodła się. 4 lipca 2015 wyszła za mąż za Jima Skripa.

</doc>
<doc id="160693" url="https://pl.wikipedia.org/wiki?curid=160693" title="Nikołaj Roerich">
Nikołaj Roerich

Nikołaj Konstantinowicz Roerich, ros. "Николай Константинович Рерих" (ur. 9 października 1874 w Petersburgu, zm. 13 grudnia 1947 w Kullu w Indiach) – rosyjski artysta malarz, grafik, scenograf, myśliciel, podróżnik, badacz dawnych kultur, pisarz i poeta – związany z ugrupowaniem artystycznym „Mir isskustwa”.
Autor nowatorskich opracowań scenograficznych do inscenizacji dzieł Rimskiego-Korsakowa, Borodina, Lope de Vegi, Wagnera, Strawinskiego i Maeterlincka. Namalował dekoracje i kostiumy, współtwórca libretta do fenomenalnego przedstawienia "Święta wiosny" Igora Strawinskiego, zrealizowanego przez „Balety Rosyjskie” Siergieja Diagilewa, którego premiera miała miejsce 29 maja 1913 roku w Paryżu.
Autor projektów mozaik w cerkwi Opieki Matki Bożej w Parchomówce. 
Pakt Roericha.
Idąc za przykładem idei Czerwonego Krzyża i rozwijając hasło „Pokój przez Kulturę” promował ochronę zabytków i dzieł sztuki w czasie działań wojennych. Po wielu staraniach i kilku konferencjach doprowadził do podpisania Paktu Waszyngtońskiego z 15 kwietnia 1935 r. o ochronie instytucji artystycznych i naukowych oraz zabytków historycznych (zwanego Paktem Roericha). Wg art. 1 "Zabytki, muzea, instytucje naukowe, artystyczne, edukacyjne i kulturalne będą uważane za neutralne i jako takie szanowane i chronione przez strony walczące. Ten sam szacunek i ochrona przysługują pracownikom wyżej wymienionych instytucji." Art. 5 zakazuje wykorzystywać chronione obiekty do celów wojskowych pod groźbą utraty ochrony. W nawiązaniu do art. 27 regulaminu wojny lądowej i art. 5 Konwencji o bombardowaniu przez morskie siły zbrojne w czasie wojny art. 3 Paktu wprowadził znak ochronny (czerwony okrąg z trzema czerwonymi kołami w środku na białym tle).

</doc>
<doc id="160694" url="https://pl.wikipedia.org/wiki?curid=160694" title="Vanessa Williams (ujednoznacznienie)">
Vanessa Williams (ujednoznacznienie)



</doc>
<doc id="160700" url="https://pl.wikipedia.org/wiki?curid=160700" title="M1">
M1



</doc>
<doc id="160701" url="https://pl.wikipedia.org/wiki?curid=160701" title="M60">
M60



</doc>
<doc id="160705" url="https://pl.wikipedia.org/wiki?curid=160705" title="Gaz (paliwo)">
Gaz (paliwo)



</doc>
<doc id="160708" url="https://pl.wikipedia.org/wiki?curid=160708" title="Allel kodominujący">
Allel kodominujący

Allel kodominujący – allel, który wraz z drugim odmiennym allelem kodominującym daje mieszany fenotyp w heterozygocie, to znaczy taki fenotyp, w którym ujawniają się cechy kodowane zarówno przez pierwszy jak i drugi allel. Przykładem takowego allelu są allele ludzkich grup krwi A i B, które u osób z allelami A i B dają grupę krwi AB (oba antygeny są widoczne na powierzchni komórek).
Obecność dwóch różnych alleli kodominujących tego samego genu nazywana jest kodominacją, dla odróżnienia od recesywności, czyli sytuacji, w której jeden z alleli jest allelem dominującym a drugi recesywnym. Przyczyną, dla której allele są recesywne (a nie dominujące albo kodominujące) jest fakt, że kodują one uszkodzone białka albo nie kodują ich wcale.

</doc>
<doc id="160711" url="https://pl.wikipedia.org/wiki?curid=160711" title="Emisja neutronu">
Emisja neutronu

Emisja neutronu – reakcja jądrowa, podczas której dochodzi do emisji neutronu z jądra atomowego. Proces taki zachodzi na przykład w izotopach , , .
Przykład:

</doc>
<doc id="160713" url="https://pl.wikipedia.org/wiki?curid=160713" title="Dłubniański Park Krajobrazowy">
Dłubniański Park Krajobrazowy

Dłubniański Park Krajobrazowy – park krajobrazowy położony na granicy Wyżyny Krakowsko-Częstochowskiej i Wyżyny Miechowskiej. Jest najbardziej na wschód wysuniętym ze wszystkich Jurajskich Parków Krajobrazowych. Leży na terenie 6 gmin położonych wzdłuż rzeki Dłubni, będącej osią parku. Powierzchnia parku wynosi 10 959,6 ha, natomiast jego otulina liczy 11 684,7 ha.
Szeroka, urodzajna dolina tej rzeki od najdawniejszych wieków stanowiła obszar osiedlania się człowieka. Dłubnia, wraz ze swymi dopływami, zasilana jest z licznych źródeł, głównie w swoim górnym i środkowym biegu. Początek rzece dają źródła szczelinowe w Jangrocie i Trzyciążu, jednak wypływy najpiękniejsze (źródła pulsujące) i najbardziej wydajne znajdują się w Imbramowicach, Ściborzycach i Sieciechowicach. Są to obiekty wyjątkowo cenne przyrodniczo i krajobrazowo, objęte ochroną prawną jako pomniki przyrody. Wśród nich wymienić można: Źródło Hydrografów i Źródło Strusi w Imbramowicach oraz Źródło Jordan w Ściborzycach.
Na terenie parku, oprócz licznych pomników przyrody, znajdują się również cenne zabytki architektury, wśród których dominują kościoły i zespoły dworsko-parkowe.
Linki zewnętrzne.
Dłubniański Park Krajobrazowy - propozycja jednodniowej wycieczki (pol.)

</doc>
<doc id="160718" url="https://pl.wikipedia.org/wiki?curid=160718" title="LNG">
LNG

Skroplony gaz ziemny (ang. "liquefied natural gas", LNG) – gaz ziemny w ciekłym stanie skupienia, tj. w temperaturze poniżej –162 °C (temperatura wrzenia metanu, głównego składnika LNG). Podczas skraplania objętość zmniejsza się 630 razy, dzięki czemu gęstość energii ciekłego gazu ziemnego wzrasta.
Jedna czwarta gazu ziemnego, którym handluje się na skalę światową, jest transportowana jako ciecz. Skraplanie gazu ziemnego wiąże się z bardzo dokładnym jego oczyszczeniem z dwutlenku węgla, azotu, mieszaniny propanu i butanu, wilgoci, helu itp. Jest to bardzo czyste paliwo o liczbie oktanowej 130. Po powtórnej zmianie na postać gazową pozostaje bardzo niewiele zanieczyszczeń, gaz jest właściwie całkowicie pozbawiony wilgoci. Skroplony gaz ziemny z uwagi na niską temperaturę wymaga zbiornika kriogenicznego.
LNG to gaz ziemny, który został schłodzony do około minus 162 stopni Celsjusza w celu ułatwienia transportu na rynki konsumenckie. Po wydobyciu gaz ziemny zawiera mieszaninę metanu, etanu, propanu i butanu. Te dwa ostatnie są zwykle oddzielane i przechowywane pod niskim ciśnieniem przed sprzedażą jako gaz płynny (LPG). Z drugiej strony LNG składa się głównie z metanu i etanu. Oczyszczanie obejmuje usuwanie kwaśnych gazów i składników, które mogłyby zakłócić proces skraplania. Większość instalacji LNG znajduje się blisko morza, co umożliwia handel eksportowy za pośrednictwem statków żeglugowych. Ciecz jest następnie regazyfikowana po dotarciu do miejsca docelowego, przed wejściem do dystrybucji systemem rurociągów, w celu dostarczenia do użytkownika końcowego. Światowy wolumen handlu LNG osiągnął w 2021 roku ponad 500 miliardów metrów sześciennych.
LNG jako paliwo dla transportu.
Skroplony gaz ziemny jest wykorzystywany również jako paliwo środków transportu, głównie ciężkiego transportu drogowego. Główne zalety tego typu paliwa samochodowego są ekonomiczne oraz ekologiczne. Między innymi dlatego jeden z najpopularniejszych obecnie na rynku ciągników siodłowych na LNG – Iveco Stralis, został wyróżniony Europejską Nagrodą Zrównoważonej Mobilności. Tego typu zastosowanie jest szeroko wdrażane w USA, gdzie równolegle powstaje infrastruktura do tankowania metanu w postaci ciekłej. W Polsce autobusy komunikacji miejskiej Solbus Solcity 12 LNG (11 sztuk) były eksploatowane w Olsztynie do 2018 roku. Przegubowa wersja Solbus Solcity 18 LNG jest eksploatowana w Warszawie (35 sztuk zamówionych w 2013 i eksploatowanych od stycznia 2015 + 90 sztuk zamówionych w 2020, dostawy planowane od grudnia 2021). Pierwotnie dostawcą gazu LNG do autobusów (preferowanym przez Solbus) był polski oddział spółki Gazprom Germania będącej z kolei niemieckim oddziałem rosyjskiego Gazpromu; obecnie jego dostawami dla Miejskich Zakładów Autobusowych w Warszawie zajmuje się Polskie Górnictwo Naftowe i Gazownictwo.
Od niedawna LNG jest wykorzystywany jako paliwo do zasilania jednostek pływających. Przykładem takiego zastosowania jest zbudowany przez Gdańską Stocznię „Remontowa” prom fiordowy zasilany metanem. Ta jednostka pływająca o nazwie projektowej B607 zdobyła prestiżową nagrodę "Ekologicznego Statku Roku", przyznaną 16 marca 2010 roku w Kopenhadze w ramach konferencji Green Ship Technology Conference.

</doc>
<doc id="160728" url="https://pl.wikipedia.org/wiki?curid=160728" title="Traktat (prawo)">
Traktat (prawo)



</doc>
<doc id="160733" url="https://pl.wikipedia.org/wiki?curid=160733" title="Strzelba Sajga">
Strzelba Sajga

Sajga – skonstruowana w rosyjskich zakładach Iżmasz samopowtarzalna strzelba gładkolufowa. Taką samą nazwę noszą produkowane w zakładach Iżmasz samopowtarzalne sztucery Sajga wzorowane na konstrukcji AK-74M.
Historia konstrukcji.
W latach dziewięćdziesiątych XX wieku na cywilny rynek rosyjski zaczęło trafiać coraz więcej wzorów broni zachodniej. Typem, który zdobył tam sporą popularność, była włoska strzelba samopowtarzalna SPAS15. Prace nad podobną bronią podjęły także miejscowe zakłady Iżmasz w Iżewsku.
Szefem zespołu konstruktorów został Gienadij Nikonow, a głównym konstruktorem Aleksandr Turkin. W skład zespołu wchodzili także Walerij Afonin, Władimir Cypko, Władimir Abramian i Lew Ponomariew. Konstruując nową strzelbę postanowili oni oprzeć się na sprawdzonej konstrukcji karabinu AK-74M. Wewnętrzna budowa strzelby i działanie jej mechanizmów nie odbiega od pierwowzoru. Główną różnicę stanowi budowa zamka. Zmniejszono jego masę i ma on nową konstrukcję. W przedniej części pojawił się nieruchomy (nieobracający się) tłok zaporowy z powiększonym pazurem wyciągu. Nieruchomy tłok zaporowy zastosowano, żeby uniknąć dużych wycięć w tylnej części komory nabojowej, w których poruszałby się pazur wyciągu.
Opis konstrukcji.
Strzelba Sajga jest bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Tłok gazowy o długim ruchu. Ryglowanie przez obrót zamka w lewo (dwa rygle), przed ryglami umieszczono nieobracający się tłok zaporowy. Mechanizm spustowy kurkowy umożliwia strzelanie ogniem pojedynczym. Zasilanie z jednorzędowych magazynków łukowych o pojemności 3 lub 4 naboi (na rynek cywilny) albo 5 lub 7 naboi (na zamówienie sił zbrojnych). Bezpiecznik o kształcie identycznym jak w innych pochodnych kbk AKM po lewej stronie komory zamkowej. Mechaniczne przyrządy celownicze składają się z muszki i szczerbinki osadzonych na listwie nad rurą gazową. Kolba z tworzywa sztucznego, stała lub składana na lewy bok komory zamkowej.
Dane taktyczno-techniczne.
¹Podane dane są orientacyjne, ponieważ producent wprowadza zmiany konstrukcyjne w kolejnych seriach produkcyjnych.

</doc>
<doc id="160736" url="https://pl.wikipedia.org/wiki?curid=160736" title="Ludwik Kondratowicz">
Ludwik Kondratowicz



</doc>
<doc id="160738" url="https://pl.wikipedia.org/wiki?curid=160738" title="Petra">
Petra



</doc>
<doc id="160742" url="https://pl.wikipedia.org/wiki?curid=160742" title="Adam Osborne">
Adam Osborne

Adam Osborne (ur. 6 marca 1939, Bangkok - zm. 18 marca 2003, Kodaikanal) – brytyjski autor książek i wydawca oprogramowania, projektant komputerów, założyciel kilku firm w Stanach Zjednoczonych i na świecie.
Urodził się w Tajlandii, jako syn Brytyjczyka i Polki, dzieciństwo spędził w Indiach. W 1961 ukończył studia na uniwersytecie w Birmingham, potem zdobył doktorat na uniwersytecie w Delaware. Zaczynał karierę zawodową jako inżynier chemik, pracował w Shell Oil, który porzucił we wczesnych latach 70. na rzecz komputerów i pisarstwa technicznego.
W kwietniu 1981 zaprezentował Osborne 1, pierwszy przenośny komputer z systemem CP/M, ważący ok. 12 kg i kosztujący w USA 1795 USD. Osborne Computer produkowała w szczytowym okresie 10 tys. egzemplarzy miesięcznie.
W 1983 Osborne poinformował o pracy nad dwiema następnymi, zaawansowanymi maszynami, co spowodowało spadek popytu na Osborne 1 i konieczność ogłoszenia bankructwa 13 września 1983. Po upadku firmy Osborne napisał razem ze znanym dziennikarzem, Johnem Dvorakiem, doskonale się sprzedający pamiętnik "Hypergrowth", opublikowany w 1985 roku.
Osborne był też pionierem literatury komputerowej - w 1972 założył spółkę wydającą przystępnie napisane podręczniki - do 1977 wydał 40 tytułów. W 1979 firma została wykupiona przez McGraw-Hill.
W 1984 Osborne założył "Paperback Software International Ltd.", zajmującą się sprzedażą taniego oprogramowania. Jednym z produktów był tani klon arkusza Lotus 1-2-3, który w 1987 spowodował wytoczenie przez Lotusa powództwa. Dochody firmy spadły gwałtownie, co spowodowało trudności w zdobyciu dalszego kapitału. W dniu 28 czerwca 1990 sąd uznał naruszenie praw Lotusa i jeszcze w tym samym roku Osborne wycofał się z firmy.
W 1992 Osborne powrócił do Indii, podupadając na zdrowiu - cierpiał na zaburzenia mózgowe i przeżył kilka udarów. Zmarł 11 lat później w zapomnieniu w indyjskim mieście Kodiakanal, w wieku 64 lat.

</doc>
<doc id="160743" url="https://pl.wikipedia.org/wiki?curid=160743" title="Osborne 1">
Osborne 1

Osborne 1 – komputer opracowany przez Adama Osborne’a, pokazany w kwietniu 1981 r., który był pierwszym przenośnym komputerem w historii. Maszyna, sterowana systemem operacyjnym CP/M, ważyła ok. 12 kg i kosztowała 1795 USD ().
Osborne 1 był też pierwszym komputerem dostarczanym razem z dodatkowym oprogramowaniem – procesor tekstu WordStar, arkusz kalkulacyjny SuperCalc, baza danych dBase II i języki CBASIC + MBASIC, o nominalnej wartości ok. 2000 USD. Praktyka ta została wkrótce powszechnie przyjęta przez producentów innych komputerów, co znacznie obniżyło ceny systemów.
Komputer zawierał 4-megahercowy procesor Zilog Z80, 64 kB RAM, 2 napędy dyskietek 5,25 cala o pojemności 90 kB, składaną klawiaturę i 5-calowy wyświetlacz monochromatyczny o rozdzielczości 24 wierszy x 53 znaki.
W szczytowym momencie Osborne Computer Corporation produkowała 10 tys. maszyn miesięcznie.
Mikrokomputer ten bez problemów współpracował z polską drukarką D-100 produkcji MERA-BŁONIE.
W 1986 w Polsce sprzedawano komputer Jantar 0801, inspirowany Osbornem.

</doc>
<doc id="160744" url="https://pl.wikipedia.org/wiki?curid=160744" title="WordStar">
WordStar

WordStar – procesor tekstu firmy MicroPro (sprzedany potem firmie The Learning Company), powstały na bazie stworzonego w 1976 r. WordMaster, napisany pierwotnie dla systemu operacyjnego CP/M (1978), potem przeniesiony do systemu MS-DOS (1982), Unix (1985) i do Windows (1991). W latach 80. XX w. zyskał całkowitą dominację na rynku edytorów tekstów, tracąc ją – głównie na skutek fatalnych działań producenta – w drugiej połowie lat 80. na rzecz WordPerfecta i Microsoft Worda.
WordStar był pierwszym edytorem dla komputerów PC oferującym pełną paletę narzędzi do przetwarzania tekstu – wiele jego poleceń klawiaturowych weszło na stałe do kanonu tej kategorii oprogramowania.
George R.R. Martin w dalszym ciągu używa WordStara 4.0 dla systemu operacyjnego DOS.

</doc>
<doc id="160746" url="https://pl.wikipedia.org/wiki?curid=160746" title="Toast Hawaii">
Toast Hawaii

Toast Hawaii - wytwórnia płytowa założona przez członka Depeche Mode, Andy'ego Fletchera. Pierwszym artystą, który podpisał z nią kontrakt był zespół Client grający muzykę z gatunku "electroclash".

</doc>
<doc id="160747" url="https://pl.wikipedia.org/wiki?curid=160747" title="Czarna Góra (Masyw Śnieżnika)">
Czarna Góra (Masyw Śnieżnika)

Czarna Góra (dawniej niem. "Schwarzer Berg") – szczyt 1205 m n.p.m. w ramieniu Żmijowca w Masywie Śnieżnika, którego przedłużeniem jest pasmo Krowiarek (sama Czarna Góra do nich jednak nie należy – granicą między tymi pasmami jest Przełęcz Puchaczówka, położona ok. 1,5 km na północ od szczytu i blisko 350 m poniżej niego).
Geografia.
Północne i południowe stoki Czarnej Góry wznoszą się ponad grzbiet Żmijowca i Krowiarek na wysokość 150-300 m. Stoki wschodnie i zachodnie są znacznie dłuższe, opadając, odpowiednio, 500-700 m w dolinę Siennej i ku Rowowi Górnej Nysy.
Czarna Góra jest doskonale widoczna z niemal całej ziemi kłodzkiej jako wysoki i stromy szczyt, kontrastujący z szeroką kopułą Śnieżnika. Jest z nim często mylona, ponieważ z dna Kotliny Kłodzkiej wydaje się być od niego wyższa. Nazwa góry (dawniej niem. "Schwarzer Berg") przypuszczalnie wzięła się stąd, że porośnięty lasem szczyt oglądany był zwykle od północnej, ciemnej strony.
Budowa geologiczna.
Masyw Czarnej góry zbudowany jest z gnejsów należących do metamorfiku Lądka i Śnieżnika. Jedynie północno-wschodnie, dolne partie zboczy zbudowane są z łupków łyszczykowych serii strońskiej. Pod szczytem, od wschodniej strony znajduje się rozległe głazowisko (gołoborze).
Infrastruktura.
Na północnym stoku Czarnej Góry, kilkaset metrów od szczytu, znajduje się maszt nadajnika telewizyjnego, stojący na zamkniętym terenie. Światła tego obiektu są przy bezchmurnej pogodzie widoczne z wielu kilometrów, stanowiąc dobry punkt orientacyjny. Na samym szczycie od 2001 stoi drewniana wieża widokowa.
Na jej północno-wschodnim zboczu, we wsi Sienna, otwarto na początku tego wieku ośrodek narciarski o tej samej nazwie.
Wieża widokowa.
Drewniana, 14 m wieża widokowa wybudowana została w 2001 r. przy okazji budowy ośrodka narciarskiego. W 2021 roku rozebrana ze względu na zły stan techniczny. Dzisiaj można zobaczyć jedynie ślad po fundamentach.
Turystyka.
Przez Czarną Górę przechodzą piesze szlaki turystyczne:
W okolicach Czarnej Góry znajduje się wiele tras rowerowych o różnym poziomie trudności, w tym 3 trasy do kolarstwa zjazdowego. Jedna z nich zaliczana jest do najtrudniejszych w Polsce. W 2009 odbyła się tam edycja Pucharu Polski w downhillu.

</doc>
<doc id="160749" url="https://pl.wikipedia.org/wiki?curid=160749" title="Czarna Góra">
Czarna Góra



</doc>
<doc id="160750" url="https://pl.wikipedia.org/wiki?curid=160750" title="Ciasteczka">
Ciasteczka



</doc>
<doc id="160754" url="https://pl.wikipedia.org/wiki?curid=160754" title="IBM Lotus Word Pro">
IBM Lotus Word Pro

Lotus Word Pro - zaawansowany procesor tekstu, część pakietu biurowego Lotus SmartSuite, rozwijanego przez Lotus Development Corporation (obecnie część IBM); kontynuacja znanego procesora Lotus AmiPro wyprodukowanego przez Samna Corporation, który był pierwszym pełnowymiarowym programem tej klasy w środowisku Windows.

</doc>
<doc id="160755" url="https://pl.wikipedia.org/wiki?curid=160755" title="Święta Alodia">
Święta Alodia

Święta Alodia (zm. 21 lub 22 października 851 w Kordobie) – rodzona siostra św. Nunilo, męczennica chrześcijańska i święta Kościoła katolickiego.
Alodia i święta Nunilo były córkami chrześcijanki i muzułmanina. Pochodziły z Huesca lub z La Rioja. Według panującego prawa powinny zostać muzułmankami. Wybrały chrześcijaństwo. Aresztowane podczas prześladowań władcy Kordoby Abd ar-Rahmana II. Ponieważ nie wyrzekły się Chrystusa, zostały ścięte. Ich męczeństwo opisał św. Eulogiusz z Kordoby.
Pochowano je w klasztorze w Leyre w Nawarze (hiszp. "Monasterio de San Salvador de Leyre") w dzisiejszej Hiszpanii. W 1836 relikwie obu sióstr przeniesiono do Sangüesa.
Ich wspomnienie liturgiczne obchodzono 21, 22 lub 27 października, w polskim Kościele katolickim, 22 października .

</doc>
<doc id="160756" url="https://pl.wikipedia.org/wiki?curid=160756" title="Pietà Rondanini">
Pietà Rondanini

Pietà Rondanini – rzeźba Michała Anioła, powstała w 1564 pod koniec życia artysty, uważana za niedokończoną.
Zasady anatomii zostały tu potraktowane marginalnie, brak szczegółów – rzeźba stanowi jakby szkic. Różni się znacząco od wcześniejszych dzieł tego artysty. Przedstawienie jest dość nietypowe jak na pietę (porównaj Pietà watykańska). Matka Boska, przedstawiona w pozycji stojącej, przytrzymuje martwego Jezusa Chrystusa.
"Pietà Rondanini" od 1952 znajduje się w Castello Sforzesco w Mediolanie.
Nawiązania.
Rzeźba stała się inspiracją dla piosenki Jacka Kaczmarskiego "Stary Michał Anioł i Pieta Rondanini".

</doc>
<doc id="160757" url="https://pl.wikipedia.org/wiki?curid=160757" title="Święta Nunila">
Święta Nunila



</doc>
<doc id="160758" url="https://pl.wikipedia.org/wiki?curid=160758" title="Lotus AmiPro">
Lotus AmiPro

Lotus AmiPro – procesor tekstu, zaprojektowany na początku lat 90. przez firmę Samna Corporation jako AmiPro, potem przejęty przez firmę Lotus Development Corporation. Obecnie, jako Word Pro, jest częścią pakietu biurowego Lotus SmartSuite.
Napisany dla 16-bitowych Windows 3.x, operujący czcionkami TrueType, ramkami tekstowymi i graficznymi, własnym edytorem grafiki wektorowej, umożliwiał bardzo zaawansowany skład tekstu, wyprzedzając o kilka lat rozwiązania przyjęte w MS Word. Umożliwiał tworzenie własnych ikon i przypisywania im makroprogramów, które były łatwe do tworzenia. Działa w Win 98 (z ograniczeniem – problemy z wydrukami w układzie landscape). Szczególne uznanie użytkowników zdobył w tworzeniu i formatowaniu tabel. Zaopatrzony w wiele filtrów importu i eksportu, słowniki do korekty tekstu i inne narzędzia.

</doc>
<doc id="160760" url="https://pl.wikipedia.org/wiki?curid=160760" title="Adolf Chybiński">
Adolf Chybiński

Adolf Eustachy Chybiński (ur. 29 kwietnia 1880 w Krakowie, zm. 31 października 1952 w Poznaniu) – polski muzykolog, historyk muzyki, profesor Uniwersytetu Lwowskiego i Poznańskiego.
Życiorys.
Był synem przemysłowca Adolfa i Marii z Górskich. Kształcił się w gimnazjum w Krakowie, następnie podjął studia z germanistyki, filologii klasycznej i prawa na Uniwersytecie Jagiellońskim (1898–1899). Pobierał ponadto prywatne lekcje gry na fortepianie i z teorii muzyki w Krakowie (1898–1901) u Jana Drozdowskiego; w 1901 wyjechał na dalsze studia do Heidelbergu (do 1902) i Monachium (1904–1908), zgłębiał muzykologię, historię sztuki i filozofię. W 1908 w Monachium obronił doktorat na podstawie pracy "Beitrage zur Geschichte des Taktschlegens und des Kapellmeisteramtes in der Epoche der Mensuralmusik". Kontynuował przez kilka lat w Monachium badania nad historią muzyki polskiej, przygotowując pod kierunkiem Guido Adlera rozprawę habilitacyjną. Obronił ją w 1912 ("Teoria mensuralna w polskiej literaturze muzycznej I połowy XVI wieku") na Uniwersytecie Lwowskim i został docentem oraz kierownikiem Zakładu Muzykologii tej uczelni. Od 1917 był profesorem nadzwyczajnym, od 1920 profesorem zwyczajnym; w roku akademickim 1928/1929 pełnił funkcję dziekana Wydziału Humanistycznego. W latach 1917–1927 wykładał równocześnie teorię muzyki w Konserwatorium Polskiego Towarzystwa Muzycznego we Lwowie.
Po wojnie został profesorem Uniwersytetu Poznańskiego, kierował Katedrą Muzykologii oraz wykładał historię muzyki staropolskiej, polski folklor muzyczny i teorię muzyki. Przez krótki czas był dyrektorem Opery Poznańskiej (1948). Przewodniczył Sekcji Teoretyków Komisji Programowej Szkolnictwa Muzycznego oraz Państwowej Muzycznej Radzie Wydawniczej.
W pracy naukowej zajmował się historią polskiej muzyki renesansowej i barokowej oraz etnografią muzyczną. Badał twórczość m.in. Mikołaja Gomółki, Jana z Lublina i Jacka Różyckiego. Był inicjatorem akcji sporządzania fotokopii i odpisów z XV–XVIII-wiecznych rękopisów muzycznych, odkrył wiele nieznanych zabytków muzyki polskiej z tego okresu. Przygotował do wydania 22 zeszyty cyklu "Wydawnictwa Dawnej Muzyki Polskiej" (1928–1951) oraz pojedyncze dzieła dawnych kompozytorów. Zainicjował badania nad polskim folklorem muzycznym oraz zbieranie pieśni ludowych; szczególnie wiele uwagi poświęcił muzyce góralskiej – kultura, a także przyroda Podhala oraz taternictwo były jego pasjami, przez wiele lat współpracował z Muzeum Tatrzańskim w Zakopanem. Wykazał pokrewieństwo niektórych melodii polskich górali tatrzańskich z melodiami górali czeskich, słowackich i węgierskich. Przedstawił własną koncepcję systematyki polskich melodii ludowych, proponując podział podstawowy na melodie taneczne, liryczne i religijne, a dopiero w ramach tych grup bardziej szczegółowe kryteria. Wydał zbiór mniej znanych melodii i pieśni ludowych "Śpiewnik krajoznawczy – od Tatr do Bałtyku" (1951), brał udział w pracach redakcyjnych nad dziełem "Analiza i objaśnienia dzieł wszystkich Fryderyka Chopina".
Był redaktorem czasopism „Kwartalnik Muzyczny” (1928–1931, 1948–1950) i „Polski Rocznik Muzykologiczny” (1935–1936). Ogłosił ponad 600 publikacji, m.in.:
Odkrył rękopis partytury tzw. "kantaty myśliwskiej" uznawanej dziś za pierwszą polską zachowana operę - "Heca albo polowanie na zająca".
W 1929 został członkiem korespondentem, w 1945 członkiem czynnym PAU; krótko przed śmiercią otrzymał godność członka tytularnego PAN (1952). W latach 1948–1949 był członkiem Komisji Muzykologicznej PAU. Od 1920 należał do Towarzystwa Naukowego we Lwowie. W 1948 był jednym z członków założycieli Związku Kompozytorów Polskich, pełnił funkcję wiceprezesa Sekcji Muzykologii. Ponadto działał w Poznańskim Towarzystwie Przyjaciół Nauk oraz Polskim Towarzystwie Tatrzańskim (członek honorowy). Został uhonorowany dwiema księgami pamiątkowymi (1930 i 1950), przyjaźnił się z Mieczysławem Karłowiczem, Grzegorzem Fitelbergiem, Ludomirem Różyckim, Karolem Szymanowskim, Jarosławem Iwaszkiewiczem, Janem Gwalbertem Pawlikowskim. Do grona jego uczniów należeli m.in. Józef Michał Chomiński i Zofia Lissa.W 1947 został laureatem nagrody województwa poznańskiego za całokształt pracy naukowej, w 1951 nagrody państwowej I stopnia. Również w 1951 nadano mu doktorat "honoris causa" Uniwersytetu Poznańskiego.
Zmarł w Poznaniu. Został pochowany na cmentarzu Jeżyckim (kwatera L-2-44).

</doc>
<doc id="160762" url="https://pl.wikipedia.org/wiki?curid=160762" title="Żmijowiec">
Żmijowiec

1 miejscowość w Polsce:

</doc>
<doc id="160763" url="https://pl.wikipedia.org/wiki?curid=160763" title="Czarna Góra (ośrodek narciarski)">
Czarna Góra (ośrodek narciarski)

Ośrodek Narciarski Czarna Góra – kompleks tras narciarskich i nartostrad położony na północno-wschodnich stokach Czarnej Góry (1205 m n.p.m.) i Żmijowca (1153 m n.p.m.) w bezpośredniej okolicy wsi Sienna na ziemi kłodzkiej (powiat kłodzki, województwo dolnośląskie). Powstał w 1996.
W skład kompleksu wchodzi:
Ośrodek od sezonu 2016 ma profesjonalne oświetlenie trasie stoku B-FIS.
Trasa A jest jedną z kilkunastu tras zjazdowych w Polsce o czarnym stopniu skali trudności.

</doc>
<doc id="160769" url="https://pl.wikipedia.org/wiki?curid=160769" title="Muszkatałowiec">
Muszkatałowiec



</doc>
<doc id="160771" url="https://pl.wikipedia.org/wiki?curid=160771" title="Mars (manga)">
Mars (manga)

 – shōjo-manga autorstwa Fuyumi Sōryō. Była wydawana w latach 1996 – 2000 w magazynie "Bessatsu Friend" wydawnictwa Kōdansha. 
Jest to historia miłości dwojga nastolatków Kiry Asō i Rei Kashino. Na serię składa się piętnaście tomów. "Marsa" poprzedza jeden tom mangi "Bezimienny koń" tej samej autorki. Opowiada on o początkach przyjaźni Rei i Tatsui.
Mangę w Polsce wydało wydawnictwo Waneko.
Fabuła.
Tytuł mangi wywodzi się od starożytnego boga wojny (dowiadujemy się tego już w pierwszym tomie).
W pierwszych tomach wydawać by się mógł lekką lekturą, ale w późniejszych tomach (od 7 zaczynając aż do piętnastego) poznajemy tragiczną przeszłość głównych bohaterów oraz niepewne ich losy w teraźniejszości.
Rei Kashino - syn, a właściwie bratanek (jak się tego później dowiadujemy) seniora Kashino, który prowadzi wielką firmę. Zbuntowany siedemnastolatek, który przez sześć lat wychowywał się w Los Angeles. Miał brata bliźniaka o imieniu Sei, który na jego oczach popełnił samobójstwo - skoczył z dachu. Przez jakiś czas był w zakładzie psychiatrycznym. Poznajemy go, gdy idzie do szpitala odwiedzić swojego przyjaciela - Ashitakę, który stracił w wypadku motocyklowym nogę. Sam Rei uwielbia motory i w trzecim tomie wygrał Suzukę 8 godzin.
Kira Asō - delikatna, wrażliwa i bardzo nieśmiała dziewczyna. Ma ogromny talent plastyczny, a jej obraz w trzecim tomie wygrał konkurs i został umieszczony w galerii. Przedstawiał on Rei i był zatytułowany "Mars". Gdy była w podstawówce, jej ojciec zginął w wypadku samochodowym, który został spowodowany przez dzieciaki na motorach. Dlatego też jej matka na początku nie przepada za Rei. W drugiej klasie gimnazjum została zgwałcona przez ojczyma, przez co oddaliła się jeszcze bardziej od swoich znajomych. Od dawna podobała się Tatsui, jednak wybrała Rei (który podobał się z kolei wszystkim dziewczynom w szkole i nie tylko. A najbardziej chyba Harumi, która stała się później najlepszą przyjaciółką Kiry). Jednak im bardziej się kochają tym więcej przeszkód muszą pokonać w dążeniu do szczęścia i spokojnej przyszłości, którą pragną razem zbudować. Ale kto powiedział, że miłość jest łatwa. Kashino musi zmierzyć się z duchami przeszłości, aby zostawić przeszłość za sobą i zacząć budować przyszłość, w której zapewni Kirze bezpieczeństwo i stanie się "porządnym" obywatelem. Kira również musi porzucić przeszłość związaną z jej ojczymem i niezbyt szczęśliwym dzieciństwem, aby móc wspierać Kashino w jego postanowieniach i walce z przeszłością.

</doc>
<doc id="160772" url="https://pl.wikipedia.org/wiki?curid=160772" title="Góry Wałbrzyskie">
Góry Wałbrzyskie

Góry Wałbrzyskie (332.42, niem. "Waldenburger Bergland", też "Waldenburger Gebirge") – pasmo górskie w Sudetach Środkowych, w całości w Polsce; najwyższy szczyt – Borowa, 853 m n.p.m.
Opis.
Przebiegają na długości 35 km z północnego zachodu na południowy wschód, od doliny Bobru do doliny Bystrzycy.
Położenie.
Od południa, poprzez dolinę Leska i Kotlinę Wałbrzyską graniczą z Górami Kamiennymi i Kotliną Kamiennogórską, a od zachodu z Górami Lisimi będącymi grzbietem Rudaw Janowickich. Na północnym zachodzie docierają aż do Gór Kaczawskich. Na północy przechodzą płynnie w Pogórze Wałbrzyskie, a na wschodzie w dolinie Bystrzycy łączą się z Górami Sowimi.
Rzeźba terenu.
Góry Wałbrzyskie składają się z kilku części. Są to:
Szczyty.
Najwyższym szczytem jest Borowa – 853 m n.p.m. (a nie Chełmiec, jak przez wiele lat uważano, który mierzy 850 m n.p.m). Wybitnymi szczytami są także Chełmiec i Trójgarb, które przez co najmniej kilkadziesiąt dni w roku są widoczne i łatwo rozpoznawalne z odległego o 60 kilometrów w linii prostej Wrocławia. Inne szczyty to Kozioł – 774 m n.p.m., Wołowiec – 776 m n.p.m., Mały Wołowiec – 720 m n.p.m.
Budowa geologiczna.
Góry Wałbrzyskie leżą na obszarze zewnętrznej, północnej części niecki śródsudeckiej, w której warstwy skalne zapadają ku środkowi (tutaj ku południu). Zbudowane są ze skał osadowych, głównie piaskowców, zlepieńców i łupków oraz wulkanicznych – porfirów, melafirów i ich tufów. Skały te powstały w karbonie i permie. W górnym karbonie powstały złoża węgla kamiennego, a w mezozoiku – żyłowe złoża barytu. Powierzchnie wysoczyzn pokrywają plejstoceńskie lessy, natomiast zbocza gór plejstoceńskie i holoceńskie rumosze skalne i gliny zboczowe.
Wody.
Teren Gór Wałbrzyskich należy w całości do dorzecza Odry. Oprócz Bobru i Bystrzycy – których tylko niewielkie odcinki znajdują się na granicy Gór Wałbrzyskich – najważniejszymi rzekami są Pełcznica i Lesk. Znajdują się tu także źródłowe odcinki Strzegomki i Nysy Szalonej na północnym zachodzie oraz Ścinawki na południowym wschodzie.
Miejscowości.
Głównym miastem na tym obszarze jest Wałbrzych, poza tym mniejsze miasta to: Boguszów-Gorce, Szczawno-Zdrój i Jedlina-Zdrój oraz wiele wsi, m.in. Stare Bogaczowice i Czarny Bór.

</doc>
<doc id="160774" url="https://pl.wikipedia.org/wiki?curid=160774" title="Zetsuai 1989">
Zetsuai 1989

 – manga autorstwa Minami Ozaki, zaliczana do gatunku yaoi oraz oparte na niej anime. Opowiada historię miłości dwóch młodych mężczyzn: utalentowanego piłkarza Takuto Izumiego oraz piosenkarza Kōjiego Nanjo. Bohaterowie muszą w niej przezwyciężyć barierę środowiskową oraz problem własnych preferencji seksualnych. Kontynuacją serii jest manga "Bronze", ukazująca losy bohaterów po roku 1989.
Zarówno "Zetsuai", jak i "Bronze", doczekały się ekranizacji w postaci dwóch czterdziestopięciominutowych OAV ("Zetsuai 1989" w roku 1992, natomiast "Bronze" – 1996).

</doc>
<doc id="160775" url="https://pl.wikipedia.org/wiki?curid=160775" title="Bronze">
Bronze



</doc>
<doc id="160778" url="https://pl.wikipedia.org/wiki?curid=160778" title="Potez 63">
Potez 63

Potez 63 – seria francuskich samolotów, zaprojektowanych i budowanych w wytwórni Potez od 1938 roku w wersjach samolotów rozpoznawczych, myśliwskich i bombowych.
Historia.
Rodzina samolotów "Potez 63" powstała na skutek zamówienia lotnictwa francuskiego z 1934 na samolot przeznaczony do eskortowania bombowców i realizujący modną w drugiej połowie lat 30. koncepcję "samolotu niszczycielskiego". Jako pierwszy w wytwórni Potez został zaprojektowany zgodnie z wymaganiami ciężki dwusilnikowy samolot myśliwski z trzyosobową załogą. Przewidywano od razu także budowę innych wersji samolotu, w oparciu o tę samą konstrukcję płatowca. Pierwszy prototyp, oznaczony jako "Potez 63.01" napędzany silnikami gwiazdowymi "Hispano-Suiza 14HB" został oblatany 25 kwietnia 1936 roku. Po próbach, które trwały cztery miesiące dokonano w nim poprawek i zmieniono jego oznaczenie na "Potez 630.01". W 1937 zbudowano też drugi prototyp "Potez 631.01", z silnikami "Gnome-Rhône", które były przewidywane jako podstawowy typ napędu. Ponieważ oba prototypy wykazywały dobre właściwości lotne i eksploatacyjne, w maju 1937 roku francuskie ministerstwo lotnictwa zamówiło 10 dalszych prototypów samolotów "Potez 63" w różnych odmianach, w celu sprawdzenia ich przydatności i dokonania ich oceny do poszczególnych zadań (były to cztery myśliwce "Potez 630", trzy "Potez 631", dwa lekkie bombowce "Potez 633 B2" i samolot rozpoznawczy "Potez 637 A3"; potem jeden "Potez 633" przebudowano na wersję szturmową "Potez 639 AB2", a "Potez 637" na prototyp "Poteza 63.11").
Lotnictwo francuskie zamówiło następnie w 1937 roku pierwszą partię seryjnych myśliwców "Potez 631 C3", napędzanych silnikami "Gnome-Rhône 14M", a później kolejne partie. Z powodu dopiero rozwijającej się produkcji silników, zamówiono też 80 prawie identycznych myśliwców "Potez 630 C1", napędzanych silnikami "Hispano-Suiza 14AB 10/11" (wizualnie różniły się wlotami powietrza na górze osłon silników). "Potezy 631" modyfikowano też do wersji myśliwca nocnego "Potez 631 CN2", różniącej się dwuosobową załogą. Pierwszy seryjny "Potez 630" został zbudowany w lutym 1938 roku.
Oprócz wersji myśliwskich, francuskie lotnictwo zamówiło samoloty w wersji lekkiego bombowca "Potez 633 B2", z silnikami "Gnome-Rhône 14M", oraz samolotu rozpoznawczego "Potez 637 A3". Ponieważ "Potez 637" nie spełniał wszystkich wymagań, opracowano wersję rozpoznawczą i współpracy z wojskami lądowymi "Potez 63.11 A3", wyróżniającą się przeszklonym nosem kadłuba w celu zapewnienia dobrych warunków dla obserwatora. Nowy samolot był przeznaczony w większym stopniu dla bliskiego rozpoznania i wypełniania takich zadań, jak korygowanie ognia artylerii. "Potez 63.11" stał się najbardziej masowo produkowaną wersją rodziny. Pierwszy prototyp tej wersji oblatano 31 grudnia 1938 roku. Zamówiono też małą liczbę egzemplarzy w wersji myśliwca treningowego "Potez 631 Ins", o podwójnym układzie sterowania.
Tempo produkcji było dość szybkie i pierwsze egzemplarze seryjne "Potezów" serii 63 zaczęto dostarczać do lotnictwa francuskiego w 1938 roku, a dostawy i produkcja trwała do 25 czerwca 1940 roku. Zbudowano jeszcze kilka innych odmian samolotu "Potez 63" - m.in. bombowca nurkującego, samolotu szturmowego i nocnego myśliwca, lecz pozostały one w fazie prototypu. 
Warianty rodziny Potez 63: 
We francuskiej nomenklaturze, litera za oznaczeniem samolotu oznaczała jego przeznaczenie (np. A - rozpoznawczy, B - bombowy, C - myśliwiec), a dalsza cyfra - liczbę załogi.
Łącznie wyprodukowano do maja 1940 roku ponad 1115 samolotów serii "Potez 63" wszystkich wersji, z czego w poszczególnych odmianach: 
Użycie.
Od maja 1938 roku samoloty "Potez 630", a następnie inne warianty, były systematycznie wprowadzane do lotnictwa francuskiego. Mimo intencji konstruktora, by stworzyć szybki samolot myśliwski, zdolny do działań zarówno w dzień, jak i w nocy, to okazało się w praktyce, iż jako myśliwiec ma za słabe osiągi wobec rozwoju techniki lotniczej, natomiast najlepszym zastosowaniem dla tego samolotu jest rozpoznanie powietrzne zarówno w obszarze linii frontu, jak również na dalekim zapleczu wroga. Dlatego też zwiększono produkcję wersji rozpoznawczej, kosztem innych. Samoloty "Potez 63.11" zaczęły wchodzić na wyposażenie jednostek od listopada 1939.
W momencie wybuchu wojny, francuskie lotnictwo miało 85 "Рotezów 630" (z tego 65 w jednostkach bojowych), 206 "Рotezów 631" (z tego 117 w jednostkach bojowych). Po wejściu na uzbrojenie okazało się, że silniki Hispano-Suiza myśliwców Potez 630 sprawiały dużo problemów, dlatego przed atakiem Niemiec na Francję "Potezy 630" zastąpiono w jednostkach bojowych przez "Potezy 631" i skierowano do jednostek szkolnych. Podczas kampanii francuskiej, "Potezy 631" używane były w eskadrze myśliwskiej ЕСМ 1/16, pięciu eskadrach myśliwców nocnych ECN 1/13, ECN 2/13, ECN 3/13, ECN 4/13 i ECN 5/13 oraz dywizjonie lotnictwa marynarki wojennej F1C w Calais, w składzie dwóch eskadr AC1 i AC2. Dzienne myśliwce nie odnosiły dużych sukcesów, zwłaszcza w starciu z szybszymi i zwrotniejszymi myśliwcami Bf 109. Były one również mylone ze względu na podobieństwo z niemieckimi samolotami Bf 110. Najbardziej efektywne w działaniach okazały się myśliwskie Potezy lotnictwa morskiego. Wersje nocne, z powodu braku aparatury do wykrywania celów (w postaci np. radaru), były nieefektywne.
Podczas kampanii francuskiej w 1940 roku samoloty Potez 63.11 używane były w dużej liczbie w dywizjonach rozpoznawczych (GR) oraz dywizjonach współpracy z armią (GAO). Ponosiły one spore straty, głównie na skutek ognia artylerii przeciwlotniczej, ale też myśliwców niemieckich. Wysokie też był straty niebojowe, związane z trudnością właściwej obsługi samolotu w warunkach przerzucania między lotniskami polowymi. Na części samolotów zaczęto montować mocniejsze uzbrojenie w postaci dodatkowych karabinów maszynowych. Tak uzbrojone samoloty wykonywały również zadania szturmowe z lotu koszącego. W początkowej fazie wojny wykorzystywano również Potezy 637 do zadań rozpoznawczych nad Niemcami. "Potez 637" był też pierwszym zestrzelonym samolotem francuskim, 8 września 1939, w walce powietrznej przez myśliwiec Bf 109.
Po zajęciu Francji przez Niemców kilka samolotów "Potez 63.11" przeleciało do Wielkiej Brytanii. Wiele tych maszyn włączono do jednostek treningowych Luftwaffe. Wyposażono w te samoloty kilka jednostek francuskiego rządu Vichy w Afryce, walczyły one następnie przeciw aliantom w Syrii i podczas lądowania na Madagaskarze i w Północnej Afryce. Trzech Potezów 63.11 używało lotnictwo Wolnych Francuzów w Senegalu. Samoloty Potez 63.11 były używane do 1944 roku.
Ponieważ Francuzi pod koniec lat 30. zrezygnowali z rozwijania dwumiejscowych bombowców, najmniej liczną z wersji używanych w lotnictwie francuskim stał się "Potez 633". Po wybuchu wojny, rząd francuski zarekwirował część samolotów, które miały być wysłane na eksport. Potezy 633 używane były głównie do szkolenia załóg w dywizjonach przezbrajanych na nowsze samoloty bombowo-szturmowe Breguet 691. Samoloty te wzięły mimo to udział w jednej akcji bojowej. 
Bombowce Potez 633 cieszyły się za to większym zainteresowaniem za granicą. 11 sztuk zostało zakupione przez Grecję, a 20 przez Rumunię. Dalszych zamówionych 20 rumuńskich, 13 greckich i 5 chińskich samolotów nie dostarczono. Greckie Potezy w składzie eskadry 31 Mira walczyły przeciw Włochom w 1940 i 1941 roku, a rumuńskie walczyły podczas wczesnego etapu wojny przeciw ZSRR. W 1943 roku Rumunia zakupiła od francuskiego rządu Vichy 67 Potezów 63.11, które przeznaczono do szkolenia. 40 Potezów 63.11 zakupiło od Niemców także lotnictwo węgierskie, gdzie następnie również używane były do szkolenia. Chiny zamówiły 1 samolot Potez 631, ale nie został dostarczony, lecz po wybuchu wojny przejęły go władze francuskie w Indochinach. Oprócz bombowców, Szwajcaria zakupiła 2 myśliwce Potez 630, a Jugosławia jeden.
Użycie w lotnictwie polskim.
W samoloty Potez 63.11 w marcu 1940 roku miał zostać wyposażony polski 1 dywizjon rozpoznawczy, dowodzony przez mjr pil. Edwarda Młynarskiego. Załogi zostały przeszkolone do maja 1940 roku we francuskich ośrodkach szkoleniowych i oczekiwały na przydział samolotów bojowych na lotnisku Bron w Lyonie. Tam też dwa takie samoloty zostały przemalowane w barwy Polskich Sił Powietrznych we Francji z okazji wizyty gen. Władysława Sikorskiego. Dywizjon ten nie wszedł do walki, lecz część polskich załóg latało na tych samolotach we francuskich dywizjonach rozpoznawczych: GR I/35, GR I/12, GA II/22 i GA I/36.
Opis konstrukcji.
Samoloty serii Potez 63 były dwusilnikowymi dolnopłatami wolnonośnymi z podwójnym usterzeniem kierunku, o konstrukcji całkowicie metalowej, półskorupowej. Podwozie samolotu klasyczne, wciągane w locie do gondol silnikowych. Załoga trzyosobowa: pilot, nawigator/obserwator i strzelec pokładowy/radiooperator (Potez 630, 631 C3, 637, 63.11) lub dwuosobowa (Potez 633, 631 CN2). Potez 63.11 miał stanowisko obserwatora w oszklonym nosie kadłuba, a na górze kadłuba znajdowała się osobna kabina pilota ze stanowiskiem strzelca w jej tylnej części. Pozostałe wersje miały wspólną kabinę załogi z długą przeszloną osłoną, której fragmenty były odsuwane. 
Uzbrojenie:&lt;br&gt;
Potez 63.11 uzbrojony był standardowo w 3 karabiny maszynowe MAC kal. 7,5 mm: 1 stały pod kadłubem, strzelający do przodu i uruchamiany przez pilota, 1 ruchomy strzelca w górnym stanowisku strzeleckim i 1 stały pod kadłubem, strzelający w tył pod kątem 5° w dół. Część samolotów miało wzmocnione uzbrojenie, mogły one mieć 2 lub 3 stałe km pilota i 3 stałe km strzelające do dołu w tył. Pod skrzydłami można było podwiesić 4 bomby o masie 50 kg. Ponadto, samolot mógł zabierać 4 karabiny maszynowe podczepione w gondolach pod skrzydłami, co w maksymalnym wariancie dawało 11 karabinów maszynowych. 
Potez 631 uzbrojony był w dwa działka 20 mm Hispano-Suiza S9 lub HS404 w nosie kadłuba i 1 ruchomy karabin maszynowy w górnym stanowisku strzeleckim (niektóre samoloty miały jedno działko i karabin maszynowy w nosie kadłuba). Na części samolotów późnych serii wzmacniano uzbrojenie przez dodanie 4 karabinów maszynowych MAC kal. 7,5 mm pod skrzydłami.
Napęd:&lt;br&gt;
dwa silniki gwiazdowe, chłodzone powietrzem. Pojemność zbiorników paliwa: 946 l (Potez 63.11) lub 758 l (inne wersje).

</doc>
<doc id="160781" url="https://pl.wikipedia.org/wiki?curid=160781" title="Rentowność przedsiębiorstwa">
Rentowność przedsiębiorstwa



</doc>
<doc id="160786" url="https://pl.wikipedia.org/wiki?curid=160786" title="Łomianki (gmina)">
Łomianki (gmina)

Łomianki (do 1951 część "gminy Młociny" i do 1954 "gminy Cząstków") – gmina miejsko-wiejska w Polsce w województwie mazowieckim, w powiecie warszawskim zachodnim. W skład gminy wchodzi 9 sołectw.
W latach 1975–1998 gmina położona była w województwie warszawskim, a do 1975 w powiecie nowodworskim.
Siedziba gminy to Łomianki.
30 czerwca 2010 r. gminę zamieszkiwało 23 769 mieszkańców, z czego 16 519 miasto Łomianki i 7250 część wiejską. Natomiast według danych z 31 grudnia 2017 roku gminę zamieszkiwało 26 229 osób. Według danych z 31 grudnia 2019 roku gminę zamieszkiwały 27 203 osoby.
Położenie.
Miasto i gmina Łomianki położone są 14 km od centrum Warszawy przy drodze krajowej nr 7 Warszawa – Gdańsk (ul. Kolejowa).
Łomianki graniczą od północy przez Wisłę z miejscowościami Jabłonna i Rajszew z gminy Jabłonna, i osiedlem Nowodwory w warszawskiej dzielnicy Białołęka, od wschodu z osiedlem Młociny w warszawskiej dzielnicy Bielany, od południa z Kampinoskim Parkiem Narodowym, miejscowościami Laski, i Sieraków z gminy Izabelin, zaś od zachodu ze sołectwami Pieńków oraz Izabelin-Dziekanówek z gminy Czosnów.
Znaczna część Łomianek leży na terenie zalewowym w starorzeczu Wisły, w którym znajdują się m.in. jeziora: Pawłowskie, Fabryczne, Wiejskie, Kiełpińskie, Dziekanowskie i Ostrowskie.
Struktura powierzchni.
Według danych z roku 2002 gmina Łomianki ma obszar 38,06 km², w tym:
Gmina stanowi 7,14% powierzchni powiatu.
Demografia.
Dane z 31 grudnia 2008:
Miejscowości, sołectwa i osiedla.
Na terenie gminy znajdują się miejscowości podstawowe i ich części:
Podział gminy na jednostki pomocnicze gminy nie odpowiada podziałowi na miejscowości.
Wyznania religijne.
Katolicyzm.
Na terenie miasta i gminy Łomianki działają 4 parafie rzymskokatolickie archidiecezji warszawskiej, dekanatu kampinoskiego. Parafie te to:
Oprócz parafii działają tu także klasztor Augustianów (os. Buraków), Dom Zakonny Towarzystwa Chrystusowego dla Polonii (Łomianki), a 2 przedszkola prowadzone są przez siostry zakonne ze Zgromadzenia Sióstr Niepokalanego Poczęcia Najświętszej Marii Panny (Siostry Niepokalanki) oraz ze Zgromadzenia Córek Maryi Wspomożycielki (Siostry Salezjanki). Na terenie Instytutu Badań nad Rodziną UKSW znajduje się także kaplica. W Kiełpinie przy ul Rolniczej 219 od 2004 roku działa też dom prowincjalny
Zgromadzenia Najświętszych Serc, przy którym powstała półpubliczna kaplica bł. Damiana.
Inne wyznania.
Inne wyznania nie mają obecnie swoich świątyń na terenie miasta i gminy. W okresie przed II wojną światową istniała tu synagoga i kaplica ewangelicka, co miało związek ze składem etnicznym miejscowej ludności. Po wojnie jedynym śladem po ewangelikach są jedynie 3 cmentarze – w Dąbrowie Zachodniej, Dziekanowie Leśnym i Kępie Kiełpińskiej.
Festyny.
Gmina i radni osiedli organizują co roku festyn z okazji "Dni Łomianek" (koniec czerwca), imprezy w ogródku jordanowskim, częste festyny na placu zabaw w Kiełpinie itd. Poza tym w Łomiankach działa "Klub Jeździecki Wilczeniec" – miejsce częstych imprez firmowych, także wykorzystywany jako plener filmowy. "Jazz Cafe Łomianki" jest częstym miejscem koncertów muzyków, nie tylko jazzowych. W Łomiankach odbywają się także "Tarasowe Spotkania Kabaretowe" w tzw. "Żółtym Domku u Tygryska" (4-5 kabaretów rocznie).
Pod koniec września co roku odbywa się rekonstrukcja historyczna walk, jakie toczyły się na przedpolach Warszawy w kampanii wrześniowej.
Prasa.
W Łomiankach wychodzi prasa lokalna – bezpłatny dwutygodnik "Gazeta Łomiankowska" wydawany przez Urząd Miasta Łomianki, gazeta bezpłatna "Echo Łomianek i Bielan", a także tygodnik "Życie Łomianek". Bliskość Warszawy sprawia, że można tu też nabyć prasę warszawską.
Sąsiednie gminy.
Czosnów, Izabelin, Jabłonna, m.st. Warszawa

</doc>
<doc id="160789" url="https://pl.wikipedia.org/wiki?curid=160789" title="Prezydenci Syrii">
Prezydenci Syrii



</doc>
<doc id="160793" url="https://pl.wikipedia.org/wiki?curid=160793" title="PolNet">
PolNet

PolNet – sieć serwerów IRC założona w Polsce w latach 1998-1999, jak alternatywa do dominującej wówczas sieci IRCnet. W przeciwieństwie do IRCnetu, sieć oferuje rejestrację pseudonimów użytkowników i nazw kanałów, co utrudniało zajęcie nazw używanych przez innych użytkowników i tzw. przejmowanie kanałów IRC.
W okresie swojej największej popularności w roku 2003 sieć miała 2130 użytkowników, w maju 2009 korzystało z niej ponad 800 użytkowników skupionych na prawie 600 kanałach, co daje jej 95 miejsce pod względem liczby użytkowników na świecie.
Operatorzy sieci PolNet korzystają z domeny internetowej ircnet.pl, która według niektórych nawiązywała do IRCnetu, trzeciej co do wielkości sieci pod względem użytkowników na świecie, zaś inni twierdzili, że IRCnet jest nazwą o charakterze ogólnym, oznaczającym dowolną sieć IRC.
W maju 2009 roku sieć obsługiwały dwa serwery IRC: katowice.ircnet.pl i torun.ircnet.pl.

</doc>
<doc id="160794" url="https://pl.wikipedia.org/wiki?curid=160794" title="Stanisław Ciszewski">
Stanisław Ciszewski

Stanisław Bronisław Ciszewski (ur. 8 grudnia 1865 w Krążku, zm. 27 maja 1930 w Warszawie) – polski etnograf, profesor Uniwersytetu Lwowskiego.
Był synem górnika Piotra i Anny z Cichowiczów. Kształcił się w gimnazjach w Częstochowie i Piotrkowie Trybunalskim (nie ukończył), uzyskał dyplom podaptekarza. W latach 1888–1889 pracował jako kustosz Działu Zoologicznego Muzeum Etnograficznego w Warszawie. W 1889 wyjechał na studia do Pragi, gdzie przez rok kształcił się na uniwersytecie w zakresie językoznawstwa i filozofii (m.in. pod kierunkiem Tomasza Garrigue Masaryka). W latach 1890–1891 studiował językoznawstwo na uniwersytecie w Zagrzebiu, następnie prowadził studia etnograficzne w Museum für Volkerkunde w Berlinie (1891–1895), wreszcie studiował historię, geografię i slawistykę na uniwersytecie w Lipsku (1895–1896). W Lipsku obronił pracę doktorską "Künstliche Verwandtschaft bei den Südslaven" (1897).
Od 1900 roku pracował jako urzędnik w biurach kolei warszawsko-wiedeńskiej i urzędzie akcyzowym w Sierpcu. W 1910 został mianowany profesorem nadzwyczajnym Uniwersytetu Lwowskiego i kierownikiem Katedry Etnografii i Etnologii; była to pierwsza polska katedra w dziedzinie etnologii. Prowadził wykłady z etnologii ogólnej i etnografii Australii i Oceanii. W krótkim czasie popadł w konflikt z władzami uczelni. Uważał, że dostał zbyt mało czasu na przygotowanie wykładów oraz narzekał na brak pomocy naukowych i odpowiedniej literatury. W efekcie zrezygnował z pracy na uniwersytecie w 1912 r. (poświęcił temu zdarzeniu artykuł "Dlaczego ustąpiłem z katedry na Uniwersytecie Lwowskim", 1912). Powrócił do pracy urzędniczej, do 1914 pracował w biurze akcyzy w Makowie Mazowieckim. Lata I wojny światowej i następne spędził w Rosji (do 1924). Po powrocie do Polski był redaktorem naczelnym periodyku "Prace Etnologiczne" (1924–1930).
W pracy naukowej zajmował się obrzędami ludowymi, literaturą ludową, etymologią. Był inicjatorem szerokich badań nad pierwotnymi normami i ustrojami prawnymi, określił pojęcie „rodu” w różnych organizacjach społecznych, ustalił również etymologię tego słowa w różnych językach. Postawił własną koncepcję pierwotnej więzi społecznej, opartej na idei pokrewieństwa. Zajmował się pokrewieństwami fikcyjnymi – bliźnięctwem naturalnym (związki między ludźmi a przedstawicielami świata zwierzęcego, roślinnego i nieorganicznego), bliźnięctwem zewnętrznym (związek między dzieckiem poczętym a dzieckiem karmionym piersią tej samej matki), pokrewieństwem mlecznym (związek między akuszerką a odbieranym dzieckiem i jego matką), pokrewieństwem duchowym między nauczycielem a uczniem, więzią między drużbą a parą młodą, więzią między rodzicami chrzestnymi a innymi. Ponadto prowadził badania etymologiczne gwar polskich.
Wybrane publikacje.
W latach 1910–1912 współpracował z pismami „Lud” i „Rozprawy Wydziału Historyczno-Filozoficznego AU w Krakowie”. W 1924 został członkiem korespondentem PAU. Jego uczniem był m.in. późniejszy profesor Uniwersytetu Jagiellońskiego Władysław Semkowicz, znawca nauk pomocniczych historii.

</doc>
<doc id="160802" url="https://pl.wikipedia.org/wiki?curid=160802" title="Rajd Cypru 2004">
Rajd Cypru 2004

Rezultaty Rajdu Cypru ("32nd Cyprus Rally"), eliminacji Rajdowych Mistrzostw Świata w 2004 roku, który odbył się w dniach 14–16 maja. Była to piąta runda czempionatu w tamtym roku i trzecia szutrowa. Bazą rajdu było miasto Limassol. Zwycięzcami rajdu została francusko-monakijska załoga Sébastien Loeb i Daniel Élena jadąca Citroënem Xsarą WRC. Wyprzedzili oni estońsko-brytyjską załogę Markko Märtin/Michael Park w Fordzie Focusie WRC oraz Hiszpanów Carlosa Sainza i Marca Martíego w Citroënie Xsarze WRC. Początkowo zwycięzcami rajdu zostali Finowie Marcus Grönholm i Timo Rautiainen, jednak załogi Peugeota (także Harri Rovanperä z Risto Pietiläinenem) zostały zdyskwalifikowane po rajdzie za posiadanie nieregulaminowej pompy.
Rajdu nie ukończyło trzech kierowców fabrycznych. Belg François Duval w Fordzie Focusie WRC odpadł na 1. odcinku specjalnym z powodu wypadku i zgubienia koła. Francuz Gilles Panizzi w Mitsubishi Lancerze WRC odpadł na 9. oesie z powodu awarii silnika. Z kolei jego partner z zespołu Fin Kristian Sohlberg zakończył jazdę na 8. oesie, również z powodu awarii silnika.
Klasyfikacja po 5 rundach.
Tabele przedstawiają tylko pięć pierwszych miejsc.

</doc>
<doc id="160803" url="https://pl.wikipedia.org/wiki?curid=160803" title="Adolf Maria Bocheński">
Adolf Maria Bocheński

Adolf Maria Bocheński (ur. 13 kwietnia 1909 w Ponikwie, zginął 18 lipca 1944 pod Ankoną) – polski pisarz i publicysta polityczny, podporucznik Polskich Sił Zbrojnych, kawaler maltański (w zakonie od 22 kwietnia 1937 roku), kawaler Honoru i Dewocji.
Życiorys.
Pochodził z rodziny ziemiańskiej herbu Rawicz. Był synem Adolfa Bocheńskiego i Marii z Dunin-Borkowskich, bratem Józefa Marii, Aleksandra i Olgi. Jego dziadkiem był Franciszek Izydor Bocheński. Po maturze wyjechał do Paryża, gdzie studiował w szkole dla dyplomatów – École des Sciences Politiques (Sciences Po) – którą ukończył w czerwcu 1930 roku, zajmując w ogólnej klasyfikacji trzecie miejsce spośród wszystkich studentów pochodzących z ponad dwudziestu krajów świata. Po powrocie do kraju uzyskał w 1932 magisterium z prawa na Uniwersytecie Jana Kazimierza we Lwowie. W pierwszej połowie lat trzydziestych był aktywnym działaczem Związku Akademickiego „Myśl Mocarstwowa”.
Redaktor i publicysta pism „Bunt Młodych” i „Polityka”. Uznawany za jednego z najbardziej utalentowanych polskich pisarzy politycznych lat trzydziestych XX w. Opowiadał się za wzmocnieniem władzy wykonawczej w państwie i wsparciem dla niepodległości Ukrainy. Zwolennik marszałka Józefa Piłsudskiego, ale krytyk wielu posunięć rządów sanacyjnych.
W chwili agresji III Rzeszy na Polskę miał 30 lat. Pragnął wstąpić do wojska, ale ze względu na zły stan zdrowia nie chciano go przyjąć. Po licznych staraniach dostał się jako ochotnik do Szwadronu Zapasowego 22 pułku Ułanów Podkarpackich i walczył w kampanii wrześniowej. Następnie po agresji ZSRR na Polskę 17 września 1939, wraz ze swoim pułkiem przeszedł na Węgry, a stamtąd przedostał się do Francji. W Camp de Coëtquidan ukończył podchorążówkę i z Brygadą Podhalańską wziął udział w bitwie o Narwik. Tam za męstwo i odwagę otrzymał swój pierwszy Krzyż Walecznych. Po ewakuacji brygady z Norwegii do Bretanii i klęsce Francji przeprowadzał przez Pireneje żołnierzy i oficerów udających się do Anglii. Po kilku miesiącach wyruszył do Syrii, gdzie wstąpił do Brygady Karpackiej. Później został przydzielony do pułku Ułanów Karpackich, z którym bronił Tobruku i walczył pod Monte Cassino, gdzie został ranny. Jako żołnierz Brygady Karpackiej pisywał do pisma „Przy kierownicy w Tobruku”.
Podchorąży Samodzielnej Brygady Strzelców Karpackich, a następnie podporucznik pułku Ułanów Karpackich, dzięki wielkiej odwadze, powszechnie znanemu lekceważeniu śmierci, ale przede wszystkim koleżeńskiej postawie, zdobył dużą popularność i szacunek wśród żołnierzy. Zginął przy rozbrajaniu miny pod Ankoną, co opisał Melchior Wańkowicz w swojej książce "Zupa na gwoździu". Został pochowany na Polskim Cmentarzu Wojennym w Loreto.
Odznaczony Krzyżem Srebrnym Orderu Virtuti Militari oraz trzykrotnie Krzyżem Walecznych.
Poglądy.
Stosunek do katolicyzmu.
Adolf Bocheński był człowiekiem głęboko wierzącym. W wierze katolickiej nie uznawał kompromisów. Był członkiem Zakonu Kawalerów Maltańskich. Miał głębokie przekonanie o fundamentalnej roli katolicyzmu w polskim życiu publicznym i widział religię jako podstawę ładu społecznego. Toczył polemiki z autorami podważającymi autorytet Kościoła i tradycyjne wartości. 
Mimo to sprzeciwiał się angażowaniu chrześcijaństwa do spraw ustrojowych. Uważał, że religia jest raczej podstawą kultury niż wyznacznikiem programów politycznych. Nie używał argumentów religijnych tam, gdzie nie było to konieczne. Jego wizja ustroju państwa była świecka. 
Poglądy ekonomiczne.
Bocheński nie poświęcił zagadnieniom ekonomicznym tyle uwagi, co na przykład polityce zagranicznej, ale nawet nieliczne jego wypowiedzi na temat gospodarki świadczą o jego silnych przekonaniach antyetatystycznych. Był liberałem ekonomicznym. Jego wybór wiązał się z historyczną oceną skutków ingerencji państwa w rynek. Niezwykle często zdarza się, że bogactwo kraju jest tym większe im mniejsza jest ingerencja państwa w życie gospodarcze i polityka racji stanu wymaga wówczas wolności życia gospodarczego.
Krytyka centralizmu.
Publicysta sprzeciwiał się tendencjom centralistycznym i bronił niezależności samorządu terytorialnego. Dla środowisk „Buntu Młodych” i „Polityki” samorząd był jedną z gwarancji zaangażowania obywateli w życie publiczne. Dla Adolfa Bocheńskiego w przypadku obrony samorządu ważna była również ochrona kultury polskiej prowincji. Był zdania, że centralizacja życia politycznego w Warszawie doprowadzi do unitaryzacji polskości. 
W artykule "O decentralizację kulturalną" bronił różnic dzielnicowych w sferze kultury i języka. Twierdził, że ówczesne uniwersytety wychowywały Polaka „zubożałego” i „zunifikowanego”, zamiast „ludzi mogących wnieść zróżnicowanie, wzbogacenie naszej kultury przez twórcze ścieranie się prądów powstałych dzięki różnicom psychiki ludzi, pochodzących z różnych dzielnic i różnych uniwersytetów."
Propozycje ustrojowe.
Myśl Adolfa Bocheńskiego w tym zakresie ewoluowała od przedstawionej w "Ustroju a racja stanu" koncepcji monarchicznego autorytaryzmu do systemu prezydencko-parlamentarnego. 
Stałym elementem jego myśli jest wyłączenie armii i dyplomacji spod chwiejnej woli obywateli. Miały one być czynnikiem stałym w państwie. W pozostałych kwestiach uważał, że powinny obowiązywać zasady parlamentaryzmu. 
Krytyka sanacji.
Bocheński skierował ostrze krytyki w kierunku obozu Józefa Piłsudskiego po podjęciu przez niego administracyjnych i policyjnych metod walki z opozycją (zobacz też: Proces brzeski i Miejsce Odosobnienia w Berezie Kartuskiej). Publicysta widział w takiej polityce obcy kulturze Zachodu despotyzm. Uważał, że działania sanacji stoją w sprzeczności z fundamentami zachodniej kultury politycznej oraz osłabiają państwo polskie. W artykule "Celowość Berezy Kartuskiej" krytykował moralną stronę zagadnienia, ale też niszczenie prawa oraz odwrotne niż w założeniach skutki takich posunięć. Uważał, że zwiększają one popularność grup, przeciwko którym obóz ten został założony (skrajnym nacjonalistom ukraińskim, młodej endecji skupionej w ONR oraz komunistom).
Krytyka piłsudczyków dotyczyła również takich zagadnień jak: destrukcja autonomii wyższych uczelni, ograniczania praw samorządu terytorialnego, czy nadmiernego etatyzmu. 
Krytyka endecji.
Największym błędem, według Bocheńskiego, w przypadku endecji było przyznawanie pierwszeństwa jednorodności narodowej państwa przed racją stanu. Pisał wręcz o „fałszywym nacjonalizmie” endecji, która absolutyzowała jeden z czynników siły państwa kosztem całej wspólnoty państwowej. 
Krytykował program asymilacji narodowej, uważał, że doprowadzi on tylko do zradykalizowania mniejszości w II RP oraz do stworzenia stałego antagonizmu między nimi a państwem. Wysuwał on własny pomysł asymilacji państwowej, to znaczy pozyskania lojalności mniejszości wobec państwa polskiego. Polityka konserwatywna zmierzała do odtworzenia niepodległej Polski przy jednoczesnym zminimalizowaniu przyszłych konfliktów z mniejszościami narodowymi i wiązania ich z polskimi aspiracjami państwowymi.
Polityka zagraniczna.
Zobacz cały artykuł: "Między Niemcami a Rosją"
Upamiętnienie.
Postać Adolfa Marii Bocheńskiego upamiętniają nazwane jego imieniem skwery w Warszawie i Wrocławiu. Jego imię nosi Zespół Szkół Samochodowych w Olsztynie.
Od 2016 Stowarzyszenie Dziennikarzy Polskich przyznaje nagrodę im. Adolfa Bocheńskiego "za dokonania dziennikarskie dla dziennikarzy do 30 roku życia".

</doc>
<doc id="160804" url="https://pl.wikipedia.org/wiki?curid=160804" title="Adolf Bocheński">
Adolf Bocheński



</doc>
<doc id="160807" url="https://pl.wikipedia.org/wiki?curid=160807" title="Wilhelm Creizenach">
Wilhelm Creizenach

Wilhelm Michael Anton Creizenach (ur. 4 czerwca 1851 we Frankfurcie nad Menem, zm. 13 maja 1919 w Dreźnie) – niemiecki historyk literatury, profesor Uniwersytetu Jagiellońskiego.
Życiorys.
Przyszedł na świat w zasymilowanej do kultury niemieckiej rodzinie żydowskiej. Był synem Theodora (1818–1877), poety, hebraisty, wybitnego znawcy twórczości Goethego, oraz Luise Flerscheim. W 1854 został ochrzczony w kościele ewangelickim. Kształcił się w gimnazjum we Frankfurcie, gdzie w 1870 r. zdał maturę, a następnie studiował historię i filologię germańską na uniwersytecie w Getyndze (1870–1872), neofilologię (germanistykę, romanistykę i anglistykę) na uniwersytecie w Lipsku (1872–1874), indoeuropejską składnię porównawczą i sanskryt na uniwersytecie w Jenie (1875–1876). W 1873 r. obronił doktorat w Lipsku (praca "Judas Ischarioth in Legende und Sage des Mittelalters", opublikowana w 1875 r.). W czasie studiów w Jenie pracował jednocześnie w bibliotece uniwersyteckiej; w latach 1876–1878 był asystentem w bibliotece Uniwersytetu Wrocławskiego. W 1879 po przedstawieniu pracy "Zur Entstehungsgeschichte des neueren deutschen Lustspiels" został docentem w Katedrze Historii Literatury Powszechnej uniwersytetu w Lipsku, wykładał literaturę nowożytną; w latach 1882-1883 pracował jako asystent w Bibliotece Narodowej w Paryżu.
W 1883 został profesorem nadzwyczajnym Uniwersytetu Jagiellońskiego, stanął na czele Katedry Germanistyki, przy czym warunkiem objęcia katedry profesorskiej było opanowanie w ciągu dwóch lat języka polskiego. Był dyrektorem Seminarium Germanistycznego, od 1886 profesorem zwyczajnym, w roku akademickim 1901/1902 dziekanem Wydziału Filozoficznego. Stworzył najsilniejszy w Polsce ośrodek neofilologiczny. Przyczynił się do stworzenia Katedry Filologii Romańskiej na UJ (1890) oraz założył bibliotekę Seminarium Germanistycznego. Prowadził wykłady z historii literatury niemieckiej od średniowiecza do romantyzmu, historii języka niemieckiego oraz twórczości Szekspira. Zasiadał w Komisji Egzaminacyjnej dla kandydatów na nauczycieli szkół średnich. Jako profesor pracował przez trzydzieści lat, w Krakowie do 1913.
Zmarł w Dreźnie w ubóstwie i osamotnieniu. Pod jego kierunkiem wydoktoryzowało się ponad czterdziestu naukowców, w tym m.in. Adam Kleczkowski. Opiekował się istniejącym od 1900 Kołem Filologicznym Niemieckim.
Zajmował się dziejami literatury niemieckiej, teatrologią, gramatyką historyczną. W pracy "Geschichte des neueren Dramas" (1893–1916, 4 tomy) przedstawił syntezę dziejów nowożytnego dramatu europejskiego. Interesował się genezą niemieckiej komedii XVIII-wiecznej oraz dramatu XVII-wiecznego. Analizował wpływ Nowego Testamentu na średniowieczną literaturę ludową, a także wpływ Kochanowskiego na literaturę śląsko-niemiecką XVII i XVIII wieku. Badał historię sceniczną "Fausta" Goethego, szczególną uwagę poświęcając ludowym widowiskom o Fauście.
Był wybitnym poliglotą, znał prawie wszystkie języki germańskie, klasyczne, romańskie i słowiańskie; bardzo dobrze posługiwał się językiem polskim, w którym także publikował. Znany był w Krakowie jako dowcipny człowiek, twórca i bohater anegdot (tzw. "Creizenach-Witze"); przyjaźnił się z filologiem Kazimierzem Morawskim. Creizenach nigdy nie przestał czuć się Niemcem, jednak życzliwy stosunek do Polski przyczynił się do jego niepopularności w środowisku niemieckim. W 1895 został członkiem korespondentem Akademii Umiejętności, w 1904 członkiem czynnym tej akademii (późniejsza PAU). Należał również do Niderlandzkiego Towarzystwa Literackiego w Liège oraz Niemieckiego Towarzystwa Szekspirowskiego (członek honorowy). W lokalu „Hawełka” współorganizował spotkania „Współczesnych”, czyli zaprzyjaźnionych intelektualistów, m.in. znanych profesorów. Grupa liczyła ok. 20 osób, ale często zapraszano też gości spoza Krakowa. Swój księgozbiór (ok. 2,5 tysiąca woluminów) Creizenach zapisał Bibliotece Jagiellońskiej.

</doc>
<doc id="160812" url="https://pl.wikipedia.org/wiki?curid=160812" title="Przezawodowienie">
Przezawodowienie

Przezawodowienie to:
Przezawodowienie błędnie często używane jest zamiennie z pojęciem przekwalifikowanie
Zobacz też:

</doc>
<doc id="160813" url="https://pl.wikipedia.org/wiki?curid=160813" title="Sprawa Sokala">
Sprawa Sokala

Sprawa Sokala, afera Sokala, prowokacja Sokala, mistyfikacja Sokala, żart Sokala, dowcip Sokala, parodia Sokala, ang. Sokal affair, Sokal hoax – publikacja (i jej reperkusje) w czasopiśmie naukowym (wówczas nierecenzowanym) „Social Text”, poświęconym studiom kulturowym, pracy amerykańskiego fizyka Alana Sokala pod tytułem "Transgressing the Boundaries: Towards a Transformative Hermeneutics of Quantum Gravity" (dosłownie "Transgresja granic: ku transformatywnej hermeneutyce grawitacji kwantowej"). Wydarzenie to miało miejsce w roku 1996.
Autor, zainspirowany książką Grossa i Levitta, przedstawił w swoim artykule, używając naukowego żargonu, fikcyjną koncepcję związków między koncepcjami rozwoju społecznego, emancypacji i feminizmu oraz w szczególności dekonstruktywizmu a grawitacją kwantową. Artykuł odniósł wielki sukces, zaś po ujawnieniu jego rzeczywistego znaczenia redaktor naczelny „Social Text” stracił pracę, zaś Alan Sokal został wpisany przez redakcję na listę autorów, których prace nie będą publikowane.
Prowokacja Sokala wywołała długo trwającą i burzliwą dyskusję nad zakresem badań, metodyką naukową w naukach humanistycznych i społecznych, w tym socjologii, teorii literatury, kulturoznawstwa. Zamierzonym celem publikacji tego artykułu było obnażenie braku konieczności istnienia sensownych treści w tekstach publikowanych w renomowanym piśmie socjologicznym. Autorzy publikujący w tym piśmie przedstawiali swe prace, używając najprawdopodobniej niezrozumiałych również dla siebie terminów z nauk przyrodniczych, w swoim mniemaniu „udowadniając” na przykład, że dotychczasowe teorie w naukach przyrodniczych miały charakter prawicowy.
Sokal, pisząc swój tekst, powoływał się także na innych postmodernistów i wybierał ich bezsensowne, jego zdaniem, wypowiedzi, w których użyli terminologii z zakresu nauk ścisłych. Jak wyjaśnił później w "Modnych bzdurach", jego celem nie był atak na nauki społeczne, lecz na prądy szkodzące tym naukom i stanowiskom ideologicznym, ponieważ ich przedstawiciele przyjmują „na wiarę” tezy sformułowane przez uznane w ich środowiskach autorytety.
Sprawa Sokala stała się częścią tak zwanych wojen o naukę (ang. "science wars"), czyli dyskusji między przedstawicielami studiów nad nauką i techniką a badaczami z nauk ścisłych. 
Podobną mistyfikację, na bazie pseudonaukowej koncepcji pola morfogenetycznego, zorganizował Tomasz Witkowski, zamieszczając w czasopiśmie „Charaktery” artykuł pod tytułem "Wiedza prosto z pola".
Cytat.
Przykładowe zdanie z tej publikacji (stanowiące przypis rzeczowy, czyli uwagę, do głównego tekstu) brzmi następująco:
Tłumaczenie:
Nagroda Ig Nobla.
Jeszcze w tym samym roku redakcja „Social Text” otrzymała Nagrodę Ig Nobla (parodię słynnego szwedzkiego wyróżnienia) w dziedzinie literatury. Jako uzasadnienie wątpliwego zaszczytu podano fakt, że redakcja dziennika dopuściła się "gorliwej publikacji tekstu naukowego, którego nie rozumiała, który sam autor nazwał bezsensownym oraz który zaprzeczył istnieniu czegoś takiego jak rzeczywistość".

</doc>
<doc id="160814" url="https://pl.wikipedia.org/wiki?curid=160814" title="Ingres">
Ingres

Ingres (łac. "ingressus" "wejście" od "ingredi" "wchodzić") – uroczyste objęcie władzy przez biskupa ordynariusza nad diecezją.
W Kościele katolickim nowemu biskupowi hołd ("homagium") składają biskupi pomocniczy, księża, zakonnicy i wierni świeccy. Kościół katolicki zaleca, aby odbywała się wtedy uroczysta procesja do kościoła katedralnego z udziałem duchownych i wiernych.
Ingres odbywa także papież, który będąc zwierzchnikiem Kościoła katolickiego, równocześnie jest biskupem diecezjalnym Rzymu. Ingres papieski różni się jednak w kilku punktach od uroczystości innych biskupów diecezjalnych. Przykładowo papież otrzymuje Pierścień Rybaka jako symbol swojej władzy papieskiej, w ingresie uczestniczą patriarchowie i arcybiskupi Kościołów wschodnich, a homagium w imieniu wszystkich kardynałów składa sześciu (od pontyfikatu papieża Franciszka, wcześniej było ich dwunastu) purpuratów, po dwóch z każdego stanu – diakonów, prezbiterów i biskupów.

</doc>
<doc id="160815" url="https://pl.wikipedia.org/wiki?curid=160815" title="Oocyt">
Oocyt

Oocyt, owocyt – komórka dająca początek komórce jajowej oraz towarzyszącym jej ciałkom kierunkowym, jedno ze stadiów oogenezy.
Oocyt I rzędu powstaje z oogonium w wyniku zapoczątkowanego podziału mejotycznego, który nie przekracza stadium profazy I.
Oocyt II rzędu powstaje z oocytu I rzędu w wyniku dalszego podziału mejotycznego. W pierwszym podziale mejotycznym (zwanym redukcyjnym) następuje redukcja ilości materiału genetycznego, lecz podział nie jest w pełni ukończony. Jego dokończenie następuje po zapłodnieniu komórki jajowej przez plemnik.

</doc>
<doc id="160816" url="https://pl.wikipedia.org/wiki?curid=160816" title="Przekwalifikowanie">
Przekwalifikowanie

Przekwalifikowanie - nabycie dodatkowych bądź nowych kwalifikacji w ramach tej samej grupy zawodowej, np. pedagogiki:
Przekwalifikowanie najczęściej związane jest ze zmianą zapotrzebowania na rynku pracy bądź dążeniem do udoskonalenia się w swojej dziedzinie. 
Przekwalifikowanie błędnie często używane jest zamiennie z pojęciem przezawodowienie.

</doc>
<doc id="160820" url="https://pl.wikipedia.org/wiki?curid=160820" title="Siarczan sodu">
Siarczan sodu

Siarczan sodu, – nieorganiczny związek chemiczny, sól kwasu siarkowego i sodu. Występuje w postaci bezwodnej i uwodnionej – heptahydratu i dekahydratu. Forma bezwodna występuje w naturze jako rzadki minerał tenardyt, a dziesięciowodna – mirabilit (natomiast minerał glauberyt jest mieszanym siarczanem sodowo-wapniowym).
Historia.
Siarczan sodu w formie dekahydratu, Na2SO4·10H2O, został wyizolowany w roku 1625 przez Johanna Glaubera z wody ze źródła leczniczego w pobliżu Neapolu. Ponieważ wypicie tej wody doprowadziło go do wyleczenia z ciężkiej choroby układu pokarmowego, nazwał uzyskane kryształy "Sal Mirabilis" („sól cudowna”). W późniejszym okresie Glauber opracował metodę otrzymywania kwasu solnego z chlorku sodu z kwasem siarkowym i jako produkt uboczny wyizolował substancję, którą zidentyfikował jako swoją "Sal Mirabilis". W wyniku długoletnich badań tego związku określił 26 jego zastosowań medycznych, 12 alchemicznych i 21 w sztuce; m.in. opracował mieszaninę oziębiającą umożliwiającą wymrożenie wody z wina. W efekcie siarczan sodu został nazwany „solą glauberską”; nazwa ta bywa używana również współcześnie.
Otrzymywanie.
Poza wydobyciem siarczanu sodu z jego naturalnych złóż i następnym oczyszczaniem go, może być on także otrzymywany w dwóch procesach otrzymywania chlorowodoru:
Otrzymany roztwór jest następnie poddawany krystalizacji frakcyjnej.
Siarczan sodu jest także produktem ubocznym otrzymywania fenolu poprzez stapianie soli kwasów benzenosulfonowych z wodorotlenkiem sodu.
Właściwości.
Bezwodny siarczan sodu jest białym krystalicznym proszkiem o strukturze rombowej lub heksagonalnej i twardości w skali Mohsa równej 2,8. Ma właściwości higroskopijne. Współczynnik załamania wynosi 1,468.
Dziesięciowodny siarczan sodu tworzy natomiast bezbarwne jednoskośne kryształy o twardości w skali Mohsa wynoszącej 1,8. Współczynnik załamania wynosi 1,394.
Siarczan sodu bardzo dobrze rozpuszcza się w wodzie, natomiast jest nierozpuszczalny w etanolu.
Rozpuszczanie siarczanu sodu Na2SO4 w wodzie pochłania ciepło otoczenia +78,6 kJ/mol i układ oziębia się.
Zastosowanie.
Siarczan sodu jest wykorzystywany w procesie Krafta do otrzymywania ścieru drzewnego. Stosowany również przy produkcji szkła, barwników (m.in. ultramaryny) i detergentów. Bezwodny siarczan sodu stosuje się jako środek pochłaniający wodę. Służy również do otrzymywania innych soli.
W medycynie stosowany jest jako osmotycznie aktywny środek przeczyszczający. Jest on słabo absorbowany w przewodzie pokarmowym tworząc roztwór hipertoniczny, co uniemożliwia odwadnianie masy kałowej w jelitach.

</doc>
<doc id="160824" url="https://pl.wikipedia.org/wiki?curid=160824" title="Roślina ruderalna">
Roślina ruderalna

Roślina ruderalna – roślina zasiedlająca podłoża zmienione przez człowieka, szczególnie środowiska miejskie np. budynki i ich sąsiedztwa, drogi i przydroża, tereny kolejowe, parkingi i place, porty, wysypiska odpadów, hałdy i tereny przemysłowe. Często są to rośliny lubiące gleby bogate w sole mineralne i związki azotowe. Zwykle rośliny ruderalne dominują na przekształconym terenie przez kilka lat, stopniowo tracąc swoją pozycję na korzyść roślin typowych dla danego ekosystemu, chyba że wierzchnia warstwa gleby została całkowicie zniszczona lub wymieniona. Przeprowadzono wiele badań naukowych roślinności ruderalnej. Pozwoliły one na ustalenie specyficznego jej składu gatunkowego w różnego typu siedliskach ruderalnych.
Podział ze względu na zajmowane siedliska ruderalne.
Rośliny na tych siedliskach muszą znosić duże różnice temperatur w różnych porach dnia, narażone są na wydeptywanie, mają utrudniony dostęp do wody i gleby, zwykle żyją na terenach silnie skażonych. Te specyficzne warunki sprawiają, że w tej grupie roślin ruderalnych częściej niż w roślinności naturalnej występują rośliny jednoroczne, sukulenty, rośliny rozsiewane przez wiatr, mrówki i ptaki, rośliny pnące, a w miejscach wydeptywanych hemikryptofity o liściach odziomkowych, rośliny jednoroczne o pędach odpornych na mechaniczne uszkodzenia i trawy kępkowe.
Liczne są także siewki drzew rozsiewanych przez wiatr lub ptaki: klon jesionolistny, klon jawor, klon zwyczajny, morwa biała, topola sp., czereśnia ptasia, czeremcha amerykańska, śliwa wiśniowa. W szczelinach płyt na nieistniejącym już Stadionie Dziesięciolecia w Warszawie rosły także gatunki użytkowe, np. truskawka, pomidor zwyczajny i rośliny egzotyczne. Na Pałacu Kultury i Nauki w Warszawie zarejestrowano 111 taksonów roślin, w tym 85% anemochorycznych.
Hałdy zasiedlane są dość szybko. Jako pierwsze pojawiają się rośliny wiatrosiewne i długo utrzymują prymat; licznie występują nawet na starszych hałdach. Rolę gatunków pionierskich pełnią rośliny światłolubne i kseromorficzne, a wśród nich w początkowych etapach zarastania hałd szczególnie licznie występują rośliny jednoroczne o krótkim cyklu rozwojowym. Później pojawiają się rośliny wieloletnie, głównie hemikryptofity. Dominują gatunki rodzime (ok. 85–90% ogólnej liczby gatunków zasiedlających hałdy). Na hałdach pojawiają się także gatunki charakterystyczne dla żwirowisk i podgórskich kamieńców rzecznych, które tutaj znajdują zastępcze siedliska o podobnych warunkach. Z czasem pojawiają się również drzewa. Na hałdach dominują gatunki pospolite, ale zaskakująca jest obecność niektórych gatunków storczyków. Tłumaczy się to bardzo małym ciężarem ich nasion, które wiatr może transportować na duże odległości. Możliwe jest zarośnięcie nawet silnie toksycznych hałd galenowych (zawierających dużo cynku i ołowiu) – istnieją gatunki roślin zdolnych do rozwoju w takich warunkach (są to gatunki obce, zwykle sztucznie wprowadzane). 
W szczelinach chodników, kostki brukowej, schodów często pojawiają się mchy ("Bryum argenteum, Bryum caespitosum, Funaria hygrometrica") i bardzo niskie rośliny naczyniowe (np. karmniki). W najbliższej strefie jezdni dróg zwykle po jakimś czasie w wyniku systematycznego zasalania znika typowa roślinność trawnikowa i strefa ta wiosną przeobraża się w bezzieleniowy pas o szerokości 50–70 cm. Roślinność pojawia się tutaj dopiero później, gdy zmniejszy się zasolenie, wskutek wypłukania soli przez deszcze. W tych ciężkich warunkach, na nadal silnie zasolonym podłożu pojawiają się gatunki odporne na zasolenie. W Europie Zachodniej ostatnio w takich miejscach rozprzestrzenia się warzucha duńska, do tej pory występująca tylko w solniskach nadmorskich.
W miastach wzdłuż dróg sadzi się obecnie gatunki drzew odporne na większe zasolenie, np. oliwnik wąskolistny, tamaryszki.
Warunki dla roślin są tutaj bardzo ciężkie, niemniej istnieją gatunki porastające torowiska. Roślinność jest tutaj niepożądana, by ją zniszczyć torowiska są więc zazwyczaj opryskiwane herbicydami. Istnieją jednak gatunki roślin odpornych na herbicydy i to one zwykle zasiedlają torowiska. Najczęściej są to skrzypy, ale także niektóre inne gatunki roślin. Odsłonięte podłoże i silne nagrzewanie się szyn i tłucznia podczas letnich upałów sprzyjają roślinom jednorocznym i krótkotrwałym, które do kiełkowania potrzebują wysokiej temperatury, kiełkują później, już po wiosennych opryskiwaniach herbicydami i szybko kończą swój rozwój. Rozwijają się także niektóre gatunki roślin ciepłolubnych obcego pochodzenia. Tłuczeń, którym wysypywane są torowiska sprzyja rozwojowi roślin normalnie rosnących na kamieniskach, piargach lub żwirowiskach. 
Z drzew na torowiskach pojawiają się głównie siewki drzew ekspansywnych, takich, jak robinia akacjowa czy klon jesionolistny.
Jako pierwsze na wysypiskach zwykle pojawiają się jednoroczne rośliny azotolubne, zwłaszcza z rodziny komosowatych. Później na wysypiska stopniowo wkraczają pospolite gatunki roślin wieloletnich charakteryzujące się dużym zakresem tolerancji ekologicznej, a także podobne gatunki obce. Charakterystyczną cechą jest kiełkowanie na wysypiskach roślin uprawianych w przydomowych ogródkach – dostają się one tutaj wraz z resztkami żywności i odpadami z ogródków.
Porty i dworce kolejowe od dawna były ośrodkiem rozprzestrzeniania się gatunków obcych. Dawniej ich nasiona przywożone były w ziemi balastowej statków, obecnie nadal przedostają się w przewożonych towarach. Ich rozwojowi sprzyjają tereny ruderalne w porcie: miejsca rozładowywania towarów, składowiska, magazyny. W portach jest szczególnie dużo efemerofitów (10–25%) oraz uciekinierów z upraw – do 27%. Jest to znacznie więcej, niż wynosi średnia ich ilość we florze Polski. Niektóre gatunki zawlekane są z określonymi produktami, np. buzdyganek ziemny i chaber wełnisty, które wwożone są do portów wraz z bawełną lub wełną. Jeszcze do niedawna gatunki obce rozprzestrzeniały się również w otoczeniu elewatorów zbożowych i młynów, obecnie te miejsca odgrywają już niewielką rolę.
Niektóre gatunki ruderalnych roślin zielnych.
Numerami zaznaczono grupę roślin ruderalnych (numeracja, jak w sekcji powyżej). Wykaz gatunków według opracowania "Rośliny synantropijne".
Zbiorowiska roślin ruderalnych.
Pierwszą falę zasiedlania terenów ruderalnych stanowią zbiorowiska roślin jednorocznych i dwuletnich z rzędu "Sisymbrietalia". Są to zbiorowiska pionierskie, rozwijające się na glebach niewykształconych (na odsłoniętych piaskach, żwirach, glinach, także na gruzach i w miejscach, gdzie intensywnie stosowane są herbicydy). Drugą falę zarastania po tych zbiorowiskach stanowią zespoły bylin z rzędu "Onopordetalia acanthii" (w miejscach ciepłych i suchych) oraz "Artemisietalia vulgaris" i "Glechometalia hederaceae" (na glebach bogatych w związki azotu, w tym także świeżych i wilgotnych). Pozostawione bez ingerencji tereny ruderalne. stare gruzowiska, tereny pokopalniane i poprzemysłowe zarastają zbiorowiskami nitrofilnych roślin jednorocznych, bylin i krzewów z rzędu "Atropetalia". W miejscach wydeptywanych – na ścieżkach, drogach i poboczach – rozwijają się tzw. zbiorowiska dywanowe (spodzichy) z rzędu "Plantaginetalia majoris". Tworzą je rośliny bardzo odporne na uszkodzenia mechaniczne, formujące niskie i ubogie gatunkowo murawy. Półruderalne siedliska związane z przydrożami i przytorzami, skarpami i miedzami porastają zbiorowiskami z rzędu "Agropyretalia intermedio-repentis".

</doc>
<doc id="160827" url="https://pl.wikipedia.org/wiki?curid=160827" title="Gryzima (herb szlachecki)">
Gryzima (herb szlachecki)

Gryzima ("Borek, Bork, Gryzina, Gryżyna, Lupus, Wilki") – polski herb szlachecki, pochodzenia niemieckiego. Występował głównie w Wielkopolsce.
Opis herbu.
Opis z herbarza Kacpra Niesieckiego:
Opis zgodnie z klasycznymi regułami blazonowania:
Najwcześniejsze wzmianki.
Wizerunek pieczętny z 1396 roku.
Herbowni.
Bork, Borkowicz, Borkowski, Dudzicki, Gostyński, Grudziński, Gryzima, Gryziński, Gryzyński, Jaszkowski, Lincz, Lisicki, Maliński, Międzychodzki, Osiecki, Paszkowski, Ptaszkowski, Starzyński, Wezemburg, Wilski, Włoszczkowski.

</doc>
<doc id="160830" url="https://pl.wikipedia.org/wiki?curid=160830" title="Borek (herb szlachecki)">
Borek (herb szlachecki)

Borek – polski herb szlachecki.
Opis herbu.
W polu czerwonym dwa wilki barwy naturalnej, biegnące pod zieloną górę. W klejnocie nad hełmem w koronie trzy pióra strusie.
Najwcześniejsze wzmianki.
Przybył do Polski z Pomorza w wieku XIII w.
Inne herby o takiej nazwie.
Gryzima, Borek I, Borek II

</doc>
<doc id="160831" url="https://pl.wikipedia.org/wiki?curid=160831" title="Gryzima">
Gryzima



</doc>
<doc id="160834" url="https://pl.wikipedia.org/wiki?curid=160834" title="Lupus (herb szlachecki)">
Lupus (herb szlachecki)



</doc>
<doc id="160835" url="https://pl.wikipedia.org/wiki?curid=160835" title="Słonorośle">
Słonorośle



</doc>
<doc id="160836" url="https://pl.wikipedia.org/wiki?curid=160836" title="Wilki (herb szlachecki)">
Wilki (herb szlachecki)



</doc>
<doc id="160840" url="https://pl.wikipedia.org/wiki?curid=160840" title="Hełm (herb szlachecki)">
Hełm (herb szlachecki)

Hełm "(Chełm)" – herb szlachecki.
Opis herbu.
W polu czerwonym hełm srebrny z rogami i złotymi liśćmi dębu pośrodku.
W klejnocie nad hełmem w koronie trzy pióra strusie .
Najwcześniejsze wzmianki.
Wizerunek pieczętny z 1311 roku.
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy .
Adamowicz, Antoniewicz, Antonowicz, Bieleński, Błoniewski, Dorniach, German, Helm, Helman, Hełm, Henning, Segnicz, Starzyński.

</doc>
<doc id="160845" url="https://pl.wikipedia.org/wiki?curid=160845" title="Herburt (herb szlachecki)">
Herburt (herb szlachecki)

Herburt ("Herbolth, Herbolt, Herbort, Herbortowa, Herbot, Herbott, Herbulów, Fulsztyn, Miecze, Pawęza, Pawęża") – polski herb szlachecki.
Opis herbu.
Opis zgodnie z klasycznymi regułami blazonowania:
W polu czerwonym jabłko zielone lub złote przebite trzema mieczami: w skos, w skos lewy i na opak. Klejnot: trzy pióra strusie.
Najwcześniejsze wzmianki.
Wizerunek pieczętny z 1353 roku, zapis z 1571. Przyniesiony do Polski z Westfalii (Dolna Saksonia) przez Morawy w pierwszej połowie XIV wieku.
Herbowni.
Arłamowski, Chełmowski, Dobromilski, Falsztyn, Fulstein, Fulsztyn, Fulsztyński, Gerberski, Hajbowicz, Helman, Herberski, Herbortowski, Herburt, Hewel, Hewell, Hejbowicz (Heybowicz), Katyna, Kobyliński, Kozika, Kozieka, Kozieł, Koziełł, Lewgowd, Milatowskic, Mierzewski, Modzelewski, Modzelowski, Nicz, Nosicki, Nowicki, Odnowski, Pawlęga, Ponyrko, Powęzowski, Rymgayło, Rymgayłowicz, Wieliczański, Wismułowicz, Wisnarzewski, Woronicz, Zyniew.

</doc>
<doc id="160848" url="https://pl.wikipedia.org/wiki?curid=160848" title="Powojowate">
Powojowate

Powojowate ("Convolvulaceae" Juss.) – rodzina roślin z rzędu psiankowców obejmująca ponad 1880 gatunków w 57 rodzajach. Powojowate spotykane są na wszystkich kontynentach z wyjątkiem obszarów okołobiegunowych. Największe zróżnicowanie osiągają na obszarach tropikalnych i subtropikalnych. W strefie umiarkowanej i na suchszych obszarach strefy międzyzwrotnikowej są to na ogół nisko rosnące byliny i krzewy, w tropikach to głównie zielne pnącza i drewniejące liany, w tym sięgające ponad 35 m wysokości. Charakterystyczne dla rodziny są zwykle efektowne kwiaty o koronie promienistej, zrosłopłatkowej z ciemniejszym paskiem pośrodku płatków. Ważne znaczenie ekonomiczne ma wilec ziemniaczany o jadalnych bulwach (zwanych batatami lub słodkimi ziemniakami) oraz wilec wodny o jadalnych liściach (szpinak wodny). Liczne gatunki są stosowane leczniczo oraz uprawiane jako ozdobne. Niektóre gatunki powoju, kielisznika i kanianek są chwastami powodującymi straty w uprawach.
Systematyka.
Rodzina siostrzana w stosunku do psiankowatych ("Solanaceae").
Gromada okrytonasienne Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe "Lamiidae" Takht. ex Reveal, nadrząd "Solananae" R. Dahlgren ex Reveal, rząd psiankowce Dumort., podrząd "Convolvulineae" Engl., rodzina powojowate "Convolvulaceae" Juss.
Gromada: okrytonasienne "Magnoliophyta", klasa: "Magnoliopsida", podklasa: jasnotowe "Lamiidae", nadrząd: "Solananae", rząd: powojowce "Convolvulales", rodzina: powojowate "Convolvulaceae".
Zastosowanie.
Niektóre gatunki uprawiane są jako rośliny ozdobne, stosowane do osłaniania ogrodzeń lub balkonów. Wilec ziemniaczany "Ipomoea batatas" uprawiany jest na szeroką skalę jako roślina jadalna i przemysłowa. Nasiona wielu roślin zawierają czynnik toksyczny (przede wszystkim "Argyreia nervosa": alkaloidy indolowe, amid kwasu lizergowego (LSA).
Jako symptomy zatrucia mogą wystąpić: halucynacje, rozszerzone źrenice, nudności, wymioty, biegunka, senność, zdrętwienie i kurcze mięśni. Zatruć się można spożywając nasiona.

</doc>
<doc id="160850" url="https://pl.wikipedia.org/wiki?curid=160850" title="Herbort (herb szlachecki)">
Herbort (herb szlachecki)



</doc>
<doc id="160851" url="https://pl.wikipedia.org/wiki?curid=160851" title="Herbort">
Herbort

Herbort, Herburt, Arbort — imię męskie pochodzenia germańskiego, notowane w Polsce od średniowiecza w formach (Herbord), Herbordus, Herbort, Herbot, (Herburd), Herburdus, Herburt, Herbut, Arbort, (Erbord), Erbort, Erbot. Pierwszy człon imienia to "Her-": stsas. "heri", stwniem. "heri" — „drużyna wojenna”; drugi zaś — "-bort", człon imion złożonych pochodzący od pierwotnego "brort" („ostrze, grot, brzeg”), por. Wilibrord. 
Możliwe staropolskie zdrobnienia: Hera (masc.), Herisz, Heresz, Herzysz, Hierzyn. 
Znane osoby noszące imię Herbort, Herburt:
Zobacz też:

</doc>
<doc id="160852" url="https://pl.wikipedia.org/wiki?curid=160852" title="Herburt">
Herburt



</doc>
<doc id="160855" url="https://pl.wikipedia.org/wiki?curid=160855" title="Miecze (herb szlachecki)">
Miecze (herb szlachecki)



</doc>
<doc id="160856" url="https://pl.wikipedia.org/wiki?curid=160856" title="Pawęza">
Pawęza

Pawęza ("Herburt V", "Pawęża") – polski herb szlachecki, odmiana herbu Herburt.
Opis herbu.
Opis zgodnie z klasycznymi regułami blazonowania:
W polu czerwonym jabłko zielone, na którym zaćwieczony krzyż kawalerski złoty, przeszyte trzema mieczami: dwoma w skos i skos lewy, trzecim na opak. W klejnocie nad hełmem w koronie trzy pióra strusie.
Najwcześniejsze wzmianki.
Nieznana geneza odmiany.
Herbowni.
Guzikowski, Koziek, Kozrogowicz, Modzelewski, Mozalewski, Pawęski, Pawęzki, Pawęzowski, Powęski, Skarga, Worona, Woronicz

</doc>
<doc id="160860" url="https://pl.wikipedia.org/wiki?curid=160860" title="Ogończyk">
Ogończyk



</doc>
<doc id="160864" url="https://pl.wikipedia.org/wiki?curid=160864" title="Neurofizjologia">
Neurofizjologia

Neurofizjologia", "fizjologia układu nerwowego – dział biologii, zajmujący się funkcjonowaniem poszczególnych elementów oraz całości układu nerwowego. Jest ściśle powiązana z neuropsychologią, neurologią, psychiatrią, etologią i innymi naukami behawioralnymi. Wchodzi w skład neurobiologii.
Działy neurofizjologii:

</doc>
<doc id="160865" url="https://pl.wikipedia.org/wiki?curid=160865" title="Gucci (herb szlachecki)">
Gucci (herb szlachecki)



</doc>
<doc id="160869" url="https://pl.wikipedia.org/wiki?curid=160869" title="Cholewa (herb szlachecki)">
Cholewa (herb szlachecki)

Cholewa – polski herb szlachecki.
Opis herbu.
Opis zgodnie z klasycznymi regułami blazonowania:
"W polu czerwonym miecz (lub krzyż ćwiekowy) między dwiema klamrami oblężniczymi srebrnymi barkami ku sobie. W klejnocie nad hełmem w koronie pięć piór strusich."
Najwcześniejsze wzmianki.
zapis z 1408 roku.
Herbowni.
Najkompletniejszą dotąd listę herbownych używających herbu Cholewa przedstawił Tadeusz Gajl w "Herbarzu polskim":
Arciszewski, Babecki, Babicki, Bąbolicki, Białachowski, Białochowski, Bobolecki, Bobolicki, Borowiecki, Borowski, Brunnicki, Brynicki, Brynnicki, Brzostowski, Charczewski, Charczowski, Charkiewicz, Charszewski, Charsznowski, Charszowski, Chądzyński, Chludzieński, Chojnowski, Cholewa, Cholewicki, Cholewiński, Cholewski, Chudziński, Chudzyński, Ciarnowski, Ciszewski, Czarnowski, Czermieński, Czermiński, Danilewski, Daniszewski, Dąbrowski, Dedowicz, Dittelewski, Dobroniski, Dobrosielski, Dobrowolski, Gazdecki, Gazecki, Głazewski, Głażewski, Głażowski, Gniewkowski, Grądzki, Grochowski, Grodzki, Grzymek, Grzymski, Guczyński, Hubisz, Humaniec, Humnicki, Jarzębowski, 
Kamieński, Kamiński, Karzyński, Kasprowicz, Katarski, Każyński, Kitkowski, Kitnowski, Kiziewicz, Kiżewicz, Kleczkowski, Klęczkowski, Kołomyj, Kołomyjski, Kotarski, Kramkowski, Kramski, Krzybawski, Kwasiborski, Kwasieborski, Malanowski, Malonowski, Maraczewski, Marszewski, Marszowski, Metraszewski, Mierzanowski, Miłodroski, Miłodrowski, Moczulski, Moczylski, Mogulski, Moraciński, Moraczewicz, Moraczewski, Moszewski, Moszowski, Muraszewski, Muszkatałowski, Niewmierzycki, Nowakowski, Obrembski, Obremski Obrębski, Opatkowski, Opolski, Osiński, Paprocki, Paranowski, Paszyński, Pawlikowski, Pestrzyński, Peszeński, Peszyński, Petrzyński, Pęszyński, Piadziewicz, Pierszkiewicz, Pieszkiewicz, Podziewicz, Pszeniczka, Pułaski, Radomiński, Radziszewski, Rapsztyński, Rojewski, Rojowski, Rokicki, Rożawski, Rożewski, Rożowski, Rudzewski, Rudzowski, Ruzowski, Rużowski, Sanicki, Sawicki, Sawiczewski, Skarbek, Sławęcki, Sobieszczki, Sobieszczko, Sokołowski,Stypnicki, Stypułkowski, Sułocki, Szawłowski, Szmatowicz, Śniczak, Święcki, Tarkowski, Tłuchanowski, Tłuchowski, Tymiński, Tytlewski, Ubisz, Ubysz, Umiastowski, Umień, Umieński, Umiński, Uwuński, Wielicki, Wiskiewicz, Wyskiwec, Zaborowski, Zakrocki, Zarowski, Zdanowski, Zdunowski, Zlewodzki, Zliwodzki, Złowodzki, Żłowodzki.
Odmianą herbu Cholewa pieczętowali się Chludzińscy.

</doc>
<doc id="160870" url="https://pl.wikipedia.org/wiki?curid=160870" title="But (herb szlachecki)">
But (herb szlachecki)



</doc>
<doc id="160878" url="https://pl.wikipedia.org/wiki?curid=160878" title="Menzura">
Menzura

Menzura (łac. "mensura" "miara, wymiar") – ogół relacji metrycznych pomiędzy dźwiękotwórczymi elementami instrumentów muzycznych. Termin ten w przypadku chordofonów najczęściej dotyczy czynnej długości struny drgającej, czyli odległość między siodełkiem a mostkiem. Na podstawie tej długości wyznacza się dokładne położenie kolejnych progów na podstrunnicy. W piszczałkach oznacza stosunek średnicy (ogólnie: przekroju) piszczałki do jej długości.

</doc>
<doc id="160879" url="https://pl.wikipedia.org/wiki?curid=160879" title="Blue Öyster Cult">
Blue Öyster Cult

Blue Öyster Cult – amerykański zespół rockowy, założony w Long Island (w stanie Nowy Jork) jako Soft White Underbelly. Grupa pod tą nazwą działała w latach 1967–1971, do momentu jej zmiany na The Stalk-Forrest, a następnie na Blue Öyster Cult. 
W 1972 zespół wydał swój debiutancki album, którym zdobył uznanie wśród słuchaczy oraz branży muzycznej, co pozwoliło im koncertować razem z Byrds, Alice Cooper i Mahavishnu Orchestra. Muzyka, którą prezentowali, była bardzo luźno rozumianym rockiem klasycznym, do którego wkradały się gdzie tylko mogły elementy psychodeliczne, progresywne, czasami też jazzowe, czy stricte heavymetalowe. 
Grupa jest znana przede wszystkim z przeboju "(Don’t Fear) The Reaper" z albumu "Agents of Fortune". Został on napisany, a także zaśpiewany przez gitarzystę prowadzącego Donalda "Buck Dharma" Roesera. Innymi powszechnie znanymi utworami są "Burnin for You" z albumu "Fire of Unknown Origin", "Godzilla" z albumu "Spectres" oraz "Astronomy" z albumu "Secret Treaties", który jest znany z tego, że Metallica nagrała swoją wersję tego utworu na swoim albumie "Garage Inc.". Jedną z inspiracji zespołu była muzyka Jimiego Hendrixa.
14 sierpnia 2013 roku zmarł Allen Lanier będący współzałożycielem, gitarzystą i klawiszowcem grupy. Przyczyną śmierci muzyka była przewlekła obturacyjna choroba płuc.
Wokal w utworach.
Mimo że głównym wokalistą jest Eric Bloom, niektórzy członkowie grupy także śpiewali niżej wymienione kompozycje:
"Then Came the Last Days of May", "Before the Kiss, a Redcap", "Teen Archer", "(Don't Fear) The Reaper", "Godzilla", "Golden Age of Leather", "I Love the Night", "In Thee", "Mirrors", "The Vigil", "Lonely Teardrops", "Deadline", "Burnin' for You", "Don't Turn Your Back", "Shooting Shark", "Veins", "Dragon Lady", "Dancin' in the Ruins", "Perfect Water", "Spy in the House of the Night", "Madness to the Method", "Astronomy" (wersja z albumu "Imaginos"), "Les Invisibles", "Magna of Illusion", "Harvest Moon", "X-Ray Eyes", "Damaged", "Real World", "Live for Me", "Still Burnin'", "Dance on Stilts", "Pocket", "Here Comes That Feeling", "Stone of Love", "Night Flyer" (odrzut z albumu "Spectres")
"Screams", "Hot Rails to Hell", "Wings Wetted Down", "Morning Final", "Celestial The Queen", "Nosferatu", "Moon Crazy", "Fallen Angel", "Vengeance (The Pact)", "Light Years of Love", "When the War Comes", "When the War Comes" (dzieląc wokal z Donaldem "Buck Dharma" Roeserem), "Boorman The Chaffeur" (odrzut z albumu "Secret Treaties")
"Cities on Flame with Rock and Roll", "Dominance and Submission", "Cagey Cretins" (dzieląc wokal z Erikiem Bloomem), "The Revenge of Vera Gemini", "Sinful Love", "Debbie Denise", "Death Valley Nights", "Fireworks", "You're Not the One (I Was Looking For)", "Hungry Boys" (dzieląc wokal z Joe Bouchardem), "Blue Öyster Cult" (dzieląc wokal z Donaldem "Buck Dharma" Roeserem), "Sally" (niewydany utwór), "Fire Of Unknown Origin" (niewydany utwór, wersja alternatywna)
"True Confessions", "Dance The Night Away" (demo), "Please Hold" (odrzut)
"Imaginos"
"The Siege and Investiture of Baron Von Frankenstein's Castle at Weisseria"

</doc>
<doc id="160882" url="https://pl.wikipedia.org/wiki?curid=160882" title="Kolej linowo-terenowa">
Kolej linowo-terenowa

Kolej linowo-terenowa – kolej szynowa, a zarazem kolej linowa, w której ruch pojazdu wywołany jest liną napędową.
Stosowana jest zazwyczaj w terenach górzystych do pokonywania spadków terenu, oraz w komunikacji miejskiej. Wagon porusza się po torze za pomocą liny napędowej, zaś ta przesuwa się na kółkach podporowych między szynami. Istnieją dwa zasadnicze rodzaje tych kolei:
Koleje z liną w ruchu ciągłym.
Historia.
Najwięcej kolei napędzanych liną w ruchu ciągłym miało charakter tramwajowy (tzn. miało torowiska uliczne). Trakcja ta pojawiła się równolegle z trakcją parową, a wyprzedziła trakcję elektryczną. Znalazła zastosowanie nie tylko w miastach położonych na spadzistym terenie, gdzie nie można było eksploatować tramwajów konnych. Wprowadzono ją również jako pierwszą formę napędu mechanicznego tramwajów tam, gdzie nie zdecydowano się na trakcję parową. Pierwszą linią tramwaju linowego była "Clay Street Hill Railroad" w San Francisco, otwarta w 1873 przez Andrew S. Hallidie’a (proj. William E. Eppelsheimer). Większe sieci tramwajów linowych istniały m.in. w Melbourne, Nowym Jorku, Edynburgu. Do naszych czasów przetrwały tylko trzy linie w San Francisco (jednak najstarszą trasę zlikwidowano). Technologią z liną w ruchu ciągłym posługiwały się również inne koleje, np. na(d)ziemna "London &amp; Blackwall Rly." w latach 1840–1848, kolej „el” przy przejeździe przez otwarty w 1883 Most Brookliński przed elektryfikacją, podziemna "Glasgow Subway" od otwarcia w 1896 do elektryfikacji w 1935.
Zupełnie inną technologią był system z liną w ruchu ciągłym i szyną zębatą, opracowany w latach 60. XIX wieku przez Tommaso Agudio (zastosowany w 1884 na linii Sassi-Superga pod Turynem – od 1935 standardowa kolej zębata). Lina napędzająca prowadzona była obok toru na pewnej wysokości i poruszała koła-bloki umieszczone na głowicy pociągowej. Ruch ten był następnie przekładany na koła zębate głowicy, sprzężone z szyną zębatą toru.
Kwestie techniczne.
Typowa kolej ma linę napędzającą poprowadzoną w osi między szynami jezdnymi. Na torowiskach ulicznych lina przebiega w kanale podjezdniowym, a wagon sięga jej chwytakiem poprzez szczelinę górną kanału.
W Portland (stan Oregon, USA) tramwaje linowe pokonywały spadki sięgające 30%. Maksymalne pochylenie obecnie eksploatowanych linii w San Francisco wynosi 21%.
Prowadzenie pojazdów linowych wymaga umiejętnego wczepiania i odczepiania się od liny. Jest to konieczne nie tylko do zatrzymania na przystanku, ale również do pokonania skrzyżowania i rozjazdu. Te ostatnie pojazd pokonuje z rozpędu.
Funikulary.
Historia.
Wyciąganie pociągów liną za pomocą stacjonarnej maszyny parowej (choć bez przeciwwagi) było dość często stosowane na wczesnych liniach kolejowych, zwłaszcza jeśli mocno nachylona linia przebiegała w tunelu (np. przy dworcach Liverpool Crown Street, Londyn Euston, Glasgow Queen Street, Liège Guillemins).
Za pierwsze urządzenie przypominające kolej szynowo-linową była maszyna z 1504 transportująca towary do twierdzy Hohensalzburg w Salzburgu.
W 1862 otwarta została kolej w Lyonie ( ), łącząca śródmieście (Rue de Terme) z dzielnicą Croix-Rousse. Linia została zamknięta w 1967, a na jej bazie zbudowano linię C metra). Kolej była napędzana stacjonarną maszyną parową. Z klasycznej kolei przejęto na niej mieszany ruch towarowo-osobowy (były nawet piętrowe wagony).
W roku 1872 w Cincinnati wprowadzono pięć linii kolei linowych, które ciągnęły specjalne platformy, na które wjeżdżał tramwaj konny. W czasie gdy jedna platforma zjeżdżała z tramwajem w dół, druga wjeżdżała na wzniesienie. W roku 1898 kolejkę zelektryfikowano, a zamknięto ją w 1948 roku. Podobne rozwiązanie zastosowano w roku 1874 w Antwerpii, gdzie w dzielnicy Hoboken zbudowano kolej linowo-terenową, która transportowała tramwaje konne na wyżej położoną dzielnicę. Kolejka w roku 1885 została zastąpiona przez tramwaj linowy.
W 1880 r. oddano do eksploatacji krótką (807 m) kolej linowo-terenową wiodącą na szczyt Wezuwiusza - Funicolare vesuviana. Obsługiwała ona jedynie ruch turystyczny, a jej eksploatacji zaniechano po zniszczeniach dokonanych przez erupcję wulkanu w 1944 r. W zasadzie jednak centrum rozwoju funikularów, zwłaszcza dla celów turystycznych (podobnie jak większości innych rodzajów kolei górskich) była Szwajcaria.
Pierwotnie stosowane były zasadniczo trzy rodzaje napędu: oprócz wspomnianej wyżej stacjonarnej maszyny parowej, także napęd turbiną wodną oraz balastowanie wodne (według pomysłu Niklausa Riggenbacha). Przy technologii balastowania wodnego każdy z dwóch wagonów miał wbudowany zbiornik, który napełniano w wagonie stojącym na stacji górnej, a opróżniano w wagonie na stacji dolnej. Wodę doprowadzano zazwyczaj z sąsiednich cieków (zbiorników) naturalnych, a niekiedy pompowano z dołu. Czasem do balastowania stosowano ścieki komunalne (ostatnią funkcjonującą koleją tego typu jest "Funiculaire de Neuveville" we Fryburgu w Szwajcarii, zbud. 1899). Napęd elektryczny liny pojawia się w 1888 na "Bürgenstock-Bahn" (Szwajcaria, kanton Nidwalden) i upowszechnia pod koniec XIX wieku. Większość funikularów została zelektryfikowana do 1930.
Starsze funikulary miały zawsze tory równoległe, czasami w układzie trójszynowym. Pierwsza trasa jednotorowa z mijanką została zbudowana przez Romana Abta w 1879 jako kolej niepubliczna (w udoskonalonej wersji zastosowana na wspomnianej "Bürgenstock-Bahn").
Między szynami montowano kiedyś szynę zębatą, która służyła do hamowania awaryjnego. Przy balastowaniu wodnym używało się jej także w normalnym ruchu.
Nietypowymi technologiami są/były funikulary jednoszynowe. Jako kolej siodłową zbudowano pierwszą linię na Wezuwiusz (funkcjonowała w latach 1880–1900). Kolej podwieszona natomiast, zbudowana w 1901, funkcjonuje do dzisiaj między Loschwitz i Weißer Hirsch w Dreźnie (Schwebebahn Dresden). Innym nietypowym rozwiązaniem jest wagon na kołach ogumionych, zastosowany na kolejce podziemnej "Nybohovshissen" w Sztokholmie.
Funikulary wpisały się szczególnie w krajobraz niektórych miast o zróżnicowanej rzeźbie terenu. Powstały licznie w amerykańskich miastach, jak Pittsburgh (stan Pensylwania) czy Cincinnati (stan Ohio), w Valparaiso (Chile), Neapolu i in.. W okresie dominacji polityki prosamochodowej wiele kolejek miejskich zostało zamkniętych. Jednocześnie funikulary górskie były zamieniane na linowe koleje napowietrzne, zwłaszcza funkcjonujące w ruchu ciągłym (krzesełkowe, gondolowe). Niektóre funikulary zamieniano też na koleje zębate (i odwrotnie).
Kwestie techniczne.
Technologia funikularu pozwala na obsługę tras o większych nachyleniach niż koleje zębate, dla których wielkością graniczną jest 48% (tangens kąta nachylenia wyrażony w procentach). Spadki tras funikularów mogą dochodzić do nawet do 114% ("St Nicolaus Cliff Lift", Scarborough), ale tylko na bardzo krótkich trasach. Do najłagodniej nachylonych kolei zaliczała się lyońska linia "Rue de Terme" – 2–16%. Zazwyczaj jednak nachylenia mieszczą się w granicach 20-50%. Maksymalna długość pojedynczej linii funikularu to ok. 2000 m (rekordowa jest "Roßhüttebahn" w Tyrolu z 1969 – 2469 m). Jeśli konieczna jest dłuższa linia, to dystans dzieli się na dwa (lub więcej) odcinki i stosuje pośrednią stację przesiadkową (np. trójodcinkowa "Stanserhorn-Bahn" w szwajcarskim kantonie Nidwalden, otwarta w 1893, miała pierwotnie długość 3920 m).
Wagony funikularów mogą poruszać się na torach równoległych (niekiedy używają wspólnie szyny środkowej), po torach w splocie, albo na wspólnym torze. O ile tory nie są od siebie wystarczająco oddalone, urządza się mijankę dokładnie pośrodku trasy. Dwa pierwsze rozwiązania pozwalają uniknąć przecięcia szyn jezdnych przez linę napędową, co umożliwia zastosowanie typowych kół kolejowych z jedną obręczą wewnątrz toru. Trzecie rozwiązanie wymaga zróżnicowania kół wagonu: po jednej stronie stosuje się koła dwuobręczowe (obejmujące szynę), po drugiej (przechodzącej na mijance ponad liną napędową drugiego wagonu) – szerokie koła bez obręczy. Tory rozdzielne, prowadzone w linii prostej stosuje się tam, gdzie występuje znaczne nachylenie trasy.
Trasy funikularów są z reguły wydzielone i ogrodzone. Zdarzają się jednak czasem przejazdy, a nawet funikulary prowadzone ulicami (trzy koleje w Lizbonie). Często na trasach urządza się przystanki. Część funikularów używa sieci trakcyjnej do komunikowania się z siłownią i poboru energii niezbędnej w wagonach.
Kabiny są budowane jako jednopokładowe albo z podłogą ułożoną na stopniowanych poziomach, zależnie od stopnia nachylenia trasy. Jeśli kabiny są stosunkowo krótkie, można budować je na podwoziu trójkątnym. Najnowsze technologie umożliwiają automatyczne poziomowanie podłogi kabiny na odcinkach trasy o różnych spadkach (np. kolej przy hotelu "Mövenpick" w Pradze).
Funkcja.
Rola funikularów może być bardzo różna. Z jednej strony są koleje przypominające windy: ze stromymi trasami i małymi kabinami (np. trzy koleje w Scarborough, Anglia, czy dwanaście w Valparaiso, Chile). Z drugiej strony funikulary mogą mieć znaczną wydajność i skalę, z trasami długości przewyższającej półtora kilometra i wieloczłonowymi pociągami (np. "Funicolare Centrale" w Neapolu, w Hajfie albo "Funicular de Montjuïc" w Barcelonie). Aby lepiej skomunikować przedmieścia wznoszące się na stokach Genui, w 1966 dwie osobne linie funikularu połączono w jedną, za pomocą tunelu o stosunkowo ostrych łukach ("Funicolare Zecca-Righi"). Funikulary mogą spełniać istotną rolę w miejskiej sieci transportowej, być środkiem transportu górskiego służącym ruchowi turystycznemu – albo spełniać obie funkcje naraz. W Japonii liczne funikulary dowożą turystów i pielgrzymów do świątyń usytuowanych w górach ponad miastami. Nowoczesne, zautomatyzowane funikulary są ostatnio częściej budowane jako środek „zrównoważonego transportu” w miastach – np. "Fun’ambule" w szwajcarskim Neuchâtel, łącząca dworzec z uniwersytetem albo "Taksim–Kabataş Funiküler" w Stambule, łączący linię tramwajową i metro.
Interoperatywność.
Funikulary nie musiały być kolejami oddzielonymi od sieci innego typu. Były dość liczne linie służące do transportu pojazdów drogowych lub szynowych – np. wagonów tramwajowych (do dzisiaj funkcjonuje "Oberweißbacher Berg- und Schwarzatalbahn"). Wcześniej jeszcze powstały liczne urządzenia wyciągowe na sieciach kanałów śródlądowych. Istniały również fragmenty sieci kolejowej (lub tramwajowej), eksploatowane jak funikulary. Stosowano osobną głowicę-przeciwwagę albo parę głowic pilotujących, przyłączonych do liny napędzającej. Do głowic doczepiano wagony tramwajowe. Według tej drugiej formuły funkcjonuje jeszcze odcinek jedynej zachowanej linii tramwajowej w Trieście, przebudowanej w 1928 r. z kolei zębatej. Najważniejszą koleją magistralną funkcjonującą w ten sposób do 1982 r. był fragment linii São Paulo – Santos ("São Paulo Railway") między Raiz da Serra i Alto da Serra (potem Paranapiacaba), zbudowany w 1867 r., złożony z czterech odcinków. Dla zwiększenia przepustowości linia została zdwojona w 1901 między Piassagüera i Alto da Serra – nowa trasa miała pięć odcinków zaopatrzonych w linę w układzie zamkniętym (od 1974 r. kolej zębata). Przy podłączaniu do głowic hamujących pociągi dzielono na człony trójwagonowe.
W Polsce.
W Polsce działa kilka kolei linowo-terenowych przeznaczonych dla ruchu turystycznego – wszystkie w technologii funikularu:
Ponadto w technologii kolei linowo-terenowej funkcjonują:

</doc>
<doc id="160883" url="https://pl.wikipedia.org/wiki?curid=160883" title="Dafne (mitologia)">
Dafne (mitologia)

Dafne (gr. Dáphnē, łac. Daphne "laur", "wawrzyn") – w mitologii greckiej jedna z nimf; ulubienica Artemidy; ukochana Apollina.
Uchodziła za córkę boga Penejosa lub boga Ladona i Gai. Daremnie próbując uciec od zakochanego w niej Apollina, Dafne wyprosiła u ojca, aby zmienił ją w drzewo wawrzynu. Symbol miłości niedostępnej i dziewictwa.
Dafne w kulturze.
Temat Dafne interesował twórców kultury od antyku, po czasy współczesne. To właśnie imię tej nimfy stanowi tytuł pierwszej opery w historii (Jacopo Peri, "Dafne"). W XX wieku podjął go w operze na nowo Richard Strauss ("Dafne"). Gian Lorenzo Bernini wyrzeźbił w kamieniu scenę przemiany dziewczyny ("Apollo i Dafne" 1622 – 1625 r.). Nicolas Poussin uwiecznił metamorfozę Dafne na obrazie "Apollo i Dafne" (1625 r.). Słynny opis metamorfozy Dafne podał rzymski poeta Owidiusz:

</doc>
<doc id="160892" url="https://pl.wikipedia.org/wiki?curid=160892" title="Dirham Zjednoczonych Emiratów Arabskich">
Dirham Zjednoczonych Emiratów Arabskich

Dirham (AED) – jednostka monetarna Zjednoczonych Emiratów Arabskich.
1 dirham = 100 filsów.
Nominały monet: 1 dirham oraz 25 i 50 filsów (monety 1, 5, 10 filsów nie są w powszechnym obiegu).
Nominały banknotów: 5, 10, 20, 50, 100, 200, 500 i 1000 (nominał 200 dirhamów nie jest już dodrukowywany).
W sierpniu 2006 opublikowano informację, że moneta 1 dirham ma rozmiary identyczne, jak mająca dwanaście razy mniejszą wartość moneta 1 peso filipińskiego; fakt ten przyczynia się do pewnych strat właścicieli automatów przyjmujących monety w Emiratach.

</doc>
<doc id="160901" url="https://pl.wikipedia.org/wiki?curid=160901" title="Maktum ibn Raszid Al Maktum">
Maktum ibn Raszid Al Maktum

Maktum bin Raszid Al Maktum, arab. مكتوم بن راشد آل مكتوم (ur. 1946, zm. 4 stycznia 2006 w Gold Coast, Australia) – szejk arabski, były emir Dubaju i premier Zjednoczonych Emiratów Arabskich.
Był synem Raszida bin Sa’ida Al Maktuma, emira Dubaju. W latach 1971–1979 po raz pierwszy pełnił funkcję premiera Zjednoczonych Emiratów Arabskich; w 1979 został na tym stanowisku zastąpiony przez ojca. Po śmierci ojca w październiku 1990 ponownie objął funkcję premiera, został jednocześnie nowym emirem Dubaju. W listopadzie 2004 po śmierci szejka Zajida bin Sultana Al Nahajjana przez dwa dni pełnił obowiązki prezydenta Zjednoczonych Emiratów Arabskich, do czasu wyboru na to stanowisko szejka Chalify.
Następcą tronu Dubaju został jego brat, szejk Muhammad ibn Raszid Al Maktum (minister obrony). Drugi brat Hamdan pełni funkcję ministra finansów.
Zmarł 4 stycznia 2006 na atak serca podczas pobytu w Gold Coast (Queensland) w Australii.

</doc>
<doc id="160902" url="https://pl.wikipedia.org/wiki?curid=160902" title="Utylizacja">
Utylizacja

Utylizacja (z fr. "utilisation") – wykorzystanie odpadów jako surowców wtórnych. Potocznie utylizacja rozumiana jest jako zniszczenie lub unieszkodliwienie.
Typowym przykładem utylizacji jest proces przerobu padliny i wszelkiego rodzaju ubocznych produktów przemysłu mięsnego i rybnego na mączki pastewne (mięsno-kostna, z krwi, kostna, rybna, keratynowa), tłuszcze techniczne, żelatynę, kleje itp. W skali przemysłowej utylizacja padliny i odpadów zwierzęcych polega na ich rozgotowaniu pod ciśnieniem, wysuszeniu uzyskanej miazgi i oddzieleniu przez tłoczenie lub ekstrakcję tłuszczu. Oprócz znaczenia ekonomicznego utylizacja ma znaczenie sanitarne, gdyż likwiduje ewentualne ogniska chorób zakaźnych.
Historia gospodarowania odpadami.
Pierwszym na świecie zakładem służącym do spalania odpadów była spalarnia w Paddington. Na fali fascynacji silnikami parowymi oraz z konieczności szybkiego usuwania odpadów miejskich zbudowano ją w 1870 roku. W latach 1876–1877 powstawały zakłady spalania nieczystości w Leeds, Manchester, Birmingham. Następnymi krajami, które zaczęły wdrażać (w początkach XX wieku) metody termicznego usuwania odpadów, były Dania, Szwecja, Czechy i Polska.
Odzysk odpadów w Polsce.
Określenie "utylizacja odpadów" funkcjonuje w gospodarowaniu odpadami jako określenie potoczne na odzysk odpadów. Gospodarka odpadami w Polsce opiera się o zapisy prawne, szczególnie o ustawę z dnia 14 grudnia 2012 r. o odpadach.
Przykładowymi polskimi zakładami utylizacyjnymi przemysłu mięsnego i rybnego są wybudowane w roku 1980 – zautomatyzowane, o pełnej dezodoryzacji – zakłady w Osetnicy (województwo dolnośląskie), Gołczy (województwo małopolskie), Przewrotnem (województwo podkarpackie).

</doc>
<doc id="160904" url="https://pl.wikipedia.org/wiki?curid=160904" title="Hymn Zjednoczonych Emiratów Arabskich">
Hymn Zjednoczonych Emiratów Arabskich

`īšī bilādī (Iszi biladi, "Żyj mój kraju") – hymn państwowy Zjednoczonych Emiratów Arabskich. Melodia została przyjęta w 1971 roku, a słowa w 1996. Muzykę skomponował Muhammad Abd al-Wahhab, a słowa napisał Arif asz-Szajch Abdullah al-Hassan.
Wersja arabska.
عيشي بلادي عاش اتحاد إماراتنا
عشت لشعب دينه الإسلام هديه القرآن
حصنتك باسم الله يا وطن
بلادي بلادي بلادي بلادي
حماك الإله شرور الزمان
أقسمنا أن نبني نعمل
نعمل نخلص نعمل نخلص
مهما عشنا نخلص نخلص
دام الأمان وعاش العلم يا إماراتنا
رمزالعروبة كلنا نفديكِ
بالدماء نرويكِ
نفديك بالأرواح يا وطن

</doc>
<doc id="160906" url="https://pl.wikipedia.org/wiki?curid=160906" title="Flaga Zjednoczonych Emiratów Arabskich">
Flaga Zjednoczonych Emiratów Arabskich

Flaga Zjednoczonych Emiratów Arabskich to trzy pasy o kolorach: zielonym, białym i czarnym i zagrodzeniem z lewej strony o kolorze czerwonym.
Symbolika.
Flaga ma barwy panarabskie, pochodzące od tradycyjnych barw wielkiej dynastii Umajjadów (biała), Abbasydów (czarna), Fatymidów (zielona) i Haszymidów (czerwona).
Historia.
Największe wpływy na Półwyspie Arabskim mieli Haszymidzi, którzy od XII w. sprawowali dziedziczną władzę nad Mekką. Czerwone flagi ośmiu szejkanatów nad Zatoką Perską, zostały po raz pierwszy zmodyfikowane w 1820. Na mocy traktatu zawartego z Wielką Brytanią państwa te miały do swych czerwonych flag dodać białe obramowanie. Tak uczyniły Szardża i Ras al-Chajma, podczas gdy Abu Zabi, Adżman, Dubaj i Umm al-Kajwajn umieściły biały pas pionowy w części czołowej. W 1958 Abu Zabi zmieniło ten pas na biały kanton. W 1961 na fladze Umm al- Kajwajnu umieszczono dodatkowo półksiężyc z gwiazdą. W 1975 władca al-Fudżajry postanowił zrezygnować z użycia flagi emiratu i zastąpić ją flagą państwową. Ostatecznie flagę przyjęto 2 grudnia 1971, a podniesiono 1 stycznia 1972.

</doc>
<doc id="160910" url="https://pl.wikipedia.org/wiki?curid=160910" title="Powojnik">
Powojnik

Powojnik ("Clematis" L.) – rodzaj roślin z rodziny jaskrowatych ("Ranunculaceae"). Obejmuje ok. 500 gatunków. Występują na całym świecie w strefie klimatu umiarkowanego i ciepłego. Nieliczne gatunki rosną także w klimacie okołobiegunowym i w strefie międzyzwrotnikowej (przedstawicieli rodzaju brak tylko w Ameryce Południowej). Największe zróżnicowanie gatunkowe występuje w Azji wschodniej. Tylko w Chinach rośnie co najmniej 147 gatunków, z czego 93 to endemity. Rośliny te zajmują zróżnicowane siedliska – od lasów deszczowych po półpustynie.
Nazwa naukowa rodzaju wywodzi się od greckiego κλῆμα "klḗma" – "pęd, gałązka, wić". 
Wiele gatunków z rodzaju uprawianych jest jako rośliny ozdobne, wyhodowano także w obrębie rodzaju liczne odmiany ozdobne. Nieliczne gatunki wykorzystywane są leczniczo i jako rośliny magiczne.
Biologia.
Byliny, krzewy lub pnącza. W Polsce okres kwitnienia przypada od maja do października. Niektóre gatunki są lekko trujące (trujące są: sok, liście, kwiaty i owoce). Sok niektórych powojników bywa gryzący i powodować może stany zapalne skóry.
Systematyka.
Rodzaj z podrodziny "Ranunculoideae" , rodziny jaskrowatych ("Ranunculaceae") z rzędu jaskrowców ("Ranunculales"). W obrębie rodzaju wyróżnia się 9 podrodzajów, z których niektóre bywają wyodrębniane w niektórych ujęciach jako odrębne rodzaje np. "Atragene" (ok. 5 gatunków górskich, w tym z "Clematis alpina") oraz "Viorna" (gł. wielkokwiatowe rośliny z Ameryki Północnej).
Liczna grupa uprawianych powojników jest mieszańcami i kultywarami o trudnym do ustalenia pochodzeniu. Opisuje się je według wzoru (przykład) "Clematis" 'The President'.
Zastosowanie.
Ze względu na duże i barwne kwiaty wiele gatunków uprawianych jest jako rośliny ozdobne. W Europie powojniki uprawiane zaczęły być w XVI wieku, ale popularne stały się w wieku XIX kiedy zaczęły być hodowane i selekcjonowane liczne odmiany ozdobne. Znanych jest wiele tysięcy odmian, z czego popularnych jest ok. 300. Odmiany powojników klasyfikowane są w rejestrze stworzonym przez Victorię Matthews w 2002 ("The International Clematis Register &amp; Checklist"). Różnorodność odmian pozwala wybrać różniące się kolorem i kształtem kwiatów, owoców, porą kwitnienia (od kwietnia do listopada), wielkością i siłą wzrostu.
Nieliczne gatunki wykorzystywane są leczniczo (np. powojnik pnący, "Clematis ligusticifolia" i "C. loureiroana") i jako rośliny magiczne (Indianie Czarne Stopy wierzyli, że dym powojnika chroni przed zbliżaniem się duchów). Młode pędy niektórych gatunków są jadalne po ugotowaniu (np. powojnika południowego i pnącego).
Uprawa.
Ze względu na zróżnicowanie powojników – różne gatunki i grupy odmian różnią się wymaganiami. Na ogół wymagają ziemi żyznej, próchnicznej. Najlepsze zwykle jest stanowisko słoneczne, ale dolna część rośliny powinna być zacieniona. Część gatunków lepiej rośnie w półcieniu i cieniu. Z reguły powojnikom sprzyja miejsce lekko przewiewne (ze względu na mniejsze ryzyko rozwoju chorób), ale nie wietrzne (ze względu na szybsze przesychanie i uszkadzanie roślin). Wiosną zbyt długie pędy przycina się. Jako rośliny pnące wymagają podpór, do których mogłyby się przyczepić ogonkami liściowymi.

</doc>
<doc id="160911" url="https://pl.wikipedia.org/wiki?curid=160911" title="Godło Zjednoczonych Emiratów Arabskich">
Godło Zjednoczonych Emiratów Arabskich

Godło Zjednoczonych Emiratów Arabskich – złoty sokół Kurajszytów ze srebrnymi pasami na skrzydłach i owalnym kartuszem z widniejącym w jego środku statkiem. Pod godłem znajduje się napis w języku arabskim الإمارات العربيّة المتّحدة (Zjednoczone Emiraty Arabskie).
W dniu 22 marca 2008 roku zmodyfikowano kształt godła, w ten sposób że zmieniono kształt koła a w miejsce statku umieszczono flagę Zjednoczonych Emiratów Arabskich. Siedem gwiazd umieszczonych na kole symbolizuje 7 emiratów tworzących ZEA.
Emiraty wchodzące w skład ZEA przyjęły swoje symbole w drugiej połowie lat 60. XX wieku.
Są to emblematy składające się ze skrzyżowanych flag emiratu z różnymi dodatkowymi elementami: sztylety arabskie (Adżman, Ras al-Chajma), palma (Szardża), skrzyżowane karabiny (Fudżajra), sokoły (Abu Zabi, Dubaj).
Emblematy te były używane m.in. na emitowanych w latach 1964–1972 przez poszczególne emiraty srebrnych i złotych monetach oraz znaczkach pocztowych i fiskalnych.

</doc>
<doc id="160917" url="https://pl.wikipedia.org/wiki?curid=160917" title="Zygmunt Cybichowski">
Zygmunt Cybichowski

Zygmunt Klemens Cybichowski (ur. 23 listopada 1879 w Poznaniu, zm. 30 maja 1946 tamże) – prawnik polski, specjalista i pionier „współczesnego” polskiego prawa międzynarodowego publicznego, profesor Uniwersytetu Lwowskiego i Warszawskiego, sędzia Stałego Trybunału Arbitrażowego w Hadze, polski polityk faszystowski, aktywny antysemita i kolaborant z czasów okupacji niemieckiej.
Życiorys.
Był synem Bronisława (profesora gimnazjalnego filozofii i języka polskiego) oraz Marii Bischoff, bratem Stefana Cybichowskiego. W 1899 ukończył gimnazjum humanistyczne w Inowrocławiu, podjął studia prawnicze i ekonomiczne na uniwersytetach w Berlinie (1899–1900), Monachium (1900) i Wrocławiu (1900–1902). Wykształcenie uzupełniał na uniwersytetach w Strasburgu i Paryżu (1902). W 1902 w Strasburgu obronił doktorat z prawa (na podstawie pracy "Artikel 76 der Reichsverfassung"). W latach 1903–1905 i 1908–1910 odbył aplikację sądową w Poznaniu, Wrocławiu i Berlinie. W latach 1910–1911 był asesorem sądowym. W 1911 przedstawił na uniwersytecie we Fryburgu Bryzgowijskim pracę habilitacyjną "Das antike Volkerrecht" i został docentem w Katedrze Prawa Narodów i Międzynarodowego Prawa Prywatnego tej uczelni. Prowadził wykłady z prawa międzynarodowego publicznego i prywatnego. Rok później przeniósł się na Uniwersytet Lwowski, gdzie został profesorem nadzwyczajnym i kierownikiem Katedry Nauk Prawnych i Politycznych oraz Katedry Filozofii Prawa. Był członkiem Komisji Sejmowo-Konstytucyjnej Tymczasowej Rady Stanu. W 1919 związał się z Uniwersytetem Warszawskim.
Na UW kierował (do wybuchu II wojny światowej) Katedrą Prawa Państwowego i Międzynarodowego. W 1919 został profesorem zwyczajnym. W latach 1919–1922 pełnił funkcję dziekana Wydziału Prawa UW. Od 1923 zasiadał w Stałym Trybunale Arbitrażowym w Hadze jako sędzia. Gościnnie głosił wykłady z prawa międzynarodowego publicznego na uniwersytetach w Lublanie, Zagrzebiu, Belgradzie (1925), Wiedniu (1927), Berlinie (1929), a także w Haskiej Akademii Prawa Międzynarodowego. W 1928 przewodniczył XXXV Światowemu Kongresowi Stowarzyszenia Prawa Międzynarodowego w Warszawie.
W 1932 został członkiem zwyczajnym Towarzystwa Naukowego Warszawskiego. Należał także m.in. do Akademii Nauk Prawnych i Ustawodawstw w Madrycie (1928), Stowarzyszenia Prawa Międzynarodowego (1928–1930 prezydent) i Akademii Nauk Politycznych w Nowym Jorku. Był współzałożycielem i wiceprezesem Towarzystwa Przyjaciół Jugosławii oraz wiceprezesem Polskiego Instytutu Współpracy z Zagranicą.
Poglądy polityczne.
Znany był z poglądów antysemickich i nacjonalistycznych. Wyrażał się pochlebnie na temat włoskiego faszyzmu oraz niemieckiego narodowego socjalizmu. Sam twierdził, że jest zwolennikiem tzw. „demokracji nacjonalistycznej”, która według niego powinna mieć antysemicki, antymasoński i antykomunistyczny charakter. Jak sam pisał: „Demokracja nacjonalistyczna nie odrzuca współpracy mniejszości narodowych z wyjątkiem żydów, od których pragnie się odseparować, wysuwając program ich emigracji”.
W 1939 został członkiem proniemieckiej, antykomunistycznej, antysemickiej organizacji o nazwie Narodowa Organizacja Radykalna. Jako profesor zwyczajny Uniwersytetu J. Piłsudskiego został przeniesiony w stan spoczynku z dniem 1 lipca 1938.
Dorobek naukowy.
W pracy naukowej zajmował się prawem międzynarodowym publicznym i prawem państwowym. Był pionierem polskich badań nad zagadnieniami współczesnego prawa wojennego. Zgłosił propozycję określenia norm stanowiska prawnego telegrafii i telefonii w czasie wojny. Analizując zarządzenia władz rosyjskich podczas okupacji Lwowa w latach 1914–1915 wykazał bezprawie części działań. W określeniu cech przynależności państwowej kładł nacisk na takie elementy jak urodzenie, małżeństwo i naturalizacja, podważając znaczenie określonych praw i obowiązków obywatela. Wykazał, że wiele instytucji prawa międzynarodowego istniało już w starożytności. Interesował się problematyką rozstrzygania sporów prawnych między krajami Rzeszy niemieckiej w II połowie XIX wieku.
Jego uczniami byli m.in. Cezary Berezowski i Edward Muszalski.

</doc>
<doc id="160924" url="https://pl.wikipedia.org/wiki?curid=160924" title="Tłuszcze zwierzęce">
Tłuszcze zwierzęce

Tłuszcze zwierzęce – produkty naturalnego pochodzenia, uzyskiwane ze zwierząt lądowych i morskich. Są to mieszaniny estrów gliceryny i wyższych kwasów tłuszczowych.
Są zaliczane do grupy tłuszczów nasyconych, są uzyskiwane z tkanki tłuszczowej zwierząt i z mleka. U zwierząt tłuszcz występuje w postaci tkanki tłuszczowej podskórnej i jest gromadzony jako materiał energetyczny, zapasowy. Występuje również w mleku ssaków.
Przykłady tłuszczów zwierzęcych:

</doc>
<doc id="160931" url="https://pl.wikipedia.org/wiki?curid=160931" title="Formy ukształtowania terenu">
Formy ukształtowania terenu

Formy ukształtowania terenu dzielą się na formy:

</doc>
<doc id="160932" url="https://pl.wikipedia.org/wiki?curid=160932" title="Syncycjum">
Syncycjum



</doc>
<doc id="160934" url="https://pl.wikipedia.org/wiki?curid=160934" title="Hymn Południowej Afryki">
Hymn Południowej Afryki

Hymn Południowej Afryki jest jednym z niewielu hymnów państwowych złożonym z różnojęzycznych części.
Pierwsze 2 wersy pierwszej zwrotki są w języku xhosa, kolejne 2 w języku zulu. Tekst drugiej zwrotki jest w języku sotho, trzeciej w języku afrikaans, zaś czwarta zwrotka w języku angielskim.
Pierwsza zwrotka jest początkiem wiersza "Nkosi Sikelel' iAfrika", napisanego przez Enocha Sontongę w 1897 roku i będącego symbolem walki z apartheidem.
W 1995 roku "Nkosi Sikelel' iAfrika" została przyjęta jako drugi hymn narodowy obok używanego od 1957 roku hymnu "Die Stem van Suid-Afrika". W 1997 roku teksty obu pieśni połączono w obecny hymn.

</doc>
<doc id="160935" url="https://pl.wikipedia.org/wiki?curid=160935" title="T.love">
T.love



</doc>
<doc id="160936" url="https://pl.wikipedia.org/wiki?curid=160936" title="Schizocel">
Schizocel



</doc>
<doc id="160937" url="https://pl.wikipedia.org/wiki?curid=160937" title="Linie szkieletowe">
Linie szkieletowe

Linie szkieletowe – wygięcia poziomic obrazują doliny lub grzbiety. Do szybkiego rozpoznania na mapach poziomicowych tych form służą linie szkieletowe:
Linie szkieletowe przecinają się z poziomicami zawsze prostopadle, w miejscach ich największego wygięcia. Jeżeli wygięte poziomice skierowane są wypukłością w stronę spadku stoku lub zbocza - to przedstawiają grzbiet i tam prostopadle do miejsc największego wygięcia poziomic rysujemy linie grzbietową. Jeżeli wygięte poziomice skierowane są wypukłością przeciwnie do spadku terenu to obrazują dolinę lub dolinkę. Tam prostopadle do miejsc największego wygięcia poziomic rysujemy oś dolinną z zaznaczonym kierunkiem spływu wody.

</doc>
<doc id="160949" url="https://pl.wikipedia.org/wiki?curid=160949" title="Jorge Sampaio">
Jorge Sampaio

Jorge Fernando Branco de Sampaio (ur. 18 września 1939 w Lizbonie, zm. 10 września 2021 w Carnaxide e Queijas) – portugalski polityk, prawnik i samorządowiec, w latach 1989–1992 sekretarz generalny Partii Socjalistycznej, od 1989 do 1995 burmistrz Lizbony, w latach 1996–2006 prezydent Portugalii.
Życiorys.
Ukończył studia prawnicze na Uniwersytecie Lizbońskim. Uzyskał uprawnienia adwokata, po czym podjął praktykę w zawodzie. W okresie Nowego Państwa zajmował się obroną w procesach politycznych. Działał w środowiskach opozycyjnych. Po rewolucji goździków w 1974 był wśród założycieli Ruchu Socjalistycznej Lewicy, w 1978 przeszedł do Partii Socjalistycznej. W 1975 objął stanowisko sekretarza stanu ds. współpracy międzynarodowej.
W 1979 po raz pierwszy wybrany na posła do Zgromadzenia Republiki. Ponownie uzyskiwał mandat deputowanego w wyborach w 1980, 1985, 1987 i 1991. Od 1979 do 1984 wchodził w skład Europejskiej Komisji Praw Człowieka. W 1989 wybrany na sekretarza generalnego Partii Socjalistycznej, zastąpił na tej funkcji Vítora Constâncio. Swoim ugrupowaniem zarządzał przez trzy lata, w 1992 funkcję tę objął António Guterres. Od 1989 do 1995 sprawował urząd burmistrza Lizbony (presidente da Câmara Municipal de Lisboa).
W 1996 wystartował w wyborach prezydenckich, otrzymał w pierwszej turze 53,9% głosów, pokonując Aníbala Cavaco Silvę, który był jedynym kontrkandydatem. Urząd prezydenta Portugalii objął 9 marca 1996. W kolejnych wyborach w 2001 z powodzeniem ubiegał się o reelekcję, zapewniając ją sobie w pierwszej turze (z wynikiem 55,6% głosów). Drugą kadencję prezydencką zakończył 9 marca 2006. Po odejściu z urzędu pełnił funkcję specjalnego wysłannika i wysokiego przedstawiciela sekretarza generalnego Organizacji Narodów Zjednoczonych.
Odznaczony kilkudziesięcioma portugalskimi i zagranicznymi orderami i odznaczeniami najwyższych klas, w tym Orderem Orła Białego (1997).
Zmarł 10 września 2021 w szpitalu w Carnaxide e Queijas z powodu niewydolności oddechowej.

</doc>
<doc id="160954" url="https://pl.wikipedia.org/wiki?curid=160954" title="Sveinn Björnsson">
Sveinn Björnsson

Sveinn Björnsson (wym. ; ur. 27 stycznia 1881 w Kopenhadze, zm. 25 stycznia 1952 w Reykjavíku) – islandzki polityk, prawnik i dyplomata, pierwszy prezydent Islandii po zerwaniu unii personalnej z Danią i ustanowieniu republiki w 1944.
Życiorys.
Sveinn Björnsson ukończył w 1907 roku studia prawnicze na Uniwersytecie Kopenhaskim. Później powrócił na wyspę i w 1912 roku został radnym Reykjavíku. W latach 1914–1916 był członkiem parlamentu Islandii – Althingu (isl. "Alþingi"). Gdy w 1918 roku Islandia uzyskała niepodległość (jako królestwo z unią personalną z królem Danii), Sveinn został prezydentem stolicy. W dwa lata później ponownie uzyskał mandat parlamentarny, jednocześnie w tym samym roku objął urząd posła islandzkiego w Kopenhadze. Sprawował go w latach 1920–1924 i 1926–1940.
Podczas II wojny światowej, po zajęciu Danii przez wojska niemieckie, Islandia nie uznała nowych władz w Kopenhadze. Sveinn Björnsson powrócił na Islandię i został wybrany przez Althing na regenta Islandii, który zastąpił i przejął formalnie uprawnienia króla Danii i Islandii w latach 1941-1943.
25 maja 1944 roku Islandczycy opowiedzieli się w referendum za pełną niepodległością i ustanowieniem republiki. 17 czerwca tego samego roku Althing wybrał Sveinna Björnssona na pierwszego prezydenta Islandii na okres jednego roku. Został później dwukrotnie wybrany na to stanowisko w wyborach bezpośrednich w latach 1945 i 1949. Zmarł w trakcie sprawowania swojej funkcji 25 stycznia 1952 roku.

</doc>
<doc id="160955" url="https://pl.wikipedia.org/wiki?curid=160955" title="Sveinn Bjornsson">
Sveinn Bjornsson



</doc>
<doc id="160956" url="https://pl.wikipedia.org/wiki?curid=160956" title="Hymn Jordanii">
Hymn Jordanii

As-salam al-malaki al-urdioni („Niech żyje król”) – hymn państwowy Jordańskiego Królestwa Haszymidzkiego. Pieśń została przyjęta jako hymn w 1946 roku. Słowa napisał Abdul Monem al-Rifai, muzykę skomponował Abdul Qader al-Taneer.
Transkrypcja.
عــاش المليــك 
عــاش المليــك 
ساميا مقامه 
خافقات في المعالي 
أعلامـه
A-Sha-al Maleek
A-Sha-al Maleek
Sa-Mi-yan-ma-qa mu-ho
Kha-fi-qa-tin fil ma-ali
a-lam m-hu

</doc>
<doc id="160957" url="https://pl.wikipedia.org/wiki?curid=160957" title="Muzeum Nauki w Londynie">
Muzeum Nauki w Londynie

Muzeum Nauki (ang. "Science Museum") – muzeum nauki i techniki w Londynie.
Opis.
Bezpośredniej inspiracji do utworzenia muzeum dostarczyła Światowa Wystawa w Londynie, zorganizowana w 1851 r. jako pierwsza o prawdziwie międzynarodowym charakterze (wzięło w niej udział 17 160 wystawców). Prezentowano głównie dorobek przemysłu, górnictwa i rolnictwa, w tym wiele ówczesnych nowości technicznych oraz naukowych. Większość z prezentowanych osiągnięć pochodziła z terenu Wielkiej Brytanii oraz całego Imperium Brytyjskiego.
Wystawa ta cieszyła się powodzeniem (zwiedziło ją ponad 6,1 mln osób), a po jej zakończeniu zrodziła się inicjatywa, aby utworzyć instytucję, gdzie byłyby stale pokazywane eksponaty, reprezentujące rozwój brytyjskiej nauki, techniki, przemysłu i żeglugi. Muzeum otrzymało siedzibę na ulicy Exhibition Road w South Kensington, stopniowo rozbudowaną.
Zbiory obejmują różne dziedziny nauki i techniki, uporządkowane przeważnie zgodnie z zasadą obrazowania rozwoju historycznego tych dziedzin. Znajdują się tam m.in. zespoły eksponatów związanych z działalnością brytyjskich wynalazców, np. Jamesa Watta (pionierskie maszyny parowe, wyposażenie pracowni), George'a Stephensona (parowóz Rakieta), Johna Logie Bairda (prototypowe odbiorniki telewizyjne).
Science Museum wiele uwagi poświęca działalności oświatowej: organizuje odczyty, przygotowuje publikacje adresowane do różnych pod względem stopnia wykształcenia odbiorców. Jako pierwsze na świecie zorganizowało specjalny dział ekspozycji przeznaczonych dla dzieci pod nazwą "Children Gallery", gdzie w formie zabawy młodociani zwiedzający zdobywają wiedzę o otaczającym ich świecie, a zwłaszcza prawach fizyki. Poza tym jest wiele ekspozycji, które mają zachęcić do odwiedzania muzeum. Można tam między innymi zobaczyć, jak będzie się wyglądało za 30 lat, polecieć w wirtualną podróż na Marsa, zmienić płeć, zobaczyć jak działają na skórę nowoczesne kosmetyki. Wstęp do muzeum jest darmowy.

</doc>
<doc id="160958" url="https://pl.wikipedia.org/wiki?curid=160958" title="Van Halen">
Van Halen

Van Halen – amerykańska grupa hard rockowa, powstała w 1971 w Pasadenie (stan Kalifornia). Pierwotnie zespół nosił nazwę Genesis. Po odkryciu innego zespołu o tej samej nazwie, zmieniono nazwę na Mammoth, i później na Van Halen z tego samego powodu. Grupa posiadała czterech wokalistów: David Lee Roth nagrał z zespołem siedem albumów studyjnych i był jego członkiem od 1974 do 1985, w 1996, i ponownie od 2006 roku; Sammy Hagar nagrał z zespołem cztery albumy studyjne i był jego członkiem od 1985 do 1996 i ponownie od 2004 do 2006; Gary Cherone był członkiem zespołu od 1996 do 1999 i nagrał tylko jeden album studyjny wraz z zespołem; Eddie Van Halen był wokalistą od 1971 do 1974, w tym czasie nie powstał żaden album studyjny. Zespół zakończył działalność w 2020 roku po śmierci Eddiego.
Historia.
Już pierwszy album zespołu osiągnął ogromny sukces komercyjny oraz artystyczny. Edward Van Halen został obwołany wirtuozem gitary, a zespół bił rekordy sprzedaży biletów na swoje szalone koncerty. Zespół sprzedał ponad 80 milionów płyt, dzięki czemu zajmuje 60 miejsce na liście artystów, którzy sprzedali największą liczbę płyt. Biorąc pod uwagę same Stany Zjednoczone zespół sprzedał 56 milionów płyt, z których dwa albumy: Van Halen I oraz 1984 sprzedały się w liczbie ponad 10 milionów egzemplarzy. Tylko 7 innych zespołów może pochwalić się podobnym osiągnięciem za oceanem: The Beatles, Metallica, Led Zeppelin, Pink Floyd, AC/DC, Def Leppard oraz Guns N’ Roses.
Album Van Halen I okazał się jednym z najbardziej udanych debiutów w historii muzyki rockowej. Pod tym względem album porównywany jest do debiutanckich płyt Led Zeppelin, The Jimi Hendrix Experience, Black Sabbath, Metalliki czy Guns N’ Roses.
Po nagraniu albumu 1984 z zespołu odszedł charyzmatyczny wokalista David Lee Roth, który zdecydował się na rozpoczęcie kariery solowej. Nie był to zbyt dobry moment na rozstanie ponieważ płyta, na której pojawił się ponadczasowy Jump sprzedawała się rewelacyjnie. W roku 1985 oficjalnym następcą Rotha został Sammy Hagar znany z występów solowych oraz z zespołu Montrose. Pomimo licznych spekulacji o rychłym rozpadzie zespołu Van Halen, kwartet potwierdził swoją klasę znakomicie przyjętym albumem 5150. Sammy Hagar nagrał z zespołem również kolejne albumy: OU812, For Unlawful Carnal Knowledge oraz Balance. Po nagraniu płyty Balance oraz odbyciu trasy koncertowej Hagar odszedł z zespołu.
Po odejściu Hagara przez moment oficjalnym wokalistą Van Halen został ponownie David Lee Roth. Zespół w pierwotnym składzie pojawił się nawet na corocznych nagrodach muzycznych 1996 MTV Video Music Awards. Do powrotu Lee Rotha do zespołu jednak nie doszło a Hagara w zespole ostatecznie zastąpił Gary Cherone znany z Extreme. Nagrana z Cherone płyta Van Halen III nie odniosła zbyt okazałego sukcesu komercyjnego natomiast trasa koncertowa, podczas której zespół grał również piosenki z ery Davida Lee Rotha, okazała się umiarkowanym sukcesem. Zespół przystąpił do nagrywania kolejnego albumu jednak w trakcie sesji nagraniowej, w listopadzie 1999 roku, Gary Cherone zdecydował się opuścić Van Halen.
W 2003 roku po raz kolejny wokalistą Van Halen został Sammy Hagar. Zespół zdążył jedynie zagrać wspólną trasę koncertową po czym Hagar w roku 2005 po raz kolejny odszedł z zespołu.
W roku 2006 doszło do spodziewanego już 10 lat wcześniej powrotu Davida Lee Rotha. Razem z Lee Rothem oraz z Wolfgangiem Van Halenem zespół wyruszył na trasę koncertową po całych Stanach Zjednoczonych. Tym razem do współpracy bracia Van Halen nie zaprosili Michaela Anthony, w związku z czym powrót po 21 latach Rotha nie był równoznaczny z powrotem Van Halen do oryginalnego składu. Syn Eddiego – Wolfgang – w momencie rozpoczęcia trasy koncertowej w roku 2007 miał zaledwie 16 lat. Trasa koncertowa Van Halen z Davidem Lee Rothem okazała się spektakularnym sukcesem komercyjnym i przyniosła ponad 100 milionów dolarów zysku. 7 lutego 2012 ukazał się dwunasty studyjny krążek grupy pt. „A Different Kind Of Truth”.
W 2007 zespół został wprowadzony do Rock and Roll Hall of Fame.
W nocy 6 października 2020 Wolfgang Van Halen za pomocą mediów społecznościowych poinformował o śmierci swojego ojca, Eddiego. Zespół zakończył działalność miesiąc po śmierci Eddiego.

</doc>
<doc id="160959" url="https://pl.wikipedia.org/wiki?curid=160959" title="Dinar jordański">
Dinar jordański

Dinar jordański – jednostka monetarna Jordanii, dzieląca się na 100 piastrów.
Historia.
Dinar jordański został wprowadzony w 1949 roku zastępując funta palestyńskiego.
Do 1992 roku dinar jordański miał dwa różne nominały, w zależności od języka. W języku arabskim dinar dzielił się na filsy, kirszy, dirhamy i dinary, a w języku angielskim tylko na filsy i dinary. Od 1992 roku filsy i dirhamy nie są używane.
Nominały monet i banknotów.
Monety występują w nominałach:
Banknoty występują w nominałach:

</doc>
<doc id="160963" url="https://pl.wikipedia.org/wiki?curid=160963" title="Matylda Saksońska">
Matylda Saksońska

Matylda Saksońska (ur. 980, zm. 4 listopada 1025) – trzecia córka Ottona II i cesarzowej Teofano.
Matylda została oddana na wychowanie do klasztoru w Essen i zapewne planowano, że w przyszłości zostanie jego opatką. Ok. 993 r. z inicjatywy swojej matki cesarzowej Teofano poślubiła palatyna Lotaryngii Ezzona. Związek ten miał wzmocnić władzę Ottona III.
Matylda i Ezzon mieli dziesięcioro dzieci:

</doc>
<doc id="160966" url="https://pl.wikipedia.org/wiki?curid=160966" title="Abd Allah II ibn Husajn">
Abd Allah II ibn Husajn

Abd Allah II ibn Husajn, król Abdullah II (arab. عبدالله الثاني بن الحسين, ur. 30 stycznia 1962 w Ammanie) – król Jordanii z dynastii Haszymidów od 7 lutego 1999.
Życiorys.
Jest synem i następcą króla Husajna I i jego drugiej żony Brytyjki Antoinette Avril Gardiner.
Uczył się w Deerfield Academy w Deerfield w stanie Massachusetts, w Pembroke College na Oxford University i w Edmund A. Walsh School of Foreign Service na Georgetown University w Waszyngtonie. Wstąpił do armii jordańskiej i w 1994 roku został oficerem, dowódcą jednostek elitarnych.
W 2018 został laureatem nagrody Templetona za pracę na rzecz jedności w łonie islamu i harmonii między islamem a innymi religiami.
Życie prywatne.
Jest uważany za potomka Mahometa w 43. pokoleniu.
10 czerwca 1993 ożenił się z Ranią al-Jasin (ur. 1970 w Kuwejcie), córką palestyńskiego lekarza. Para ma czworo dzieci:
Abdullah II jest fanem serii filmowej "Star Trek", będąc jeszcze księciem wystąpił w 1996 w "", w odcinku "Investigations".
Król jest fanem nurkowania.

</doc>
<doc id="160969" url="https://pl.wikipedia.org/wiki?curid=160969" title="Bessastaðir">
Bessastaðir

Bessastaðir - oficjalna rezydencja prezydentów Islandii, położona w miejscowości Álftanes, niedaleko stolicy kraju Reykjavíku.
Na półwyspie Álftanes, kilka kilometrów od Reykjavíku, znajduje się Bessastaðir, rezydencja Prezydenta Republiki Islandzkiej. W pierwszej połowie XIII w. posiadłość ta należała do Snorriego Sturlusona, poety, polityka, historyka i prawnika średniowiecza.
W późniejszych latach posiadłość w Álftanes przeszła na własność królów norweskich, a następnie duńskich i stała się siedzibą królewskich namiestników. Była nią aż do XVIII w.
W latach 1805 – 1846 istniała tam szkoła – gimnazjum – przeniesiona potem do Reykjavíku. Grím Thomsen, autor wiersza o księciu Józefie Poniatowskim, kupił tę posiadłość wraz z domem w drugiej połowie XIX w. Następny właściciel podarował ją państwu i od tego czasu jest rezydencją Prezydenta Republiki.
Najstarsza część obiektu powstała w 1763 r. W skład kompleksu rezydencji wchodzą budynki o charakterze biurowo mieszkalno reprezentacyjnym a także niewielki kościół, wznoszony w latach 1780–1782. Jego otwory okienne wypełniają barwne witraże obrazujące sceny z historii Islandii. Obok ołtarza umieszczono tablice z wyrytymi imionami prezydentów Republiki Islandzkiej oraz okresami ich urzędowania: Sveina Björnssona (1944–1952), Ásgeira Ásgeirssona (1952–1968), Kristjána Eldjárna (1968–1980) i Vigdís Finnbogadóttir (1980–1996).

</doc>
<doc id="160972" url="https://pl.wikipedia.org/wiki?curid=160972" title="Adnan Badran">
Adnan Badran

Adnan Badran (ur. 15 grudnia 1935) – jordański naukowiec i polityk, w 2005 premier Jordańskiego Królestwa Haszymidzkiego.
Jego starszy brat Mudar stał na czele rządu jordańskiego w latach 1976–1979, 1980–1984 i 1989–1991. Adnan Badran studiował nauki biologiczne na uczelniach amerykańskich (University of Oklahoma i Michigan State University), następnie brał udział w organizacji jordańskiego szkolnictwa wyższego na wzór amerykański; był profesorem biologii na Uniwersytecie Yarmuk. W 1986 został sekretarzem generalnym Jordańskiego Kolegium Nauki i Technologii, pełnił również funkcje ministerialne – był ministrem rolnictwa (1988) i budownictwa (1989). Przeszedł później do pracy w strukturach UNESCO, gdzie również zajmował kierownicze stanowiska, m.in. zastępcy dyrektora generalnego (1992–1998). Po powrocie do kraju został prezydentem Uniwersytetu Filadelfijskiego w Jordanii i prezesem Arabskiej Akademii Nauk.
Od kwietnia do listopada 2005 pełnił funkcję premiera i ministra obrony Jordanii.

</doc>
<doc id="160973" url="https://pl.wikipedia.org/wiki?curid=160973" title="Bessastadir">
Bessastadir



</doc>
<doc id="160977" url="https://pl.wikipedia.org/wiki?curid=160977" title="Dach jednospadowy">
Dach jednospadowy



</doc>
<doc id="160978" url="https://pl.wikipedia.org/wiki?curid=160978" title="Flaga Jordanii">
Flaga Jordanii

Flaga Jordanii – symbol narodowy Jordanii, przyjęty 16 kwietnia 1928 roku, w postaci flagi o proporcjach 1:2. Flaga składa się z trzech pasów równej szerokości, licząc od góry, w kolorach czarnym, białym i zielonym, z klinem czerwonym o podstawie równej szerokości flagi. Na klinie znajduje się siedmioramienna biała gwiazda, która symbolizuje siedem wersetów "Al-Fatiha" (sury otwierającej Koran). Cztery kolory symbolizują ruch panarabski, a sama flaga wywodzi się z flagi panarabskiej z 1917 roku, używanej przez arabskich powstańców przeciw panowaniu tureckiemu.

</doc>
<doc id="160979" url="https://pl.wikipedia.org/wiki?curid=160979" title="Kowal (owad)">
Kowal (owad)



</doc>
<doc id="160985" url="https://pl.wikipedia.org/wiki?curid=160985" title="Melancholik">
Melancholik

Melancholik (gr. "mélanos" – czarny + "chole" – żółć) – jeden z temperamentów wyróżnianych w teorii humoralnej. Wiązany był z przewagą wpływu czarnej żółci na typ konstytucyjny człowieka. Wraz z rozwojem teorii humoralnej od starożytności do średniowiecza i wyróżnianego w niej podziału na cztery elementy, jako kolejne powiązania podawano dorosłość, jesień, ziemię (jako jeden z żywiołów), śledzionę, czerń, smak kwaśny. Astrologicznym skojarzeniem były Waga, Skorpion, Strzelec i Saturn. Podobnie jak w przypadku krwi, miały mu odpowiadać cechy zimna i wilgoci.
Melancholików opisywano jako osoby nieporywcze, łagodne i bierne, a ponadto mało odporne i niewytrwałe. Ich uczucia miały być silne, ale narastać powoli.
Pojęcie czterech temperamentów utrzymywało się w protonauce i wczesnej nauce przez stulecia. Johann Caspar Lavater w swojej fizjonomice zakładał, że melancholika można rozpoznać po kształcie głowy i rysach twarzy, m.in. po zwykle zamkniętych ustach, nosie opadającym na usta i oczach obracających się szybko lub wpatrzonych w jeden punkt. W typologii układu nerwowego Iwana Pawłowa melancholików miał cechować typ słaby.

</doc>
<doc id="160988" url="https://pl.wikipedia.org/wiki?curid=160988" title="Sangwinik">
Sangwinik

Sangwinik (łac. "sanguis" – krew) – jeden z temperamentów wyróżnianych w teorii humoralnej. Wiązany był z przewagą wpływu krwi na typ konstytucyjny człowieka. Wraz z rozwojem teorii humoralnej od starożytności do średniowiecza i wyróżnianego w niej podziału na cztery elementy, jako kolejne powiązania podawano dzieciństwo, wiosnę, powietrze (jako jeden z żywiołów), serce, poranek, czerwień, smak słodki. Astrologicznym skojarzeniem były Bliźnięta, Byk, Baran i Jowisz. Podobnie jak w przypadku krwi, miały mu odpowiadać cechy ciepła i suchości.
Sangwiników opisywano jako osoby wrażliwe, reagujące szybko i silnie, a jednocześnie odporne i dostosowujące się do warunków.
Pojęcie czterech temperamentów utrzymywało się w protonauce i wczesnej nauce przez stulecia. Johann Caspar Lavater w swojej fizjonomice zakładał, że sangwinika można rozpoznać po kształcie głowy i rysach twarzy. W typologii układu nerwowego Iwana Pawłowa sangwiników miał cechować typ silny, zrównoważony i ruchliwy.

</doc>
<doc id="160989" url="https://pl.wikipedia.org/wiki?curid=160989" title="Qabus ibn Said">
Qabus ibn Said



</doc>
<doc id="160991" url="https://pl.wikipedia.org/wiki?curid=160991" title="Flegmatyk">
Flegmatyk

Flegmatyk (gr. "φλέγμα" – śluz) – jeden z temperamentów wyróżnianych w teorii humoralnej. Wiązany był z przewagą wpływu śluzu na typ konstytucyjny człowieka. Wraz z rozwojem teorii humoralnej od starożytności do średniowiecza i wyróżnianego w niej podziału na cztery elementy, jako kolejne powiązania podawano starość, zimę, wodę (jako jeden z żywiołów), mózg, wieczór, biel, smak słony. Astrologicznym skojarzeniem były Ryby, Wodnik, Koziorożec i Księżyc. Podobnie jak w przypadku śluzu, miały mu odpowiadać cechy zimna i wilgoci.
Flegmatyków opisywano jako osoby nieporywcze i mało emocjonalne, natomiast konsekwentne w uczuciach i wytrwałe w działaniu.
Pojęcie czterech temperamentów utrzymywało się protonauce i wczesnej nauce przez stulecia. Johann Caspar Lavater w swojej fizjonomice zakładał, że flegmatyka można rozpoznać po kształcie głowy i rysach twarzy, które miały być mało napięte. W typologii układu nerwowego Iwana Pawłowa flegmatyków miał cechować typ silny, zrównoważony i niezbyt ruchliwy.

</doc>
<doc id="160992" url="https://pl.wikipedia.org/wiki?curid=160992" title="Pirron">
Pirron



</doc>
<doc id="160996" url="https://pl.wikipedia.org/wiki?curid=160996" title="Secesja stanów Ameryki Północnej">
Secesja stanów Ameryki Północnej



</doc>
<doc id="160998" url="https://pl.wikipedia.org/wiki?curid=160998" title="Pyrron z Elidy">
Pyrron z Elidy

Pyrron z Elidy (gr. "Pyrrhon ho Eleios", ur. ok. 360 p.n.e., zm. ok. 286 p.n.e.) – filozof grecki, założyciel szkoły sceptyckiej.
Życie.
Pyrron żył współcześnie z Zenonem z Kition i Epikurem. Nie zostawił po sobie żadnych pism, jego poglądy znane są jedynie z przekazów doksograficznych (tj. z omówień przez innych filozofów).
Wedle Diogenesa Laertiosa miał z zawodu być 
malarzem, a dopiero potem studiować filozofię. Został uczniem Anaksarchosa z Abdery, który był filozofem ze szkoły demokrytejskiej. Wraz z nim brał udział w wyprawie Aleksandra Wielkiego – zetknął się z perskimi magami i hinduistycznymi ascetami.
Pyrron w Indiach zainteresował się joginami, których po grecku zwano gymnosofistami. Pod wpływem jogina którego nazywał imieniem Kolanos, całkowicie zmienił swoje poglądy i tryb życia.
Po powrocie do Grecji całkowicie odmienił swe dotychczasowe życie.
Powszechny podziw budziło jego opanowanie i zdolność znoszenia bólu, oraz całkowity brak pychy. Jak podaje Diogenes Laertios, na statku podczas burzy morskiej wskazał przerażonym pasażerom za przykład świnię, która z całkowitym spokojem jadła swą karmę.
W założonej przez siebie w Elidzie szkole uczył tylko ustnie. Miał zdobyć taki szacunek, że filozofów zwolniono od płacenia podatków, a jego samego obrano najwyższym kapłanem i wystawiono mu posąg.
Najsłynniejszym uczniem Pyrrona był Tymon z Fliuntu.
Poglądy.
Poglądy Pyrrona można streścić w trzech punktach: 
W przeciwieństwie do jego następców, dla Pyrrona najważniejsze były zagadnienia etyczne; widać tu silny wpływ poglądów wschodnich mędrców. Celem życia ludzkiego jest osiągnięcie szczęścia rozumianego jako spokój i niewrażliwość na troski. Ponieważ źródłem niepokoju są przekonania, należy wyzbyć się zarówno ich, jak i wszelkich twierdzeń. Nie jest to łatwe i sprostać temu może jedynie jednostka wybitna. Nie wiadomo, czy sam Pyrron uważał się za taką, był jednak typem samotnika, porównującego tłum do gniazda os.
Zgodnie z najnowszymi badaniami historycznymi Pyrron w czasie kampanii Aleksandra Wielkiego zaznajomił się z buddyzmem i jego praktyką. Późniejsze nauczanie po powrocie do rodzimej Grecji było adaptacją buddyzmu, a jego trzy punkty nawiązywały do głównych pojęć wczesnego buddyzmu: anicca, dukkha, nirwana.
Pyrron stosował metody, których dopatruje się w późnej mahajanie, tj. w madhjamace, takie jak reductio ad absurdum, tetralemma, soteriologiczna wolność od skrajności (poglądów) tzw. ataraksja.
Następcy.
Poglądy Pyrrona określa się niekiedy jako "pyrronizm". Po częściowym zaniku filozofia sceptyków odżyła w I i II wieku naszej ery.
Bardzo bliski pyrronizmowi, choć nie wywodzący się od Pyrrona, nurt filozoficzny opanował w III i II wieku p.n.e. Akademię Platońską i nazywany jest "akademizmem".
W czasach nowożytnych najbardziej znanym pyrronistą był Michel de Montaigne.

</doc>
<doc id="161008" url="https://pl.wikipedia.org/wiki?curid=161008" title="Ullises Grant">
Ullises Grant



</doc>
<doc id="161009" url="https://pl.wikipedia.org/wiki?curid=161009" title="Halofity">
Halofity

Halofity, słonorośla, rośliny słonolubne, rośliny solniskowe, rośliny halofilne – rośliny przystosowane, dzięki odporności na zasolenie, do rozwoju na silnie zasolonym podłożu (o wysokim stężeniu łatwo rozpuszczalnych soli: chlorków, węglanów i siarczanów sodu oraz magnezu). Dostosowanie to polega na wytwarzaniu wysokiego ciśnienia osmotycznego soku komórkowego, gromadzeniu wody w mięsistych organach, zdolności wydalania nadmiaru soli przy pomocy gruczołów wydzielniczych na liściach i łodygach. 
Występowanie.
Roślinność halofitowa występuje powszechnie w krajach o suchym klimacie, na terenach pustynnych i półpustynnych. W innych strefach klimatycznych występuje na solniskach nadmorskich i śródlądowych. Solniska zasalane przez wody morskie, w Polsce ciągną się wzdłuż wybrzeża, przy czym najbardziej zróżnicowana flora halofitów występuje w następujących miejscach:
Skupienia halofitów występują także w miejscach wysięków wód zasolonych, także na obszarze śródlądowym. Są to zarówno wysięki naturalne, słonych wód podziemnych, jak i przecieki z infrastruktury przemysłowej. Przykładami w Polsce są:
W Polsce wysięki wód zasolonych z bogatą florą halofilną znajdują się także w pobliżu brzegu morskiego, między innymi:
Zbiorowiska słonorośli mogą mieć charakter antropogeniczny. Występują w miejscach wydobywania i przetwarzania soli spożywczej i przemysłowej, tam, gdzie z nieszczelnych instalacji wydobywa się solanka, np. w sąsiedztwie warzelni, wzdłuż rurociągów, w fabrykach przetwórstwa sody. Halofitom sprzyja również wysypywanie soli na drogi w celu odśnieżenia, przez co stają się częste przy ciągach komunikacyjnych.
Szacuje się, że w Polsce występuje 174 gatunki halofitów (143 fakultatywne i 31 obligatoryjnych), w większości rodzimych.
Zagrożenia i ochrona.
Ze względu na swoją specjalizację halofity są wrażliwe na przekształcenia warunków siedliskowych, w szczególności na odwodnienie i konkurencję innych gatunków następującą w warunkach braku użytkowania pastwiskowego lub łąkarskiego. Ze względu na zagrożenie halofity w szeregu wypadkach stały się przedmiotem prawnej ochrony gatunkowej. Poza tym ich siedliska stanowią w Unii Europejskiej siedlisko przyrodnicze wymagające zachowania w obszarach Natura 2000. W Polsce poza obszarami Natura 2000 halofity chronione są też w rezerwatach.

</doc>
<doc id="161010" url="https://pl.wikipedia.org/wiki?curid=161010" title="Słonorośla">
Słonorośla



</doc>
<doc id="161017" url="https://pl.wikipedia.org/wiki?curid=161017" title="Irena Sendler">
Irena Sendler



</doc>
<doc id="161018" url="https://pl.wikipedia.org/wiki?curid=161018" title="Stara Motława">
Stara Motława



</doc>
<doc id="161020" url="https://pl.wikipedia.org/wiki?curid=161020" title="William Tecumseh Sherman">
William Tecumseh Sherman

William Tecumseh Sherman (ur. 8 lutego 1820 w Lancaster, zm. 14 lutego 1891 w Nowym Jorku) – amerykański wojskowy i polityk, generał Unii w wojnie secesyjnej.
Sherman urodził się 8 lutego 1820 r. w Lancaster w stanie Ohio. Studiował w akademii wojskowej. Po niczym nie wyróżniającej się karierze wojskowej wystąpił z armii w 1853 r. i został wspólnikiem w firmie finansowej w San Francisco. Był dziekanem college’u wojskowego w Aleksandrii w Luizjanie (obecnie „Louisiana State University”) w latach od 1859 do 1861 r., kiedy to Luizjana wystąpiła z Unii. W chwili wybuchu wojny zgłosił się do armii i objął dowodzenie ochotniczym regimentem piechoty. Po I bitwie nad Bull Run został gen. brygadierem. Podczas bitwy pod Shiloh 6 kwietnia 1862 r. został nagrodzony za udział w zwycięstwie i awansowany na stopień gen. majora.
W grudniu tegoż roku dowodził szturmem na twierdzę konfederatów Vicksburgu na rzece Missisipi, który jednak nie przyniósł rezultatu. W 1863 r. był podkomendnym Ulyssesa S. Granta, z którym zdobył Vicksburg w lipcu tego roku. Na jesieni 1863 r. zostało mu powierzone dowództwo armii Tennessee. Z armią tą wziął udział w III bitwie pod Chattanoogą.
W 1864 r. Sherman był zwierzchnim dowódcą wszystkich sił na zachodnim teatrze wojennym. Następnie dostał zadanie uderzenia na Georgię i jej stolicę Atlantę. W początkowych miesiącach tej kampanii przegrał bitwę pod Kennsaw Mountain, a Atlanta pozostała niezdobyta przez następne 3 miesiące aż do 1 września. Sherman nakazał palenie wszystkich zasobów, plonów rolnych i innych zapasów, które znajdują się na drodze jego armii; miało to zapobiec zaopatrywaniu się konfederatów w potrzebne materiały na tych terenach (taktyka spalonej ziemi). Następnie jego armia rozpoczęła tzw. „marsz ku morzu”. 60 tys. ludzi odbyło drogę ze zdobytej Atlanty aż do Savannah na wybrzeżu. Następnie posuwał się na północ przez Karolinę Płn., aby spotkać się z siłami Granta i osaczyć gen. Lee.
W czasie tego pochodu jego żołnierze niszczyli wszystko, co dostało się w ich ręce (koleje, domy, farmy itp.). Ta niszczycielska pasja nasiliła się szczególnie w Karolinie Płn., która była obwiniana za wybuch wojny. W lutym 1865 r. Columbia, stolica Karoliny Płd., została praktycznie zrównana z ziemią. Sherman miał nadzieję, że takie działania wpłyną negatywnie na morale południowców i pomogą zakończyć wojnę.
Po 3 miesiącach walki Sherman dotarł do Raleigh w Karolinie Płn. i zaczął przygotowywać się do wkroczenia do Wirginii, ale wojna miała się już ku końcowi. Lee poddał się 9 kwietnia 1865 r., a reszta armii konfederatów, która jeszcze była w stanie stawiać opór, poddała się Shermanowi w Durham Station 26 kwietnia 1865 r.
Po wojnie Sherman otrzymał stopień generała porucznika. Po nominacji Granta na prezydenta awansował do pełnej rangi generalskiej 4 marca 1869 r. i objął dowództwo całej armii USA. Swoje pamiętniki opublikował w 1875 r. W 1883 r. przeszedł na emeryturę. Jego stanowcza odmowa kandydowania na prezydenta Stanów Zjednoczonych przeszła do historii jako oświadczenie shermanowskie. Sherman miał powiedzieć: 
„Jeżeli zostanę wystawiony, nie będę kandydować. Jeżeli uzyskam nominację, nie przyjmę jej. Jeżeli zostanę wybrany, nie obejmę urzędu” (ang. „If drafted, I will not run; if nominated, I will not accept; if elected, I will not serve.”). 
Zmarł w 1891 roku w Nowym Jorku.
Jego bratem był polityk John Sherman, wieloletni senator (także przewodniczący pro tempore), sekretarz skarbu i stanu.

</doc>
<doc id="161023" url="https://pl.wikipedia.org/wiki?curid=161023" title="Mistrzostwa Świata w Piłce Nożnej 1962">
Mistrzostwa Świata w Piłce Nożnej 1962

VII Mistrzostwa Świata w Piłce Nożnej w 1962 rozgrywano w Chile od 30 maja do 17 czerwca. Tytuł obronili Brazylijczycy.
Formuła mistrzostw pozostała taka sama jak w 1958: wystąpiło 16 drużyn podzielonych na 4 grupy po 4 zespoły. Dwa najlepsze zespoły awansowały do ćwierćfinałów. W turnieju zadebiutowały reprezentacje Bułgarii i Kolumbii.
W maju 1960 roku, podczas przygotowań do mistrzostw, kraj nawiedziło największe trzęsienie ziemi dwudziestego wieku (9,5 w skali Richtera) niszcząc w dużym stopniu infrastrukturę Chile. Prezydent komitetu przygotowawczego Carlos Dittborn powiedział słowa "Ponieważ nie mamy nic, zrobimy wszystko", które stały się nieoficjalnym sloganem mistrzostw.
Stadiony i infrastruktura zostały wybudowane w szybkim tempie, a turniej rozpoczął się bez większych opóźnień. Dittborn nie doczekał swojego sukcesu, bo zmarł na zawał serca miesiąc przed rozpoczęciem turnieju. Jedna z aren tych mistrzostw, na cześć organizatora nazwana została "Estadio Carlos Dittborn".
Kwalifikacje.
W kwalifikacjach wzięło udział 56 drużyn.
Zakwalifikowane drużyny:
Rezultaty.
Pierwsza runda.
Grupa D.
Anglia przeszła do następnej rundy, ponieważ posiadała większą średnią goli.
Faza pucharowa.
Finał.
MISTRZ ŚWIATA 1962
BRAZYLIA DRUGI TYTUŁ

</doc>
<doc id="161025" url="https://pl.wikipedia.org/wiki?curid=161025" title="Heimkehr">
Heimkehr

Heimkehr (pol. Powrót do ojczyzny) – niemiecki nazistowski film propagandowy z 1941, kłamliwie przedstawiający losy niemieckiej mniejszości narodowej w Polsce w 1939 roku.
Celem filmu było szerzenie propagandy narodowosocjalistycznej, w myśl której Polacy zostali przedstawieni jako podstępni i brutalni gnębiciele ludności niemieckiej. Niemcy jawią się w filmie szlachetnymi, bezradnymi ofiarami, którym tylko armia Adolfa Hitlera może zapewnić bezpieczeństwo i powrót do domu, ojczyzny (niem. Heim, Heimat) – III Rzeszy.
Akcja filmu.
Marzec 1939: w małej wsi na Wołyniu Polacy odbierają Niemcom niemiecką szkołę. Nauczycielka Marie, bohaterka filmu, skarży się u polskiego burmistrza. Ów odmawia pomocy. Przekonana, że także mniejszość ma prawo do sprawiedliwości, Marie ze swoim narzeczonym, Fritzem, jedzie do Łucka będącego stolicą województwa Wołyńskiego. Tam ma zamiar ponowić skargę u wojewody, ale nie zostają doń dopuszczeni.
Wieczorem Marie i Fritz idą do kina; podczas wyświetlania kroniki PAT-a publiczność powstaje i śpiewa "Mazurek Dąbrowskiego". Nauczycielka z narzeczonym nie biorą w tym udziału, co dostrzega polski podoficer. Zwraca on na to uwagę innych przedstawicieli ludności polskiej, w wyniku czego następuje bójka, której ofiarą padła grupa osób, które nie uczestniczyły w odśpiewywaniu hymnu. W jej trakcie ucierpiał towarzysz Marii, szpital jednak nie przyjmuje ciężko rannego Fritza z uwagi na jego narodowość – w rezultacie umiera.
Marie wraca do rodzinnej miejscowości, w której nasila się polska przemoc wobec Niemców. 
Niemiecki ambasador interweniuje u polskiego ministra spraw zagranicznych, ale Polak zwodzi go, kłamiąc: "Bardzo żałuję, nic nie mogę zrobić, to tylko przypadek, że znowu Niemiec był ofiarą zamachu" itd.
Dnia 1. września 1939 roku Polacy aresztują wszystkich Niemców, nawet małe dzieci. Aresztantów umieszczają w celach, gdzie stłoczeni zmuszeni są spać na stojąco. Warunki te doprowadzają więzioną ludność do wycieńczenia i histerii. Marie uspokaja wszystkich, intonując ojczystą piosenkę. Jest to punkt kulminacyjny filmu; Marie przemawia o tęsknocie za niemiecką ojczyzną:
Polacy prowadzą Niemców do piwnicy, aby ich rozstrzelać. W ostatnim momencie na niebie pojawiają się niemieckie samoloty, a wkrótce także wojska pancerne; Niemcy są uratowani.
Jakiś czas później mieszkańcy miasteczka przygotowują się do odjazdu; wszystkie rodziny przesiedlają się do Niemiec. Ostatnim obrazem filmu jest długa kolumna wozów, które jadą przez granicę. Nad szlabanem góruje portret Hitlera.
Różne wersje.
Film wyświetlano w dwóch różniących się wersjach. Na ekrany kin w Generalnym Gubernatorstwie, z myślą o niemieckich osadnikach z Rzeszy, przeznaczono wersję z drastyczniejszymi scenami przemocy, rzekomo której ofiarą była ludność niemiecka. Akcenty te stonowano w wersji dla Niemców z Rzeszy i widzów z pozostałych, podbitych przez III Rzeszę, państw. Według relacji Bohdana Korzeniewskiego:"ukazywano w tym filmie rzeczy straszne. Tłumy matek z dziećmi na rękach biegły pędzone kolbami karabinów. Eleganccy oficerowie bili pejczami po twarzach przerażone staruszki. Woźny kopał w twarz młodą kobietę, błagającą polskiego burmistrza o ratunek. Zbliżenie ukazywało ciężki but i twarz kobiecą zalaną łzami. (…) Obraz naszego zwyrodnienia miał przysposobić Niemców przebywających w Polsce do właściwego postępowania z Polakami".
Produkcja filmu.
W pracach nad filmem uczestniczył m.in. Heinrich Himmler, który w styczniu 1940 osobiście zatwierdzał wstępne projekty dekoracji stworzone przez malarza i rysownika Otto Engelhardt-Kyffhäusera. Zdjęcia w atelier rozpoczęły się 2 stycznia 1941 roku w wiedeńskich studiach filmowych Rosenhügel, Sievering i Schönbrunn. Zdjęcia plenerowe trwały od lutego do czerwca 1941, m.in. w Chorzelach i Szczytnie. W scenach zbiorowych role polskich żołnierzy i policjantów odtwarzali szeregowcy SS i Gestapo.
Prapremiera odbyła się 31 sierpnia 1941 w Wenecji w ramach Tygodnia Sztuki Filmowej, film nagrodzono Pucharem włoskiego Ministerstwa Kultury. Niemiecką premierę film miał 10 października 1941 w Wiedniu, pierwszy pokaz w Berlinie odbył się 23 października w Ufa-Palast.
Udział Polaków.
Polską obsadę organizował w 1940 roku Igo Sym, kolaborant, dyrektor warszawskich teatrów jawnych, na rozmowy z potencjalnymi odtwórcami do Warszawy przyjechał reżyser obrazu Gustav Ucicky – syn malarza Gustava Klimta, który nazwisko otrzymał po matce. Udziału w filmie, pomimo namów Syma i atrakcyjnej gaży, odmówił Kazimierz Junosza-Stępowski, grający w jawnym teatrze „Komedia”. Udziału w filmie odmówili również: (między innymi) Roman Dereń, Franciszek Dominiak czy Jerzy Pichelski. Z kolei Bogusław Samborski zdecydował się na przyjęcie roli burmistrza, prawdopodobnie dlatego, żeby ochronić swoją żonę, z pochodzenia Żydówkę, przed represjami reżimu nazistowskiego. 
Jedną z reakcji władz podziemnych na film było m.in. obwieszczenie Kierownictwa Walki Cywilnej z 19 lutego 1943:
Po wojnie na podstawie dekretu PKWN z 31 sierpnia 1944 o współpracy z okupantem oskarżono o kolaborację pięcioro polskich aktorów. 18 listopada 1948 przed Sądem Okręgowym w Warszawie stanęło czworo z nich: Wanda Szczepańska (bileterka w kinie), Stefan Golczewski (chuligan katujący rannego Niemca), Juliusz Łuszczewski (polski gospodarz masakrujący niemieckich kolonistów) i Michał Pluciński (sierżant policji). Bogusław Samborski (burmistrz) był sądzony zaocznie (aktor jeszcze w czasie wojny wyjechał do Austrii). Inny z aktorów filmu, Tadeusz Żelski, zmarł w 1944 roku. W trwającym trzy dni procesie jako biegli występowali m.in. krytyk filmowy Jerzy Toeplitz i aktor Dobiesław Damięcki, ówczesny przewodniczący ZASP. Rozprawie przewodniczył sędzia Edward Osmólski, przewodniczący Wydziału Karnego sądu, rok później usunięty z sądownictwa za odmowę sądzenia w sekcji tajnej sądu i złożenie skargi do prezydenta Bolesława Bieruta na naciski ze strony prezesa Sądu Wojewódzkiego.
W trakcie procesu aktorzy starali się umniejszyć rangę swoich zadań aktorskich, twierdząc że były to mało znaczące epizody. Pluciński dodatkowo twierdził, że nie znał języka niemieckiego, co utrudniać mu miało zorientowanie się w fabule filmu. Łuszczewski utrzymywał, że w czasie wojny nie wiedział o dyrektywach podziemnego ZASP-u, zakazujących wszelkiej artystycznej współpracy z niemieckimi instytucjami. Szczepańska broniąc się wymieniała nazwiska innych, bardziej znanych aktorów, którzy współpracowali z okupantem. Wszyscy sądzeni potwierdzili, że nie stosowano wobec nich żadnego przymusu i decyzję o występie w "Heimkehrze" podjęli dobrowolnie.
Bogusława Samborskiego sąd skazał zaocznie na karę dożywotniego więzienia. Michał Pluciński skazany został na 5 lat, Stefan Golczewski i Juliusz Łuszczewski na 3 lata. Wanda Szczepańska, która dodatkowo pomagała w produkcji filmu, organizując wyjazdy polskich aktorów i statystów do studia w Wiedniu, skazana została na 12 lat więzienia.
Obsada.
W filmie wystąpili między innymi, grający poszczególne role, aktorzy:
"Powrót" dzisiaj.
Pokazywanie tego filmu jest zakazane w Niemczech i w Austrii, można go wyświetlić tylko pod pewnymi warunkami: widzowie muszą wysłuchać wprowadzenia historyka, a po filmie odbywa się dyskusja. W Polsce bywa pokazywany w warszawskim kinie Iluzjon (seans dla 50 osób w styczniu 2018, poprzedni miał miejsce w kwietniu 2007).
Austriacka pisarka i dramaturg Elfriede Jelinek określiła "Heimkehr" mianem "najgorszego filmu propagandowego, jaki kiedykolwiek powstał"; fragmenty dialogów z tego filmu wplotła do tekstu swojej sztuki pt. "Burgtheater".

</doc>
<doc id="161027" url="https://pl.wikipedia.org/wiki?curid=161027" title="Sól glauberska">
Sól glauberska



</doc>
<doc id="161029" url="https://pl.wikipedia.org/wiki?curid=161029" title="KEN">
KEN



</doc>
<doc id="161031" url="https://pl.wikipedia.org/wiki?curid=161031" title="IE">
IE



</doc>
<doc id="161033" url="https://pl.wikipedia.org/wiki?curid=161033" title="Pas harcerski">
Pas harcerski

Pas harcerski – element munduru harcerskiego. Sposób noszenia umundurowania oraz jego wygląd regulują regulaminy mundurowe organizacji harcerskich.
Wygląd.
Jest to skórzany lub parciany pas do spodni lub spódnicy noszony przez harcerki, harcerzy i instruktorów harcerskich. Pośrodku pasa znajduje się klamra, na której widnieje napis Związek Harcerstwa Polskiego (ZHP), Związek Harcerski Rzeczypospolitej (ZHR) lub lilijka. Pas ma możliwość regulacji długości, a jego solidna konstrukcja umożliwia wykorzystanie go do innych celów w miarę konieczności (współczesna klamra pasa harcerskiego została tak zaprojektowana, że jedna z jej części może służyć jako otwieracz do kapsli).
Inny wygląd posiada pas noszony przez zuchy, jest to pas zuchowy.

</doc>
<doc id="161034" url="https://pl.wikipedia.org/wiki?curid=161034" title="Solowiec">
Solowiec



</doc>
<doc id="161040" url="https://pl.wikipedia.org/wiki?curid=161040" title="Anthony de Mello">
Anthony de Mello

Anthony de Mello SJ (ur. 4 września 1931 w Bombaju, zm. 2 czerwca 1987 w Nowym Jorku) – hinduski jezuita, psychoterapeuta, mistyk, kierownik duchowy. Sam określał się jako „chrześcijanin Wschodu”, zaś przyjaciele nazywali go „mistrzem modlitwy”.
Największy rozgłos zdobył dzięki książkom i konferencjom z dziedziny duchowości, w których łączył tradycyjną mistykę europejską z myślą Dalekiego Wschodu, nierzadko wchodząc również w obszar psychologii. Jego metody modlitwy oraz ćwiczenia duchowe wykorzystujące technikę psychoanalizy i psychoterapii uważane są za nowatorskie.
Nauka duchowa zawarta we wszystkich jego książkach daje się sprowadzić do trzech podstawowych pojęć: poznania, przebudzenia i świadomości, na których ściśle opiera się ludzkie szczęście, oświecenie oraz miłość. Wiele jego medytacji oraz bajek zwraca uwagę na nieszczęście człowieka płynące z fałszywych przekonań, pragnień bądź wpływu kultury uniemożliwiającego osiągnięcie wewnętrznej wolności. De Mello stawiał przy tym pewien pomost pomiędzy buddyjskimi „Czterema Szlachetnymi Prawdami a „stopniami doskonałości” św. Jana od Krzyża, nie tylko w odniesieniu do wyzbycia się przywiązań względem świata zewnętrznego, ale również w głoszeniu – mówiąc za św. Pawłem – potrzeby śmierci „starego człowieka” i „narodzinach nowego”. Korzystał z języka prostego, potocznego, pełnego żartobliwych anegdot, unikając zbyt intelektualnego dyskursu.
Jedna z jego głównych maksym brzmiała: „Niczego się nie wyrzekać, do niczego się nie przywiązywać”.
Życiorys.
Anthony de Mello pochodził z Goa, ówczesnej portugalskiej kolonii w Indiach. 1 lipca 1947 wstąpił do nowicjatu Towarzystwa Jezusowego. Odbył w Hiszpanii studia filozoficzne, w czasie których zainteresował się "Ćwiczeniami duchownymi" św. Ignacego Loyoli oraz dziełami innych mistyków europejskich – św. Teresy z Ávili i św. Jana od Krzyża. W słynnej ignacjańskiej formule − „Módl się tak, jakby wszystko zależało od Boga, a działaj, jakby wszystko zależało tylko od ciebie” − widział zarówno swoje doświadczenie religii chrześcijańskiej (pierwszy człon zdania), jak i buddyjskiej (drugi człon). Podobnie też, w sposób eklektyczny, odczytywał inne słynne sformułowania Ojców Kościoła czy mistyków. Na przykład cytat z "Wyznań" św. Augustyna z Hippony „Nasze serca zostały stworzone dla ciebie, Panie. Niespokojne jest serce, dopóki nie spocznie w Tobie, mój Boże”, kojarzył ze słowami poematu Kabira, „Śmiałem się, gdy mi powiedziano, że ryba w wodzie ma pragnienie”; zaś słowa Mistrza Eckharta, „Boga nie osiąga się w procesie dodawania duszy czegokolwiek, ale przez odejmowanie”, uzupełniał fragmentem świętej księgi hinduizmu, Bhagawadgity: „Rzuć się w wir bitwy, ale serce twe niech trwa wśród kwiecia lotosu, u stóp Pana”.
Po zakończeniu studiów wrócił do Indii, gdzie przez dwa lata zajmował się praktyką pedagogiczną, a następnie odbył czteroletnie studia teologiczne w Punie. 24 marca 1961 roku przyjął święcenia kapłańskie. Następnie studiował psychologię (poradnictwo psychologiczne) na Loyola University w Chicago i duchowość na jednej z najbardziej renomowanych uczelni kościelnych – Uniwersytecie Gregoriańskim w Rzymie. Pełnił funkcję rektora kolegium w Vinayalya, gdzie udzielał rekolekcji ignacjańskich – "Ćwiczeń duchownych".
W 1975 założył w Indiach (Lonavla) Instytut Sadhana (the Sadhana Institute of Spirituality and Counselling), centrum kształcenia przewodników duchowych, którym kierował nieprzerwanie aż do śmierci. Prowadził wiele zajęć i kursów z zakresu medytacji. Uznawany był za utalentowanego mówcę.
Pierwszą książkę napisał w wieku 47 lat. Zmarł nagle na atak serca w 1987 na Fordham University w Nowym Jorku. Niektóre z książek wydanych po jego śmierci (m.in. "Przebudzenie", "Wezwanie do miłości") są zbiorem konferencji rekolekcyjnych zebranych przez przyjaciół, głównie J. Francis Strouda SJ, jego powiernika i szefa "De Mello Spirituality Center" (organizacji zajmującej się przechowywaniem i kontynuowaniem dziedzictwa de Mello) z siedzibą w Nowym Jorku.
Przesłanie.
Jak zauważa wielu znawców tematu, pozornie awangardowe, często wręcz kontrowersyjne i bulwersujące poglądy Anthony’ego de Mello na niektóre kluczowe wątki religii chrześcijańskiej, w rzeczywistości stanowią jedynie powtórzenie nauk doktorów Kościoła, mistyków, świętych oraz pisarzy wczesnochrześcijańskich. Wymienia się tutaj wyraźne wpływy takich wybitnych osobistości Kościoła katolickiego jak Augustyn z Hippony, Tomasz z Kempis, Johannes Eckhart, Jan od Krzyża, Teresa z Ávili czy Karl Rahner. Nowatorstwo hinduskiego jezuity tkwi jednak w sposobie przekazu dawno znanych prawd, inspirowanym rozmaitymi szkołami psychologii i psychoterapii, tudzież osobistych zawodowych doświadczeń z pacjentami; w przeniesieniu elementów psychodramy, psychorysunku, analizy snów, metafory i wizualizacji, paradoksu oraz technik psychoruchowych do dziedziny rozwoju duchowości. De Mello zwykł przy tym duchowości uczyć przede wszystkim poprzez żartobliwe anegdoty oraz bajki, którymi wzbogacał swoje rekolekcje, wychodząc z założenia, że „przypowieść stanowi najkrótszą drogę pozwalającą dotrzeć do prawdy”. Wśród jego prac zachowało się wręcz kilka tomów zawierających wyłącznie tego typu historyjki. „Posiadają one pewną szczególną właściwość: czytane w określony sposób, dają okazję do duchowego wzrostu”. Jak często zauważano, niektóre mocne tezy ojca de Mello nie powinno się jednak brać nazbyt dosłownie i bezkrytycznie, służą one bowiem przede wszystkim rozbijaniu schematów myślowych, prowokacji do samodzielnego myślenia. Wielokrotnie i przy każdej okazji zaznaczał to zresztą sam autor. „Większość bajek posiada komentarz, który nie chce być niczym innym, jak tylko przykładem komentarza, jaki każdy może ułożyć. Ułóż więc własne komentarze. Nie zadowalaj się tymi, które znajdziesz w książce, gdyż wiele razy okazywały się one zbyt ubogie, a czasem wręcz błędne”.
„Zaprogramowanie” i „przebudzenie”.
Co ważne, swoją naukę o „zaprogramowaniu” człowieka oparł de Mello na słynnym fragmencie Hymnu o Miłości z 1 Listu do Koryntian św. Pawła z Pisma Świętego [1Kor 13; 12]: „Teraz widzimy jakby w zwierciadle, niejasno...”. Prawdziwa mistyka polega zaś na „widzeniu”.
Miłość do bliźniego.
Miłość nie jest spełnianiem dobrych uczynków ani kierowaniem swoich pragnień czy uczuć do drugiej osoby. Nie jest też źródłem szczęścia ani potrzebą. Tak jak mistycy chrześcijańscy oraz Biblia [1 Kor 13, 1-13], Anthony de Mello głosił, że miłość (w swojej istocie niemożliwa do zdefiniowania) jest niczym innym jak sposobem „bycia”.
Miłość do Boga i Boska miłość do człowieka.
W wielu konferencjach i książkach ojca de Mello poruszony został problem fałszywych zapatrywań na istotę miłości do Boga, modlitwy oraz Boskiej miłości do człowieka. Hinduski jezuita piętnował wynikające z pychy i niewdzięczności podejście do służby Bogu jako do okazji „wykupienia” u Niego wdzięczności za czynione dobro. Rzekomą miłość do Boga oczekującą jedynie wdzięczności i powodzenia nazwał „kupiecką”, tym samym przeciwstawiając jej miłość najzupełniej bezinteresowną, zdolną do czegoś wręcz przeciwnego niż w poprzednim przypadku − do ascezy. Kwestię tę najdobitniej przedstawił za pomocą medytacji mającej formę krótkiego dialogu, w której pierwsza strona buntuje się: „Nie wstyd Ci, że chcesz płacić za usługę wyświadczoną Ci z miłości?”, by po chwili padła rozstrzygająca odpowiedź Stwórcy: „Ja nie płacę nikomu; jedynie cieszę się twoją miłością”.
Dalszym etapem oświecenia jest radosna zgoda na wszystkie doświadczenia życiowe wynikające z woli Bożej.
Religijność i Pismo Święte.
Częstym tematem pism Anthony’ego de Mello jest również fałszywie pojmowana religijność, stojąca na przeszkodzie osiągnięciu autentycznej świętości. Problem ten zarysować można w niewielkim schemacie zestawionych ze sobą przeciwieństw, które (co ważne) przez ludzi bywają często mylone:
Zdaniem jezuity wyjątkowo niebezpieczna okazuje się być właśnie ideologia, która przez samych ideologów uważana bywa za akt żarliwej religijności. Jej ofiarą był choćby Jezus Chrystus. Tymczasem okazuje się ona przeciwieństwem, czy wręcz wrogiem religii, cechuje ją bowiem ciasnota umysłowa, agresja i wrogość; choć opiera się na dogmacie i Piśmie Świętym, jej źródłem jest Antychryst, a duchem − nie Duch Boży, ale przeciwstawiający się Jemu, brutalny i zachłanny „duch ludzki”. „W związku z tym teolog jest synem "nawróconym", powracającym do Ojca, ideolog − synem "marnotrawnym"”. Mało tego: ideologów przepełnia tak zwany „grzech faryzejski”, ponieważ ich podstawową cechą jest przeświadczenie o bezsprzecznej słuszności własnych przekonań, przyjęcie postawy ludzi oświeconych, mogących decydować o kształcie racji, odrzucenie czy wręcz tępienie prawdy nie zgadzającej się z ich osobistymi sądami. W tej optyce, religia traktowana jest jako zbiór zasad, mających jedynie utwierdzić ideologa we wszystkich jego dotychczasowych przekonaniach. Na tym tle rodzą się fałszywe zapatrywania, nienawiść i wojny na tle religijnym i światopoglądowym itd. „To mi przypomina pewną dziewczynkę, którą zapytano, kto to są poganie. Odpowiedziała: Poganie to ludzie, którzy nie kłócą się z przyczyn religijnych”.
Tymczasem prawdziwie pojęta religijność stanowi o czymś dokładnie przeciwnym − nakłania człowieka do poszukiwania prawdy i samowiedzy, uczy pokory i wyznania własnej „ślepoty”. Ideologia zakłada, że posiadła na własność uniwersalną prawdę. Religia natomiast − że Bóg jest źródłem prawdy, do której należy dążyć. W tym kontekście odczytywać można słowa Jezusa: „Przyszedłem na ten świat, aby spełnić sąd, aby ci, którzy są ślepi, przejrzeli, a ci, którzy widzą, aby się stali ślepymi” [J 9, 39].
Z drugiej strony, nie należy zbyt ortodoksyjnie podchodzić do prawd głoszonych przez wszystkie święte księgi, ponieważ taka postawa nie tylko przeszkadza samodzielnemu myśleniu i duchowemu rozwojowi, ale również częstokroć prowadzi do agresji. W filozofii nowożytnej sytuację tę przedstawił wcześniej Immanuel Kant na podstawie biblijnej Księgi Hioba. Zdaniem niemieckiego filozofa, niezasłużenie cierpiący Hiob wątpił, lecz było to zwątpienie szczere w oczach Boga, dlatego został nagrodzony. Poniżeni zaś zostali przyjaciele Hioba, ponieważ pomimo ich niewzruszonej wiary i pewności, nie mieli szczerości w stosunku do Boga, ich wiara nie pochodziła z serca, lecz z braku samodzielnego przeżywania jej prawd. O krok dalej idzie de Mello w swoim dialogu z Buddą.
&lt;poem&gt;:::A: Sprawy, o których nauczałeś, panie, nie znajdują się w Świętych Pismach.
Anthony de Mello sugeruje ponadto, że konflikt między ludźmi ortodoksyjnie przywiązanymi do treści Pisma Świętego a ludźmi „poprawiającymi pisma” na drodze swojego duchowego rozwoju przypomina niegdysiejszy konflikt między uczonymi w Prawie faryzeuszami a Chrystusem, który m.in. uzdrawiał w szabat, choć Prawo tego zabraniało.
Podejście do teodycei.
Pomimo iż nauka duchowa Anthony’ego de Mello już w założeniu stanowi remedium na nieszczęście, hinduski jezuita sam w pewnym momencie mówi o tajemnicy cierpienia. Jak się okazuje, ograniczenie to wynika nie tyle z samej nauki, co po prostu z niedoskonałych zdolności poznawczych człowieka zestawionych z różnorodnością świata oraz boską tajemnicą życia. Prawda o zaprogramowaniu naszej świadomości nie obejmuje ani nie wyjaśnia obecnego w świecie zła wynikającego z cierpienia fizycznego, wojny, głodu czy zniszczenia. Mentalne uwolnienie się od własnego "ja" nie przynosi bowiem leku na te obszary ludzkiego doświadczenia, chociaż i w tym przypadku należy pamiętać o „przebudzeniu”. De Mello wskazuje na wiele przyczyn cierpienia, ale w gruncie rzeczy nie stara się zgłębić do końca jego tajemnicy. Mało tego, próby takiego zgłębiania jawią mu się jako absurd.
Opinia Kościoła katolickiego.
Krytyka i zarzuty ze strony Kościoła.
W 1998 jego publikacje zostały skrytykowane przez Kongregację Nauki Wiary Kościoła katolickiego (na czele której stał kardynał Ratzinger, późniejszy papież) jako niedopuszczalne odejście od doktryny katolickiej w stronę religii Wschodu (buddyzmu, taoizmu) i panteizmu.
Główne zarzuty kierowane przez autorów krytycznej Notyfikacji pod adresem poglądów hinduskiego jezuity:
Próby obrony w łonie Kościoła.
Mimo że Kongregacja Nauki Wiary jednoznacznie stwierdziła, iż poglądy ks. Anthony’ego de Mello SJ są „nie do pogodzenia z wiarą katolicką” i „mogą prowadzić do poważnych szkód”, w łonie Kościoła pojawiły się próby jego obrony. Główne argumenty tej grupy:
Twórczość.
Niektóre polskie wydania były wznawiane (inna okładka) i mogą mieć późniejszą datę wydania niż podana powyżej.
Książki o de Mello.
Książka "Bez obciążeń - Wspominając Tony'ego de Mello" oraz "Sadhana z Anthonym de Mello" autorstwa Carlosa G. Vallesa jest właściwie tym samym, jedynie tłumaczenie jest lekko inne (inni tłumacze); w pierwszym przypadku przekład został zrobiony przez Ewę Nartowską, a w drugim przypadku przez Justynę i Jana Grzegorczyka.

</doc>
<doc id="161042" url="https://pl.wikipedia.org/wiki?curid=161042" title="Pan Karol">
Pan Karol

Pan Karol jest krótką sztuką teatralną albo raczej kabaretową, napisaną w 1961 r. przez znanego austriackiego kabareciarza Helmuta Qualtingera oraz Carla Merza.
Sztuka jest monologiem w którym "bohater" sztuki, Pan Karol, opowiada swojemu młodemu współpracownikowi dla widzów niewidocznemu historię swojego życia.
Właściwie, słowo "bohater" chyba nie jest adekwatnym określeniem pana Karola... Chociaż widzowie najpierw odnoszą wrażenie, że pan Karol jest miły, serdeczny, może trochę naiwny i drobnomieszczański, ale szczery, w ciągu sztuki dowiadują się, że w rzeczywistości pan Karol jest najgorszym oportunistą i egoistą, który nigdy nie przegapia sposobności do zyskiwania, często kosztem innych. Jednocześnie pan Karol jest przekonany, że jest miłym człowiekiem, i że wszystko co zrobił, zrobił dobrze. Tylko żałuje, że nie zawsze był tak chciwy jak inni.
Poniższe cytaty ze sztuki wyjaśniają, jakim człowiekiem był pan Karol.
Widzowie także uczą się o polityce tego czasu.
Pan Karol opowiada o austriackiej wojnie domowej:
Pan Karol jest też dumny ze swoich relacji z kobietami. Przed wojną ożenił się z wdową gospodarza. "Ślub w kościele, oczywiście – to było korzystne w tamtych czasach... Wdowa była stara i nie piękna, tylko trochę bogata..."
Pan Karol opowiada o pracy w gospodzie:
Pan Karol opowiada o swoich doświadczeniach z biznesem:
Jeszcze jedna historia, która wydarzyła się po Anschlussu do III Rzeszy:
Cały monolog trwa godzinę. Gdy austriacka telewizja wyemitowała tę sztukę, wybuchł skandal. Wielu ludzi rozgniewało się.
Qualtinger wyjaśniał: "Chcieliśmy uszczypnąć pewnych ludzi, a cała Austria krzyknęła "Au!""

</doc>
<doc id="161045" url="https://pl.wikipedia.org/wiki?curid=161045" title="Atmometr">
Atmometr

Atmometr (też ewaporometr lub ewaporymetr; grec. "atmós" = para + "metréō" = mierzę) – jest to urządzenie do pomiaru szybkości parowania wody z powierzchni gruntu lub otwartej powierzchni wodnej i transpiracja roślin do atmosfery.
Przyrząd ten jest często wykorzystywany w rolnictwie do pomiaru ewapotranspiracji w obrębie uprawianego pola. Standardowo montuje się go do palika metr nad powierzchnią terenu. Odległość od otaczających go obiektów, drzew czy zabudowań powinna być dwukrotnie większa od ich wysokości tak, by wystawiony był na bezpośrednie działanie promieni słonecznych i by nic nie zakłócało jego pracy.

</doc>
<doc id="161046" url="https://pl.wikipedia.org/wiki?curid=161046" title="M/t">
M/t



</doc>
<doc id="161047" url="https://pl.wikipedia.org/wiki?curid=161047" title="Ewaporometr">
Ewaporometr



</doc>
<doc id="161049" url="https://pl.wikipedia.org/wiki?curid=161049" title="AIBN">
AIBN

AIBN, azobis(izobutyronitryl) – organiczny związek chemiczny z grupy nitryli stosowany głównie jako inicjator w reakcjach polimeryzacji rodnikowej.
AIBN samorzutnie rozkłada się na dwa trzeciorzędowe rodniki nitrylowe w temperaturze powyżej 60 °C. Stosowany jest m.in. przy otrzymywaniu bloków pleksiglasowych z metakrylanu metylu.
Homolityczny rozpad wiązania (powstawanie rodnika):

</doc>
<doc id="161050" url="https://pl.wikipedia.org/wiki?curid=161050" title="Gustaw Hertz">
Gustaw Hertz



</doc>
<doc id="161057" url="https://pl.wikipedia.org/wiki?curid=161057" title="Amoco cadiz">
Amoco cadiz



</doc>
<doc id="161060" url="https://pl.wikipedia.org/wiki?curid=161060" title="Ikari shinji">
Ikari shinji



</doc>
<doc id="161061" url="https://pl.wikipedia.org/wiki?curid=161061" title="Rolf">
Rolf

Rolf, Rollo (nord. "Hrólfr Rögnvaldsson" i "Göngu-Hrólfr", ur. zapewne ok. 860, zm. ok. 932) – wódz Normanów, pierwszy książę Normandii w latach 911–927.
Życiorys.
Jego pochodzenie jest nieznane. Dudon z Saint-Quentin w swoim "De moribus et actis primorum Normannorum ducum" pisze o potężnym duńskim możnym, który toczy spór z królem. Ów możny ma dwóch synów – Gurima i Rolfa. Wkrótce umiera, a Gurim zostaje zamordowany. Rolf natomiast udaje się na wygnanie. Więcej szczegółów podaje Wilhelm z Jumieges w "Gesta Normannorum Ducum". Pisze on tam, że Rolf pochodził z miasta Faxe.
Inna teoria zakłada norweskie lub islandzkie korzenie pierwszego księcia Normandii. Jako jego ojca wymienia się potężnego norweskiego możnego Rangvalda Eysteinssona, który miał być w prostej linii potomkiem legendarnych królów Finlandii. Najstarszym źródłem, które przedstawia tę hipotezę, jest XII-wieczna "Historia Norvegiae". Rolf miał zostać wygnany z Norwegii w 875 r. przez króla Haralda Pięknowłosego.
Miał początkowo brać udział w napadach na Anglię. Później jego celem stało się królestwo zachodniofrankijskie, pogrążone w wewnętrznym chaosie potęgowanym rywalizacją panującego domu Karolingów i możnej rodziny Robertynów. W 885 r. był jednym z pomniejszych wodzów podczas oblężenia Paryża przez Sigfrieda. W następnych latach kontynuował niszczycielskie najazdy na ujście Sekwany. Na przełomie IX i X w. udało się opanować tereny, które stały się później zalążkiem księstwa Normandii. Król frankijski Karol III Prostak, nie mogąc usunąć Rolfa z opanowanych przezeń terenów, zdecydował się dojść z nim do porozumienia i wykorzystać go przeciwko swojemu głównemu wrogowi, księciu Robertowi.
Traktat nadający Rolfowi ziemie w północnej Francji został podpisany w 911 r. w Saint-Clair-sur-Epte. Rolf przyjmował chrzest i uznawał Karola III swoim seniorem z ziem nad dolnym biegiem Sekwany i miasta Rouen. Niedługo wcześniej siły Rolfa przegrały bitwę z wojskami króla pod Chartres, więc Karol przystępował do rozmów z pozycji łaskawego zwycięzcy. Rolf nie otrzymał tytułu książęcego, a możliwe nawet, że nie uzyskał również tytułu hrabiowskiego, mimo iż otrzymał hrabiowskie prawa i przywileje. Nawet ziemie nadane Rolfowi znajdowały się w większości pod rządami książąt bretońskich i to ich kosztem wikingowie mieli utworzyć swoje państwo.
W 912 r. wypełniając postanowienia traktatu Rolf przyjmuje chrzest. Pozostaje jednak do końca życia gorliwym wyznawcą nordyckich bogów, nie widząc nic złego w zabieganiu o pomoc i protekcję różnych bóstw. Swego syna, Wilhelma, oddał jednak na wychowanie w wierze chrześcijańskiej.
Rolf stał wiernie przy Karolu Prostaku dostrzegając korzyści płynące z sojuszu z królem, wymierzonego przeciwko Robertynom. W okresie buntów możnych w latach 922–923 posiłkował Karola III. Karol jednak przegrał, a nowy monarcha, Rudolf I Burgundzki, dodał w 924 r. nowe tereny do dotychczasowego władztwa Rolfa. W polityce wewnętrznej Rolf był sprawnym i surowym władcą. Złodziei i złoczyńców tępił z całą bezwzględnością. Legenda głosi, że zaprowadził w swoim państwie taki porządek, że kiedy zawiesił na drzewie klejnot nikt nie ośmielił się go tknąć.
W 927 r. Rolf abdykował na rzecz swojego syna Wilhelma. Żył jeszcze kilka lat i zmarł między 928 a 933 r. Pochowano go w Rouen. Z okazji jego pogrzebu ścięto setkę jeńców na cześć bogów germańskich. Żeby zjednać sobie również Boga chrześcijan, wielkie sumy przeznaczono na kościoły i opactwa oraz na msze za duszę Rolfa.
Był żonaty z Poppą z Bayeux, hrabiną de Valois, córkę Berengara II z Neustrii. Rolf miał z nią dwoje dzieci:

</doc>
<doc id="161063" url="https://pl.wikipedia.org/wiki?curid=161063" title="Święty Pankracy">
Święty Pankracy

Święty Pankracy (; ur. ok. 289, zm. ok. 304) – rzymski męczennik chrześcijański, święty Kościoła katolickiego i prawosławnego, jeden z trzech tzw. zimnych ogrodników.
Żywot świętego.
"Passio", która o nim opowiada, jest odrzucana przez historyków, niemniej zaświadczony jest wczesny kult św. Pankracego.
Pankracy urodził się pod koniec III wieku we Frygii. Po śmierci rodziców przybył z wujem do Rzymu, gdzie obaj przyjęli chrzest z rąk papieża Marcelina. W tym samym czasie został ogłoszony edykt Dioklecjana o prześladowaniu chrześcijan. Pankracy poniósł śmierć na rzymskiej arenie jako nastolatek – został ścięty mieczem.
Kult świętego.
Jego grób znajdował się w katakumbach przy Via Aurelia. Za pontyfikatu papieża Symmachusa (498–514) wybudowano nad nimi kościół, który później stał się bazyliką św. Pankracego za Murami. Tam przechowywany jest relikwiarz z głową świętego. Część relikwii dotarła do Anglii, gdzie poświęcono mu wiele narodowych kościołów.
Abp Augustyn z Canterbury poświęcił mu swój pierwszy kościół, a relikwie podarowano królowi Nortumbrii. Na cześć świętego jego imieniem (St. Pancras) została nazwana dzielnica Londynu.
Święty Pankracy jest patronem dzieci i rycerstwa, ogrodników, młodych sadzonek, roślin ogrodowych, a nawet bólu głowy. Uważa się go za stróża przysiąg i mściciela krzywoprzysięstwa. W ikonografii jest przedstawiany z mieczem w ręku.
Wspomnienie liturgiczne w Kościele katolickim jest obchodzone 12 maja.
Cerkiew prawosławna wspomina męczennika Pankracego 12/25 maja, tj. 25 maja według kalendarza gregoriańskiego. W Kościołach wschodnich nie jest popularnym świętym.
W Polsce, Austrii, Holandii, Niemczech, Szwajcarii i na Węgrzech św. Pankracy jest znany jako jeden z trzech zimnych ogrodników.

</doc>
<doc id="161066" url="https://pl.wikipedia.org/wiki?curid=161066" title="Ombrograf">
Ombrograf



</doc>
<doc id="161067" url="https://pl.wikipedia.org/wiki?curid=161067" title="Mikromierz">
Mikromierz



</doc>
<doc id="161069" url="https://pl.wikipedia.org/wiki?curid=161069" title="Jefferson Davis">
Jefferson Davis

Jefferson Finis Davis (ur. 3 czerwca 1808 w Fairview, zm. 6 grudnia 1889 w Nowym Orleanie) – amerykański wojskowy i polityk, jedyny prezydent Skonfederowanych Stanów Ameryki.
Wczesne lata.
Urodził się 3 czerwca 1808 r. na farmie Fairview w stanie Kentucky, w rodzinie hołdującej amerykańskim tradycjom niepodległościowym. W 1821 roku rozpoczął studia na uniwersytecie w Lexington. W 1824 wstąpił jako kadet do akademii wojskowej w West Point, którą ukończył w stopniu podporucznika w 1828 roku. Po raz pierwszy służył bojowo podczas wojny z Indianami Czarnego Jastrzębia w roku 1832, a po jej zakończeniu eskortował Czarnego Jastrzębia do więzienia. W 1833 roku awansował na porucznika i stał się adiutantem 1. pułku dragonów. W 1835 roku ożenił się i wystąpił z wojska, wkrótce jednak owdowiał. W następnych latach Davis osiadł na plantacji bawełny w stanie Missisipi. W 1843 roku podjął pierwszą próbę wejścia do polityki, startując w wyborach do Izby Reprezentantów stanu Missisipi. Start zakończył się porażką, ale już w 1844 roku został wybrany do ogólnoamerykańskiej Izby Reprezentantów i 4 marca 1845 roku objął urząd.
Po wybuchu wojny z Meksykiem w 1846 roku Davis zrezygnował z miejsca w Kongresie i wstąpił do armii. 18 lipca awansował na stopień pułkownika w 1. pułku strzelców Missisipi. We wrześniu uczestniczył w udanym oblężeniu Monterrey w Meksyku. Został ranny w bitwie pod Buena Vista (22 lutego 1847). W czerwcu odrzucił propozycję rządu federalnego mianowania go generałem brygady ("Brigadier General") powołując się na to, że to stanom, a nie rządowi federalnemu, Konstytucja nadaje prawo awansowania oficerów.
Działalność polityczna.
W lipcu 1847 Davis powrócił z Meksyku i został wybrany do Senatu, aby dokończyć kadencję zmarłego Jesse Speighta. Został tam wybrany przewodniczącym komisji spraw wojskowych. Po upływie kadencji, Davis został wybrany na drugą kadencję na senatora stanu Missisipi. We wrześniu 1851 jednakże zrezygnował, aby wystartować w wyborach na gubernatora Missisipi, lecz został pokonany w nich przez Henry’ego Stuarta Foote’a. Mimo utraty urzędu, Davis prowadził następnie w dalszym ciągu działalność polityczną, m.in. biorąc udział w konwencji na temat praw stanów w Jackson w styczniu 1852, oraz wspierając kandydata Demokratów, Franklina Pierce’a w kampanii prezydenckiej.
Pierce wygrał wybory, po czym mianował Davisa na stanowisko Sekretarza Wojny. Po upływie kadencji prezydenta w 1857, Davis również utracił stanowisko, lecz wówczas ponownie został wybrany do Senatu 4 marca 1857.
4 lipca 1858 Davis wygłosił przemówienie w Bostonie przeciwko rosnącym nastrojom secesjonistycznym, grożącym rozpadem federacji. Przed wyborem Lincolna na prezydenta, Karolina Południowa ogłosiła jako pierwszy stan wyjście z Unii. Mimo swojego sprzeciwu wobec secesji, Davis 21 stycznia 1861 ogłosił secesję z Unii stanu Missisipi, po czym zrezygnował z miejsca w Senacie.
Przywództwo Konfederacji.
Cztery dni po swojej rezygnacji, Davis został mianowany generał majorem wojsk Missisipi, po czym wziął udział w konwencji stanów południowych, które wystąpiły z Unii. W czasie jej trwania, 9 lutego 1861 został obrany tymczasowym prezydentem nowo utworzonych Skonfederowanych Stanów Ameryki, na wniosek stanu Alabama. Urząd ten objął 18 lutego. Wkrótce powołał komisję pokojową, mającą rozstrzygnąć kwestie sporne między Konfederacją a Unią. Z drugiej strony, nakazał generałowi Pierre G.T. Beauregardowi sprowadzić wojska konfederackie w pobliże Charleston w Karolinie Południowej. W międzyczasie, zaczęta atakiem na Fort Sumter 12 kwietnia 1861, wybuchła amerykańska krwawa i długotrwała wojna secesyjna. W maju 1861 rząd Konfederacji z prezydentem przeniósł się do Richmond w stanie Wirginia.
6 listopada 1861 Davis został wybrany na 6-letnią kadencję jako Prezydent Skonfederowanych Stanów Ameryki. Czekał długo na zaprzysiężenie – miało miejsce 22 lutego 1862 r. Ponieważ zdecydowano, że odbędzie się w rocznicę urodzin Jerzego Waszyngtona. Jako że w dniu wyborów był tymczasowym prezydentem, czekanie nie utrudniło mu pracy. Warto nadmienić, że tego samego dnia weszła w życie Konstytucja CSA. Pełnił urząd do końca istnienia państwa, które upadło w połowie kadencji. 31 maja wyznaczył generała Roberta Lee na dowódcę głównej Armii Północnej Wirginii.
Przez cały okres swej prezydentury Davis musiał zmagać się z popularną na Południu ideą większej autonomii poszczególnych stanów. Davis uważał ją za szczególnie szkodliwą w warunkach tak ciężkiej wojny ze stanami Północy. Preferował więc istnienie scentralizowanego rządu konfederacji i łamał opór gubernatorów stanowych.
Z trudem przekonywał Kongres Konfederacji o konieczności reglamentacji, np. dopiero w lutym 1864 r. Kongres przyjął ustawy w sprawie zakazu handlu artykułami luksusowymi, mimo że problem ten, podobnie jak sprawa monopolu rządowego w wymianie z Europą, był podnoszony już w pierwszym roku wojny.
Na Proklamację Emancypacji Davis zareagował odezwą do ludności stanów Północy, nazywając niewolnictwo "kamieniem węgielnym Republiki" ("slavery is the corner-stone of a Western Republic") oraz twierdząc, że "właściwym stanem czarnoskórych jest niewolnictwo bądź całkowite podporządkowanie białym" ("proper condition of the negro is slavery, or a complete subjection to the white man").
3 kwietnia 1865, gdy wojska Unii zwyciężające na całym froncie, zagroziły zdobyciem Richmond, Davis z rządem uciekł do Danville w stanie Wirginia, następnie do Greensboro w Karolinie Północnej. 10 maja 1865 został ujęty w okolicach miejscowości Irwinsville w stanie Georgia. Został oskarżony o współudział w zabójstwie Lincolna i uwięziony w Forcie Monroe w Wirginii.
Spędził dwa lata w areszcie w ciężkich warunkach. Dopiero w maju 1866 postawiono mu zarzut zdrady stanu. W 1867 roku został jednak zwolniony za poręczeniem grupy szanowanych obywateli południowych i północnych stanów. Ostatecznie w lutym 1869 odstąpiono od oskarżenia. Został m.in. prezesem kompanii ubezpieczeń na życie. Odwiedzał kilka razy Europę. W tym okresie napisał dzieło „Powstanie i upadek rządu Konfederacji” ("The Rise and Fall of the Confederate Government") oraz, tuż przed śmiercią, „Krótką historię Skonfederowanych Stanów Ameryki” ("A Short History of the Confederate States of America").
Zmarł 6 grudnia 1889 w Nowym Orleanie. Pochowano go na cmentarzu Hollywood Cemetery w Richmond (Wirginia).
Życie prywatne.
Był dwukrotnie żonaty: 17 czerwca 1835 ożenił się z Sarah Knox Taylor, córką prezydenta Zachary’ego Taylora, jednakże ta zmarła trzy miesiące po ślubie na malarię, na którą Davis też zachorował. Ponownie ożenił się 26 lutego 1845 z Variną Howell.

</doc>
<doc id="161070" url="https://pl.wikipedia.org/wiki?curid=161070" title="Odległościomierz">
Odległościomierz



</doc>
<doc id="161072" url="https://pl.wikipedia.org/wiki?curid=161072" title="Podziałka">
Podziałka

Zobacz też: skala

</doc>
<doc id="161075" url="https://pl.wikipedia.org/wiki?curid=161075" title="Trzej ogrodnicy">
Trzej ogrodnicy



</doc>
<doc id="161077" url="https://pl.wikipedia.org/wiki?curid=161077" title="B. B. King">
B. B. King



</doc>
<doc id="161078" url="https://pl.wikipedia.org/wiki?curid=161078" title="Franciszek Izydor Bocheński">
Franciszek Izydor Bocheński

Franciszek Izydor Bocheński (ur. 4 kwietnia 1823 w Szańcu zm. 5 maja 1897 w Czuszowie) – ziemianin, przemysłowiec, zesłaniec.
Syn Tadeusza Bocheńskiego. Był jednym z założycieli Towarzystwa Rolniczego. Mimo sceptycznego stosunku do powstania styczniowego współpracował z powstańcami. Był mężem zaufania Dyrekcji Białych i naczelnikiem cywilnym powiatu opoczyńskiego. Został aresztowany i skazany na cztery lata więzienia. Karę odbywał w Kiereńsku.
Jego wnukami byli Józef Maria, Aleksander i Adolf Maria Bocheńscy oraz Olga Zawadzka.

</doc>
<doc id="161082" url="https://pl.wikipedia.org/wiki?curid=161082" title="Stefan Olszowski">
Stefan Olszowski

Stefan Michał Olszowski (ur. 28 sierpnia 1931 w Toruniu) – polski polityk, działacz komunistyczny, członek Biura Politycznego KC PZPR w latach 1970–1980 oraz 1981–1985, minister spraw zagranicznych w latach 1971–1976 i ponownie w latach 1982–1985. Poseł na Sejm PRL V, VI i VII kadencji.
Życiorys.
Syn Stefana i Leokadii. Pochodzi z rodziny nauczycielskiej. Studiował filologię polską na Uniwersytecie Łódzkim. W 1952 został członkiem Polskiej Zjednoczonej Partii Robotniczej. W latach 1953–1956 był działaczem Związku Młodzieży Polskiej, należał również do Zrzeszenia Studentów Polskich. W 1956 reprezentował ZSP w Międzynarodowym Związku Studentów w Pradze, natomiast w latach 1956–1960 był przewodniczącym Rady Naczelnej ZSP. W marcu 1960 został sekretarzem Komitetu Wojewódzkiego PZPR w Poznaniu. Trzy lata później przeszedł na stanowisko kierownika Biura Prasy Komitetu Centralnego, w ramach tej posady współpracował m.in. z Mieczysławem Moczarem. Od czerwca 1964 był członkiem, a od listopada 1968 sekretarzem KC (do grudnia 1971). W grudniu 1970 wszedł w skład Biura Politycznego KC. Od grudnia 1970 do grudnia 1971 był członkiem BP PZPR i KC PZPR odpowiedzialnym za oświatę.
Dwukrotnie pełnił funkcję ministra spraw zagranicznych – w latach 1971–1976 i 1982–1985. W grudniu 1976 powrócił na stanowisko sekretarza KC. Za krytykę polityki Edwarda Gierka utracił funkcje we władzach partyjnych w lutym 1980 i został wysłany na placówkę dyplomatyczną do Niemiec Wschodnich (jako ambasador). W sierpniu 1980 ponownie wszedł w skład Biura Politycznego KC i został sekretarzem KC. Od lipca 1982 do listopada 1985 minister spraw zagranicznych. Opowiadał się za twardym kursem wobec „Solidarności”.
W latach 1981–1983 zasiadał w prezydium Ogólnopolskiego Komitetu Frontu Jedności Narodu. Członkiem Biura Politycznego KC był do listopada 1985, członkiem KC do lipca 1986. W 1983 wybrany w skład prezydium Krajowej Rady Towarzystwa Przyjaźni Polsko-Radzieckiej.
W 1986 wyjechał na stałe do Stanów Zjednoczonych. Zamieszkał w Nowym Jorku. W 2007 razem z żoną Zofią i synem Mikołajem przeprowadził się do Eastport na Long Island. W 2008 została wydana książka autorstwa Andrzeja Mrozińskiego i Bogdana Rupińskiego pt. "How are you doing Mr Olszowski", w której po raz pierwszy opowiedział o swoim życiu, pracy i wyjeździe do Stanów Zjednoczonych.

</doc>
<doc id="161084" url="https://pl.wikipedia.org/wiki?curid=161084" title="Kryształ fotoniczny">
Kryształ fotoniczny

Kryształ fotoniczny – optyczna nanostruktura o periodycznie zmieniającym się współczynniku załamania światła, która wpływa na ruch fotonów podobnie jak struktura krystaliczna półprzewodnika na ruch elektronów.
Kryształy fotoniczne występują w naturze lub mogą być wytwarzane sztucznie. W krysztale fotonicznym, podobnie jak w półprzewodniku może wystąpić fotoniczna przerwa zabroniona.
Kryształy fotoniczne zwykle wytwarzane są w laboratoriach, ale występują również w przyrodzie (na przykład opal). Koncepcja stworzenia kryształów fotonicznych powstała jednocześnie, w 1987, w dwóch ośrodkach badawczych na terenie Stanów Zjednoczonych. W pierwszym Eli Yablonovitch (Bell Communications Research w New Jersey) pracował nad materiałami dla tranzystorów fotonicznych i sformułował pojęcie „fotoniczna przerwa energetyczna” (ang. "photonic bandgap"). W tym samym czasie Sajeev John (Uniwersytet w Princeton) pracował nad zwiększeniem wydajności laserów stosowanych w telekomunikacji i odkrył tę samą przerwę. W 1991 Eli Yablonovith uzyskał pierwszy kryształ fotoniczny. W 1997 opracowana została masowa metoda wytwarzania kryształów (Shanhui Fan, John D. Joannopoulos).
Wytwarzane są struktury fotoniczne z przerwą fotoniczną odpowiadającą falom elektromagnetycznym z zakresu widzialnego (400–700 nm). Przerwa fotoniczna występuje dla fal o długościach zbliżonych do okresu rozkładu współczynnika załamania – w przypadku fal widzialnych oznacza to, że na jeden okres rozkładu współczynnika załamania przypada ilość rzędu 1000 warstw atomowych. Występowanie fotonicznej przerwy energetycznej jest analogiczne jak w przypadku półprzewodników (równanie Schrödingera). Kryształy fotoniczne wytwarzane są m.in. z krzemu, również porowatego. Ze względu na budowę kryształy fotoniczne dzieli się na jedno-, dwu- i trójwymiarowe. Najprostsza struktura to struktura jednowymiarowa. Jest to w istocie zwierciadło Bragga złożone z wielu warstw na przemian o dużym i małym współczynniku załamania światła. Działa ono jak optyczny filtr pasmowy: pewne częstotliwości są odbijane, a inne przepuszczane. Zwinięte w rurkę zwierciadło Bragga, tworzy strukturę dwuwymiarową.
Do modelowania pola elektromagnetycznego w kryształach fotonicznych stosuje się wiele metod znanych z innych dziedzin optyki czy elektrodynamiki. Wymienić tu można: metodę fal płaskich – PWM (ang. "plane wave method"), metodę różnic skończonych w dziedzinie czasu FDTD (z ang. "finite difference time domain"), polegającą na numerycznym rozwiązywaniu równań Maxwella z zależnością czasową dla pola elektrycznego i pola magnetycznego, metodę momentów, wraz z jej licznymi odmianami, a także inne liczne metody półanalityczne i w pełni analityczne. Analityczne rozwiązanie równań Maxwella zostało znalezione tylko w najprostszym, jednowymiarowym krysztale fotonicznym.
Wytwarzanie w Polsce.
W Polsce prace nad wytwarzaniem i modelowaniem kryształów i światłowodów fotonicznych są prowadzone na Uniwersytecie Marii Curie-Skłodowskiej w Lublinie, na Politechnice Wrocławskiej, w Instytucie Fizyki Politechniki Łódzkiej, na Politechnice Warszawskiej oraz w Zakładzie Optyki Informacyjnej Uniwersytetu Warszawskiego i Instytucie Technologii Materiałów Elektronicznych w Warszawie.

</doc>
<doc id="161085" url="https://pl.wikipedia.org/wiki?curid=161085" title="Stanisław Burzyński">
Stanisław Burzyński



</doc>
<doc id="161086" url="https://pl.wikipedia.org/wiki?curid=161086" title="Mirosław Styczeń">
Mirosław Styczeń

Mirosław Andrzej Styczeń (ur. 24 kwietnia 1953 w Krakowie) – polski polityk, w latach 1990–1994 wojewoda bielski, poseł na Sejm III kadencji, od 1998 do 2000 prezes Stronnictwa Konserwatywno-Ludowego.
Życiorys.
Działalność do 1989.
Uzyskał wykształcenie średnie ogólnokształcące, w 1972 ukończył I Liceum Ogólnokształcące im. Bartłomieja Nowodworskiego w Krakowie. W latach 1972–1976 był studentem Wydziału Maszyn Górniczych i Hutniczych Akademii Górniczo-Hutniczej w Krakowie. We wrześniu 1980 wstąpił do „Solidarności”, w grudniu 1980 został rzecznikiem prasowym Międzyzakładowego Komitetu Założycielskiego, następnie zarządu Regionu Podbeskidzie NSZZ „Solidarność” w Bielsku-Białej. Za prowadzoną działalność był zatrzymywany, objęty przesłuchaniami i rewizjami. Po wprowadzeniu stanu wojennego został internowany z powodu działalności antykomunistycznej w Zakładzie Karnym w Jastrzębiu-Zdroju, następnie w Zakładzie Karnym w Łupkowie na okres od 13 grudnia 1981 do 6 czerwca 1982. Do 1986 był rozpracowywany przez Wydział V Wojewódzkiego Urzędu Spraw Wewnętrznych w Bielsku-Białej w ramach operacyjnego rozpracowania o kryptonimie „Maj”. W 1983 był współzałożycielem Duszpasterstwa Ludzi Pracy przy parafii św. Mikołaja w Bielsku-Białej. W październiku 1988 przystąpił do jawnej Regionalnej Komisji Organizacyjnej „Solidarności”.
Działalność polityczna od 1989.
Od marca 1989 do marca 1990 był przewodniczącym Wojewódzkiego Komitetu Obywatelskiego „Solidarność” w Bielsku-Białej. Od 9 kwietnia 1990 do 1 lutego 1994 był pierwszym niekomunistycznym wojewodą bielskim. W latach 1991 do 1994 był wiceprzewodniczącym Koalicji Republikańskiej, w latach 1993 do 1996 pełnił funkcję wiceprezesa Partii Konserwatywnej. Od 1994 do 1997 zasiadał w radzie miasta Bielsko-Biała z listy Koalicji dla Bielska-Białej. W 1997 został wybrany na wiceprezesa nowo powstałego Stronnictwa Konserwatywno-Ludowego, od 1998 do 2000 był prezesem tej partii.
W latach 1997–2001 sprawował mandat posła III kadencji z listy Akcji Wyborczej Solidarność z okręgu bielskiego, będąc członkiem sejmowej Komisji Spraw Zagranicznych, wiceprzewodniczącym sejmowej Komisji Transportu i Łączności oraz przewodniczącym Podkomisji nadzwyczajnej ds. prywatyzacji Polskich Linii Lotniczych LOT S.A. W latach 1999–2001 był członkiem Zgromadzenia Parlamentarnego NATO. 26 marca 2001 wystąpił z grupą działaczy z SKL, współtworząc Przymierze Prawicy, w latach 2001–2002 sprawował funkcję członka zarządu krajowego tej partii. W wyborach parlamentarnych w 2001 bezskutecznie kandydował z listy Prawa i Sprawiedliwości, którego następnie został działaczem. Od 2001 do czasu zawieszenia członkostwa w PiS w 2005 był pełnomocnikiem tej partii w Bielsku-Białej. W 2004 współtworzył program gospodarczy Prawa i Sprawiedliwości przed wyborami parlamentarnymi w 2005.
W styczniu 2005 został zatrzymany przez funkcjonariuszy ABW. Prokurator przedstawił mu następnie zarzut oszustwa na szkodę osoby fizycznej; do przestępstwa miało dojść w latach 1994–1997. Proces karny rozpoczął się w 2006. W 2013 został nieprawomocnie uznany za winnego i skazany na karę pozbawienia wolności z warunkowym zawieszeniem jej wykonania. Na skutek odwołania Sąd Okręgowy w Bielsku-Białej w tym samym roku postępowanie karne wobec Mirosława Stycznia prawomocnie umorzył.
Działalność zawodowa i społeczna.
W latach 1991–1993 był przewodniczącym rady nadzorczej Zakładów Piwowarskich w Żywcu. W latach 1994–1997 był doradcą prezesów zarządów Banku Przemysłowo-Handlowego oraz Banku Inicjatyw Gospodarczych. Od 2001 prowadzi własną działalność gospodarczą, współpracując z firmami z sektora informatycznego, telekomunikacyjnego, przetwórstwa spożywczego, przemysłu papierniczego, gazownictwa, wydobycia surowców mineralnych, drogownictwa i innych.
Działacz takich organizacji pozarządowych jak Stowarzyszenie „Pro Filia” (w Cieszynie), Bielskie Centrum Przedsiębiorczości (w Bielsku-Białej) oraz Fundacja Środkowoeuropejska (w Warszawie). W 1993 został członkiem kapituły Laurów Umiejętności i Kompetencji Regionalnej Izby Gospodarczej w Katowicach. W 2012 został prezesem zarządu Stowarzyszenia Pro Bono Musicae w Bielsku-Białej.
Odznaczenia i wyróżnienia.
Odznaczony Srebrnym Medalem „Za zasługi dla obronności kraju” (1991), honorową odznaką „Zasłużony dla Województwa Bielskiego” (1992), Krzyżem Wolności i Solidarności (2012) oraz Medalem Stulecia Odzyskanej Niepodległości (2022). Laureat Platynowego Lauru Umiejętności i Kompetencji (1992).

</doc>
<doc id="161087" url="https://pl.wikipedia.org/wiki?curid=161087" title="Królestwo Jerozolimy">
Królestwo Jerozolimy



</doc>
<doc id="161089" url="https://pl.wikipedia.org/wiki?curid=161089" title="Grammostola rosea">
Grammostola rosea

Grammostola rosea – duży pająk spotykany pod polską nazwą "ptasznik chilijski różowy". 
Ptasznik zamieszkujący górzyste tereny Ameryki Południowej (Chile, Argentyna). 
Bardzo gęsto owłosiony, dorastający do 6-7 cm "ciała" (rozmiary ptaszników zwyczajowo podaje się jako długość od początku szczękoczułek do końca odwłoka, zważywszy na problemy z dokładnym wyznaczeniem długości odnóży). Ubarwienie brązowo-beżowo-różowe, karapaks bardziej różowo-fioletowy. Na odnóżach można zauważyć jaśniejsze paseczki. 
Jest to długowieczny (samice nieraz dożywają 30 lat), aczkolwiek bardzo wolno rosnący ptasznik.
Ptasznik jest zazwyczaj łagodny, choć zdarzają się osobniki bardziej agresywne. 
Jad bardzo słaby, porównywalny z jadem pszczoły.
Jest znany z robienia sobie nawet kilkumiesięcznych głodówek, przez co częściej się go poleca początkującym hodowcom.
W naturze występuje na pustyniach Północnej Chile, Boliwii i Argentyny. Zwykle nie kopią w niewoli. Najczęściej są aktywne wieczorem lub nocą.

</doc>
<doc id="161090" url="https://pl.wikipedia.org/wiki?curid=161090" title="Program Wega">
Program Wega

Program Wega – program bezzałogowych lotów kosmicznych sond, mających zbadać planetę Wenus oraz kometę Halleya. Nazwa "Wega" pochodzi od początkowych sylab słów "Wenera" (Wenus) i "Gallej" (kometa Halleya). Na całą misję składały się dwa statki, Wega 1 oraz Wega 2, które zostały wystrzelone przez ZSRR w grudniu 1984.
W Polsce, w Centrum Badań Kosmicznych do zapisu wyników badania komety Halleya, podczas trwania międzynarodowego programu Wega wykorzystano komputery produkowane w Polsce(dokładnie w Warszawie, na Grochowie) - Agat.

</doc>
<doc id="161091" url="https://pl.wikipedia.org/wiki?curid=161091" title="Wega 1">
Wega 1



</doc>
<doc id="161092" url="https://pl.wikipedia.org/wiki?curid=161092" title="Wega 2">
Wega 2



</doc>
<doc id="161097" url="https://pl.wikipedia.org/wiki?curid=161097" title="Betlejemskie Światło Pokoju">
Betlejemskie Światło Pokoju

 
Betlejemskie Światło Pokoju – coroczna skautowa i harcerska akcja przekazywania przed Świętami Bożego Narodzenia symbolicznego ognia, zapalonego w Grocie Narodzenia Chrystusa w Betlejem. 
Historia.
Akcję zapoczątkowało w 1986 Österreichischer Rundfunk (ORF) – austriacka telewizja i radio publiczne, jako działanie charytatywne na rzecz dzieci niepełnosprawnych i osób potrzebujących. Dzięki udziałowi w niej skautów akcja obejmuje prawie całą Europę. Światło co roku przywożone jest z Betlejem do Wiednia, gdzie w katedrze przekazywane jest skautom z sąsiednich krajów, a następnie sztafetą trafia do najdalszych zakątków kontynentu.
W Polsce akcję od 1991 prowadzą harcerze ze Związku Harcerstwa Polskiego, którzy odbierają Betlejemskie Światło Pokoju od skautów słowackich, najczęściej na przejściu granicznym Łysa Polana w Tatrach. Następnie, po uroczystej mszy świętej odprawianej w Kaplicy Betlejemskiego Światła Pokoju, zlokalizowanej na terenie Ośrodka „Głodówka”, światło trafia do wszystkich chorągwi, hufców i drużyn harcerskich.
Znaczenie.
Za pośrednictwem harcerzy światło dociera do mieszkańców miast i wsi. Betlejemskie Światło Pokoju z rąk harcerzy uroczyście przyjmuje m.in.: Prezydent RP, Prezes Rady Ministrów, Marszałek Sejmu i Prymas Polski. Polscy harcerze przekazują światło również do wschodnich sąsiadów – do Rosji, na Litwę, Białoruś, Ukrainę. Czasami na zachód Niemiec i na Północ Danii.
Betlejemskie Światło Pokoju jest symbolem ciepła, miłości, pokoju i nadziei – tradycyjnie stawiane jest na wigilijnym stole.
Każdego roku akcja przekazywania światła ma swoje hasło. I np.: tak w 2021 r. było to Światło Nadziei.

</doc>
<doc id="161100" url="https://pl.wikipedia.org/wiki?curid=161100" title="Ptasznik kędzierzawy">
Ptasznik kędzierzawy

Ptasznik kędzierzawy ("Tliltocatl albopilosus") – gatunek dużego pająka z rodziny ptasznikowatych.
Ptasznik naziemny, zamieszkujący wilgotne lasy tropikalne Kostaryki i Nikaragui. Często też spotykany w innych krajach Ameryki Południowej i Środkowej: Brazylii, Panamie, Gwatemali, Wenezueli, Meksyku. Sam kopie sobie kryjówki w ziemi lub zamieszkuje opuszczone norki gryzoni. 
Jest to dość duży ptasznik, dorosła samica dorasta do 8 cm „ciała” (rozmiary ptaszników zwyczajowo podaje się jako długość od początku szczękoczułek do końca odwłoka, zważywszy na problemy z dokładnym wyznaczeniem długości odnóży), samiec jest nieco mniejszy, dorasta do około 6–7 cm.
W ubarwieniu dominują różne odcienie brązu, czasem szarości. Odnóża oraz odwłok pokryte są jaśniejszymi, kręconymi włoskami (stąd nazwa "kędzierzawy").
Gatunek ten charakteryzuje dość szybki wzrost, mimo to samice dożywają nieraz 20 lat. 
Uznawany za jeden z najłagodniejszych gatunków ptaszników. Jak większość ptaszników zza oceanu nie posiada on silnego jadu, a w razie zagrożenia próbuje ucieczki. Dopiero gdy ta zawodzi „wyczesuje” włoski z odwłoka, które w przypadku wchłonięcia niemile doświadczają napastnika. Często hodowany w domach, stosunkowo odporny na „błędy” hodowców, łatwo rozmnażany w niewoli, w jednym kokonie nieraz jest około 1000 jaj.
Gatunek objęty konwencją waszyngtońską (CITES).
Taksonomia.
Gatunek ten opisany został po raz pierwszy w 1980 roku przez Carla Valerio jako "Brachypelma albopilosum". Opisu dokonano na podstawie holotypowego samca, odłowionego w Caño Rito, w kostarykańskiej prowincji Alajuela. W 2019 roku Jorge Mendoza i Oscar Francke na podstawie molekularno-morfologicznej analizy filogenetycznej przenieśli go wraz z 6 innymi gatunkami do nowo utworzonego rodzaju "Tliltocatl".

</doc>
<doc id="161101" url="https://pl.wikipedia.org/wiki?curid=161101" title="Bronic (herb szlachecki)">
Bronic (herb szlachecki)

Bronic ("Jelce, Jelec") – polski herb szlachecki.
Opis herbu.
W polu czerwonym dwa jelce szablowe w krzyż skośny złote. W klejnocie nad hełmem w koronie trzy pióra strusie.
Herbowni.
Bekowski, Borodziec, Bronic, Broniec, Bykowski, Citowicz, Gausowicz, Gawryłowicz, Hausowicz, Hawszewicz, Narwojn, Turodowski, Wadomski, Wardomski, Wykrytowicz.

</doc>
<doc id="161103" url="https://pl.wikipedia.org/wiki?curid=161103" title="Jelec (herb szlachecki)">
Jelec (herb szlachecki)



</doc>
<doc id="161104" url="https://pl.wikipedia.org/wiki?curid=161104" title="Łopot">
Łopot

Łopot ("Abszlang") - polski herb szlachecki.
Opis herbu.
W polu czerwonym dwa jelce mieczowe w krzyż skośny złote. W klejnocie nad hełmem w koronie trzy pióra strusie.
Herbowni.
Bortnowski, Bykowski, Dubicki, Hołyński, Łopata, Łopatyński, Łopetko, Łopot, Machwed, Ostałowski, Ptaszewicz, Silicz, Tudorowski, Wytyza.

</doc>
<doc id="161106" url="https://pl.wikipedia.org/wiki?curid=161106" title="Bronic">
Bronic



</doc>
<doc id="161107" url="https://pl.wikipedia.org/wiki?curid=161107" title="Brodzic (herb szlachecki)">
Brodzic (herb szlachecki)

Brodzic ("Broda, Brodzicz, Trzy Krzyże") – polski herb szlachecki. Występował głównie w Wielkopolsce i na Mazowszu.
Herb został wymieniony przez Długosza, o Brodzicach stwierdził "Genus Polonicum providum et in Masovia propagatum".
Niesiecki jako klejnotnych tego herbu wymienia zaledwie 12 rodzin: Bonikowski, Kliczewski, Kunecki, Kurzątkowski, Łącki, Mojecki, Pilitowski, Radomski, Radzimiński, Sieromski, Zawadzki, Żochowski.
Opis herbu.
W polu czerwonym trzy złote krzyże, zaćwieczone na takiejż toczenicy w rosochę. W klejnocie pięć piór strusich.
Najwcześniejsze wzmianki.
Zapis z 1414 roku, pieczęć z 1444.
Herbowni.
Listę herbownych sporządzono na podstawie klasycznych i współczesnych herbarzy.
Baranowski, Bartoszewicz, Bilina, Blum, Bońkowski, Bonisławski, Boniuszko, Bońkowski, Borodzic, Borodzicz, Brodzic, Brodzicki, Brodzicz, Brodziński, Brodzki, Brzezieński, Brzeziński, Bunin, Ciołko, Dąbrówka, Dobrzycki, Dobszewicz, Dolanowski, Dubowski, Dybowski, Dylewski, Frąckiewicz, Fronckiewicz, Gąsiorowski, Janczewski, Jeżewski, Kapleński, Kapliński, Kazanowicz, Kliczewski, Kluczewski, Koniecki, Kosianowicz, Krzynowłocki, Krzynowłoski, Kuczkrajowski, Kulwicki, Kulwiec, Kunecki, Kuniecki, Kurządkowski, Kurzątkowski, Kuszelewski, Lewandowski, Lipiński, Łącki, Łoski, Majewski, Milański, Milkint, Miłocki, Modelski, Mojecki, Mojek, Mrokowski, Noiszewski, Nojszewski, Noyszewski, Olszewski, Ostrzykowski, Padewski, Pilitowski, Pilityński, Piltowski, Piński, Podhorski, Pogorzelski, Pokutyński, Politowski, Poluchowski, Przewłocki, Radomiski, Radomski, Radzanowski, Radzimiński, Radzymiński, Regulski, Rzym, Rzymski, Siermoski, Sieromski, Sinciłło, Sinciło, Siromski, Siuciłło, Socha, Suroż, Suskrajowski, Suskrojowski, Szczutowski, Talibski, Talipski, Tyborowski, Wosiński, Wroczeński, Wroczyński, Zaborski, Zachajżewicz, Zacharkiewicz, Zawacki, Zawadzki, Zawałowski, Zochowski, Żochowski, Żublewski.

</doc>
<doc id="161109" url="https://pl.wikipedia.org/wiki?curid=161109" title="Brodzic">
Brodzic



</doc>
<doc id="161110" url="https://pl.wikipedia.org/wiki?curid=161110" title="Purpura">
Purpura



</doc>
<doc id="161114" url="https://pl.wikipedia.org/wiki?curid=161114" title="Cielątkowa (herb szlachecki)">
Cielątkowa (herb szlachecki)

Cielątkowa ("Kucza, Kuczawa") – herb szlachecki.
Opis herbu.
"W polu błękitnem półtora miesiąca (trzy ćwierćksiężyce) złote w rosochę zakończone złotemi gwiazdami sześciopromiennemi. W klejnocie trzy pióra strusie białe, labry w kolorze błękitnem u spodu białe."
Najwcześniejsze wzmianki.
Zapiska sądowa z 1399 roku (B. Ulanowski, "Inscriptiones clenodiales ex libris indicialibus palatinatus Cracoviensis". Starodawnego prawa polskiego pomniki, t. VII, Kraków 1882-1885)
Występowanie.
Powszechny w całej Rzeczypospolitej. Herb znajduje się w "Klejnotach" Długoszowych i herbarzyku Ambrożego.
Herbowni.
Bzowski, Cielątko, Cielątkowa, Cielątkowski, Łyko, Mordwin, Orlewski, Orliński, Sambor, Szambor, Szczodro, Szałowski

</doc>
<doc id="161116" url="https://pl.wikipedia.org/wiki?curid=161116" title="Brachypelma smithi">
Brachypelma smithi

Brachypelma smithi – gatunek dużego pająka z rodziny ptaszników, zamieszkujący półpustynne tereny Meksyku oraz sawanny.
Na wolności występuje w Meksyku. Gatunek ten został sklasyfikowany w 1897 roku przez Cambridge'a. Inne nazwy to "Eurypelma smithi" i "Euathlus smithi".
Ze względu na atrakcyjny dla hodowców wygląd został prawie całkowicie wytępiony w środowisku naturalnym. Z tego powodu wciągnięto go na listę gatunków prawnie chronionych. Gatunek objęty Konwencją Waszyngtońską (CITES).
Dorosły osobnik ma czarną tarczkę grzbietową z perłową obwódką, odwłok czarny z dłuższymi perłowymi włoskami, na odnóżach pomarańczowe plamki. Brak dymorfizmu płciowego. Młode są ubarwione inaczej, do osobników dorosłych upodabniają się stopniowo, wraz ze wzrostem. Świeżo po wylęgu są różowe z ciemną plamką na odwłoku. Zaczynają zmieniać kolory po piątej wylince, na początku nieznacznie; po kolejnych dwóch, trzech linieniach ptasznik jest miniaturką dorosłego osobnika.
Dojrzały samiec ma na nogogłaszczkach narządy kopulacyjne, a na przedniej parze odnóży haczyki. Pełne wymiary ciała (7–8 cm) "Brachypelma smithi" osiąga po około 6 latach. Dojrzałość płciowa u samicy rozwija się po około 4–5 latach, u samca po 3–4 latach.
Hodowla.
"Brachypelma smithi" potrzebuje terrarium o wymiarach 30×20×30 cm. Podłożem może być torf kwaśny lub substrat kokosowy bądź w części warstwa grubszego żwiru. Przydatna jest połówka łupiny orzecha kokosowego lub korzeń jako kryjówka oraz miseczka na wodę. Niektóre ptaszniki same przebudowują sobie terrarium, kopiąc norkę lub wygrzebując rośliny. Optymalna temperatura to około 25–26 °C w dzień ze spadkami do 22–23 °C w nocy; wilgotność rzędu 60–65%.
Rozmnażanie nie sprawia większych problemów, samice rzadko atakują partnerów. Samica w ciągu kilku tygodni (lub miesięcy – zależy to od warunków hodowli oraz od samej samicy) tworzy kokon i w jego wnętrzu składa od 200 do 600 jaj, rzadziej do 1000. Młode opuszczają kokon po 7–8 tygodniach. 
Ptasznik ten ma łagodne usposobienie, jedyną nerwową reakcją jest wyczesywanie włosków parzących z odwłoka. Jad nie stanowi zagrożenia dla człowieka.
"Brachypelma smithi" to pająk długowieczny: samice często dożywają 20 lat; samce żyją krócej, do 2 lat po ostatniej wylince.

</doc>
<doc id="161117" url="https://pl.wikipedia.org/wiki?curid=161117" title="Cielątkowa">
Cielątkowa



</doc>
<doc id="161119" url="https://pl.wikipedia.org/wiki?curid=161119" title="Czewoja (herb szlachecki)">
Czewoja (herb szlachecki)

Czewoja ("Czawa, Czawuja, Czewuja, Lżawia, Łzawia, Łzawa, Psawia") – herb szlachecki.
Opis herbu.
W polu błękitnym srebrny krzyż kawaleryjski ćwiekowy pomiędzy dwiema podkowami ustawionymi barkami ku sobie. W klejnocie trzy pióra strusie.
Herbowni.
Tadeusz Gajl w "Herbarzu polskim" podaje nazwiska posługujące się tym herbem:
Batorzyński, Boturzyński, Czeremowski, Czewoj, Dyrwański, Dyrwiański, Fabianowicz, Fabianowski, Gluzicki, Glużycki, Gniewomir, Gromnicki, 
Konarski, Kowalski, Libertowski, Machcewicz, Maciek-Zasimowski, Opatowski, Piroński, Prószkowski, Świchowski, Świechowski, Wyganowski, Wygnanowski, Zasimowski, Zyrowski, Żyrowski.

</doc>
<doc id="161121" url="https://pl.wikipedia.org/wiki?curid=161121" title="Jean-Auguste-Dominique Ingres">
Jean-Auguste-Dominique Ingres

Jean-Auguste-Dominique Ingres (wym. []; ur. 29 sierpnia 1780 w Montauban, zm. 14 stycznia 1867 w Paryżu) – francuski malarz historyczny i portrecista, jeden z najwybitniejszych artystów francuskich XIX wieku. Uczeń Jacques’a-Louisa Davida.
Życiorys.
Jean-Auguste-Dominique Ingres był synem malarza Josepha Ingres’a, od którego przejął zamiłowanie do malarstwa i muzyki (grał na skrzypcach). W 1791 roku wyjechał do Tuluzy, by tam uczyć się w szkole sztuk pięknych. Sześć lat później trafił do paryskiej pracowni Jacques-Louis Davida, a w 1801 roku za obraz "Posłowie Agamemnona" otrzymał nagrodę Prix de Rome (wyjazd na studia na Akademii Francuskiej w Rzymie). Udało mu się wyjechać dopiero w 1806 roku. W tym samym roku jego obrazy, wysłane na paryski Salon, spotkały się z surową krytyką. Po czteroletnim stypendium nie wrócił do Francji, ale pozostał w Rzymie aż do 1820 roku, po czym przeniósł się do Florencji, gdzie przebywał do 1824. W tym też czasie (w 1813) ożenił się z Madeleine Chapelle, która była dla niego podporą w trudnym czasie biedy i braku uznania. Sytuacja odmieniła się w 1824 roku; po okresie krytyki płynącej z Francji, Ingres zyskał uznanie i wrócił do Paryża. Rok później dostał Legię Honorową, został członkiem Akademii Sztuk Pięknych i otworzył własną pracownię.
W 1834 roku Ingres ponownie wyjechał do Rzymu, gdzie objął stanowisko dyrektora tamtejszej Akademii Francuskiej, mieszczącej się w Villi Medici. Pozostawał na nim do 1841 roku, po czym wrócił do Paryża, uroczyście witany. Otrzymywał liczne zamówienia, ale pasmo sukcesów przerwała śmierć żony (1849). Trzy lata później poślubił znacznie młodszą Delfinę Ramel, która przejęła na siebie rolę Madeleine, dbającej o sprawy codzienne malarza. Po przywróceniu Cesarstwa w 1852 roku, Ingres został oficjalnym malarzem Cesarstwa. Podczas Wystawy Światowej 1855 roku zorganizowano wielką retrospektywną wystawę jego dzieł, a artystę odznaczono krzyżem wielkiego oficera Legii Honorowej.
Twórczość.
Ingres powszechnie uznawany jest za malarza klasycystycznego i stawiany w opozycji do romantycznego Delacroix. Podczas gdy dzieła Delacroix charakteryzowały dynamizm, obserwacja natury i koloryzm, Ingres tworzył obrazy, które cechowały spokój, stylizacja i linearyzm. Malarz łączył pedantyczny rysunek ze skrupulatnym wykańczaniem dzieł; jak bowiem twierdził, dotknięcia pędzla powinny być niewidoczne. Wspomniana stylizacja widoczna jest m.in. w portrecie 13-letniej wówczas panny Caroline Rivière. Malarz nie wahał się zaburzyć proporcji ciała, nienaturalnie wydłużając szyję i skracając klatkę piersiową. Poszukiwał piękna absolutnego, nie dbając o realizm.
Ingres twierdził, że w równym stopniu wielbi Fidiasza, Rafaela i Naturę, co znajduje potwierdzenie w jego dziełach – widać bowiem zarówno wyraźne nawiązania do antyku, sztuki renesansu, jak i umiejętność obserwacji i oddania głębi psychologicznej (zwłaszcza w portretach). Nie bez znaczenia – zwłaszcza przed jego wyjazdem do Włoch – była także postać nauczyciela, Jacques-Louis Davida. We Włoszech Ingres zapoznał się z malarstwem wazowym i renesansowym, które wywarły znaczące piętno na jego dalszej twórczości. Sam artysta pisał:
Na dorobek malarski Ingres’a składają się obrazy historyczne, portrety i akty. W ramach malarstwa historycznego mieszczą się nie tylko przedstawienia wydarzeń historycznych, takie jak "Don Pedro z Toledo całujący miecz Henryka IV" czy "Śmierć Leonarda da Vinci", ale i sceny mitologiczne (np. "Edyp i Sfinks") czy literackie (np. "Sen Osjana"). Wykonywanie portretów Ingres cenił mniej, co nie przeszkodziło mu w osiągnięciu mistrzostwa w tym gatunku. Jego portrety odznaczały się z jednej strony dużym realizmem, a z drugiej wnikliwą charakterystyką psychologiczną. Ingres malował także przez całe życie akty kobiece, zazwyczaj w kąpieli na tle orientalnej scenerii (np. "Wielka odaliska", "Łaźnia turecka"). Płynne linie ciał, promienność gładkiej skóry i złotawy koloryt sprawiają, że kobiety te emanują spokojną zmysłowością.
Sztuka Ingres’a – choć powstawała przez ponad 60 lat – nie ulegała znaczącym przemianom. Podziwiana przez kolejne pokolenia malarzy, stała się inspiracją m.in. dla Edgara Degasa.

</doc>
<doc id="161122" url="https://pl.wikipedia.org/wiki?curid=161122" title="Czewoja">
Czewoja



</doc>
<doc id="161124" url="https://pl.wikipedia.org/wiki?curid=161124" title="Jean Auguste Dominique Ingres">
Jean Auguste Dominique Ingres



</doc>
<doc id="161126" url="https://pl.wikipedia.org/wiki?curid=161126" title="Łzawa (herb szlachecki)">
Łzawa (herb szlachecki)



</doc>
<doc id="161127" url="https://pl.wikipedia.org/wiki?curid=161127" title="Tliltocatl vagans">
Tliltocatl vagans

Tliltocatl vagans – gatunek dużego pająka z rodziny ptasznikowatych (Theraphosidae).
Ptasznik naziemny, zamieszkujący wilgotne obszary Ameryki Środkowej.
Jest to dość duży ptasznik, ciało dorosłej samicy dorasta do 7,5 cm długości (rozmiary ptaszników zwyczajowo podaje się jako długość od początku szczękoczułek do końca odwłoka, zważywszy na problemy z dokładnym wyznaczeniem długości odnóży), samiec jest nieco mniejszy, dorasta do około 6,5 cm.
W ubarwieniu tego ptasznika dominuje głęboka czerń, karapaks czarny z jasną obwódką, czarne odnóża, czarny odwłok, na którym widoczne są karminowe włoski.
Gatunek ten charakteryzuje dość szybki wzrost, mimo to samice dożywają nieraz 20 lat.
Osobniki tego gatunku bywają agresywne, ich reakcje są często nieprzewidywalne.
Jad nie stanowi zagrożenia dla człowieka.
Gatunek objęty jest konwencją waszyngtońską (CITES).
Taksonomia.
Gatunek ten opisany został po raz pierwszy w 1875 roku przez Antona Ausserera jako "Eurypelma vagans". W 1903 roku Reginald Innes Pocock przeniósł go do rodzaju "Brachypelma". W 2019 roku Jorge Mendoza i Oscar Francke na podstawie molekularno-morfologicznej analizy filogenetycznej przenieśli do nowo utworzonego rodzaju "Tliltocatl" jako jego gatunek typowy.
W kulturze.
"Brachypelma vagans" wystąpiła w filmie science fiction "Tarantula" z 1955.

</doc>
<doc id="161128" url="https://pl.wikipedia.org/wiki?curid=161128" title="Psawia (herb szlachecki)">
Psawia (herb szlachecki)



</doc>
<doc id="161129" url="https://pl.wikipedia.org/wiki?curid=161129" title="Klan (gry komputerowe)">
Klan (gry komputerowe)

Klan lub gildia – zrzeszenie graczy grających w konkretną grę komputerową multiplayer poprzez Internet. Idea zaczerpnięta została z klanów gier fabularnych, których członkowie gromadzili się w celu wspólnej gry. Klany gier komputerowych mogą liczyć od kilku do kilkuset członków, lub rzadziej tysiąca i więcej graczy. Istnieją również, tzw. "multiklany", działalnością obejmujące przestrzeń więcej niż jednej konkretnej gry komputerowej. 
Klany są jednostkami charakteryzującymi gry MMORPG, FPS, MMOG, strategiczne jak również fabularne. Klany związane z grami komputerowymi pojawiły się w czasach pierwszych gier multiplayer – MUD-ów.
Organizacja.
Członkowie klanu, by zaznaczyć swą przynależność, wyróżniają się od innych graczy tagami klanu, które dołączają do swoich nicków. 
Klany są zazwyczaj zorganizowane, wykraczając swoją działalnością poza ramy oprogramowania gry (zakładają własne fora i strony internetowe, prowadzą wewnętrzne rankingi, statystyki, szkolenia i poradniki). Poszczególni członkowie bardzo często mają tzw. rangi, które odzwierciedlają ich pozycję w klanie. Zwykle rangi są zależne od umiejętności danego gracza, aktywności w grze i w klanie, jak również przestrzegania ustalonych przez wyższych rangą członków zasad. Wyjątki dotyczą przeważnie przywódców i ich zastępców, którymi przeważnie są założyciele klanów, osoby lubiane przez innych graczy lub rzadziej najlepsi gracze. Przywódcy przeważnie decydują o przyjęciu nowych członków, zwiększenia rangi danego gracza i ustalają daty i godziny meczów (rozgrywek) - do opisu działalności klanów, najczęściej używa się nomenklatury zapożyczonej z innych dziedzin sportu.
Mecze.
Klany organizują mecze międzyklanowe (tzw. klanówki), które polegają zwykle na drużynowych rozgrywkach, gdzie drużyna złożona z członków jednego klanu rywalizuje z drużyną złożoną z członków klanu przeciwnego. Klany rejestrują własne wyniki, wygrane oraz te przegrane w formie tabeli na stronie klanu, zawarte są tam informacje o przeciwniku, składzie, mapie, serwerze i wyniku.
Oprócz meczów międzyklanowych organizowane są mecze treningowe (tzw. sparingi) - mecze wewnątrzklanowe w których członkowie klanu dzielą się na kilka drużyn lub sojuszy (w zależności od rodzaju gry). Rozgrywki te mają na celu oprócz zabawy, m.in. rozwój własnych umiejętności: logiki, spostrzegawczości, taktyki, opanowania itp. 

</doc>
<doc id="161130" url="https://pl.wikipedia.org/wiki?curid=161130" title="Dąb (herb szlachecki)">
Dąb (herb szlachecki)

Dąb ("Czelechy, Dub, Ehler, Żelechy") – polski herb szlachecki, pochodzenia czeskiego, nie posiadający zawołania"".
Opis herbu.
W polu czarnym dąb złoty z trzema żołędziami, dwoma liśćmi i pięcioma korzeniami w takim samym kolorze.
Klejnot: samo godło, bez korzeni.
Geneza.
Przyniesiony z Czech w XVI wieku. Według Szymańskiego herb ten został nadany Janowi Aichlerowi, rajcy krakowskiemu w 1541 przez cesarza Karola V, który 24 sierpnia 1542 otrzymał szlachectwo polskie.
Herbowni.
Achler, Achremowicz, Adamczewski, Adamczowski, Aichler, Ajhler, Bielkiewicz, Biskupski, Dąb, Dubieński, Dubojski, Dubowik, Dubowski, Dzierżek, Dzierżko, Fabrycjusz, Głodowski, Gołaszewski, Kocorowski, Koczorowski, Korzeliński, Kozubowski, Rudnicki, Skirmunt, Szewiński, Szilsław, Szulc, Worcel, Worcell, Zdzisławski, Zelsławski.
Odmiany herbu.
Jedną z odmian jest również herb Żelsławski, będący wariantem herbu Dąb z czerwonym polem, odciętym wierzchołkiem oraz dwoma żołędziami po lewej stronie i dwoma żołędziami po prawej stronie.

</doc>
<doc id="161134" url="https://pl.wikipedia.org/wiki?curid=161134" title="Brachypelma emilia">
Brachypelma emilia

Brachypelma emilia – duży pająk z rodziny ptasznikowatych.
Ptasznik naziemny, zamieszkujący zarówno suche, jak i wilgotne tereny Panamy i Meksyku.
Średniej wielkości ptasznik, dorosła samica dorasta do 5–7 cm „ciała” (rozmiary ptaszników zwyczajowo podaje się jako długość od początku szczękoczułek do końca odwłoka, zważywszy na problemy z dokładnym wyznaczeniem długości odnóży), samiec jest nieco mniejszy.
Ubarwienie czarno-jasnoczerwone. Karapaks z charakterystycznym trójkątnym wzorem, nogi w czarno-jasnoczerwone pasy.
Niezbyt agresywny gatunek, dość powolny, jad nie stanowi zagrożenia dla człowieka.
Zaniepokojony wyczesuje parzące włoski z odwłoka.
Długo żyjący (samice dożywają do 20 lat), dość wolno rosnący ptasznik.
Gatunek objęty konwencją waszyngtońską (CITES).

</doc>
<doc id="161137" url="https://pl.wikipedia.org/wiki?curid=161137" title="Młodzieszyn (gmina)">
Młodzieszyn (gmina)

Młodzieszyn – gmina wiejska w województwie mazowieckim, w powiecie sochaczewskim. W latach 1975–1998 gmina położona była w województwie skierniewickim.
Siedzibą gminy jest od 1975 r. Młodzieszyn.
Według danych z 30 czerwca 2004 gminę zamieszkiwały 5532 osoby.
Struktura powierzchni.
Według danych z roku 2002 gmina Młodzieszyn ma obszar 117,07 km², w tym:
Gmina stanowi 16,01% powierzchni powiatu.
Demografia.
Dane z 30 czerwca 2004:
Sołectwa.
Adamowa Góra, Bibiampol, Bieliny - Olszynki, Helenka, Helenów, Januszew, Juliopol, Justynów, Janów, Kamion, Leontynów, Marysin, Mistrzewice, Młodzieszyn, Młodzieszynek, Nowa Wieś - Rokicina, Radziwiłka, Ruszki, Stare Budy, Witkowice.
Pozostałe miejscowości.
Kamion Mały, Kamion Podgórny, Nowe Mistrzewice, Nowy Kamion, Skutki.
Miejscowości podstawowe i ich integralne części.
Adamowa Góra, Bibiampol (Bibiampol-Borki, Bibiampol Mały), Bieliny, Helenka (Mysłownia), Helenów (Torfy), Januszew (Kępa Sempławska, Łęg-Januszew, Stara Kępa-Januszew), Juliopol (Boczkówek, Juliopol-Bór, Juliopol-Szosa, Mokre, Pieńki, Wianek), Justynów (Justynów-Kujawki), Janów (Kresy Drugie, Ruszki, Wandzin), Kamion (Kamion Duży, Kamion Mały, Kamion Podgórny, Kamion Poduchowny, Nowy Kamion), Leontynów (Radziwiłka Pierwsza), Marysin (Babiec), Mistrzewice, Młodzieszyn (Młodzieszyn-Biała Góra, Młodzieszyn-Łęg, Młodzieszyn-Osada, Młodzieszyn Poduchowny, Młodzieszyn-Siekierówka), Młodzieszynek (Stefanów), Nowa Wieś (Rumunki), Nowe Mistrzewice (Mistrzewice Poduchowne), Olszynki, Radziwiłka (Bociany), Rokicina (Kaniówka, Kornata), Ruszki, Skutki (Franciszków, Grabszczyzna), Stare Budy (Cztery Kopce), Witkowice (Witkowice osada, Witkowice Duże, Witkowice-Łaźnia, Witkowice Małe, Witkowice-Parcel).
Sąsiednie gminy.
Brochów, Iłów, Rybno, Sochaczew (gmina wiejska), Wyszogród
Kultura.
Rokrocznie z Młodzieszynie odbywają się sponsorowane przez mieszkańców Jackalia, na których występują gwiazdy na krajową skalę (Jacek Stachursky, Golec U'Orkiesta, Zakopower)

</doc>
<doc id="161138" url="https://pl.wikipedia.org/wiki?curid=161138" title="Szaszor">
Szaszor

Saszor (węg. "sas" „orzeł”) – nazwa figury heraldycznej, przedstawiającej orła bez głowy. Występuje między innymi w herbie Orla.

</doc>
<doc id="161139" url="https://pl.wikipedia.org/wiki?curid=161139" title="Ptasznik czerwononogi">
Ptasznik czerwononogi

Ptasznik czerwononogi ("Brachypelma boehmei") - ptasznik naziemny, zamieszkujący meksykańskie dżungle.
Dość duży ptasznik, samica dorasta do 7-8 cm "ciała" (rozmiary ptaszników zwyczajowo podaje się jako długość od początku szczękoczułek do końca odwłoka, zważywszy na problemy z dokładnym wyznaczeniem długości odnóży), samiec jest nieco mniejszy, osiąga do 6 cm. Gatunek dość długowieczny, samice dożywają do 20 lat. Pająk jest objęty konwencją waszyngtońską (CITES).
Wygląd.
Czerwone nogi, czerwono-bordowy karapaks, czarny odwłok często pokryty czerwonymi włoskami.
Zachowanie.
Dość spokojny, niezbyt szybki ptasznik. Zaniepokojony wyczesuje włoski parzące z odwłoka. Jad nie stanowi zagrożenia dla człowieka.

</doc>
<doc id="161140" url="https://pl.wikipedia.org/wiki?curid=161140" title="Rytwiany">
Rytwiany

Rytwiany – wieś w Polsce, położona w województwie świętokrzyskim, w powiecie staszowskim, w gminie Rytwiany.
W latach 1975–1998 miejscowość należała do województwa tarnobrzeskiego.
Położona nad rzeką Czarną Staszowską, 5 km na południowy wschód od Staszowa. Siedziba władz gminy Rytwiany.
Przez wieś przechodzi zielony szlak turystyczny z Chańczy do Pielaszowa.
Współczesne części wsi.
Poniżej w tabeli 1 integralne części wsi Rytwiany (0805755) z aktualnie przypisanym im numerem SIMC (zgodnym z Systemem Identyfikatorów i Nazw Miejscowości) z katalogu TERYT (Krajowego Rejestru Urzędowego Podziału Terytorialnego Kraju).
Dawne części wsi – obiekty fizjograficzne.
W latach 70. ubiegłego wieku przyporządkowano i opracowano spis lokalnych części integralnych dla Rytwian zawarty w tabeli 2.
Historia.
Rytwiany mają bogatą historię, ściśle związaną z historią pobliskiego miasta Staszowa. Okolice Rytwian zamieszkane były przez ludzi od neolitu, czego świadectwem są znalezione na tym terenie kamienne siekierki.
Pierwszym udokumentowanym właścicielem wsi był w XIII wieku Piotr Bogoria ze Skotnik. Na przestrzeni wieków kolejnymi właścicielami byli: biskup Mikołaj z Kurowa, biskup krakowski Wojciech Jastrzębiec, Jan Rytwiański, Mikołaj Kurozwęcki, Hieronim Łaski, Marcin Zaborowski, Tęczyńscy, Opalińscy, Lubomirscy, Potoccy i Radziwiłłowie.
Biskup krakowski Wojciech Jastrzębiec zlecił wybudowanie w Rytwianach zamku obronnego w stylu gotyckim. Zamek wzniesiono w rozlewiskach rzeki Czarnej w latach 1420–1436. Służył on kolejnym właścicielom wsi i w pierwszej połowie XIX wieku nadal był użytkowany, pomimo częściowej ruiny. W 1629 roku właścicielem wsi w powiecie sandomierskim województwa sandomierskiego był Jan Magnus Tęczyński. Warownię, zniszczoną w 1657 roku przez wojska księcia siedmiogrodzkiego Rakoczego, częściowo odbudowano, a w 1859 roku rozebrali ją Potoccy na materiał budowlany. Po zamku pozostał już tylko fragment (narożnik) jednej z baszt, wysoki na trzy piętra.
Za czasów Tęczyńskich Rytwiany stały się prawdziwym dworem magnackim i przeżywały najświetniejszy okres w swojej historii. W 1621 roku Jan Tęczyński sprowadził do Rytwian zakon kamedułów, któremu ufundował także klasztor i kościół. Wieś położona w powiecie sandomierskim województwa sandomierskiego wraz z folwarkiem wchodziła w 1662 roku w skład majętności rytwiańskiej Łukasza Opalińskiego. W 1819 roku przeniesiono ich do Warszawy, a kościół klasztorny służy nielicznym okolicznym mieszkańcom jako kościół parafialny.
Na przełomie XIX i XX wieku rodzina Radziwiłłów wybudowała we wsi własną rezydencję. W 2005 roku pałacyk, będący własnością Elektrowni Połaniec został wyremontowany i przeznaczony na hotel.
12 sierpnia 1893 roku w Rytwianach urodził się pułkownik dyplomowany piechoty Andrzej Liebich.
W czasie okupacji niemieckiej mieszkająca we wsi rodzina Szymańskich udzieliła pomocy Marii Glass i Oldze Lilien. W 1979 roku Instytut Jad Waszem podjął decyzję o przyznaniu Janinie Szymańskiej z d. Jacuńska oraz Barbarze Szymańskiej z d. Makuch tytułu Sprawiedliwych wśród Narodów Świata.
Po uchwyceniu przyczółka baranowsko-sandomierskiego przez armię radziecką w 1944 roku Rytwiany stały się tymczasową siedzibą Kieleckiej Wojewódzkiej Rady Narodowej oraz Wojewódzkiego Urzędu Bezpieczeństwa Publicznego.
Ze względu na wyjątkowy urok okolicy klasztoru pokamedulskiego, nakręcono tam w 1973 roku IV i X odcinek serialu historycznego "Czarne chmury". 28 września 2013 r. w refektarzu otwarto muzeum tego filmu. Zgromadzono w nim eksponaty wykorzystywane przy kręceniu serialu. W ogrodach przyklasztornych posadzono aleję osób związanych z filmem. Składają się na nią 22 drzewa podpisane imieniem i nazwiskiem danej osoby.
Ulice.
Poniżej w tabeli 3 ulice będące integralną częścią wioski Rytwiany, z aktualnie przypasanym im numerem zgodnym z TERYT z katalogu ULIC.

</doc>
<doc id="161141" url="https://pl.wikipedia.org/wiki?curid=161141" title="Ar (informatyka)">
Ar (informatyka)

ar (od pierwszych liter angielskiego wyrazu "archiver") to uniksowe narzędzie służące do archiwizacji wielu plików w jednym. Na ogół używane jest do grupowania w pojedynczej bibliotece wielu plików .o stworzonych przez linker; może być także wykorzystywany do innych zadań archiwizacyjnych. ar jest częścią pakietu Binutils.
Dla przykładu, aby stworzyć bibliotekę libclass.a zawierającą pliki class1.o, class2.o, class3.o, należy wywołać program ar w następujący sposób:
 ar rcs libclass.a class1.o class2.o class3.o
aby skompilować program korzystający z plików class1.o, class2.o, i class3.o można wykonać polecenie (przy założeniu, że plik libclass.a znajduje się w katalogu bieżącym)
 cc main.c -L. -lclass
co jest równoznaczne z wydaniem polecenia:
 cc main.c class1.o class2.o class3.o
Format ar jest wykorzystywany w pakietach Debiana (.deb) z uwagi na prostotę oraz łatwość obsługi.

</doc>
<doc id="161142" url="https://pl.wikipedia.org/wiki?curid=161142" title="Mistrzewice">
Mistrzewice

Mistrzewice – wieś w Polsce położona w województwie mazowieckim, w powiecie sochaczewskim, w gminie Młodzieszyn.
Wieś duchowna "Mistrzowice" położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość położona była w województwie skierniewickim.
Wieś położona nad rzeką Bzurą, w połowie drogi z Sochaczewa do Kamiona, w gminie Młodzieszyn. Stanowiły ją Mistrzewice Stare, wywodzące swój rodowód ze średniowiecza i Mistrzewice Poduchowne, powstałe dopiero w XX wieku, teraz ich nazwy to Mistrzewice i Nowe Mistrzewice. Mistrzewice zamieszkuje około 235 osób, długość wsi wynosi 3 km. Miejscowości leżące niedaleko Mistrzewic to: Witkowice, Brochów, Konary, Żuków, Helenka, Bibiampol, Młodzieszyn. 
"(Informacje zaczerpnięte z gminnej książki o gminie Młodzieszyn)"

</doc>
<doc id="161146" url="https://pl.wikipedia.org/wiki?curid=161146" title="Abdullah II">
Abdullah II



</doc>
<doc id="161151" url="https://pl.wikipedia.org/wiki?curid=161151" title="Kość krzyżowa">
Kość krzyżowa

Kość krzyżowa () – w anatomii człowieka kość powstająca ze zrośnięcia pięciu kręgów krzyżowych. Wyróżnia się w niej podstawę ("basis"), powierzchnię przednią (miedniczną, "facies pelvina"), powierzchnię tylną (grzbietową, "facies dorsalis"), części boczne ("partes laterales") oraz wierzchołek ("apex"). U innych gatunków liczba kręgów wchodzących w skład kości krzyżowej jest zmienna: u psa i kota wynosi 3, u owcy, kozy i jelenia szlachetnego ("Cervus elaphus") 4, u konia i bydła 5, u świni 5–7. U ptaków nie występuje, kręgi krzyżowe wraz z lędźwiowymi wchodzą w skład synsakrum.
Kość krzyżowa w kształcie klina (trójkąta skierowanego wierzchołkiem ku dołowi) mieści się między dwiema kośćmi miednicznymi, tworząc miednicę.
Podstawa kości krzyżowej w części środkowej to owalna powierzchnia górna trzonu pierwszego kręgu krzyżowego łącząca się za pośrednictwem krążka międzykręgowego z piątym kręgiem lędźwiowym. Ku tyłowi od trzonu leży trójkątny otwór prowadzący do kanału krzyżowego ("canalis sacralis"). Po bokach trzonu odchodzą ku tyłowi listewki kostne tworzące łuk kręgu. U nasady każdej listewki, tuż przy trzonie znajdują się symetryczne wyrostki stawowe górne ("processus articulares superiores") także służące do połączenia pierwszego kręgu krzyżowego z ostatnim lędźwiowym. Płaskie lub nieco wklęsłe powierzchnie stawowe wyrostków skierowane są ku tyłowi i przyśrodkowo.
Na powierzchni przedniej znajdują się kresy poprzeczne ("lineae transversae") powstałe w miejscach zrośnięcia trzonów sąsiednich kręgów krzyżowych. Na powierzchni tylnej znajduje się grzebień krzyżowy pośrodkowy ("crista sacralis mediana" lub "crista sacralis media"), bocznie od niego obustronnie grzebień krzyżowy pośredni ("crista sacralis intermedia" lub "crista sacralis articularis") oraz, jeszcze bardziej do boku, również obustronnie grzebień krzyżowy boczny ("crista sacralis lateralis"). U konia grzebień krzyżowy pośrodkowy nie występuje, wyrostki kolczyste tego odcinka są wolne.
Części boczne kości krzyżowej utworzone są ze zrośniętych wyrostków poprzecznych i szczątkowych żeber. Na bocznej powierzchni każdej z części bocznych, w jej części górnej, znajduje się nierówna powierzchnia stawowa zwana powierzchnią uchowatą ("facies auricularis"). Powierzchnia uchowata służy do połączenia (za pomocą stawu krzyżowo-biodrowego) z tożsamą na kości biodrowej.

</doc>
<doc id="161152" url="https://pl.wikipedia.org/wiki?curid=161152" title="Skrzyżowanie wzrokowe">
Skrzyżowanie wzrokowe

Skrzyżowanie wzrokowe (łac. "chiasma opticum") – w międzymózgowiu miejsce skrzyżowania włókien nerwu wzrokowego. Skrzyżowaniu ulegają jedynie włókna pochodzące z donosowej części siatkówki, czyli te zbierające wrażenia wzrokowe z doskroniowej części pola widzenia.

</doc>
<doc id="161153" url="https://pl.wikipedia.org/wiki?curid=161153" title="At (Unix)">
At (Unix)

at – komenda systemów z rodziny Uniksa używana do ustawienia wykonania jakiegoś polecenia o zadanej godzinie w przyszłości.
at pobiera ze standardowego wejścia listę poleceń i grupuje je w pojedyncze zadanie (ang. "at-job"), które zostaje wykonane o zadanym czasie. Po wykonaniu żądanej sekwencji poleceń at może wysłać poprzez e-mail powiadomienie, do użytkownika który operację zlecił. Listę poleceń do wykonania można wczytać z pliku zamiast standardowego wejścia.
at używa daemona atd, który cyklicznie sprawdza listę zadań, wykonując je o oznaczonym czasie. Demon ten może być tak skonfigurowany, aby wykonywał zaplanowane zadania, tylko gdy obciążenie systemu (mierzone jako load average) jest nie wyższe niż zadany próg.
Użycie.
Dodanie nowego zadania.
Aby dodać nowe polecenie, wystarczy za pomocą polecenia echo przekazać komendę dla "at" podając dodatkowo kiedy lub za ile czasu ma się wykonać. W poniższym przykładzie zostało zlecone uruchomienie skryptu "foo.sh" za godzinę.
 $ echo 'foo.sh' | at now + 1 hour
Ten sam efekt można uzyskać w ten sposób. Może okazać się on pomocny, gdy do wykonania jest parę poleceń.
 $ at now + 1 hour
 at&gt; foo.sh
 at&gt; foo2.sh
 at&gt; foo3.sh
 at&gt; ^D #(Control-D zakończy wprowadzanie komend)
Inne przykłady użycia:
 $ echo 'foo.sh' | at 2017-04-30 # 30 kwietnia 2017 roku
 $ echo 'foo.sh' | at now + 5 minute # za 5 minut
 $ echo 'foo.sh' | at now + 1 day # jutro o tej samej porze
 $ echo 'foo.sh' | at 2210 # o 22:10, jeśli dziś ta godzina minęła to wykona się jutro
Wyświetlenie zaplanowanych zadań.
Polecenie "atq" służy do wypisania listy aktualnie zleconych zadań. W pierwszej kolumnie znajduje się identyfikator zadania, potem kolejno data zaplanowanego uruchomienia oraz osoba zlecająca. W tym wypadku "user".
 $ atq
 44 Fri Apr 28 20:14:00 2017 a user
 45 Fri Apr 28 20:19:00 2017 a user
Usunięcie zaplanowanych zadań.
Gdy znane jest id zadania, to poleceniem "atrm &lt;identyfikator_zadania&gt;" można je usunąć.
 $ atq
 44 Fri Apr 28 20:14:00 2017 a user
 45 Fri Apr 28 20:19:00 2017 a user
 $ atrm 44 #usunięcie zadania o id 44
 $ atq
 45 Fri Apr 28 20:19:00 2017 a user
 $ atrm 45 #usunięcie zadania o id 45
 $ atq

</doc>
<doc id="161154" url="https://pl.wikipedia.org/wiki?curid=161154" title="John Douglas Cockcroft">
John Douglas Cockcroft

John Douglas Cockcroft (ur. 27 maja 1897 w Todmorden, zm. 18 września 1967 w Cambridge) – brytyjski fizyk, laureat Nagrody Nobla w dziedzinie fizyki z roku 1951 za pionierskie prace związane z przekształceniem jąder atomowych za pomocą sztucznie przyspieszanych cząstek (nagroda wspólna z Ernestem Waltonem).
Życiorys.
Studiował na Uniwersytecie w Manchesterze i w St John’s College na Uniwersytecie Cambridge. 
W roku 1928 E.T. Sinton i J.D. Cockcroft rozpoczęli serię przełomowych eksperymentów, dotyczących reakcji jądrowych. Zbudowali akcelerator cząstek (nazwany akceleratorem Cockcrofta-Waltona), w którym w roku 1932 zaobserwowali pierwszą reakcję jądrową, wywołaną sztucznie przyspieszonymi protonami. W wyniku eksperymentu jądra bombardowanego protonami litu przekształciły się w jądra helu i innych pierwiastków. 
W czasie II wojny światowej wziął udział w pracach nad doskonaleniem technik radarowych. Po wojnie pracował w kanadyjskiej komisji ds. energii atomowej. Od roku 1946 był dyrektorem agencji "Atomic Energy Research Establishment" AERE (Harwell, Berkshire), realizującej brytyjski programu badań energii jądrowej. W roku 1948 otrzymał tytuł szlachecki. W 1961 roku został laureatem Atom for Peace Award.

</doc>
<doc id="161155" url="https://pl.wikipedia.org/wiki?curid=161155" title="John Cockcroft">
John Cockcroft



</doc>
<doc id="161156" url="https://pl.wikipedia.org/wiki?curid=161156" title="Wojna obronna 1939">
Wojna obronna 1939



</doc>
<doc id="161166" url="https://pl.wikipedia.org/wiki?curid=161166" title="Holm">
Holm



</doc>
<doc id="161167" url="https://pl.wikipedia.org/wiki?curid=161167" title="Jerzy Samuel Bandtkie">
Jerzy Samuel Bandtkie

Jerzy Samuel Bandtkie inna forma nazwiska: "Bandtke", ps. i krypt.: "B., Bezimienny z Wrocławia, Briefträger Hess, G. S. B., Georg Hess listonosz" (ur. 24 listopada 1768 w Lublinie, zm. 11 czerwca 1835 w Krakowie) – polski bibliotekarz i bibliograf, filolog, historyk językoznawstwa i drukarstwa, językoznawca, leksykograf i edytor.
Życiorys.
Urodził się w rodzinie luterańskiej, jako syn Jana Samuela (kupca pochodzenia niemieckiego), i Anny Marii z Noacków; brat Jana Wincentego. W roku 1779 zamieszkał u stryja Jana Jerzego (wrocławski szewc) i tam pobierał pierwsze nauki w Gimnazjum Św. Elżbiety. Pomimo trudnej sytuacji materialnej w roku 1787 złożył egzamin dojrzałości i wyjechał na 2 lata do Halle, następnie na kolejny rok do Jeny, dla odbycia studiów teologicznych, historycznych i filologicznych. Po ukończeniu studiów (1790) był przez krótki czas guwernerem u pastora Nürnburgera pod Wrocławiem, a następnie przez kolejne 8 lat (do roku 1798) u kasztelana Piotra Ożarowskiego w Brzozie (pow. kozienicki). W tym czasie odwiedzał kilka europejskich stolic (Warszawa, Berlin, Petersburg, Drezno), nawiązując kontakty z Adamem Kazimierzem Czartoryskim, Tadeuszem Czackim i kilkoma uczonymi rosyjskimi.
Okres wrocławski (1798–1810).
Z wykształcenia był historykiem i językoznawcą. W czasie swojego pobytu we Wrocławiu, w latach 1798–1810 pracował jako nauczyciel języka polskiego (Gimnazjum Św. Elżbiety) oraz bibliotekarz. Od roku 1802 współpracował z wydawnictwem Kornów w zakresie publikacji polskojęzycznych. Od 2 lutego 1804 roku był rektorem Szkoły Św. Ducha oraz bibliotekarzem biblioteki przy kościele Św. Bernardyna. W roku 1810 odbył podróż do kilku miast (Lublin, Kraków, Puławy).
Ważniejsze publikacje okresu wrocławskiego.
W czasie pobytu we Wrocławiu opublikował również szereg rozpraw naukowych dotyczących historii Śląska, a zwłaszcza jego związków językowych z Polską. Dowodził związków słowiańskiej autochtonicznej ludności Śląska z Polską polemizując z historykami czeskimi i niemieckimi. Jako tłumacz przysięgły języka polskiego, wizytował na zlecenie władz pruskich szkoły warszawskie, i wówczas to sprzeciwiał się celowej germanizacji młodzieży szkolnej i reszty ludności.
Okres krakowski (1811–1835).
W 1811 r. przeniósł się do Krakowa w wyniku powołania go na stanowisko kierownika Biblioteki Jagiellońskiej. Okres jego zarządzania biblioteką to czasy uporządkowania i częściowego skatalogowania jej zbiorów (zwłaszcza zbiorów pojezuickich stanowiących wówczas połowę wszystkich zasobów biblioteki), oraz poszerzenia jej zbiorów. Uruchomił również (1812) w bibliotece czytelnię publiczną dostępną dla wszystkich osób, także spoza uczelni. Jednocześnie był profesorem na Uniwersytecie Jagiellońskim wykładając bibliografię. Również podczas pobytu w Krakowie publikował wiele prac naukowych, głównie z historii drukarstwa i historii języka polskiego. Doktor Honoris Causa UJ.
Listy i materiały.
i O. P. w sprawach tegoż Wydziału pisane w latach 1814–1820
Pełniejszą bibliografię twórczości Bandtkiego podaje K. G. Nowak „G. S. Bandtkie”, "Schlessische Provinzial Blätter" listopad 1836 i odb.
Walka z germanizacją.
Bandtkie prowadził także przez wiele lat polemikę z historykami niemieckimi oraz czeskimi na temat polskich korzeni Śląska. Opracował "Nowy elementarz polski", a o Śląsku pisał, że jest on odwieczną „polską ziemicą”. Sprzeciwiał się przymusowej germanizacji Polaków na Dolnym i Górnym Śląsku oraz zakazom używaniu języka polskiego w szkołach i podczas mszy. Nikt wcześniej nie protestował tak mocno przeciw naruszaniu praw śląskich Polaków do nauki w ojczystym języku. Po raz pierwszy Bandtkie przedstawił niezbite dowody związku gwary śląskiej z mową polską na przykładzie gwary ludowej mieszkańców Laskowic, Minkowic i Przeczowa. Zawarł je m.in. w rozprawie pt. "Wiadomości o języku polskim w Szląsku i o polskich Szlązakach".
Był członkiem loży wolnomularskiej Friedrich zum goldenen Zepter we Wrocławiu w 1813 roku, jeszcze co najmniej w 1817 roku.
Leży pochowany na krakowskim Cmentarzu Rakowickim, w kwaterze 19.

</doc>
<doc id="161168" url="https://pl.wikipedia.org/wiki?curid=161168" title="Edward Mills Purcell">
Edward Mills Purcell

Edward Mills Purcell (ur. 30 sierpnia 1912 w Taylorville, Illinois, zm. 7 marca 1997 w Cambridge, Massachusetts) – amerykański fizyk, laureat Nagrody Nobla w dziedzinie fizyki za „rozwinięcie nowych metod precyzyjnych pomiarów magnetyzmu jądrowego i odkrycia dzięki nim dokonane”.
Życiorys.
Ukończył Purdue University i Harvard University. W czasie II wojny światowej w latach 1940-1946 pracował w MIT w Cambridge – uczestniczył w badaniach dotyczących technik radarowych. Po zakończeniu wojny powrócił do Harvardu. W latach 1945-1946 opracował nowe metody precyzyjnych pomiarów jądrowego rezonansu magnetycznego (ang. Nuclear Magnetic Resonance, NMR), za co został uhonorowany w roku 1952 Nagrodą Nobla (wspólnie z Felixem Blochem, który niezależnie dokonał tego samego odkrycia).
Od 1949 roku był profesorem na Uniwersytecie Harvarda. W roku 1951 został wybrany do Narodowej Akademii Nauk w Waszyngtonie.
Rozwój technik spektroskopii NMR był jednym z najważniejszych czynników, umożliwiających postęp w medycynie w XX wieku.
Purcell jest autorem licznych publikacji, w tym książek. m.in. podręcznika "Electricity and Magnetism" (1965), przetłumaczonego m.in. na język polski jako „Elektryczność i magnetyzm” (wyd. I: PWN 1971), wchodzącego w skład Kursu Fizyki z Berkeley ("Berkeley Physics Course"). Jest on uznawany za jeden z najlepszych podręczników fizyki – bardzo dobrą podstawę kursu elektrodynamiki klasycznej. Laureat Medalu Oersteda za nauczanie fizyki (1967).

</doc>
<doc id="161169" url="https://pl.wikipedia.org/wiki?curid=161169" title="Edward Purcell">
Edward Purcell



</doc>
<doc id="161170" url="https://pl.wikipedia.org/wiki?curid=161170" title="Felix Bloch">
Felix Bloch

Felix Bloch (ur. 23 października 1905 w Zurychu, zm. 10 września 1983 tamże) – szwajcarsko-amerykański fizyk, przez większość życia mieszkał i pracował w Stanach Zjednoczonych, laureat Nagrody Nobla w dziedzinie fizyki w roku 1952 za opracowanie nowych metod precyzyjnych pomiarów magnetyzmu jąder atomowych.
Życiorys.
Studia rozpoczął w Eidgenössische Technische Hochschule na kierunku inżynieryjnym, ale wkrótce po rozpoczęciu studiów przeszedł na fizykę. Po ukończeniu tej uczelni kontynuował naukę na Uniwersytecie w Lipsku, gdzie obronił doktorat w roku 1927; jego promotorem był Werner Heisenberg. Praca doktorska dotyczyła zastosowania powstałej kilka lat wcześniej mechaniki kwantowej do opisu właściwości faz skondensowanych, a przede wszystkim do rozwinięcia teorii ciała stałego (elektrony w kryształach, rozwój teorii przewodnictwa elektrycznego metali). Była to pierwsza taka próba – wcześniejsze zastosowania równania Schrödingera dotyczyły faz gazowych.
Do roku 1933 pozostał w Niemczech, współpracując z takimi fizykami jak Werner Heisenberg, Wolfgang Pauli, Niels Bohr i Enrico Fermi. W roku 1933, ze względu na rasistowską politykę III Rzeszy, wyemigrował do Stanów Zjednoczonych (jego rodzice byli Żydami), w roku 1939 uzyskał obywatelstwo amerykańskie. Rozpoczął pracę na Uniwersytecie Stanforda, gdzie pracował na stanowisku profesora fizyki teoretycznej.
W czasie II wojny światowej uczestniczył w badaniach energii jądrowej w ramach Projektu Manhattan w Los Alamos, następnie przeniósł się na Uniwersytet Harvarda i przyłączył do zespołu opracowującego techniki radarowe. W okresie powojennym prowadził badania dotyczące magnetycznego rezonansu jądrowego (równania Blocha), za co w roku 1952 został uhonorowany – wspólnie z Edwardem M. Purcellem – Nagrodą Nobla: za rozwinięcie nowych metod precyzyjnych pomiarów magnetyzmu jądrowego i za odkrycia dokonane przy ich zastosowaniu.

</doc>
<doc id="161173" url="https://pl.wikipedia.org/wiki?curid=161173" title="Frits Zernike">
Frits Zernike

Frits Zernike (ur. 16 lipca 1888 w Amsterdamie, zm. 10 marca 1966 w Amersfoort) – holenderski fizyk, laureat Nagrody Nobla w dziedzinie fizyki w roku 1953 za przedstawienie metody kontrastu fazowego, szczególnie za wynalezienie mikroskopu kontrastowo-fazowego, który pozwala na oglądanie wnętrza żywej komórki.

</doc>
<doc id="161174" url="https://pl.wikipedia.org/wiki?curid=161174" title="Frederik Zernike">
Frederik Zernike



</doc>
<doc id="161176" url="https://pl.wikipedia.org/wiki?curid=161176" title="Polykarp Kusch">
Polykarp Kusch

Polykarp Kusch (ur. 26 stycznia 1911 w Blankenburgu, zm. 20 marca 1993 w Dallas) – amerykański fizyk niemieckiego pochodzenia, w roku 1955 wspólnie z Willisem Lambem uhonorowany Nagrodą Nobla w dziedzinie fizyki za precyzyjne określenie momentu magnetycznego elektronu, który okazał się większy niż był teoretycznie przewidywany, co doprowadziło do wielu zmian w elektrodynamice kwantowej.

</doc>
<doc id="161181" url="https://pl.wikipedia.org/wiki?curid=161181" title="Diagramy Feynmana">
Diagramy Feynmana



</doc>
<doc id="161184" url="https://pl.wikipedia.org/wiki?curid=161184" title="Nagorno-Karabach">
Nagorno-Karabach



</doc>
<doc id="161185" url="https://pl.wikipedia.org/wiki?curid=161185" title="Bitwa pod Arnhem">
Bitwa pod Arnhem



</doc>
<doc id="161186" url="https://pl.wikipedia.org/wiki?curid=161186" title="Popperyzm">
Popperyzm

Popperyzm – filozofia Karla Poppera, a także stworzony przez niego prąd filozofii nauki rozwijany początkowo w opozycji do pozytywizmu logicznego, a później jako niezależny pogląd na kryteria naukowości wypowiedzi i metodologię nauki. Popperyzm określany jest również jako „krytyczny racjonalizm”, a także – w odniesieniu wyłącznie do filozofii nauki – jako „falsyfikacjonizm”. Tak rozumiany popperyzm występuje w co najmniej trzech znaczeniach:
Popperyzm w filozofii wiedzy.
Poglądy Poppera, kryterium demarkacyjne.
Filozofia Poppera była głosem w dyskusji, jaka rozegrała się w środowiskach naukowych w XX w., a która była związana z burzliwym rozwojem matematyki, logiki i fizyki. Znaczące zmiany, jakie dokonały się w postrzeganiu świata (ogólna teoria względności, mechanika kwantowa itp.) oraz przemiany społeczne spowodowały przewartościowanie wielu sądów na temat natury i pochodzenia wiedzy.
Początkowo Popper ograniczał się do krytyki pozytywistycznego podejścia, które jako kryterium demarkacyjne między wiedzą sensowną a niesensowną proponowało pojęcie weryfikowalności. W myśl poglądów pozytywistycznych wiedza sensowna jest to ta część wypowiedzi ludzkich, która znajduje odzwierciedlenie w rzeczywistości. Punktem wyjścia dla wiedzy jest doświadczenie, gołe fakty, na podstawie których należy zbudować teorię wyjaśniającą ich pochodzenie lub systematyzującą ich kształt, po czym teoria ta podlega weryfikacji doświadczalnej. W myśl poglądów pozytywistów weryfikacja polega na przeprowadzaniu i systematyzacji doświadczeń potwierdzających teorię. Wypowiedź sensowna powinna tym samym znajdować potwierdzenie w faktach, mówić wyłącznie o faktach lub być wydedukowana z faktów za pomocą zasad logicznych i ostatecznie zostać potwierdzona w doświadczeniu, aby móc być uznaną za prawdziwą. Nie powinna natomiast zajmować się abstrakcyjnymi bytami teoretycznymi (porównaj kopenhaska interpretacja mechaniki kwantowej). Pozytywiści argumentowali, że im więcej razy teoria została zweryfikowana, tym bardziej jest ona prawdopodobna. Pogląd ten jednak został zaatakowany przez Poppera.
Krytyka podejścia pozytywistycznego przeprowadzona w pracy "Logika odkrycia naukowego" (1934) wskazywała na braki w koncepcji budowy sensownych wypowiedzi z czystych danych empirycznych, a także w pojęciu weryfikowalności. Filozof akcentował rolę teorii, a zwłaszcza jej abstrakcyjnych elementów w organizacji wiedzy. Nie do przyjęcia, zdaniem Poppera, jest pogląd jakoby istniały „gołe fakty”, lub aby dało się gromadzić wiedzę doświadczalną bez posiadania modelu zjawiska, które się bada. Na fakt ten zwrócił także uwagę Albert Einstein, wyrażając sąd, że bez wiedzy teoretycznej (modelu zjawiska) niemożliwe jest zadecydowanie, jakie dane są istotne dla analizy doświadczenia.
Ostateczny atak Poppera dotyczył podziału na wiedzę sensowną i niesensowną. Pozostając w personalnym sporze z Ludwigiem Wittgensteinem, Popper uważał, że zagadnienia filozofii są rzeczywistymi problemami rozumowymi, a nie jedynie brakiem dyscypliny językowej. W szczególności zanegował Popper pogląd, jakoby wiedza niemająca odniesienia do doświadczenia zawsze była wiedzą nonsensowną czy trywialną. Popper zwrócił uwagę na podstawową trudność pozytywizmu: oto jeśli zastosować zasady pozytywizmu do niego samego, uzyskuje się sprzeczność – koncepcje pozytywistyczne nie mają odniesienia do doświadczenia, czyli do rzeczywistego rozwoju wiedzy. W konsekwencji Popper zanegował wartość poznawczą podziału wiedzy na sensowną i niesensowną, i zaproponował w to miejsce podział na wiedzę naukową i nienaukową, co nazwane zostało później zmianą kryterium demarkacyjnego.
Nowy podział sądów.
Główny ciężar krytyki pozytywizmu przez Poppera szedł jednak w kierunku określonego przez pozytywizm kryterium demarkacyjnego sensowności wypowiedzi, czyli weryfikowalności. Popper zauważył po pierwsze, że mogą istnieć wypowiedzi sensowne, które wcale nie podlegają analizie doświadczalnej. W wielkiej dyskusji prowadzonej przeciwko Wittgensteinowi dowodził, że istnieją prawdziwe problemy filozoficzne, a nie jedynie zagadki językowe, jak sądził ten ostatni filozof. W szczególności Popper wyraził pogląd, że niemożliwe jest metodologicznie jasne oddzielenie wiedzy sensownej od niesensownej. W miejsce kategorycznej klasyfikacji proponowanej przez pozytywistów zaproponował własną, polegającą na innym przeprowadzeniu linii demarkacyjnej i osłabieniu kryteriów podziału. Mianowicie jako podstawowe zaproponował rozróżnienie na linii wypowiedź naukowa – wypowiedź nienaukowa, które odbywa się bez wartościowania na temat sensowności, a tym bardziej prawdziwości wypowiedzi. Ponadto zauważył, że niezależnie od liczby potwierdzających teorie danych doświadczalnych nie jest możliwe określenie „prawdopodobieństwa” prawdziwości teorii, gdyż nie ma możliwości zdefiniowania odpowiedniej przestrzeni probabilistycznej, a zatem koncepcja pozytywistów jest sama w sobie skażona abstrakcjami niemożliwymi do realizacji w sposób ścisły i nie znajdującymi pokrycia w doświadczeniu.
Jako kryterium demarkacyjne w swoim nowym podziale wiedzy Popper zaproponował stosowanie pojęcia falsyfikowalności. Miało ono w zamyśle filozofa odpowiadać obserwacji, że jakkolwiek żadne doświadczenie nie może wykazać prawdziwości teorii, to istnieją doświadczenia, które mogą wykazać jej fałszywość. Według Poppera wiedza naukowa to taka, która dopuszcza (czysto formalnie) falsyfikację, czyli jest niejako ze swojej konstrukcji gotowa do wskazania doświadczenia, które mogłoby teorię obalić. Ważne przy tym, że nie musi być to doświadczenie możliwe do realizacji efektywnie w aktualnej sytuacji technicznej czy organizacyjnej. Zdaniem Poppera dużo bardziej istotna jest sama chęć wskazania takiego zjawiska czy obserwacji. W swojej krytyce takich poglądów jak marksizm, poglądy psychologiczne Freuda czy astrologia, Popper osądza te poglądy jako nienaukowe nie dlatego, że jak zdaniem pozytywistów nie są one zgodne z doświadczeniem, albo używają abstrakcyjnych terminów i błędów logicznych. Popper ocenia je jako nienaukowe, gdyż jego zdaniem są niepodatne na falsyfikację, tzn. nie podają one doświadczeń, które można przeprowadzić, aby je obalić.
Problemy i krytyka popperyzmu.
Ogólnie współczesne spojrzenie na poglądy Poppera wymaga przedstawienia ich w formie dwóch, w zasadzie niezależnych, choć powiązanych logicznie stanowisk:
Poglądy Poppera odegrały niezwykle ważką rolę we współczesnej filozofii nauki. Był to przykład pierwszej w dziejach analizy rozwoju nauki, który został uznany za prawidłowy przez znaczącą większość społeczności naukowej. Można zaryzykować stwierdzenie, że Popper zapoczątkował współczesną teorię metodologii nauki, zaś jego poglądy stały się podstawą paradygmatu jej rozwoju. 
Krytyka poglądów Poppera dotyczyła zwłaszcza drugiego ze stanowisk, które prezentował. 
Thomas Kuhn.
W 1962 roku Thomas Kuhn opublikował książkę pod tytułem "The Structure of Scientific Revolutions". W dziele tym zaproponował własne uwagi na organizację wiedzy naukowej oraz zanegował popperowski pogląd, jakoby rozwój wiedzy miał charakter linearnego przyrostu w procesie asymilacji kolejnych falsyfikowalnych teorii i idei. Pogląd jakoby wiedza naukowa była tworzona dzięki budowaniu śmiałych hipotez, charakterystyczny dla Poppera, został zastąpiony ideą, że wiedza rozwija się w sposób nieciągły, rewolucyjnie. Po okresach względnego braku idei pojawia się ich wielka mnogość i przechyla ona w końcu naukowe spojrzenie z wcześniejszego stanu w nowy. Kuhn wprowadził pojęcie paradygmatu – wiodącego poglądu czy prądu w nauce obejmującego znaczną część danej dziedziny i pełniącego rolę poglądów wiodących, uznanych i rekomendowanych np. do nauczania. Rozwój nauki według Kuhna miał się dokonywać nie linearnie (jak uważali pozytywiści, a także Popper), a więc nie przez proste gromadzenie mnogości nowych teorii i wiedzy, a raczej w procesie rewolucji: powstawania nowych paradygmatów i upadku starych. Jak głosi popularne powiedzenie, nowe teorie uzyskują status wiodących, kiedy umrą zwolennicy starych – jest to bardzo trafne streszczenie poglądów Kuhna na rozwój nauki. Krytyka Kuhna jest nie do końca wyrażona jasnym językiem i jego stanowisko dopuszcza interpretację umiarkowaną i skrajną. Interpretacja skrajna, jakoby upadek paradygmatu zawsze dokonywał się bez jakiegokolwiek odniesienia do doświadczenia, jest w oczywisty sposób błędna. Natomiast interpretacja umiarkowana, w ramach której podkreśla się, że paradygmat może być silniejszy niż doświadczenia go falsyfikujące przynajmniej do momentu aż ktoś przedstawi lepszy paradygmat, jest jak najbardziej zasadna.
Imre Lakatos.
Imre Lakatos – węgierski matematyk – w latach 60. XX wieku zauważył, że w rzeczywistej nauce ścisłej, której przykład stanowiła fizyka, kryterium falsyfikacji bywa czasem stosowane z opóźnieniem. 
Dla przykładu tak było w przypadku badań nad reakcją rozpadu neutronu (rozpad β) – z doświadczeń wynikało, iż łamie ona zasadę zachowania energii. Aby ratować tę zasadę Pauli podał „ad hoc” hipotezę, że brakująca energia jest unoszona przez nową cząstkę, którą nazwał neutrino, a która miałaby bardzo słabo oddziaływać z materią, co uzasadniało niemożność jej dotychczasowej rejestracji. 
Stan przejściowy, w którym nie zarejestrowano neutrina doświadczalnie, a zasada zachowania energii była uważana pomimo to za prawdziwą, trwał około 30 lat. Należy jednak pamiętać, że fizycy postrzegając tę sytuację jako prowizoryczną i otwartą prowadzili badania dwutorowo: teoretycy poszukiwali lepszej teorii rozpadów promieniotwórczych, przy założeniu poprawności zasady zachowania energii (i z czasem powstała teoria oddziaływań słabych), a doświadczalnicy szukali metod wykrycia neutrin (neutrina zostały wykryte w roku 1956 przez Fredericka Reines i Clyde Cowana). Gdyby tak się nie stało, a pojawiłyby się inne doświadczenia, które dałoby się wyjaśnić łamaniem zasady zachowania energii, to zasada ta byłaby obalona. Tak się jednak nie stało. 
Innym przykładem, podanym przez Lakatosa, było odkrycie planety Neptun: odkryto ją zakładając istnienie nieznanej dotąd planety w Układzie Słonecznym, powodującej obserwowane odchylenia od toru Urana, po którym powinien poruszać się wg teorii grawitacji Newtona. Nie opowiadano się zaś za obaleniem samej teorii grawitacji. 
Krytyka Lakatosa dotyczyła więc nie tyle wady pojęcia falsyfikowalności, co stosowania falsyfikowania w historii rozwoju nauki, bowiem np. przyjęcie hipotezy istnienia neutrina nie wykluczało możliwości doświadczalnego sfalsyfikowania zasady zachowania energii, czyli według kryterium Poppera zasada ta była zdaniem naukowym, bo być może nieprawdziwym. Lakatos zauważył jednak, że skoro opisana sytuacja nie obaliła wiary w zasadę zachowania energii, to praktyką jest, iż jawne sfalsyfikowanie teorii poprzez doświadczenie nie obala jej automatycznie: tak dzieje się co najmniej wtedy, gdy teoria wyjaśnia wiele faktów. 
Lakatos poszukując uzgodnienia podejścia Poppera i Kuhna zaproponował wprowadzenie dodatkowych pojęć, w szczególności pojęcia programu badawczego. W myśl tej koncepcji wiedza rozwijana jest w ramach nie pojedynczych teorii, a raczej ich prądów, większych zbiorów osądów, które miałyby być uzgadniane, aby osiągnąć spójność pomiędzy sobą. Falsyfikacja danej teorii nie obala jej, dopóki teoria ta odgrywa istotną rolę w ramach programu badawczego, do którego należy. Uczeni poszukują wówczas alternatywnego wyjaśnienia wyników eksperymentu i dopiero wobec niepowodzenia tych działań może nastąpić obalenie teorii, które czasem doprowadza do upadku całego programu badawczego. Lakatos zaproponował zatem poszerzenie kryteriów demarkacyjnych zaproponowanych przez Poppera o dodatkowe: spójność poglądów głoszonych w ramach teorii z poglądami programu badawczego, oraz uzgodnił kuhnowską koncepcję nieciągłości w rozwoju wiedzy.
Popperyzm jako stanowisko socjologiczne.
Popper opublikował także poczytne dzieło pod tytułem "Społeczeństwo otwarte i jego wrogowie". Wyraził w nim pogląd, że jedynie społeczeństwa, w których jednostka uzyskuje wolność osobistą, mogą dać ludziom możliwość osiągnięcia realizacji oraz szczęścia. Urzeczywistnienie otwartości społeczeństwa ma według Poppera prowadzić do skutecznej metody obrony przed totalitaryzmem. Poglądy takie prezentował Popper pod wpływem własnych przeżyć wojennych (był austriackim Żydem), a także jako sprzeciw wobec stanowiska filozoficznego Ludwiga Wittgensteina. Publikacja, o której mowa, zapoczątkowała rozwój wielokulturowych społeczeństw zachodnich i stała się bezpośrednią inspiracją dla polityków decydujących o nowym ładzie świata po II wojnie światowej, w tym konstrukcji ustroju powojennych Niemiec. Do uczniów Poppera należy George Soros, który zajął się praktyczną realizacją idei swojego mistrza. Współcześnie wobec wyzwań nowoczesności idee społeczne Poppera podlegają znaczącej krytyce. Zwraca się uwagę na konflikty cywilizacyjne (zderzenie cywilizacji chrześcijańskiej z islamską, które miałoby być zdaniem krytyków Poppera nieuchronną konsekwencją dziejową) oraz na ważną rolę konstruktywnego ograniczenia wolności osobistej jednostek wobec zagrożenia terroryzmem (analogicznie do wcześniejszych krytyk, gdzie podobną rolę odgrywał komunizm). Tym niemniej dzieło Poppera przeżyło swój wielki rozkwit, stając się nową podwaliną paradygmatu liberalnego w polityce i socjologii.

</doc>
<doc id="161190" url="https://pl.wikipedia.org/wiki?curid=161190" title="XBRL">
XBRL

XBRL () – rozszerzalny język sprawozdawczości finansowej. Jest otwartym standardem, zaprojektowanym do wymiany informacji biznesowych. Jego podstawową cechą jest jednoznaczna identyfikacja semantyki elementów sprawozdania, poprzez odniesienie każdego z nich do pewnego słownika, zwanego taksonomią XBRL (). Dokument zawierający informacje finansowe nosi nazwę instancji XBRL ().
Język jest oparty na XML oraz technologie pokrewne, np. XLink, dzięki czemu nie jest związany z żadną platformą sprzętową czy programową.
Standard XBRL rozwijany jest przez międzynarodową organizację non-profit, w skład której wchodzi ok. 250 firm, organizacji i agencji rządowych. Jest to standard otwarty, a więc wolny od opłat licencyjnych.
W wielu krajach, również w Polsce, XBRL został wybrany jako format obowiązkowej sprawozdawczości finansowej na rzecz instytucji nadzorczych.
Specyfikacja.
Obecnie obowiązuje specyfikacja Extensible Business Reporting Language (XBRL) 2.1 z dnia 2003-12-31, uwzględniająca poprawki z dnia 2008-07-02. Poprawność tworzonych taksonomii względem obowiązującej specyfikacji można sprawdzić poprzez wykonanie jej walidacji przez walidator XBRL posiadający udokumentowane spełnienie testów zgodności ze specyfikacjami (XBRL 2.1 Conformance Suite z dnia 2 czerwca 2008), zakończone osiągnięciem pozytywnego raportu.
Inline XBRL.
Inline XBRL (iXBRL) to specjalna wersja standardu XBRL łącząca zalety HTML i XBRL. Dzięki takiemu połączeniu możliwe jest odczytywanie sporządzonych sprawozdań finansowych za pomocą przeglądarek internetowych. Inline XBRL wykorzystywany jest np. w Wielkiej Brytanii w projekcie HM Revenue &amp; Customs (HMRC). Posłuży on do przesyłania deklaracji podatkowych przez przedsiębiorstwa od 31 marca 2011 roku. Więcej informacji o projekcie i Inline XBRL można uzyskać w publikacji HMRC.

</doc>
<doc id="161194" url="https://pl.wikipedia.org/wiki?curid=161194" title="Traktat z Verdun">
Traktat z Verdun



</doc>
<doc id="161197" url="https://pl.wikipedia.org/wiki?curid=161197" title="Falsyfikacjonizm">
Falsyfikacjonizm



</doc>
<doc id="161199" url="https://pl.wikipedia.org/wiki?curid=161199" title="Czesław Sokołowski">
Czesław Sokołowski

Czesław Sokołowski (ur. 9 lipca 1877 w Warszawie, zm. 11 listopada 1951 w Michalinie) – polski duchowny rzymskokatolicki, teolog, rektor Katolickiego Uniwersytetu Lubelskiego w latach 1924–1925, biskup pomocniczy siedlecki w latach 1919–1940, administrator apostolski diecezji siedleckiej w latach 1940–1946.
Życiorys.
W Warszawie ukończył szkołę średnią i wstąpił w 1895 do Archidiecezjalnego Seminarium Duchownego, gdzie studiował do 1899. Następnie studiował w Akademii Duchownej w Petersburgu.
W 1915 za dorobek naukowy uzyskał doktorat od Kongregacji Spraw Szkolnych w Rzymie. Pracował w Warszawie jako wykładowca w Archidiecezjalnym Seminarium Duchownym oraz na Wydziale Teologii Katolickiej Uniwersytetu Warszawskiego.
W 1919 otrzymał sakrę biskupią i rozpoczął pracę w diecezji siedleckiej jako biskup pomocniczy ze stolicą biskupią Pentacomia. Po rezygnacji o. Jacka Woronieckiego z funkcji rektora KUL-u objął to stanowisko na pół roku (od 19 października 1924 do 17 kwietnia 1925). W latach 1940–1946 kierował diecezją siedlecką jako administrator apostolski.
W 1944 został skazany na karę śmierci przez Wojskowy Sąd Specjalny Obszaru Warszawskiego AK. Wyrok nie został zatwierdzony przez komendanta Obszaru, a sprawa została przekazana do Komisji Sądzącej Walki Podziemnej, która skazała biskupa na karę infamii.
W 1946 zakończył pracę w diecezji siedleckiej i zamieszkał w Michalinie. Pochowany został na cmentarzu Bródnowskim w Warszawie (kwatera 7C-4-4).

</doc>
<doc id="161201" url="https://pl.wikipedia.org/wiki?curid=161201" title="Niewolnik">
Niewolnik



</doc>
<doc id="161202" url="https://pl.wikipedia.org/wiki?curid=161202" title="Ronald H. W. Reagan">
Ronald H. W. Reagan



</doc>
<doc id="161203" url="https://pl.wikipedia.org/wiki?curid=161203" title="Javier Peréz de Cuéllar">
Javier Peréz de Cuéllar



</doc>
<doc id="161204" url="https://pl.wikipedia.org/wiki?curid=161204" title="Odciski palców">
Odciski palców



</doc>
<doc id="161205" url="https://pl.wikipedia.org/wiki?curid=161205" title="Strzelba Neostead">
Strzelba Neostead

Neostead – skonstruowana przez Tony'ego Neophytou strzelba bojowa pump-action, czyli przeładowywana ruchami łoża. Nazwa pochodzi od nazwisk konstruktora i Heynsa Steada (finansował prace nad bronią). Autorem zewnętrznego wyglądu broni jest Wille Pesler.
Historia konstrukcji.
Strzelba Neostead została zaprojektowana w drugiej połowie lat 90. XX wieku. Celem konstruktora było zbudowanie broni, która zachowując zalety klasycznych strzelb pump-action będzie pozbawiona ich wad: dużej długości, małej pojemności rurowego magazynka i groźby mimowolnego otwarcia zamka poprzez nieświadome cofnięcie łoża-rękojeści przeładowania.
Długość zredukowano budując strzelbę w układzie bullpup. Dodatkową redukcję długości przyniosło zbudowanie broni w tzw. odwróconym układzie pump-action. W klasycznych strzelbach pump-action przesunięcie łoża do tyłu powoduje odryglowanie połączonego z nim zamka i usunięcie łuski z komory nabojowej, ruch do przodu łoża powoduje wprowadzenie kolejnego naboju do lufy. Taka budowa broni powoduje że konieczne jest umieszczenie za lufą komory zamkowej o długości kilkunastu centymetrów. W Neostadzie łoże jest połączone z lufą, a zamek jest nieruchomy. Przesunięcie łoża do przodu powoduje odryglowanie zamka, zsunięcie lufy z łuski, a następnie usunięcie łuski i ustawienie następnego naboju za lufą. Cofnięcie łoża nasuwa lufę na nabój i ponownie rygluje zamek. Taka budowa będąca odwróceniem klasycznej ma dwie zalety. Pierwszą jest skrócenie komory zamkowej. Drugą uniknięcie ryzyka przypadkowego otwarcia zamka. W klasycznej strzelbie pump-action strzelec w stresie przyciskając broń do ramienia może mimowolnie przesunąć łoże do tyłu i odryglować zamek. W Neosteadzie takie ryzyko nie istnieje, ponieważ przy zaryglowanym zamku łoże znajduje się w tylnej pozycji.
Pojemność magazynka początkowo planowano zwiększyć przez wprowadzenie magazynka pudełkowego dołączanego do broni od góry, ale ostatecznie zdecydowano się na bardziej niekonwencjonalne rozwiązanie. Nad lufą umieszczono dwa magazynki rurowe. Naboje mogą być podawane przemiennie z obu magazynków lub tylko z jednego z nich.
Produkcję seryjną strzelby Neostead rozpoczęto w 2001 roku.
Opis konstrukcji.
Strzelba Neostead jest bronią powtarzalną przeładowywaną ruchami łoża (pump-action). Ryglowanie dźwignią łączącą zamek z lufą. Mechanizm spustowy kurkowy. Broń zasilana z dwóch stałych magazynków rurowych umieszczonych nad lufą (oba magazynki są sześcionabojowe). Za magazynkami znajduje się dźwignia rozdzielacza. Zależnie od jej położenia broń zasilana jest przemiennie nabojami z obu magazynków lub tylko z jednego magazynka. Dźwignia bezpiecznika umieszczona przed spustem. Mechaniczne przyrządy celownicze składają się z muszki i szczerbinki osadzonych na chwycie transportowym.

</doc>
<doc id="161206" url="https://pl.wikipedia.org/wiki?curid=161206" title="Carlos Tévez">
Carlos Tévez

Carlos Alberto Tévez; właśc. Carlos Alberto Martínez (ur. 5 lutego 1984 w Ciudadeli) – były argentyński piłkarz, grający na pozycji napastnika, reprezentant kraju.
Kariera klubowa.
Początki.
Tévez dorastał w opanowanej przez gangi ubogiej dzielnicy "Fuerte Apache" (pol. „Silny Apacz”) należącej do miasta Ciudadela na przedmieściach Buenos Aires. Jego matka była uzależniona od kokainy. Jako dziecko został przypadkowo poparzony wrzącą wodą, w wyniku tego zdarzenia do dziś ma blizny na twarzy. Swoją przygodę z piłką nożną rozpoczynał jak większość południowoamerykańskich dzieci, grając na ulicy. Pierwsze kluby do których należał to Estrellas del Uno, Santa Clara, Villa Real i All Boys. W wieku 13 lat dołączył do Boca Juniors. W Boca Juniors zdobył mistrzostwo Argentyny (2003), Copa Libertadores (2003), Puchar Interkontynentalny (2003) i Copa Sudamericana (2004). Grał w tym klubie do końca 2004 roku.
Tévez w Brazylii.
Sezon 2005.
W styczniu 2005 Boca Juniors odsprzedała Téveza do Corinthians Paulista, gdzie miał odegrać główną rolę w tworzonym przez klub z São Paulo "dream teamie". Główny inwestor – grupa MSI (Media Sports Investment) – zapłacił łącznie 22,6 miliona dolarów za 20-letniego napastnika, co uczyniło go najdroższym piłkarzem w historii zakupionym przez jakikolwiek południowoamerykański klub. Obok Argentyńczyka zakontraktowani także zostali m.in. Javier Mascherano, Nilmar, Carlos Alberto oraz Daniel Passarella, który objął stanowisko trenera zespołu.
"Carlitos" zadebiutował w nowym zespole 29 stycznia w meczu przeciwko Americe (wygranym 1-0) w ramach mistrzostw stanu São Paulo, a jego premierowy występ oglądało 48 tys. widzów. Tydzień później strzelił swojego pierwszego gola i Corinthians pokonało Internacional z Limeiry 2-0. Mimo niezłej gry Téveza (w 13 meczach turnieju zdobył 7 bramek), jego drużyna zajęła w rozgrywkach „tylko” drugie miejsce zdecydowanie ulegając São Paulo FC.
Rozczarowanie przyszło także w Pucharze Brazylii, gdzie Argentyńczyk strzelił 4 bramki w 6 meczach, ale Corinthians dotarło jedynie do 1/8 finału. Dopiero turniej o mistrzostwo Brazylii zakończył się pełnym sukcesem Téveza i klubu. Corinthians zdobyło tytuł mistrza kraju, a Carlos, który był kapitanem drużyny, został uznany najlepszym piłkarzem rozgrywek (jako pierwszy od 1976 roku obcokrajowiec, kiedy nagrodę zdobył Chilijczyk Elías Figueroa). Zdobywając 20 goli zajął 3. miejsce w klasyfikacji ligowych strzelców.
W tamtym sezonie wziął też udział w Copa Sudamericana, ale Corinthians zostało wyeliminowane w ćwierćfinale przez meksykański UNAM.
Ogółem wystąpił w 54 meczach, w których zanotował 31 goli.
Rok 2005 nie obył się też bez incydentów z udziałem młodego napastnika. W marcu, podczas treningu starł się z Carlosem Alberto, który zaprotestował przeciwko ostremu zagraniu ze strony Téveza. "Carlitos" opluł kolegę, za co w rewanżu został przez niego uderzony. Niespełna dwa miesiące później pobił się na treningu z obrońcą Marquinhosem, któremu także nie podobał się zbyt agresywny sposób gry Argentyńczyka. Obaj zostali przez klub ukarani finansowo.
Sezon 2006.
Kolejny sezon w Brazylii nie był już dla Téveza, a przede wszystkim dla klubu, tak udany. W Campeonato Paulista ("Timão" zajęło dopiero 6. miejsce) z powodu kontuzji, powołań do kadry narodowej lub oszczędzaniu podstawowych zawodników przez trenera zagrał tylko 7 z 19 meczów (strzelił 6 goli, w tym "hat-trick" 1 lutego przeciwko São Bento).
W Copa Libertadores 2006 "Carlitos" rozegrał wszystkie mecze zdobywając w nich 4 gole, ale w 1/8 finału Corinthians przegrało oba spotkania z River Plate (prowadzonym przez Daniela Passarellę, trenera Corinthians w poprzednim roku) i odpadło z turnieju.
Powołany do reprezentacji Argentyny na Mistrzostwa Świata 2006, Tévez opuścił 8 meczów w Campeonato Brasileiro, z których Corinthians przegrało siedem nie strzelając w nich nawet gola i lądując w strefie spadkowej. Już w pierwszym spotkaniu po powrocie z mundialu, 22 lipca przeciwko Fortalezie (2-2), zdobył wyrównującą bramkę. Świętując ją wykonał w stronę własnych kibiców gest nakazujący im uciszenie się, co miało być odpowiedzią na krytykę zespołu. Po meczu, sprowokowani i niezadowoleni z wyniku fani, poturbowali wyjeżdżający ze stadionowego parkingu samochód zawodnika.
Coraz częściej też dochodziło do spięć pomiędzy piłkarzem a nowym trenerem Émersonem Leão, który pozbawił Argentyńczyka opaski kapitana, tłumacząc to m.in. jego niewystarczającą do komunikowania się na boisku znajomością języka portugalskiego. Z kolei sprawujące faktyczną władze w klubie i posiadające prawa do piłkarza MSI przejawiało coraz większą chęć sprzedania trzykrotnego najlepszego piłkarza kontynentu (lata 2003-2005) do Europy, co powodowało konflikty z dyrekcją Corinthians.
Wszystkie te czynniki zdecydowały, że 20 sierpnia 2006 przeciwko Botafogo (1-0) "Carlitos" rozegrał swój pożegnalny mecz w Brazylii, po czym w ostatnim dniu letniego okna transferowego (31 sierpnia) przeszedł razem z Javierem Mascherano do West Ham United.
W ciągu 19 miesięcy spędzonych w Corinthians rozegrał dla klubu 78 meczów i zdobył 46 bramek.
Przeprowadzka do Europy.
West Ham United (sezon 2006/07).
Pobyt w West Ham United, gdzie spędził jeden sezon (kontrakt miał obowiązywać do czerwca 2010), nie był wielkim sukcesem zawodnika. W lidze „Młoty” do ostatniej chwili walczyły o utrzymanie, a w pozostałych trzech turniejach, w jakich brali udział, odpadali już w początkowych rundach.
Tévez zadebiutował 10 września meczem przeciwko Aston Villa (1-1) zastępując w 61. minucie Marlona Harewooda. Początkowo nie potrafił odnaleźć się w nowym zespole. Często zaczynał spotkania na ławce rezerwowych, do tego dochodziły także drobne kontuzje. Na domiar złego drużyna tuż po jego przyjściu przegrała 8 meczów z rzędu strzelając w nich ledwie jednego gola. W tym samym czasie WHU z piłkarzem w składzie próbowało swoich sił w Pucharze UEFA, ale włoskie US Palermo okazało się dla Anglików za silne (porażki 0-1 i 0-3). Pierwsze wygrane spotkanie, w którym wystąpił Argentyńczyk, zdarzyło się dopiero trzy miesiące po jego dołączeniu do zespołu – 25 listopada West Ham pokonali u siebie Sheffield United 1-0. Potem jednak znów przyszła seria pięciu porażek Téveza.
Przełom nastąpił pod koniec sezonu. Najpierw w meczu z Tottenhamem (4 marca) "Carlitos" strzelił swego pierwszego gola na Wyspach – w 41. minucie trafił z rzutu wolnego na 2-0, ale mimo prowadzenia, „Hammers” ulegli londyńskim sąsiadom 3-4. Dwa tygodnie później drużyna rozpoczęła trwającą dwa miesiące walkę o uniknięcie degradacji do drugiej ligi. Z ostatnich 9 meczów, w których Tevez zanotował 6 trafień, wygrali 7. W finałowej potyczce sezonu przeciwko Manchesterowi United na wypełnionym po brzegi Old Trafford Argentyńczyk zdobył w 45. minucie bramkę, która dała West Ham niespodziewane zwycięstwo oraz pozostanie w najwyższej klasie rozgrywkowej.
"Carlitos" wystąpił w barwach West Ham United ogółem w 26 meczach ligowych i 3 pucharowych. Strzelił 7 bramek (w tym dwie 5 maja z Boltonem) i zaliczył 3 asysty. Został także wyróżniony doroczną nagrodą „Hammer of the Year” dla najlepszego zawodnika klubu wyprzedzając w głosowaniu fanów Bobby’ego Zamorę.
Wcześniej jednak miało miejsce wydarzenie, które mogło negatywnie zaważyć na losach zawodnika i którego skutki wywierały wpływ na ligowy futbol jeszcze przez blisko dwa lata. Na początku marca władze Premier League odkryły nieprawidłowości w kontraktach zawartym pomiędzy West Ham United a Tevezem oraz Mascherano i oskarżyły klub o złamanie jednego z punktów regulaminu, który zabrania udziału osób lub firm trzecich w podpisywaniu tego typu umów. Okazało się bowiem, że częściowym właścicielem zawodników jest w dalszym ciągu MSI. Dodatkowo zarzucono kierownictwu „Młotów” celowe ukrywanie tego faktu. W końcu kwietnia zapadł wyrok sądu, który nakazał WHU zapłacenie 5,5 miliona funtów kary. Dzięki wprowadzeniu do kontraktu poprawek satysfakcjonujących Ligę Tevez, któremu groziło zawieszenie na trzy ostatnie mecze w przypadku niespełnienia warunków, nie poniósł żadnych konsekwencji i mógł pomóc drużynie w trudnym momencie.
Sheffield United, które spodziewało się powszechnego w podobnych przypadkach odjęcia West Hamowi punktów i pozostania w elicie na rzecz rywala, w wyniku jedynie grzywny zdegradowane zostało do drugiej ligi. Wobec strat finansowych, jakie pociągnął za sobą spadek o klasę niżej, zażądało od futbolowych władz oraz West Ham United wysokiego odszkodowania. Po wielu miesiącach sporów i procesów sądowych, oba kluby uzgodniły w marcu 2009 szczegóły porozumienia, na mocy którego londyński klub wypłaci drugoligowcowi 15 milionów funtów w ciągu 5 lat oraz dodatkowe 5 milionów w przypadku, gdy WHU zostanie sprzedany.
Manchester United (sezon 2007/08).
W lipcu 2007 Tévez wyraził chęć gry w Manchesterze United. Jeszcze tego samego miesiąca uzgodnił warunki kontraktu z mistrzem Anglii i poprosił dyrekcję WHU o rozwiązanie obowiązującej umowy. Klub, który zgodnie z kwietniową decyzją Ligi jako jedyny miał prawo decydowania o transferze zawodnika (było to podstawowym warunkiem dopuszczenia Téveza do gry w finale sezonu), zażądał rekompensaty za zrzeknięcie się roszczeń do Argentyńczyka. Sprzeciwiła się temu MSI, która twierdziła, że wciąż jest współwłaścicielem piłkarza i to ona ma prawo do otrzymania kwoty odstępnego, którą miałby zapłacić Manchester. Po kilkunastu dniach negocjacji pomiędzy stronami – rozpatrywano nawet zwrócenie się do FIFA o rozstrzygnięcie problemu – osiągnięto kompromis. MSI oraz jej dyrektor Kia Joorabchian zgodzili się zapłacić West Ham United 2 miliony funtów w zamian za rozwiązanie umowy z piłkarzem i wyrejestrowanie go jako zawodnika WHU.
Niedługo po tym (10 sierpnia 2007) Manchester ogłosił zakontraktowanie Téveza. Uzgodniono, że zawodnik zostanie „wypożyczony” na dwa lata, za co MSI otrzyma od United 10 milionów funtów. Sam piłkarz miał zarabiać 4,5 miliona funtów rocznie.
Swój debiut w tej drużynie zaliczył 15 sierpnia, kiedy to zagrał w ligowym spotkaniu z Portsmouth (1:1). Swoją pierwszą bramkę zdobył natomiast 23 września w pojedynku z Chelsea F.C. Swój debiutancki sezon w ekipie "Czerwonych Diabłów" zakończył z 34 ligowymi występami (w których zdobył 14 goli), 2 pucharowymi oraz 12 w pucharach europejskich.
Sezon 2008/09.
3 grudnia 2008 roku w wygranym 5:3 spotkaniu Pucharu Ligi zdobył cztery bramki.
20 czerwca 2009 Manchester United i zawodnik nie doszli do porozumienia w sprawie przedłużenia obowiązującego do końca czerwca kontraktu.
Manchester City.
13 lipca 2009 piłkarz uzgodnił warunki umowy z Manchesterem City. Transakcja została sfinalizowana tego samego dnia. Tevez został ostatecznie wykupiony od MSI i za około 25 milionów funtów stał się na najbliższe 5 lat własnością „The Citizens”. 15 sierpnia zadebiutował w nowym klubie w meczu z Blackburn Rovers.
Tévez był kapitanem zespołu z Etihad Stadium przez pierwsze dwa sezony. W sezonie 2009/2010 klub zajął 5. miejsce, co było powtórzeniem najlepszego wyniku w Premier League w 1992 roku i zakwalifikował się do Ligi Europy. W sezonie 2010/2011 City odpadło z rozgrywek UEFA w 1/8 finału Ligi Europy po dwumeczu z Dynamem Kijów. 14 maja 2011 Manchester City zdobył pierwszy od 1969 Puchar Anglii i dzięki zajęciu 3. miejsca w lidze zakwalifikował się do Ligi Mistrzów, a Tévez został królem strzelców Premier League. Chociaż Argentyńczyk chciał odejść po sezonie z Man City to nie znalazł klubu, który zaproponowałby dość wysoką kwotę transferową. Goryczy w relacji z klubem dodało przyjście innego Argentyńczyka Sergio Agüero, który stał się pierwszym wyborem trenera Roberto Manciniego. Po odmowy wejścia na boisko w meczu z Bayernem Monachium 27 września 2011 trener odsunął go od składu, zapowiadając że więcej dla City nie zagra. Od początku 2011/2012 sezonu Tévez zagrał w zaledwie czterech spotkaniach jako prawy lub cofnięty napastnik, w tym tylko raz zaczynał w składzie wyjściowym. Klub ponownie nie znalazł Tévezowi nowego pracodawcy i przez pół roku wypłacał wielomilionowe wynagrodzenie, chociaż ani razu nie został powołany do kadry meczowej. 31 marca 2012 nastąpił „powrót syna marnotrawnego”, kiedy po raz pierwszy od ukarania go przez sztab Carlos Tévez pojawił się w kadrze na mecz z Chelsea. Następnie w 66. minucie wyszedł na boisko i asystował przy golu dającym zwycięstwo. Od 33. kolejki Carlos wrócił do wyjściowego składu The Citizens i zdobył nawet gola w meczu z West Brom i hat-tricka z Norwich. Rzutem na taśmę Manchester City zdobyło pierwsze od 1968 mistrzostwo Anglii dzięki lepszemu bilansowi bramkowemu nad Manchesterem United. W sezonie 2012/2013 City zdobyło Tarczę Wspólnoty, m.in. dzięki trafieniu Téveza w wygranym 3-2 starciu z Chelsea. Sezon dla całej drużyny był mniej udany, po kompromitacji w Lidze Mistrzów i zdobyciu wicemistrzostwa ze stratą 11 punktów do United, klub nie zdołał „uratować” sezonu, przegrywając w finale Pucharu Anglii 1-0 z Wigan (drużyną która spadła w tym samym sezonie z ligi). Tévez w całym sezonie strzelił 17 bramek i na równi z Agüero było najlepszym strzelcem zespołu. Po 3 latach i 11 miesiącach w Manchesterze City klub sprzedał go za 9 mln euro do mistrza Włoch – Juventusu, kończąc tym samym siedmioletni pobyt na wyspach. W tym czasie Tévez w 202 występach ligowych zdobył 85 bramek i trzy razy świętował mistrzostwo.
Juventus.
27 czerwca podpisał kontrakt z Juventusem Turyn. We włoskim klubie zagra z numerem 10, który poprzednio nosił Alessandro Del Piero. Pierwszego gola w nowej drużynie strzelił w swoim debiucie 18 sierpnia 2013, kiedy to Juventus pokonał S.S. Lazio wynikiem 4:0 w meczu o Supercoppa italiana. Po zakończeniu sezonu 2014/15 przeniósł się do klubu Boca Juniors.
Shanghai Shenhua.
29 grudnia 2016 podpisał kontrakt z Shanghai Greenland. Tym samym stał się najlepiej zarabiającym piłkarzem w historii futbolu.
Po raz trzeci w Boca Juniors.
5 stycznia 2018, Boca Juniors ogłosiło w mediach społecznościowych, że Tevez dołączył do klubu. Po trzyletnim pobycie w klubie odszedł po zakończeniu kontraktu w lipcu 2021 i po rocznym okresie pozostawania bez klubu 4 czerwca 2022 ogłosił zakończenie kariery.
Reprezentacja Argentyny.
Tévez jest powoływany do reprezentacji Argentyny, z którą osiągnął już kilka sukcesów. W Copa America (2004) pomógł drużynie zająć drugie miejsce. Zdobył także na Igrzyskach Olimpijskich w Atenach w 2004 roku złoty medal, będąc jednocześnie najlepszym strzelcem Igrzysk (8 goli w 6 meczach). W 2006 roku został powołany do składu na Mistrzostwa Świata w Niemczech w 2006 roku. Zdobył z Argentyną drugie miejsce w Copa America 2007.
Odbiór społeczny.
Również media i znawcy piłki nożnej doceniają tego zawodnika. The Argentine Football Writers nadali mu tytuł "Footballer of the Year" w 2003 i 2004 oraz "Sportsman of the Year" w 2004. W rankingu International Federation of Football History and Statistics zajął drugie miejsce w klasyfikacji "The World's Top Goal Scorer" w 2004 z 16 bramkami na koncie.
Statystyki.
1

</doc>
<doc id="161208" url="https://pl.wikipedia.org/wiki?curid=161208" title="Superexpress">
Superexpress



</doc>
<doc id="161212" url="https://pl.wikipedia.org/wiki?curid=161212" title="Strzelba">
Strzelba

Strzelba (ang. "shotgun") – rodzaj broni strzeleckiej przystosowanej do wystrzeliwania pocisków w formie: śrutu, loftek lub brenek. Najczęściej jest to broń gładkolufowa zaliczana do broni śrutowej.
Charakterystyka.
Strzelby z reguły są bronią gładkolufową, choć zdarzają się również egzemplarze z lufami gwintowanymi (popularne w USA strzelby strzelające specjalnymi pociskami sabotowymi). Przystosowane są do wystrzeliwania pocisków w formie: śrutu, loftek lub brenek. Ich kaliber określa się poprzez kaliber wagomiarowy definiowany jako liczba kul o średnicy równej średnicy przewodu lufy, które można odlać z jednego funta brytyjskiego ołowiu (najpopularniejszymi kalibrami są: 12, 16 i 20). Popularne strzelby powtarzalne przeładowywane są najczęściej ruchomym czółenkiem (system "pump action"), oraz zasilane z magazynków rurowych.
Strzelby przede wszystkim są popularną bronią myśliwską wykorzystywaną do polowań, lecz znajdują również zastosowanie w charakterze sportowym i bojowym. Jako przykład militarnego wykorzystania tej broni mogą posłużyć wojskowe wersje strzelb Winchester M1897 i M1912 (tzw. "trench gun") popularnie używane przez żołnierzy amerykańskich w trakcie I wojny światowej do walk w okopach. Strzelby są również często wykorzystywane przez policję do niszczenia zamków w drzwiach (w celu szybkiego dostania się do zamkniętych pomieszczeń), oraz do tłumienia zamieszek (w takim wypadku wykorzystując pociski gumowe – redukujące ryzyko poważnych obrażeń i śmierci).
Podział.
Pod względem konstrukcyjnym strzelby można podzielić na:

</doc>
<doc id="161216" url="https://pl.wikipedia.org/wiki?curid=161216" title="Formuła GP2">
Formuła GP2



</doc>
<doc id="161217" url="https://pl.wikipedia.org/wiki?curid=161217" title="Koherencja">
Koherencja



</doc>
<doc id="161232" url="https://pl.wikipedia.org/wiki?curid=161232" title="Kibitnikowate">
Kibitnikowate

Kibitnikowate (Gracillariidae) – rodzina niewielkich motyli nocnych obejmująca około 1000 gatunków zaliczanych do grupy motyli minujących, czyli żerujących we wnętrzu liści. Żerujące gąsienice tworzą na liściach tak zwane miny, najczęściej komorowe. Wygląd min jest ważną cechą pomagającą w identyfikacji gatunku. Rozpiętość skrzydeł kibitnikowatych mieści się w przedziale 6–20 mm.
W Polsce występuje ponad 110 gatunków, w większości monofagów, m.in.:

</doc>
<doc id="161233" url="https://pl.wikipedia.org/wiki?curid=161233" title="Ryta (hinduizm)">
Ryta (hinduizm)

Ryta (dewanagari ऋत, trl. ṛta) – hindusi nazywają tak „naturalny porządek rzeczy”, którego strażnikiem jest bóg Waruna. W Wedach oznacza „wszechprawo naturalne, sprawiedliwość, prawdę”.
Wedyjska "ṛtá" i jej awestański odpowiednik "aṣ̌a" wywodzą się z indoirańskiej *Hr̥tás „prawdy”, praindoeuropejskiego *h2r-tós „właściwie połączone, słuszne, prawdziwe”, z domniemanego korzenia *h2er-. Rzeczownik pochodny ṛta jest rozumiany jako „ustalony porządek, reguła, boskie prawo lub prawda” i jest pokrewny z artyzmem (sztuką) oraz rytuałem.

</doc>
<doc id="161234" url="https://pl.wikipedia.org/wiki?curid=161234" title="Barbarka">
Barbarka

2 miejscowości w Polsce: 

</doc>
<doc id="161235" url="https://pl.wikipedia.org/wiki?curid=161235" title="Krzyż Armii Krajowej">
Krzyż Armii Krajowej

Krzyż Armii Krajowej – odznaczenie honorujące członków Polskiego Państwa Podziemnego z okresu II wojny światowej.
Historia.
Krzyż Armii Krajowej został ustanowiony w 22 rocznicę wybuchu powstania warszawskiego, 1 sierpnia 1966 przez gen. Tadeusza Komorowskiego ps. "Bór", byłego dowódcę AK i ówczesnego przewodniczącego rady naczelnej Koła AK w Londynie. Szczegóły ustanowienia odznaczenia wydrukowano w „Dzienniku Polskim” z 2 września 1966.
Gen. Komorowski tak określił odznaczenie podczas zjazdu AK w 1966: "Krzyż jest symbolem bezgranicznej ofiarności i poświęcenia w walce z okupantem i jednocześnie widomym znakiem rzetelnie spełnionego obowiązku żołnierskiego".
Opracowaniem regulaminu Krzyża Armii Krajowej zajmowała się powołana w tym celu komisja, której przewodniczył gen. Karol Ziemski. Po przeprowadzeniu konkursu został wybrany projekt odznaczenia, którego autorem był artysta rzeźbiarz, inż. Andrzej Krzysztof Bobrowski, b. żołnierz AK ps. „Marek”.
Krzyż Armii Krajowej ustanowiono niezależnie od już istniejącej Odznaki Armii Krajowej, do posiadania której były uprawnione osoby, które służyły w Armii Krajowej przez okres co najmniej trzech miesięcy. W odróżnieniu od tego przyznanie Krzyża Armii Krajowej przewidziano również dla osób należących do AK bez względu na długość służby, jak również dla osób, które mimo że nie należały formalnie do AK, to uczestniczyły w walce z okupantem i oddały zasługi na rzecz tej organizacji. Uhonorowani odznaczeniem mogli być zarówno Polacy, jak też cudzoziemcy. Odznaczenie upamiętnia wysiłki żołnierzy Polski Podziemnej 1939–1945, co oznacza że był nadawany nie tylko żołnierzom AK, lecz także członkom organizacji ją poprzedzających (Służba Zwycięstwu Polski, Związek Walki Zbrojnej).
Krzyż Armii Krajowej nadawano w Londynie. Nie został on przyjęty do systemu odznaczeń PRL (posiadanie legitymacji tego odznaczenia było zabronione przez Mieczysława Moczara, prezesa Zarządu Głównego Związku Bojowników o Wolność i Demokrację). Dopiero od 1992 został on uznany za polskie odznaczenie wojskowe, nadawane przez Prezydenta RP. Jego nadawanie uznano za zakończone z dniem 8 maja 1999.
Krzyż Armii Krajowej noszony jest w kolejności po aktualnych odznaczeniach państwowych.
Współczesną wersję odznaczenia opracował rzeźbiarz i medalier Edward Gorol.
Odznaczeni.
Pierwszy Krzyż Armii Krajowej nadano pośmiertnie gen. Stefanowi Roweckiemu ps. "Grot".

</doc>
<doc id="161237" url="https://pl.wikipedia.org/wiki?curid=161237" title="Kalkin">
Kalkin

Kalkin (dewanagari कल्कि, trl. kalki, "biały koń") – dziesiąte i ostatnie wcielenie Wisznu. Kalkin pojawia się w treści puran: Padmapurana, Wisznupurana, Bhagawatapurana, Agniarpurana a także w upapuranie Kalika.
Etymologia.
Sanskryckie słowo "kalka" oznacza brud lub obrzydliwość, a "kalkin" tego, który je niszczy.
Nowa era.
Kalkin to postać mesjanistyczna, której nadejście będzie zwiastować koniec obecnej kosmicznej ery zła, kalijuga, i rozpoczęcie nowego złotego wieku, czyli satjajugi. Według puran objawi się on jako wojownik na białym koniu z mieczem aby zniszczyć zło oraz oddać ziemię „dwakroć urodzonym" "dwidźa".

</doc>
<doc id="161239" url="https://pl.wikipedia.org/wiki?curid=161239" title="CSS-13">
CSS-13

CSS-13 – polski samolot wielozadaniowy, zaprojektowany i zbudowany w Centralnym Studium Samolotów w Warszawie na podstawie licencji radzieckiego samolotu Po-2.
Historia.
W 1947 lotnictwo ludowego Wojska Polskiego zwróciło się z zamówieniem do polskiego przemysłu lotniczego o podjęcie produkcji seryjnej radzieckiego samolotu szkolno-łącznikowego Po-2. W ZSRR zgodzono się na sprzedaż jego licencji i w Centralnym Studium Samolotów w Warszawie w 1948 pod kierunkiem magistra inżyniera Stanisława Lassoty przygotowano dokumentację licencyjną samolotu. Samolot w wersji licencyjnej różnił się od pierwowzoru Po-2 innym rodzajem lotek, miał trymer na sterze wysokości, inne owiewki amortyzatorów i niektóre przyrządy pokładowe, drobne ulepszenia w konstrukcji płatowca, a także usprawniony rozruch silnika gwiazdowego.
Tak opracowany samolot oznaczono CSS-13 i skierowano do produkcji seryjnej. Prototyp samolotu o znakach SP-AKZ zbudowano w PZL Mielec w 1948. Swój pierwszy lot wykonał on w dniu 18 grudnia 1948 a pilotami byli Ludwik Lech i Kazimierz Tyrlik. W roku następnym przeprowadzono w Instytucie Lotnictwa w Warszawie jego homologację. Podczas prób stwierdzono, że samolot odznacza się dobrymi właściwościami pilotażowymi oraz zachowuje się bezpiecznie przy starcie i lądowaniu. Produkcja seryjna samolotu trwała w PZL Mielec od 1949 do 1950, a następnie w latach 1952–1956 w WSK Okęcie w Warszawie. Łącznie w latach 1949–1956 wyprodukowano 560 samolotów CSS-13, z tego 180 w PZL Mielec i 380 w WSK Okęcie.
W 1953 został jeszcze zbudowany i oblatany na lotnisku Okęcie w Warszawie prototyp wersji sanitarnej samolotu CSS-13, oznaczony jako CSS S-13 zaprojektowany przez magistra inżyniera Tadeusza Sołtyka. Łącznie wyprodukowano 59 samolotów tego typu.
W 1954 w związku z wyjaśnianiem przyczyny katastrofy lotniczej samolotu wojskowego CSS S-13 (wersja sanitarna) do której doszło w dniu 25 maja 1954 kiedy zaraz po starcie z Okęcia samolot z pilotem i nawigatorem na pokładzie rozbił się o ziemię, w Zakładzie Wytrzymałości Instytutu Lotnictwa pod kierunkiem szefa tego Zakładu inżyniera Tadeusza Chylińskiego przeprowadzono statyczną próbę wytrzymałościową komory dwupłata CSS-13. Badania wykazały niewystarczającą wytrzymałość okuć. 
Użycie w lotnictwie polskim.
Pierwsze nowe samoloty skierowano do jednostek lotniczych i szkół wojskowych już w 1949. W pierwszej połowie lat 50. XX wieku samoloty CSS-13 stanowiły podstawowy samolot w eskadrach i kluczach łącznikowych wojsk lotniczych. Stosowano wersje: łącznikową wyposażoną w podwójny układ sterowniczy, bombową z wziernikiem w dolnym prawym skrzydle do namierzania celownikiem oraz z zamkami bombowymi pod płatem i umieszczonym na grzbiecie kadłuba, z tyłu za drugą kabiną na stojaku, ruchomym lotniczym karabinem maszynowym. Oprócz wojsk lotniczych samoloty CSS-13 były używane w jednostkach lotniczych Marynarki Wojennej oraz w Wojskach Ochrony Pogranicza do patrolowania granicy państwa.
W latach 1953–1955 Polskie Linie Lotnicze LOT eksploatowały 20 samolotów CSS-13 przystosowane do celów rolniczych (opylanie upraw i lasów). W aeroklubach samoloty CSS-13 wykorzystywano w latach 60. do szkolenia w pilotażu, do lotów treningowych, holowania szybowców, lotów dyspozycyjnych, wywożenia skoczków spadochronowych.
Samoloty CSS-13 były użytkowane w lotnictwie polskim do 1978.
Egzemplarze muzealne.
Samoloty CSS-13 są eksponowane w następujących muzeach:
Opis konstrukcji.
Samolot CSS-13 był dwumiejscowym samolotem wielozdaniowym, dwupłatem o konstrukcji mieszanej, podwozie klasyczne, dwugoleniowe – stałe, napęd silnik gwiazdowy.

</doc>
<doc id="161240" url="https://pl.wikipedia.org/wiki?curid=161240" title="William Levada">
William Levada

William Joseph Levada (ur. 15 czerwca 1936 w Long Beach, zm. 26 września 2019 w Rzymie) – amerykański duchowny rzymskokatolicki, doktor nauk teologicznych, biskup pomocniczy Los Angeles w latach 1983–1986, arcybiskup metropolita Portlandu (Oregon) w latach 1986–1995, arcybiskup koadiutor San Francisco w 1995, arcybiskup metropolita San Francisco w latach 1995–2005, administrator apostolski diecezji Santa Rosa w latach 1999–2000, przewodniczący Papieskiej Komisji „Ecclesia Dei” w latach 2005–2012, prefekt Kongregacji Nauki Wiary w latach 2005–2012, kardynał od 2006 (najpierw w stopniu diakona, w 2016 promowany do stopnia prezbitera).
Życiorys.
20 grudnia 1961 przyjął święcenia kapłańskie. Inkardynowany do archidiecezji Los Angeles, przez kilka lat pracował duszpastersko na tej terenie, a następnie kierował nowo powstałym wydziałem kurii ds. edukacji uzupełniającej duchowieństwa. W 1976 wezwany do Kurii Rzymskiej, rozpoczął pracę urzędniczą w Kongregacji Nauki Wiary. W 1982 powrócił do USA i został dyrektorem zarządzającym konferencji kalifornijskich biskupów.
W marcu 1983 został mianowany biskupem pomocniczym archidiecezji Los Angeles ze stolicą tytularną Capreae. Sakry biskupiej udzielił mu 12 maja 1983 kardynał Timothy Manning, arcybiskup Los Angeles. W lipcu 1986 został przeniesiony na stolicę arcybiskupią Portland. Od sierpnia 1995 był arcybiskupem koadiutorem archidiecezji San Francisco. Po rezygnacji arcybiskupa Johna Raphaela Quinna w grudniu 1995 został jego następcą. Od lipca 1999 do kwietnia 2000 kierował jednocześnie diecezją Santa Rosa (Kalifornia) jako administrator apostolski. W listopadzie 2003 stanął na czele Komisji Doktryny Konferencji Amerykańskich Biskupów Katolickich. Kierował obchodami jubileuszu 150-lecia archidiecezji San Francisco (2003), brał udział w pracach sesji Światowego Synodu Biskupów w Watykanie, m.in. sesji specjalnej dla Kościoła w Ameryce (1997). 30 stycznia 2003 udzielił sakry pierwszemu biskupowi w USA pochodzenia chińskiego Ignatiusowi Wangowi, który został biskupem pomocniczym San Francisco ze stolicą tytularną Sitipa.
13 maja 2005 został mianowany prefektem Kongregacji Nauki Wiary i jednocześnie przewodniczącym Papieskiej Komisji Biblijnej. Jego poprzednikiem na tym stanowisku był kardynał Joseph Ratzinger, wybrany miesiąc wcześniej na papieża. 24 marca 2006 został mianowany przez papieża Benedykta XVI kardynałem diakonem "Santa Maria in Domnica". 2 lipca 2012 papież Benedykt XVI przyjął rezygnację z zajmowanych przez niego funkcji.
Brał udział w konklawe 2013, które wybrało papieża Franciszka. 15 czerwca 2016, w związku z ukończeniem 80 lat, utracił prawo do udziału w konklawe. 20 czerwca 2016 został promowany na kardynała prezbitera, zachował diakonię Santa Maria in Domnica w charakterze tytułu prezbiterskiego na zasadzie "pro hac vice".
Zmarł w Rzymie 26 września 2019.

</doc>
<doc id="161243" url="https://pl.wikipedia.org/wiki?curid=161243" title="Tygrzyk paskowany">
Tygrzyk paskowany

Tygrzyk paskowany ("Argiope bruennichi") – gatunek pająka sieciowego z rodziny krzyżakowatych. Samice osiągają do 25 mm, samce tylko 7 mm. Pająk ten nazwę swą zawdzięcza ubarwieniu podobnemu do futra tygrysa. Głowotułów ma srebrzysty, odwłok zaś srebrzysty lub złotawy z czarnymi poprzecznymi prążkami.
Ze względu na wyraźne rozprzestrzenienie się tygrzyka w całym kraju w ostatnich 20 latach, jednocześnie braku stwierdzenia dla niego zagrożeń – gatunek został w 2011 r. usunięty z listy gatunków objętych ochroną prawną w Polsce.
Łacińska nazwa rodzajowa pochodzi od imienia nimfy, oznacza „jasnooka”, a łaciński epitet gatunkowy przyjęto na cześć duńskiego zoologa, Mortena Thrane’a Brünnicha.
Zasięg występowania.
Gatunek ten występuje w Europie w strefie umiarkowanej. W Polsce spotykany jest najliczniej na południu, głównie na porośniętych wysoką trawą, zarówno suchych, jak i wilgotnych łąkach, nieużytkach, skrajach młodników nad brzegami zbiorników wodnych, a nawet w ogrodach, bardzo często występuje na krzewach owocowych, takich jak malina. Ostatnio spotykany jest także w zbożu.
Dawniej ten palearktyczny gatunek występował w środkowej Europie na szczególnie ciepłych stanowiskach. Obecnie rozszerza zasięg i wyraźnie zwiększa swoją liczebność. Występuje na terenie całej Polski, w niektórych okolicach bywa bardzo liczny.
Sieć.
Pajęczyna tygrzyka paskowanego jest duża, kolista, gęsto upleciona w płaszczyźnie pionowej, z charakterystycznym zygzakowatym szwem wzmacniającym (stabilimentum).
Pokarm.
Tygrzyki żywią się tym, co złapią w sieć, głównie są to muchy, koniki polne, motyle i inne owady, pająk ten potrafi upolować nawet ważkę oraz osę i pszczołę (lecz gdy zostanie użądlony, ginie na miejscu).
Jeden owad wystarczy tygrzykowi nawet na tydzień; gdy jest głodny, wisi sam na środku sieci i czeka na ofiarę.
Zachowanie.
Okres godowy pająki przechodzą pod koniec lata. Malutkie samce wysyłają sygnały – szarpnięcia nici, ostrożnie zbliżając się do samicy. Ta, jeśli jest gotowa do kopulacji, pozwala mu wślizgnąć się pod odwłok. Na ogół zjada samca po kopulacji, czasami nawet w czasie jej trwania. Fragment nogogłaszczki samca pozostaje w narządzie rozrodczym samicy. Później samica przędzie balonowy kokon, w którym wylęgają się, a następnie zimują młode pająki.

</doc>
<doc id="161245" url="https://pl.wikipedia.org/wiki?curid=161245" title="Strzelba M1014 JSCS">
Strzelba M1014 JSCS

M1014 Joint Service Combat Shotgun – wersja włoskiej strzelby samopowtarzalnej Benelli M4 Super90 produkowana na zamówienie amerykańskich wojsk lądowych i piechoty morskiej.
Historia konstrukcji.
W ramach programu Joint Service Small Arms US Army i US Marine Corps ogłosiły pod koniec lat dziewięćdziesiątych zapotrzebowanie na nową strzelbę bojową. Wytyczne konkursu zostały opracowane przez komisję złożoną z przedstawicieli wszystkich rodzajów sił zbrojnych, a wiodącą rolę w konkursie miał odegrać korpus piechoty morskiej (USMC). W ramach badań konkursowych badano strzelby:
W wyniku badań najpierw odrzucono strzelby powtarzalne. W toku następnych badań uznano strzelby samopowtarzalne z klasycznym magazynkiem rurowym za lepsze od modeli z magazynkami wymiennymi. Ostatecznie do dalszych prób jako XM1014 skierowano strzelbę Benelli M4 Super90. 9 lutego 1999 roku ogłoszono zwycięstwo włoskiej firmy. 8 lutego 2000 roku zakończono ostateczne próby i dwa dni później ogłoszono decyzję o przyjęciu strzelby do uzbrojenia pod oznaczeniem M1014.
We wrześniu 2000 (według niektórych źródeł w kwietniu 2001 roku) piechota morska otrzymała pierwsze 400 strzelb M1014. Łącznie pierwsze zamówienie mówi o dostarczeniu 36 000 egzemplarzy strzelby M1014.
Opis konstrukcji.
Strzelba Benelli M1014 JSCS jest bronią samopowtarzalną. Zasada działania oparta o tzw. zamek Montefeltro. Zamek ryglowany jest z lufą dwoma ryglami. Zamek jest osadzony w suwadle. Po strzale odrzut broni powoduje ruch strzelby do tyłu, natomiast ruch suwadła o dużej bezwładności jest wolniejszy, co powoduje zmniejszenie odstępu pomiędzy suwadłem a lufą i ściśnięcie sprężyny znajdującej się między zamkiem a suwadłem. Rozprężenie tej sprężyny powoduje odrzucenie do tyłu suwadła, odryglowanie zamka i następnie przeładowanie broni. Dodatkowej energii suwadłu dostarczają dwa popychacze napędzane przez gazy prochowe (układ ARGO). Mechanizm spustowy kurkowy umożliwia strzelanie ogniem pojedynczym. Zasilanie ze stałego, rurowego magazynka podlufowego o pojemności 6 nabojów. Broń może strzelać zarówno zwykłymi nabojami o łusce długości 70 mm, jak i nabojami o łusce długości 76mm (Magnum). Bezpiecznik ma postać kołka umieszczonego w tylnej części kabłąka osłony spustu. Mechaniczne przyrządy celownicze typu Ghost Ring. Dodatkowo każdy egzemplarz strzelby posiada podstawę Picatinny Rail umożliwiającą montaż innych celowników (najczęściej kolimatorowych). Kolba z tworzywa sztucznego, wysuwana.

</doc>
<doc id="161247" url="https://pl.wikipedia.org/wiki?curid=161247" title="Filtr SOI">
Filtr SOI



</doc>
<doc id="161248" url="https://pl.wikipedia.org/wiki?curid=161248" title="Klucz (Szczecin)">
Klucz (Szczecin)

Klucz (do 1945 niem. "Klütz") – część miasta Szczecina na osiedlu Żydowce-Klucz, położone nad Regalicą (Odrą Wschodnią) przy węźle autostrady A6 z drogą krajową nr 31 oraz torach linii kolejowej łączącej Szczecin z Gryfinem.
Historia.
Pierwsza wzmianka o wsi Klucz pochodzi z roku 1226. Na początku XIV w. weszła ona w skład dóbr klasztoru cystersów w Kołbaczu. Centrum średniowiecznej wsi znajdowało się wysokim brzegu nadodrzańskiej doliny w okolicy skrzyżowania dzisiejszych ulic: Bielańskiej i Suchej. Tam też znajdował się średniowieczny kościół kamienny, całkowicie zniszczony podczas działań wojennych w 1945 r. Do dnia dzisiejszego zachowały się pozostałości sąsiadującego z kościołem cmentarza w postaci bramy cmentarnej z 1706 r. i kilku nagrobków. W pobliżu znaleźć można również szczątki pomnika poległych w I wojnie światowej mieszkańców wsi.
Tereny znajdujące się bezpośrednio przy Odrze Wschodniej (okolice dzisiejszej ul. Rymarskiej) zostały zabudowane dopiero w XVIII w. po ich osuszeniu i wytyczeniu siatki ulic.
Klucz, podobnie jak większość prawobrzeżnych osiedli, włączony został w 1939 r. w granice tzw. Wielkiego Szczecina.
W marcu 1945 r. toczyły się tu ciężkie walki między jednostkami 1 Frontu Białoruskiego (w tym jednostkami polskimi: 2 Łużycka Dywizja Artylerii, 1 Samodzielna Brygada Moździerzy), a wojskami niemieckimi.
Bezpośrednio po wojnie Klucz wchodził w skład ówczesnego powiatu gryfińskiego, a od 1948 r. jest częścią Szczecina. W Kluczu mieszka obecnie ok. 1500 mieszkańców, należą do niego także mniejsze, prawie niezamieszkane osiedla Kluczewko i Radziszewko. Osiedle ma zabudowę typu willowego.
Południowo-wschodnią część osiedla tworzą lasy Puszczy Bukowej i Szczecińskiego Parku Krajobrazowego. Na Regalicy znajduje się duża wyspa Klucki Ostrów o pow. ok. 50 ha, na której znajduje się użytek ekologiczny z naturalnym zespołem roślinności łęgowej, jest ona oddzielona od osiedla Kanałem Kluckim. Tuż za rzeką, na Międzyodrzu, znajduje się Park Krajobrazowy Dolina Dolnej Odry. Główną ulicą (poza autostradą) jest Rymarska (droga krajowa nr 31). Komunikację z pozostałymi osiedlami zapewnia linia autobusowa 55 i 64 oraz PKS. W dniu 29 sierpnia 2004 r. zlikwidowano zawieszony od 2000 roku przystanek kolejowy Szczecin Klucz.
30 listopada 2005 GDDKiA rozpoczęła wykup ziemi pod budowę nowej drogi ekspresowej S3 oraz nowego węzła "Klucz" łączącego autostradę A6 z budowaną S3. Podpisanie umowy miało miejsce 22 stycznia 2008, a rozpoczęcie robót nastąpiło 18 lutego. Budowę zakończono 17 lutego 2010.

</doc>
<doc id="161250" url="https://pl.wikipedia.org/wiki?curid=161250" title="Llobregat">
Llobregat

Llobregat ([ʎɔβɾə'ɰɑt]) – rzeka w północno-wschodniej Hiszpanii, druga pod względem wielkości (po Segre) rzeka Katalonii. Długość – 170 km. Główne dopływy: Cardener, Anoia. Przepływa przez: Gironellę, Balsareny, Monistrol, Molins de Rei i San Feliu de Llobregat. Źródło w Montmell koło Castellar de n'Hug w powiecie Berguedà w Pirenejach na wysokości 1295 m n.p.m. Uchodzi do Morza Śródziemnego w El Prat de Llobregat na przedmieściach Barcelony. Średni przepływ roczny niedaleko ujścia – 20,77 m³/s.
W delcie rzeki znajduje się gigantyczne przemysłowe przedmieście Barcelony, wraz z międzynarodowym lotniskiem El Prat de Llobregat.
W rejonie ujścia rzeki znalezione zostały ślady osadnictwa datowane na IV tysiąclecie p.n.e.

</doc>
<doc id="161254" url="https://pl.wikipedia.org/wiki?curid=161254" title="Sowiniec (wzgórze)">
Sowiniec (wzgórze)

Sowiniec (358 m n.p.m.) – najwyższe wzgórze Pasma Sowińca w Krakowie. Wraz z położonym na jego szczycie kopcem Piłsudskiego osiąga wysokość 383,6 m n.p.m. Pod względem geograficznym znajduje się w obrębie Pomostu Krakowskiego zaliczanego do makroregionu Bramy Krakowskiej.
W latach 1941–1973 i ponownie od 1998 r. Sowiniec jest najwyższym naturalnym wzniesieniem miasta Krakowa.
Topografia.
Sowiniec znajduje się w północno-zachodniej części masywu, w jego głównym grzbiecie. Od północnego zachodu sąsiaduje z Górą Buźnicką, natomiast od południa ze zwornikowym szczytem Ostrej Góry, od której oddzielony jest szeroką przełęczą Janasówki, zwaną także Janasówki pod Sowińcem.
Na szczycie wzgórza znajduje się rozległa Polana na Sowińcu pełniąca funkcję rekreacyjną. Znajdują się na niej elementy infrastruktury turystycznej: wiaty i ławki, plac zabaw dla dzieci, boisko sportowe oraz tablice informacyjne. W centralnej części polany znajduje się, wzniesiony w latach 1934–1937 Kopiec Niepodległości im. Marszałka Józefa Piłsudskiego.
Sowiniec góruje nad kilkoma dolinkami, mającymi w większości charakter wąwozów. Jego północne i północno-wschodnie stoki opadają do doliny Rudawy, ponadto wcina się w nie jej odgałęzienie – parów Zielony Dół. Stoki południowo-wschodnie opadają do dolinki Wolski Dół, południowo-zachodnie do wąwozu Mokry Dół, a zachodnie do wąwozu Niedziółki. U północno-wschodnich podnóży Sowińca znajduje się Wesoła Polana.
Geologia.
Sowiniec zbudowany jest ze skał wapiennych pochodzących z jury późnej. Na zboczach wzgórza znajdują się liczne wapienne wychodnie. Największe z nich to Panieńskie Skały, Kawalerskie Skały i Wolski Murek. Na tych dwóch ostatnich uprawiana jest wspinaczka skalna, Panieńskie Skały są rezerwatem przyrody. W wapieniach występują zjawiska krasowe i kilka jaskiń, schronisk i szczelin. W skałach parowu Zielony Dół znajdują się Jaskinia w Lesie Wolskim, Jaskinia w Zielonym Dole i Schronisko w Zielonym Dole. W Kawalerskich Skałach znajduje się Szczelina przed Gajówką, a w niewielkich skałach na zachód od Kawalerskich Skał Szczelina pod Gajówką.

</doc>
<doc id="161255" url="https://pl.wikipedia.org/wiki?curid=161255" title="Ubóstwo względne">
Ubóstwo względne

Ubóstwo względne – ma zmienną wartość i odnosi się do przeciętnego poziomu życia w danym kraju, mierzonego na ogół wysokością przeciętnych dochodów (wydatków). W tym pojęciu (relatywnym, względnym), w przeciwieństwie do pojęcia ubóstwa absolutnego (bezwzględnego), kładzie się nacisk nie tyle na bezwzględną wysokość dochodu ale na poziom nierówności, tj. dystans pomiędzy poziomem życia określonych grup ludności, który wynika z wysokości dochodu. Zwolennicy podejścia względnego upatrują przyczyn ubóstwa przede wszystkim w funkcjonowaniu systemu społeczno-ekonomicznego. Na pierwszym miejscu wśród jego przyczyn wymieniają bezrobocie jako zjawisko niezależne od ubogich. Na drugim miejscu są niskie płace występujące w pewnych zawodach, regionach czy w stosunku do niektórych dyskryminowanych grup ludności. Brak odpowiedniego dochodu wynikającego z okoliczności niezależnych od świadomości i woli ubogich jest pierwotną przyczyną ubóstwa.

</doc>
<doc id="161261" url="https://pl.wikipedia.org/wiki?curid=161261" title="Woda pitna">
Woda pitna

Woda pitna – czysta woda, która nadaje się do spożycia (bez zagrożenia dla zdrowia). Powinna ona zawierać odpowiednią ilość soli mineralnych (dlatego woda destylowana, mimo wysokiej czystości, nie nadaje się do celów konsumpcyjnych), a nie zawierać zanieczyszczeń organicznych i nieorganicznych.
W niektórych kontekstach (najczęściej związanych z żeglugą morską) wodę pitną nazywa się wodą słodką (w przeciwstawieniu do słonej wody morskiej).
Spożycie.
Spożycie wody przez dorosłego człowieka nie powinno przekraczać 1–1,5 litra na godzinę, gdyż może to doprowadzić do poważnych zaburzeń w gospodarce elektrolitycznej organizmu.
Wypicie bardzo dużej ilości wody pitnej (powyżej 5 litrów w ciągu kilku godzin) może prowadzić do śmierci wskutek hiponatremii. W tak dużych ilościach bezpieczniej pić płyny izotoniczne.
Źródła wody pitnej.
Wodę pitną można czerpać ze studni lub innych ujęć, a na terenach zurbanizowanych jej podstawowym rodzajem jest woda wodociągowa. W krajach rozwiniętych coraz powszechniej spożywa się wodę mineralną.
Czasami wodę pitną można uzyskać przez przegotowanie wody powierzchniowej, lecz nie daje to gwarancji unieszkodliwienia wszystkich drobnoustrojów. Spożywanie wody skażonej bakteriologicznie może być przyczyną zatrucia, którego najczęstszymi objawami są nudności, wymioty i biegunka. Żołnierze niektórych armii otrzymują substancje odkażające, które w warunkach polowych umożliwiają im w miarę bezpieczne picie dostępnej wody powierzchniowej (nawet z kałuży).

</doc>
<doc id="161262" url="https://pl.wikipedia.org/wiki?curid=161262" title="Ezzon">
Ezzon

Ezzon (ur. ok. 955, zm. 21 maja 1034) – hrabia palatyn Lotaryngii.
Był synem palatyna Lotaryngii Hermanna Pusillusa i jego żony Heylwig. Urodził się ok. 955 r. Po 991 roku, prawdopodobnie około 993 poślubił Matyldę Saksońską, siostrę cesarza Ottona III. Miał z nią co najmniej dziesięcioro dzieci:
Według roczników z Hildesheim został otruty przez swoją konkubinę.

</doc>
<doc id="161263" url="https://pl.wikipedia.org/wiki?curid=161263" title="Esensja">
Esensja

Esensja – e-zin, magazyn kultury popularnej o korzeniach z gatunku fantastyki. Z biegiem czasu profil Esensji rozszerzał się, chociaż nadal szczególny nacisk kładziony jest na fantastykę.
Magazyn zajmuje się głównie literaturą, filmem, komiksem i - od niedawna - muzyką. Powstał w 2000 z połączenia popularnych internetowych czasopism: Framzety i The Valetz Magazine. Oba magazyny zdobyły sobie czytelników także poza siecią: były wielokrotnie opisywane w prasie oraz zamieszczane na płytach CD dołączanych do takich pism, jak "WWW", "Internet", czy "CD-Action". Wśród redaktorów pisma znajdują się m.in. Anna Kańtoch, Michał Radomił Wiśniewski, Marcin Mroziuk i Michał Chaciński. Wśród współpracowników: Darek Arest, Wojciech Orliński i Michał Walkiewicz. W październiku 2008 roku dyskusje Jacka Dukaja, Łukasza Orbitowskiego i Wita Szostaka na temat fantastyki przeniosły się z Onetu do Esensji. Redaktorem naczelnym Esensji jest Konrad Wągrowski.

</doc>
<doc id="161266" url="https://pl.wikipedia.org/wiki?curid=161266" title="Framzeta">
Framzeta

Framzeta – jeden z pierwszych polskich e-zinów krytyczno-literackich o tematyce fantastycznej, tworzony głównie przez członków Stowarzyszenia Fantastyki Framling (część Konfederacji Fantastyki "Rassun").
Magazyn ukazywał się od lutego 1999 do października 2000 (wydano osiem numerów). Redaktorem naczelnym był Konrad R. Wągrowski. We Framzecie oprócz opowiadań amatorów pojawiły się również teksty Anny Brzezińskiej, Antoniny Liedtke, Grzegorza Wiśniewskego.
W 2000 Framzeta połączyła się z The Valetz Magazine i z tej fuzji powstała Esensja. W tym samym roku wydany został jeden papierowy numer Framzety, zawierający wybór tekstów z pierwszych czterech numerów e-zinu.

</doc>
<doc id="161270" url="https://pl.wikipedia.org/wiki?curid=161270" title="Dykasteria Nauki Wiary">
Dykasteria Nauki Wiary

Dykasteria Nauki Wiary (tłumaczona także jako Dykasteria Doktryny Wiary lub Dykasteria ds. Wiary) – jedna z szesnastu dykasterii Kurii Rzymskiej.
Historia.
21 lipca 1542 Papież Paweł III ogłosił konstytucję apostolską "Licet ab initio", reformującą Świętą Inkwizycję. Powoływała ona Kongregację Rzymskiej i Powszechnej Inkwizycji (nazywaną też "Świętą Inkwizycją" lub "Świętym Oficjum") w celu „zachowania i obrony jedności wiary oraz wykrywania i zwalczania błędów oraz fałszywych doktryn”. Początkowo miała charakter tymczasowy, ale w 1564 Pius IV przekształcił ją w stałą kongregację Kurii Rzymskiej, co w 1588 potwierdził Sykstus V, nadając jej zarazem honorowy prymat wśród wszystkich kongregacji. W tej postaci działała ona do 1965, z tym, że w roku 1908 zaniechano używania w nazwie słowa "Inkwizycja".
7 grudnia 1965 decyzją Pawła VI, jej nazwę zmieniono na Świętą Kongregację Nauki Wiary. Przy tej okazji dokonano też kilku zmian o charakterze organizacyjnym (zniesienie urzędu komisarza generalnego, ustanowienie urzędu kardynała prefekta) i kompetencyjnym (zniesienie Indeksu Ksiąg Zakazanych).
W 1983 jej nazwę zmieniono na Kongregacja Nauki Wiary (), usunięto z niej przymiotnik „Święta”, co wiązało się z wprowadzeniem nowego prawa kanonicznego. W 2022 jej nazwę, na podstawie konstytucji apostolskiej „Praedicate evangelium”, zmieniono na Dykasteria Nauki Wiary.
Działalność.
Podstawowym zadaniem Dykasterii jest dbanie o prawowierne głoszenie i obronę wiary katolickiej w całym Kościele. Do jej kompetencji należą wszystkie sprawy, dotyczące doktryny wiary lub moralności. Dykasteria odpowiada za weryfikację pism teologicznych pod kątem zgodności z wiarą katolicką oraz wykładowców teologii, którzy zostali oskarżeni o błędne poglądy, publikuje deklaracje dotyczące konkretnych pytań z zakresu wiary i moralności, śledzi i weryfikuje prywatne objawienia, czuwa również nad pracami Papieskiej Komisji Biblijnej i Międzynarodowej Komisji Teologicznej.
W listopadzie 2014 w ramach Kongregacji ustanowiono Kolegium ds. odwołań w celu rozpatrywania najcięższych przestępstw (delicta graviora) takich jak: naruszenia seksualne wobec nieletnich czy przestępstwa związane z sakramentem pokuty. Kolegium tworzy siedmiu kardynałów lub biskupów wybieranych przez papieża.
Kierownictwo.
Aktualne kierownictwo:

</doc>
<doc id="161271" url="https://pl.wikipedia.org/wiki?curid=161271" title="Złoty Meteor">
Złoty Meteor

Złoty Meteor – antynagroda przyznawana w latach 1985 do 2005 przez Śląski Klub Fantastyki równolegle ze Śląkfą na Seminarium Literackim. Otrzymywała je osoba lub instytucja, której działalność jury uznało za najbardziej szkodliwą dla fantastyki lub fandomu. Złoty Meteor ma postać plastikowej głowy jelenia ze złotym porożem.
Laureaci Złotego Meteora:

</doc>
<doc id="161273" url="https://pl.wikipedia.org/wiki?curid=161273" title="Kongregacja Doktryny Wiary">
Kongregacja Doktryny Wiary



</doc>
<doc id="161281" url="https://pl.wikipedia.org/wiki?curid=161281" title="Karabin maszynowy Negev">
Karabin maszynowy Negev

Negev – produkowany przez izraelski koncern Israel Weapon Industries ręczny karabin maszynowy kalibru 5,56 x 45 mm.
Historia.
Sukces belgijskiego FN Minimi szybko zwrócił uwagę żołnierzy izraelskich. W drugiej połowie lat osiemdziesiątych zakupiono małą liczbę karabinów maszynowych FN Minimi i rozpoczęto próbną eksploatację w jednostkach wojskowych. W tym czasie podstawowym modelem broni zespołowej w armii Izraela był belgijski u.k.m. FN MAG kalibru 7,62 x 51 mm. Była to doskonała konstrukcja, ale sam FN MAG ważył bez amunicji 11 kg. Dlatego FN MAG był uzupełniany przez karabiny maszynowe Galil w wersji ARM (Assault Rifle and Light Machine Gun). Jednak ich szybkostrzelność praktyczna była zbyt niska. Dlatego wydawało się, że wkrótce Cahal zakupi duże partie belgijskiego rkmu. Nie stało się tak z powodu nacisków krajowego producenta broni strzeleckiej – koncernu Israel Military Industries Ltd. (IMI). Jego podstawowy produkt, karabiny Galil, sprzedawał się lepiej poza Izraelem niż we własnym kraju. Przyczyną tego była amerykańska pomoc wojskowa – Izraelczycy otrzymywali karabiny M16 praktycznie za darmo, więc nie kupowali Galili we własnych zakładach. Przyjęcie do uzbrojenia FN Minimi spowodowałoby prawdopodobnie podobny zalew Izraela amerykańskimi karabinami maszynowymi M249SAW (licencyjna wersja FN Minimi).
W tym czasie trwały już rozpoczęte w 1985 roku prace nad ręcznym karabinem maszynowym kalibru 5,56 mm. Prace projektowe, którym przewodniczył Adi Flashkes z IMI, zakończyły się oficjalnie w 1992 roku opatentowaniem karabinu maszynowego w USA. Jednak nadal trwały prace nad udoskonaleniem broni. Ostateczną wersję broni opracowano w 1995 roku. Następny rok trwały próby. W 1997 ręczny karabin maszynowy, który otrzymał nazwę Negev, został wprowadzony do uzbrojenia. Jednocześnie rozpoczęła się produkcja karabinu maszynowego w zakładach IMI. W następnych latach opracowano także skróconą wersję Negev Commando.
Poza izraelskimi siłami zbrojnymi ręczny karabin maszynowy Negev został przyjęty do uzbrojenia w Estonii. Małe partie zostały zakupione przez armię Malezji i kilka innych armii państw Ameryki Południowej i Afryki.
Opis konstrukcji.
Ręczny karabin maszynowy Negev jest zespołową bronią samoczynno-samopowtarzalną. Zasada działania oparta o odprowadzanie gazów prochowych przez boczny otwór w lufie. Ryglowanie przez obrót zamka o czterech ryglach w prawo. Suwadło odryglowuje zamek dopiero po krótkim ruchu jałowym, co ułatwia ekstrakcję i zmniejsza ryzyko pęknięcia łuski. Karabin maszynowy strzela z zamka otwartego ogniem pojedynczym i seriami. Przełącznik rodzaju ognia połączony z bezpiecznikiem ma postać skrzydełka umieszczonego po prawej stronie broni, w zasięgu kciuka dłoni spoczywającej na chwycie pistoletowym.
Negev posiada podwójny mechanizm zasilania. Standardowe jest zasilanie z metalowej taśmy rozsypnej M27. Taśma luźna albo w dołączonym pod komorą zamkową pojemniku z tkaniny (odcinek 100 lub 200 nabojowy). Mechanizm przesuwu taśmy podobny jak w MG42. Awaryjnie (przy braku zataśmowanej amunicji) można używać magazynków karabinów Galil, a przy pomocy specjalnego adaptera, magazynków zgodnych ze STANAG (np. od karabinów M16).
Lufa szybkowymienna posiada ręcznie przestawiany trójpołożeniowy regulator gazowy. Wnętrze lufy chromowane. Lufa zakończona tłumikiem płomieni.
Przyrządy celownicze mechaniczne składają się z muszki i regulowanego celownika przeziernikowego.

</doc>
<doc id="161282" url="https://pl.wikipedia.org/wiki?curid=161282" title="Chotyniec">
Chotyniec

Chotyniec – wieś w Polsce położona w województwie podkarpackim, w powiecie jarosławskim, w gminie Radymno, w południowej części Płaskowyżu Tarnogrodzkiego.
Słynie z cerkwi Narodzenia Przenajświętszej Bogurodzicy, która została wpisana na Listę Światowego Dziedzictwa UNESCO wraz z innymi drewnianymi cerkwiami w Polsce i na Ukrainie w 2013 roku.
W latach 1975–1998 miejscowość położona była w województwie przemyskim.
Historia.
Pierwsza pisemna wzmianka o Chotyńcu pochodzi z XV w., ale jakaś forma osadnictwa istniała tu zapewne wcześniej. Według legendy miało tu być osada o nazwie Choć. Na polach nieopodal wsi znajduje się piaszczysta wyniosłość (208 m n.p.m.) zwana z ruska Horodysko (Grodzisko). Zachowały się tu pozostałości owalnej formy o wymiarach około 750×580 m, bliżej nieznanego pochodzenia. Możliwe, że są to właśnie wały wczesnośredniowiecznego grodziska.
W trakcie badań prowadzonych od 2016 roku odkryto zabytki scytyjskiego kręgu kulturowego, w tym pozostałości grodziska oraz osad je otaczających.
Wieś administracyjnie należała w czasach I Rzeczypospolitej do ziemi przemyskiej województwa ruskiego. Stanowiła wówczas część domeny królewskiej. Stąd nadawana była zasłużonym dla władcy osobom świeckim lub duchownym, a także zastawiana. Pierwszym znanym z imienia posiadaczem Chotyńca (Chothynyecz, Chotynyecz, Chotynicz, Chotinice) oraz pobliskich Hruszowic był Budziwoj Mamajowicz. Na przełomie XVI i XVII wieku w miejscowości miał swoją siedzibę słynny „diabeł łańcucki” Stanisław Stadnicki. Jesienią 1603 roku w Chotyńcu doszło do regularnej bitwy między Stanisławem Stadnickim, a podobnym mu awanturnikiem Janem Herburtem i ich wojskami. Zginęło wtedy 6 osób, a 15 zostało rannych. We wsi istniał, niezachowany do czasów obecnych, dwór. Oto jak dwór ten przedstawiał się w latach 1661–1665. "Dwór w tej wsi parkanem ze trzech stron oparkaniony wrota do niego wjezdne. Izdeb małych 3 z komorami 2. Trzecia bez komory. Dom wielki nowo postawiony z gankiem. W nich izdeb większych 2 z komnatami pobocznych mniejszych2 także z komnatami. Piece wszędy nowe. Komin 1 wywiedziony. Kuchnia w tyle tego budynku niemała. Piwnica murowana pod tym budynkiem. Stajnia wszedłszy z tego budynku po lewej stronie, a za nią folwark z oborą przy gumnie".
W XVII wieku, w następstwie ogólnego osłabienia Rzeczypospolitej, Chotyniec padał wielokrotnie ofiarą grabieży ze strony Tatarów, Kozaków i band niepłatnego wojska. I tak w czerwcu 1624 roku Tatarzy splądrowali wieś niszcząc "10 ¼ łana, 11 gospodarstw zagrodników, dwór, 3 karczmy oraz młyn o 2 kołach". Kolejny najazd tatarski dotknął wieś jesienią 1629 roku. Z kolei jesienią 1648 roku, po wybuchu powstania Chmielnickiego, posuwający się od strony Krakowca i Wielkich Oczu Kozacy, prawdopodobnie pod dowództwem pułkownika Kapustyńskiego, splądrowali Chotyniec. Zaznaczono, że wraz z Kozakami w grabieży wsi wzięli udział żądni "ludzkiego towaru" Tatarzy. We znaki mieszkańcom dał się również najazd wojsk siedmiogrodzkich Jerzego II Rakoczego wspomaganych przez Kozaków w czasie potopu szwedzkiego. Rozmiar zniszczeń uwidacznia lustracja województwa ruskiego z lat 1661–1665 podając, że w Chotyńcu z "15 łanów pozostało zaledwie 2 ¼, a inne pusto leżały, 2 karczmy spustoszały, przed wojną było 50 poddanych teraz 24". Dzieła zniszczenia dopełnił kolejny najazd Tatarów w październiku 1672 roku. Straty oceniona na ¾ zabudowy. Po zniszczeniach Chotyniec zawsze się jednak odbudowywał.
W 1772 roku, w wyniku I rozbioru Polski, wraz z całą Galicją znalazł się w granicach Austrii. Pochodzący z połowy XIX wieku plan katastralny wskazuje na istnienie przysiółków – Chałupki Chotynieckie, Załazie, Dąbrowa, Spokojówka oraz U Szczebla. W tym czasie zabudowa wsi była wyłącznie drewniana i głównie skoncentrowana w centrum wyznaczonym przez cerkiew. W latach 1850–1851 Chotyniec liczył 1174 mieszkańców, w zdecydowanej większości grekokatolików.
W okresie I wojny światowej walki o San spowodowały znaczne straty w zabudowie wsi m.in. zniszczeniu uległa cerkiewna dzwonnica. Pozostałością wspomnianych walk jest także cmentarz wojenny położony w osadzie Łapajówka (dawniej Spokojówka). W okresie II Rzeczypospolitej, do 31 lipca 1934 roku, Chotyniec był samodzielną gminą wiejską. Natomiast, 1 sierpnia 1934 roku, wieś administracyjnie weszła w skład gminy Gnojnice w powiecie jaworowskim województwa lwowskiego. Przed II wojną światową Chotyniec był dużą wsią zamieszkaną głównie przez Ukraińców. Po wojnie obszar ten był polem działania UPA, a większa część ludności Chotyńca pochodzenia ukraińskiego (ok. 740 osób) została wysiedlona w ramach akcji „Wisła”. Po 1956 roku do wsi powróciło kilkanaście ukraińskich rodzin.
Religia.
W Chotyńcu znajdują się dwie parafie pw. Narodzenia Najświętszej Marii Panny: parafia rzymskokatolicka należąca do archidiecezji przemyskiej – dekanat Radymno II oraz parafia greckokatolicka należąca do archieparchii przemysko-warszawskiej – dekanat przemyski wraz z cerkwią drewnianą pw. Narodzenia Przenajświętszej Bogurodzicy wzniesioną w 1613 roku.
Turystyka.
Przez Chotyniec przebiegają następujące szlaki turystyczne:
Transport.
Przez miejscowość przebiega droga powiatowa nr 1822 relacji Łapajówka-Hruszowice-Gaje. Na północ od tej miejscowości łączy się ona z drogą krajowa nr 94. Natomiast na południe od niej biegnie autostrada A4. Przez Chotyniec przebiega regularna linia autobusowa relacji Budzyń-Korczowa-Jarosław.
Oświata.
Miejscowość jest siedzibą Szkoły Podstawowej.
Kultura.
W miejscowości działają Towarzystwo Folklorystyczne „Dibrowa” oraz Stowarzyszenie Kultura Łączy Narody. Funkcjonuje tu również świetlica wiejska.
Sport.
W Chotyńcu działał, założony w 2009 roku, piłkarski klub sportowy LKS Agro Chotyniec, występujący w rozgrywkach klasy B grupy jarosławskiej II, który w 2019 roku w listopadzie został wycofany z rozgrywek z powodu brak kadrowych spowodowanych chorobą "COVID-19".
Ochrona przyrody.
W odległości ok. 2 km na północny zachód od centrum wsi, w rejonie dawnego przysiółka Dąbrowa, znajduje się użytek ekologiczny „Dąbrowa” o powierzchni 0,78 ha, w którym ochronie podlega charakterystyczna dla łęgów i olsów roślinność.

</doc>
<doc id="161286" url="https://pl.wikipedia.org/wiki?curid=161286" title="Koniuchy">
Koniuchy



</doc>
<doc id="161290" url="https://pl.wikipedia.org/wiki?curid=161290" title="Łan chłopski">
Łan chłopski



</doc>
<doc id="161294" url="https://pl.wikipedia.org/wiki?curid=161294" title="Gra w boga">
Gra w boga

Gra w boga (ang. "god game") – podgatunek symulacyjnych gier komputerowych, który pozwala graczowi kontrolować grę na dużą skalę, używając sił nadprzyrodzonych. Za pierwszą grę z tego gatunku uważa się stworzoną przez Petera Molyneux "Populous" wydaną w 1989 roku przez Bullfrog Productions.

</doc>
<doc id="161295" url="https://pl.wikipedia.org/wiki?curid=161295" title="Biały Dunajec (gmina)">
Biały Dunajec (gmina)

Biały Dunajec – gmina wiejska w województwie małopolskim, w powiecie tatrzańskim. W latach 1975–1998 gmina położona była w województwie nowosądeckim.
Siedziba gminy to Biały Dunajec.
Według danych z 30 czerwca 2012 gminę zamieszkiwały 7073 osoby.
Struktura powierzchni.
Według danych z roku 2002 gmina Biały Dunajec ma obszar 35,51 km², w tym:
Gmina stanowi 7,53% powierzchni powiatu.
Gmina Biały Dunajec położona jest w centrum Podhala, 10 km na północ od Zakopanego. Oprócz największej wsi – Biały Dunajec, w skład gminy wchodzą sołectwa: Gliczarów Górny, Gliczarów Dolny, Sierockie i Leszczyny. Gmina Biały Dunajec powstała w 1865 roku na podstawie ustawy Sejmu Krajowego Galicji. Herbem gminy jest biała ryba na błękitnym tle, ułożona poziomo a nad nią trzy złote gwiazdy sześcioramienne ułożone trójkątnie.
Demografia.
Dane z 30 czerwca 2012:
Sąsiednie gminy.
Bukowina Tatrzańska, Czarny Dunajec, Poronin, Szaflary

</doc>
<doc id="161299" url="https://pl.wikipedia.org/wiki?curid=161299" title="Metodologia nauki">
Metodologia nauki



</doc>
<doc id="161303" url="https://pl.wikipedia.org/wiki?curid=161303" title="Jer (ptak)">
Jer (ptak)

Jer, zięba jer ("Fringilla montifringilla") – gatunek małego ptaka wędrownego z rodziny łuszczakowatych (Fringillidae). Zamieszkuje Eurazję, zimą także północną Afrykę. Nie wyróżnia się podgatunków. Nie jest zagrożony.
Występowanie.
Zamieszkuje północną część Wysp Brytyjskich oraz pas od Półwyspu Skandynawskiego i Estonii po Kamczatkę. Zimuje w pasie klimatów umiarkowanych i podzwrotnikowych Europy i Azji oraz w Afryce Północnej. Niewielka liczba osobników ze Skandynawii jest osiadła i nie migruje. W odróżnieniu od powszechnie występującej zięby zwyczajnej, jery w Europie (poza jej północną częścią) pojawiają się tylko poza okresem lęgowym. Jest to bowiem typowy mieszkaniec lasów iglastych i liściastych o charakterze tajgi. Prowadzi tam podobny tryb życia do zięby, która z kolei w tych wyższych szerokościach geograficznych nie gniazduje. W niektórych latach jesienne migracje przybierają rozmiary inwazji, której celem jest Europa Zachodnia i Środkowa. Ma ona miejsce zwłaszcza w czasie obfitego owocowania drzewostanów bukowych. W niektórych regionach to ptak częściowo wędrowny. Masowe pojawy w czasie wędrówek jerów budziły radość u ptaszników, którzy łapali je w celach kulinarnych. Rzadziej niż inne ptaki śpiewające natomiast hodowano jery w klatkach. Wynikało to z tego, że twarde wabienie i śpiew dla człowieka nie brzmią zbyt melodyjnie.
W Polsce licznie i regularnie pojawia się podczas przelotów (od marca do maja i od września do listopada) i nielicznie (choć liczebność co roku może być bardzo zmienna) zimuje w zachodniej i południowej części kraju. Spotykany również w sezonie lęgowym, choć jak dotąd brak dowodów na gniazdowanie.
Charakterystyka.
Cechy gatunku.
Gatunek typowo północnego ptaka o widocznym dymorfizmie płciowym. Samiec w szacie godowej ma całą głowę poza podbródkiem, kark oraz grzbiet czarne o niebieskim połysku. Biały kuper jest charakterystycznym elementem upierzenia wszystkich jerów (niezależnie od szaty), a najlepiej go widać po spłoszeniu ptaków z ziemi. Ogon ciemny, lekko rozwidlony. Skrzydła ciemne z trzema pręgami: dwiema białymi oraz szeroką rdzawą przy barku. Rdzawocynamonowe są również podgardle, szyja i pierś. Spód ciała biały. Głowa i grzbiet są brązowo łuskowane. W okresie spoczynkowym od jesieni do wczesnej wiosny barwy stają się przytłumione i ptak wygląda skromniej, kolor czarny na wierzchu ciała zostaje zastąpiony barwą brązową – barwa głowy, karku i pleców jest zmatowiona brązowymi obrzeżeniami piór. W trakcie zimy te obrzeżenia ścierają się i w okresie godowym samiec lśni już pełną krasą. Samica podobna do samca w szacie spoczynkowej (u niego widać jednak żółty dziób), ale nieco jaśniejsza; z niewyraźną, płową brwią nad okiem, brązową głową i wierzchem ciała oraz jasnocynamonową piersią, przodem szyi i podgardlem. Jej bardziej stonowane upierzenie jest przez cały rok takie samo i nigdy nie występuje u niej smolista czerń.
Jer jest wielkości wróbla lub zięby, choć ma bardziej pstrokate upierzenie. W locie rozpoznawany po białym kuprze i grzbiecie.
Masa ciała.
ok. 22–27 g
Głos.
Gdy jery są zaniepokojone lub w czasie przelotów, bez przerwy wabią się charakterystycznym „jerr kwek”.
Biotop.
Różne typy lasów, otwarte bory iglaste i mieszane, grądy, górskie brzeziny, zadrzewienia, jesienią i zimą żeruje na polach, tworząc stada sięgające kilkudziesięciu osobników (rzadziej kilkaset i więcej). Na przelotach widywany zwłaszcza w lasach bukowych w pobliżu otwartych pól uprawnych.
Okres lęgowy.
Gniazdo.
Na różnych gatunkach drzew iglastych i liściastych, zawsze dobrze zamaskowane. Jest to misternie uwita czarka z porostów, mchów, trawy, korzonków, wrzosów, okruchów kory. Wyścielenie stanowi puch roślinny, pióra, trawa, włosie, a czasem i papier. Umieszczone jest wysoko nad ziemią, w rozwidleniu gałęzi lub przy pniu. W porównaniu z gniazdem zięby konstrukcja jera jest, choć podobna, większa i luźniej zbudowana. 
Jaja.
W ciągu roku wyprowadza jeden lęg, składając w maju–lipcu 3–8 zielonkawych jaj.
Wysiadywanie.
Jaja wysiadywane są przez okres 11–12 dni przez samicę. Potomstwo opuszcza gniazdo po 13–14 dniach. Jery unikają ostrych północnych zim. Gdy tylko młode się usamodzielnią, ptaki opuszczają swe tereny lęgowe i wędrują w obszary, gdzie mogą znaleźć więcej ulubionych nasion.
Pożywienie.
W swej ojczyźnie je owady i inne bezkręgowce (karmi nimi również pisklęta), w okresie jesienno-zimowym również nasiona roślin i jagody, np. ziarna prosa, słonecznika, konopi, rzepaku, rzepiku, jarzębiny i kukurydzy. 
Nie wykazuje specjalnych wymagań pokarmowych. Najchętniej zjada jednak orzeszki bukowe. Na stanowiskach, gdzie one występują, pozostają tak długo, aż się nie skończą. Wygłodniałe małe stado, które na swej drodze napotka buczyny, nie zdradza swojej obecności śpiewem lub zawołaniami. Słychać tylko pękanie łupin orzeszków i ich spadanie na ziemię. W okresie lęgowym żeruje w lesie, poza nim na terenach rolniczych. Zimą rzadko odwiedza karmniki. Wynika to też z wyjątkowej ostrożności, jaką zachowuje ten ptak. Gdy wróble, mazurki czy dzwońce pożywiają się, mogą przepłaszać jery.
Status i ochrona.
IUCN uznaje jera za gatunek najmniejszej troski (LC, "Least Concern") nieprzerwanie od 1988 (stan w 2020). Liczebność światowej populacji szacuje się na 120–200 milionów dorosłych osobników. Trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową.

</doc>
<doc id="161306" url="https://pl.wikipedia.org/wiki?curid=161306" title="BusyBox">
BusyBox

BusyBox to program komputerowy łączący funkcje podstawowych narzędzi Uniksa w jednym pliku wykonywalnym. BusyBox używany jest w zastępstwie pakietu GNU Coreutils w małych, jednodyskietkowych lub wbudowanych systemach zgodnych z POSIX. BusyBox jest wolnym oprogramowaniem, rozprowadzanym na licencji GNU GPL w wersji 2.
Działanie programu jest zależne od tego, pod jaką nazwą zostanie wywołany. BusyBox uruchomiony np. poprzez dowiązanie symboliczne o nazwie sh będzie działał w sposób analogiczny do programu o tej samej nazwie w typowym środowisku uniksowym, czyli w tym wypadku – do powłoki systemowej sh.
Autorzy programu BusyBox nazywają go „uniwersalnym scyzorykiem dla wbudowanego Linuksa”.

</doc>
<doc id="161309" url="https://pl.wikipedia.org/wiki?curid=161309" title="Firebirds">
Firebirds

Firebirds – polski rockowy zespół muzyczny powstały w 1989 roku w Szczecinie.
Zespół powstał w 1989 roku w Szczecinie, tworzyli go: Joanna Prykowska (śpiew), Konrad Cwajda (gitara), Mariusz Orzechowski (gitara basowa), Zbigniew Szmatłoch (gitara) i Robert Chołody (perkusja). W 1990 roku zespół wystąpił na festiwalu w Jarocinie. W 1992 roku grupa wzięła udział w przeglądzie muzyki rockowej Rock na żywo w warszawskim klubie Stodoła. Grupa uzyskała laur i możliwość realizacji nagrań w studiu.
W pierwszym składzie Firebirds nagrał debiutancką płytę "Desire", utrzymaną w stylistyce spokojnego rocka. Kolejny album "Kolory" powstał już z nowymi muzykami: Kamilem Maderą – basistą znanym z Kolaborantów, Maciejem Kaźmierskim – perkusistą, Tomaszem Siembidą – klawiszowcem i akordeonistą oraz drugim gitarzystą Zbigniewem Szmatłochem (obecnie producentem muzycznym i współzałożycielem Joanna &amp; The Forests). Zespół wziął udział w kilku prestiżowych imprezach rockowych, między innymi w sopockim Atlasie Polskiego Rocka. W 1998 roku ukazał się trzeci album grupy pt. "Trans". Krótko potem zespół zawiesił swoją działalność.

</doc>
<doc id="161310" url="https://pl.wikipedia.org/wiki?curid=161310" title="Posłanka">
Posłanka



</doc>
<doc id="161311" url="https://pl.wikipedia.org/wiki?curid=161311" title="Prutenistyka">
Prutenistyka

Prutenistyka – gałąź wiedzy humanistycznej, której głównym przedmiotem badań są dzieje, kultura i język wymarłych plemion pruskich. Celem badań jest zebranie i opracowanie w sposób jak najbardziej wyczerpujący i spójny informacji wiążących się z tymi plemionami. Jako poddyscyplina, zaliczana jest do bałtystyki.
Badania prutenistyczne koncentrują się w dużej mierze na wymarłym językiem pruskim. Na podstawie zachowanych tekstów (bardzo zresztą nielicznych), zawierających specyficzne formy językowe (np. nazwy bóstw) próbuje się odtworzyć kulturę duchową Prusów, a także dokładnie opracować strukturę języka pruskiego. Ze względu na szczupłość materiałów jest to praca bardzo trudna i w dużym stopniu polegająca na rekonstruowaniu potencjalnych form językowych. Właśnie ze względu na to, że przedmiotem zainteresowania prutenistyki jest kultura i język plemion dziś już nieistniejących, dużą rolę odgrywają badania porównujące zachowane materiały pruskie z materiałem językowym do dziś witalnych języków bałtyckich, takich jak litewski i łotewski.
Podobnie rekonstruowana jest kultura duchowa Prusów, wierzenia i mitologia: gruntowna analiza tekstów poprzedza zestawianie spostrzeżeń i wniosków ze zjawiskami żywymi do dziś, lub zaświadczonymi wśród 
Litwinów i Łotyszy i na tej podstawie rekonstruuje się potencjalnie możliwe odpowiedniki pruskie.
Badania prutenistyczne (filologiczne) odgrywają ogromna rolę m.in. przy pracach nad etymologią i chronologią zjawisk językowych w litewskim i łotewskim, a także w studiach, poświęconych pozostałym, wymarłym językom bałtyckim, m.in. jaćwieskiemu.
Językoznawcy polscy, zajmujący się językiem pruskim, to m.in.

</doc>
<doc id="161313" url="https://pl.wikipedia.org/wiki?curid=161313" title="Openttd">
Openttd



</doc>
<doc id="161315" url="https://pl.wikipedia.org/wiki?curid=161315" title="Żołtarz">
Żołtarz

Żołtarz – staropolska pieśń religijna o charakterze żałobnym. W literaturze występuje m.in. w "Pieśni IX" Jana Kochanowskiego. Znany również jest "Żołtarz Jezusów" ("Jezusa Judasz przedał za pieniądze nędzne...") pochodzący z ok. 1488 autorstwa Władysława z Gielniowa.

</doc>
<doc id="161317" url="https://pl.wikipedia.org/wiki?curid=161317" title="Leoniusz">
Leoniusz



</doc>
<doc id="161318" url="https://pl.wikipedia.org/wiki?curid=161318" title="Przymus drogowy">
Przymus drogowy

Przymus drogowy – istniejący w średniowiecznej Europie obowiązek poruszania się kupców przewożących towary po określonych drogach, będących własnością władcy. Przy drogach tych były umiejscowione komory celne. Za użytkowanie swojej drogi panujący pobierał opłaty w postaci cła i myta. Przymus drogowy był niezbędnym uzupełnieniem prawa składu. Do przestrzegania przymusu drogowego, oprócz kar, kupców skłaniała opieka władcy nad wyznaczonymi drogami. Od końca XIII wieku większe miasta starały się o przywileje zwalniające ich kupców od cła.

</doc>
<doc id="161322" url="https://pl.wikipedia.org/wiki?curid=161322" title="Enrique Jorrín">
Enrique Jorrín

Enrique Jorrín (ur. 25 grudnia 1926 w Pinar del Río, zm. 12 grudnia 1987 w Hawanie) – kubański skrzypek, kompozytor i dyrygent, absolwent konserwatorium w Hawanie (klasa skrzypiec i kompozycji), pierwszy skrzypek hawańskiego Instytutu Radia i Telewizji. Jest znany przede wszystkim jako twórca tańca towarzyskiego cha-cha.

</doc>
<doc id="161324" url="https://pl.wikipedia.org/wiki?curid=161324" title="Rajd Cypru 2005">
Rajd Cypru 2005

Rezultaty Rajdu Cypru w 2005 roku:
Wydarzenia podczas rajdu.
Tegoroczny rajd Cypru był bardzo nieudany dla wielu kierowców.
Do końca rajdu nie wydarzyło się już nic nadzwyczajnego. Trecie z rzędu zwycięstwo odniósł Sébastien Loeb, drugie Manfred Stohl, a na trzecie ostatniego dnia wskoczył Markko Märtin.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="161325" url="https://pl.wikipedia.org/wiki?curid=161325" title="Mszczonów">
Mszczonów

Mszczonów – miasto w województwie mazowieckim, w powiecie żyrardowskim, położone nad rzeką Okrzeszą, na Mazowszu, siedziba gminy miejsko-wiejskiej Mszczonów. Odległe od Warszawy o 45 km.
Był miastem królewskim Korony Królestwa Polskiego w starostwie mszczonowskim w ziemi sochaczewskiej województwa rawskiego w 1792 roku. W latach 1975–1998 miasto administracyjnie należało do województwa skierniewickiego.
Miasto leży na skrzyżowaniu drogi ekspresowej S8 (część trasy europejskiej E67, niegdyś droga krajowa nr 8) z drogą krajową nr 50, ok. 18 km od autostrady A2.
Według danych z 31 grudnia 2014 miasto miało 6310 mieszkańców.
Historia.
Pierwsza wzmianka o Mszczonowie pojawia się w 1245 roku na dokumencie wystawionym przez mazowieckiego księcia Konrada I. Prawa miejskie Mszczonów posiada co najmniej od 1377 r. z nadania księcia mazowieckiego Ziemowita III. Mszczonów do wieku XIV był własnością książęcą i znajdował się w nim niewielki dwór myśliwski, w którym książę zatrzymywał się na czas polowań. Od poł. XVI w. własność Radziejowskich, a następnie Prażmowskich. Od czasu wojny ze Szwecją w latach 1655–1657 do upadku Rzeczypospolitej w 1795 Mszczonów w zasadzie nie rozwijał się. Pewne oznaki ożywienia wystąpiły pod koniec XVIII wieku. W I poł. XIX wieku Mszczonów należał do najludniejszych miast na zachodnim Mazowszu. W latach 1800 i 1862 w Mszczonowie miały miejsce wielkie pożary, w których spłonęła większość budynków. Na los Mszczonowa wpłynęła także decyzja Namiestnika Królestwa z 1845, w wyniku której linia kolejowa z Warszawy do Wiednia ominęła miasto. Odbudowane po 1862 miasto posiadało uregulowaną siatkę ulic, powstały garbarnie i fabryka zapałek (założona w 1879).
W momencie wybuchu I wojny światowej Mszczonów zamieszkiwało ponad 8 tys. mieszkańców. Po okresie I wojny światowej spadła liczba ludności.
Kolejną tragedią była II wojna światowa. W czasie działań wojennych we wrześniu 1939 miasto zostało zbombardowane przez lotnictwo niemieckie. W czasie kampanii wrześniowej 1939, 8 września 1939 żołnierze niemieccy rozstrzelali 2 polskich jeńców. Tego samego dnia rozstrzelano dalszych 11 jeńców (8 w mundurach, a 3 po cywilnemu), zbrodni dokonała niemiecka 4 dywizja pancerna XVI korpusu 10 armii. 11 września 1939 wycofujący się przed atakującymi Niemcami z przedpola Sieradza i linii Warty 31 Pułk Strzelców Kaniowskich pod dowództwem ppłk Wincentego Wnuka, dokonał kontrataku na znajdujące się już w Mszczonowie oddziały Wehrmachtu. Starcie zakończyło się zwycięstwem Polaków i kompletnym rozbiciem oddziałów niemieckich. Zniszczono niemieckie czołgi i samochody, wozy z zaopatrzeniem. Po zwycięstwie pułk wycofał się z miasta. Jeszcze tego samego dnia wrócili do miasta Niemcy i w odwecie je spalili (zniszczono około 80% zabudowy). Ponadto dokonali licznych egzekucji – m.in. rozstrzelali burmistrza Aleksandra Tańskiego, księdza proboszcza Józefa Wierzejskiego i lekarza Stanisława Zarachowicza. Zastrzelili też ks. Władysława Gołędowskiego, wikariusza parafii w Mszczonowie i kapelana miejscowego hufca ZHP w trakcie opatrywania rannego.
Do aktywizacji gospodarczej miasta przyczyniła się uruchomiona w latach 1953–1954 linia kolejowa do Skierniewic i Pilawy. W latach 1962–1964 wybudowane zostały Zakłady Produkcji Kruszywa Lekkiego, które produkowały jako jedyne w kraju keramzyt. Od utworzenia w 1972 gminy Mszczonów, miasto rozwija się dynamicznie jako prężnie działający ośrodek logistyczno-przemysłowy, szczególnie zaś od lat 90. wraz z nasileniem transportu drogowego.
W latach 70. oddano do użytku obwodnicę miasta w ciągu ówczesnej drogi państwowej nr 16 i drogi międzynarodowej E82 Warszawa – Piotrków Trybunalski (obecnie drogi ekspresowej S8 i trasy europejskiej E67).
11 września 2007, w rocznicę wydarzeń z 1939, w Mszczonowie złożył wizytę prezydent Rzeczypospolitej Polskiej Lech Kaczyński, biorąc udział w uroczystościach upamiętniających zwycięstwo 31 Pułku Strzelców Kaniowskich. Prezydent przyznał pośmiertne odznaczenia dowódcy zwycięskiego 31 Pułku Strzelców Kaniowskich pułkownikowi Wincentemu Wnukowi, a także czterem osobom, które zginęły z rąk Niemców 11 września 1939.
28 czerwca 2008 dokonano uroczystego otwarcia kompleksu basenów geotermalnych.
21 listopada 2020 w Mszczonowie otwarto najgłębszy na świecie basen do nurkowania Deepspot (45,4 m głębokości).
Wspólnoty wyznaniowe.
Na terenie Mszczonowa działalność religijną prowadzą następujące Kościoły i związki wyznaniowe:
Sport.
W mieście, od 1957 roku, działa klub sportowy "Mszczonowianka Mszczonów", którego największym sukcesem są występy w IV lidze.

</doc>
<doc id="161326" url="https://pl.wikipedia.org/wiki?curid=161326" title="Falochron">
Falochron

Falochron – konstrukcja służąca do ochrony przed działaniem fal. Zwykle jest to konstrukcja hydrotechniczna służąca osłonie (np. portu, promenady) przed działaniem fal. Rozbija ona fale, nie dopuszczając do uszkodzeń lub utrudnień w wykorzystaniu nabrzeża.
Falochron może być w postaci masywnej ściany betonowej, nasypu z gruzu lub kamieni albo rzędu drewnianych pali. W czasie lądowania aliantów w Normandii do konstrukcji falochronów w prowizorycznych portach użyto kilku starych statków i okrętów, które zatopiono w odpowiednich miejscach.
Falochron to również nazwa osprzętu jednostki pływającej ochraniającego przed działaniem fal. Najczęściej znajduje się w części dziobowej pod postacią podwyższenia burty lub dodatkowej osłony w kształcie litery V, która rozbija fale.

</doc>
<doc id="161327" url="https://pl.wikipedia.org/wiki?curid=161327" title="Bunkier Anielewicza w Warszawie">
Bunkier Anielewicza w Warszawie

Bunkier Anielewicza – nieistniejący schron (bunkier), który znajdował się na rogu ulic Miłej i Dubois (adres przedwojenny Miła 18) na warszawskim Muranowie. Pod koniec powstania w getcie warszawskim ukrywali się w nim, a następnie ponieśli śmierć bojowcy Żydowskiej Organizacji Bojowej, wśród nich dowódca ŻOB Mordechaj Anielewicz. 
W 1946 w miejscu zniszczonego bunkra usypano pamiątkowy kopiec nazwany Kopcem Anielewicza.
Historia.
W czasie powstania sztab Żydowskiej Organizacji Bojowej znajdował się przy ul. Miłej 29, zaś po jego wykryciu przeniósł się do schronu przy Miłej 18. Był to duży, dobrze wyposażony w broń i żywność bunkier, z doprowadzoną wodą i elektrycznością, zbudowany pod kamienicą zniszczoną we wrześniu 1939. Należał do osób z żydowskiego półświatka (tzw. czompów) dowodzonych przez Szmula Aszera. Przecinał go długi wąski korytarz, po którego obu stronach znajdowały się pokoje. Powstańcy nadali im nazwy − "Treblinka", "Trawniki", "Poniatów", "Piaski", "Getto". Do bunkra prowadziło sześć wejść. 
8 maja 1943 bunkier, w którym znajdowało się ok. 300 osób, został otoczony przez Niemców i kolaborujące z nimi oddziały Ukraińców. Po wezwaniu do poddania się, część ukrywających się (głównie ludność cywilna) opuściła bunkier i poddała się. Żołnierze ŻOB-u, którzy pozostali w środku, próbowali podjąć nierówną walkę, jednak Niemcy zaczęli wpuszczać do środka gaz. Według relacji Tosi Altman, jednej z nielicznych osób, którym udało się wydostać się z bunkra przez szóste, nieodkryte przez Niemców wyjście, na wezwanie Arie Wilnera żydowscy bojowcy popełnili zbiorowe samobójstwo. Jeden z nich, Lutek Rotblat, najpierw zastrzelił swoją matkę, a następnie sam odebrał sobie życie.
Zginęło ok. 120 powstańców, w tym dowódca ŻOB Mordechaj Anielewicz ze swoją dziewczyną Mirą Fuchrer. Przeżyło ok. 15 osób, m.in. Michał Rozenfeld, Tosia Altman, Jehuda Węgrower, Pnina Zalcman i Menachem Bigelman. Niektórzy z ocalałych wkrótce zmarli wskutek odniesionych ran lub zatrucia gazem, pozostali zginęli później po stronie „aryjskiej”.
Zasypany bunkier stał się jednocześnie zbiorowym grobem, gdyż po 1945 przy Miłej 18 nie przeprowadzono prac ekshumacyjnych.
Ze względu na podobieństwa do wydarzeń, jakie rozegrały się w roku 73 lub 74 w oblężonej przez Rzymian starożytnej żydowskiej twierdzy Masada, bunkier na Miłej bywa nazywany „warszawską Masadą”.
Upamiętnienie.
W 1946 z inicjatywy Centralnego Komitetu Żydów Polskich z gruzów okolicznych domów w miejscu, w którym znajdował się bunkier, usypano kopiec (nazwany "Kopcem Anielewicza") na którego szczycie ustawiono pamiątkowy kamień z napisem w językach: polskim, hebrajskim i jidysz o treści (pisownia oryginalna): 
W 2006 skwer wokół kopca został uporządkowany, a u jego podnóża, po prawej stronie od wejścia na teren upamiętnienia, ustawiono niewielki kamienny obelisk w kształcie ostrosłupa zaprojektowany przez Hannę Szmalenberg i wykonany przez rzeźbiarza Marka Moderau. Na pomniku wyryto napis w językach polskim, angielskim i jidysz autorstwa Piotra Matywieckiego o treści: 
Na czołowej ścianie obelisku w trzech kolumnach umieszczono 51 nazwisk żydowskich powstańców, których tożsamość udało się ustalić. Powtórzono również, znany z Pomnika Umschlagplatz, motyw strzaskanego lasu.
W 2008 Kopiec na wniosek Fundacji Ochrony Dziedzictwa Żydowskiego został wpisany do rejestru zabytków. 
Współczesny adres Miła 18 to blok mieszkalny położony ok. 700 metrów na zachód przy wolskim odcinku ulicy.

</doc>
<doc id="161328" url="https://pl.wikipedia.org/wiki?curid=161328" title="Steponas Darius">
Steponas Darius

Steponas Darius (właśc. Steponas Darašius, ur. 8 stycznia 1896, zm. 17 lipca 1933) - litewski lotnik, który wraz ze Stasysem Girėnasem dokonał przelotu przez Atlantyk, zakończonego katastrofą samolotu koło Pszczelnika, na obecnym terytorium Polski.
Życiorys.
Urodził się we wsi Rubiszki ówcześnie w gub. kowieńskiej, pow. Rosienie. Obecnie wieś nosi nazwę Darius i leży w rejonie kłajpedzkim na Litwie. W roku 1907 wyemigrował z rodziną do USA, gdzie w 1917 skrócił swoje nazwisko z Darašius na prostsze Darius. Podczas I wojny światowej służył w armii amerykańskiej jako ochotnik - walczył w roku 1918 w składzie amerykańskiego korpusu we Francji jako telefonista w 149. pułku artylerii, za co został odznaczony m.in. medalem Purple Heart nadawanym za rany. W roku 1920 powrócił na Litwę i wstąpił do wojska litewskiego. W roku 1921 ukończył szkołę wojskową, a w 1923 wojskowy kurs pilotażu. Zajmował się też aktywnie sportem: lekką atletyką, boksem, piłką nożną, baseballem. W roku 1927 wyjechał ponownie do USA, gdzie podjął pracę w lotnictwie cywilnym.
15 lipca 1933, wraz ze Stasysem Girėnasem, podjął próbę przelotu bez lądowania z Nowego Jorku w USA do Kowna na Litwie, na dystansie 7186 km, zakupionym w tym celu samolotem przystosowanym do dalekich przelotów Bellanca CH-300 Pacemaker. Samolot został nazwany przez lotników "Lituanica". Po udanym przelocie nad północnym Atlantykiem, po 37 godzinach i 11 minutach lotu, samolot rozbił się 17 lipca o godzinie 0:36 w nocy w lesie w Niemczech (obecnie miejsce katastrofy znajduje się w Polsce, koło wsi Pszczelnik pod Myśliborzem). Przyczyną katastrofy były najprawdopodobniej złe warunki pogodowe, choć nie została ona w pełni wyjaśniona. Obaj lotnicy zginęli. Pokonali oni dystans 6411 km, będąc jedynie 775 km od celu.
Upamiętnienie.
Obaj lotnicy zostali po śmierci uznani na Litwie za bohaterów narodowych. Wieś, w której Steponas Darius się urodził, została przemianowana na Darius. Ich podobizny znajdują się na banknocie 10 litów i monecie kolekcjonerskiej o tym samym nominale. W roku 1993 ustanowiono litewskie odznaczenie Medal Dariusa i Girėnasa. Poczta litewska kilkakrotnie wydawała znaczki pocztowe poświęcane pamięci tych lotników. Obaj lotnicy są też patronami szkoły w Puńsku i Myśliborzu.

</doc>
<doc id="161330" url="https://pl.wikipedia.org/wiki?curid=161330" title="Chgrp">
Chgrp

chgrp – polecenie systemu Unix i pochodnych, umożliwiające zwykłym użytkownikom zmianę przypisania pliku do grupy. W przeciwieństwie do polecenia chown, chgrp pozwala na przypisanie pliku tylko do takiej grupy, do której użytkownik sam należy.
Składnia wywołania.
chgrp wywoływane jest w następujący sposób:
 chgrp [opcje ...] grupa plik1 [plik2 ...]
gdzie parametry określają:
Parametr grupa może być podany jako nazwa symboliczna (jak w poniższym przykładzie), lub identyfikator liczbowy.
Przykład użycia.
Jeżeli mamy np. plik o nazwie plik i chcemy aby dostęp do niego miała grupa wikipedysci używamy polecenia:
 chgrp wikipedysci plik
Aktualną grupę zobaczymy używając polecenia:
 $ ls -l plik
 -rw-r--r-- 1 uzytkownik wikipedysci 21234 sie 15 17:32 plik
Polecenie
 $ chgrp ala kot.jpg
Powoduje przypisanie pliku kot.jpg do grupy „ala” (pod warunkiem, że użytkownik wykonujący to polecenie, jest członkiem grupy ala).

</doc>
<doc id="161332" url="https://pl.wikipedia.org/wiki?curid=161332" title="Prawybory">
Prawybory

Prawybory – wybory wstępne, których wynik może być niewiążący lub wiążący w późniejszych właściwych wyborach. Służą do zbadania opinii publicznej lub wyłonienia kandydatów mogących startować w późniejszych wyborach właściwych. Ich znaczenie jest uzależnione od ordynacji wyborczej i w wielu systemach politycznych (np. w USA) jest to część procedury wyborczej. 
W Polsce prawybory nie są wprowadzone do ordynacji wyborczej. Organizowane były jako sondaż przedwyborczy na terenie miasta i gminy Września w województwie wielkopolskim.
Pierwsze w Polsce otwarte oraz odpłatne prawybory, wzorowane na prawyborach Partii Republikańskiej w USA, zorganizowała Konfederacja Wolność i Niepodległość, a ich celem było wyłonienie kandydata tejże partii w wyborach prezydenckich w 2020 roku. Prawybory składały się z 16 zjazdów wojewódzkich, a pierwsze z nich odbyły się 7 grudnia 2019 roku. Zwieńczeniem prawyborów był ogólnopolski zjazd elektorski, który miał miejsce 18 stycznia 2020 roku. Zwyciężył w nich Krzysztof Bosak.

</doc>
<doc id="161337" url="https://pl.wikipedia.org/wiki?curid=161337" title="Prapremiera">
Prapremiera

Prapremiera − określenie odnoszące się do pierwszego pokazu filmowego, przedstawienia teatralnego bądź operowego lub wykonania innego utworu muzycznego po raz pierwszy w historii. Prapremiera danego dzieła jest tylko jedna.
Prapremierą czasem określa się w teatrze także próbę generalną − czyli ostatnią próbę przed premierą danej inscenizacji. Jest ona z reguły (choć nie zawsze) otwarta dla wszystkich zainteresowanych − często nieodpłatnie, w przeciwieństwie do zwykłych przedstawień.
Przedpremiera (częściej w formie "pokaz przedpremierowy") − zazwyczaj pokazy przedpremierowe nie są dostępne dla szerokiej publiczności − są one najczęściej przygotowywane dla krytyków filmowych bądź teatralnych oraz dziennikarzy, którzy mogą na podstawie tego pokazu napisać recenzję jeszcze przed oficjalną premierą danego filmu.

</doc>
<doc id="161338" url="https://pl.wikipedia.org/wiki?curid=161338" title="Młodzieżowe indywidualne mistrzostwa Polski na żużlu">
Młodzieżowe indywidualne mistrzostwa Polski na żużlu

Młodzieżowe indywidualne mistrzostwa Polski na żużlu – rozgrywki żużlowe dla zawodników do 21. roku życia. Zawody o MIMP rozgrywa się od 1967 roku (do 1969 r. górną granicą wieku było 25 lat, w latach 1970–1980 – 23 lata). Jak wszystkim imprezom rangi mistrzowskiej w sporcie żużlowym w Polsce, patronuje im Polski Związek Motorowy. Turniej finałowy poprzedza system eliminacji (obecnie od półfinałów). Finał jest rozgrywany na torze drużynowego mistrza Polski juniorów z ubiegłego roku.
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy urodzeni w roku 2002 i później.

</doc>
<doc id="161342" url="https://pl.wikipedia.org/wiki?curid=161342" title="Hey">
Hey

Hey – polski rockowy zespół muzyczny, założony w 1992 roku w Szczecinie. W 2017 zawiesił działalność. Jego ostatni skład tworzyli: wokalistka Katarzyna Nosowska, gitarzyści Marcin Żabiełowicz i Paweł Krawczyk, perkusista Robert Ligiewicz, basista Jacek Chrzanowski i klawiszowiec Marcin Macuk.
Hey został założony w 1992 przez gitarzystę Piotra Banacha. W pierwszym składzie znaleźli się jego znajomi ze szczecińskiej sceny rockowej: Nosowska, Żabiełowicz, Ligiewicz i Macuk, którego jeszcze w tym samym roku zastąpił Chrzanowski. Po zdobyciu nagrody dziennikarzy na festiwalu w Jarocinie Hey podpisał kontrakt z wytwórnią Izabelin Studio, a w 1993 wydał debiutancki album studyjny "Fire". W pierwszych latach działalności zespół, wykonujący głównie muzykę inspirowaną stylistyką grunge, należał do czołówki najpopularniejszych polskich wykonawców, a publiczna fascynacja jego twórczością była nazywana w mediach "Heyomanią". W 1995 wytwórnia dokonała nieudanej próby wypromowania grupy w Stanach Zjednoczonych. Jej brak powodzenia i wysokie koszty ponoszone w tym czasie doprowadziły do napięć z członkami i mniejszego wkładu w promocję, wskutek czego popularność zespołu zaczęła spadać. Po "Fire" grupa wydała w latach 90. jeszcze cztery albumy studyjne: "Ho!" (1994), "?" (1995), "Karmę" (1997) i "Hey" (1999). W 1999 Banach opuścił zespół.
W 2001 Krawczyk, wcześniej zastępujący Banacha podczas koncertów, dołączył do Hey jako stały członek. Zmiana przyniosła grupie ewolucję brzmieniową, przejawiającą się ograniczeniem roli gitary oraz zwrotem ku muzyce alternatywnej i elektronicznej. Z Krawczykiem Hey nagrał sześć albumów studyjnych: "[sic!]" (2001), "Music Music" (2003), "Echosystem" (2005), "Miłość! Uwaga! Ratunku! Pomocy!" (2009), "Do rycerzy, do szlachty, doo mieszczan" (2012) i "Błysk" (2016). W 2007 zespół wydał album koncertowy "MTV Unplugged", który okazał się jego największym sukcesem komercyjnym w XXI wieku. W latach 2012–2013 grupa poszerzyła się o klawiszowca Marcina Zabrockiego, a w 2015 do stałego składu powrócił Macuk. W 2017, po 25 latach od debiutu, Hey zawiesił działalność. Od tego czasu wznowił ją tylko na rzecz koncertu w 2021.
Hey uchodzi za jeden z najpopularniejszych i najważniejszych zespołów w historii polskiego rocka. Został uhonorowany licznymi nagrodami, w tym 16 Fryderykami, dwoma Złotymi Bączkami i Eska Music Award. Jego albumy były certyfikowane przez Związek Producentów Audio-Video złotymi i platynowymi płytami, w tym czterema multiplatynowymi, a 22 jego singli zajmowało pierwsze miejsce Listy przebojów Programu Trzeciego.
Historia.
Geneza i utworzenie.
Pierwszy skład Hey wywodzi się z innych zespołów szczecińskiej sceny rockowej przełomu lat 80. i 90. Na początku 1987 Piotr Banach dołączył jako perkusista do Kolaborantów. Jesienią tego samego roku skład grupy poszerzył się o basistę Jacka Chrzanowskiego. Katarzyna Nosowska w okresie nauki w technikum śpiewała w chórze Politechniki Szczecińskiej i kilku lokalnych zespołach rockowych. Podczas prób ze Szklanymi Pomarańczami poznała Chrzanowskiego, który z kolei zapoznał ją z Banachem. W 1989 Banach porzucił grę na perkusji w Kolaborantach na rzecz gitary, ponadto zaczął komponować i pisać teksty piosenek. W tym samym roku założył heavy metalową grupę Dum Dum, w której pierwszym składzie śpiewała Nosowska. Po nagraniu kasety demo i zagraniu tylko jednego koncertu Nosowska opuściła Dum Dum, przekonana przez ówczesnego partnera, że pozostali członkowie źle ją traktują. Rozgniewany jej decyzją Banach nie odzywał się do niej przez dwa lata.
Po odejściu z Dum Dum Nosowska nagrywała wokale wspierające dla innych zespołów. W 1990 Banach opuścił Kolaborantów. Tymczasem do Dum Dum dołączył jako perkusista Robert Ligiewicz (pseudonim Bubek), którego Banach poznał na przeglądzie muzycznym w klubie Pinokio. Wiosną 1992 Banach podjął decyzję o założeniu drugiego zespołu, Hey. Po dwuletnim braku kontaktu zaproponował Nosowskiej występowanie w nim jako wokalistka, na co ona się zgodziła. Marcin Macuk, którego Banach znał z liceum, równocześnie dołączył do Dum Dum i Hey jako basista. Drugim gitarzystą Hey został Marcin Żabiełowicz, wcześniej występujący w zespole Guitars Project, którego Banach poznał w sklepie muzycznym Rock’n’Roller, gdzie pracował jako sprzedawca. Na początku czerwca 1992 Hey odbył swoją pierwszą próbę, podczas której zagrał trzy piosenki z repertuaru Dum Dum. Później Ligiewicz otrzymał od Banacha propozycję dołączenia do Hey. Początkowo był niechętny do występowania w zespole, w którym śpiewa kobieta, jednak usłyszawszy wokal Nosowskiej zmienił zdanie.
Inspiracją dla Banacha przy wymyśleniu nazwy zespołu był okrzyk wojenny plemienia Dakotów: „Hokka-hey! Hadree, hadree, succomee, succomee!”.
1992–1994: Początek działalności i Heyomania.
Pierwszy koncert Hey, poprzedzony tylko dwoma próbami, odbył się 1 lipca 1992 na Rock Festiwalu w Kielcach i obejmował cztery utwory: dwa z repertuaru Dum Dum i dwa nowo napisane. W festiwalowym konkursie grupa zajęła drugie miejsce (zaraz za Dum Dum). W następstwie sukcesu Ligiewicz, dotychczas grający w Heyu gościnnie, postanowił zostać w nim na stałe. Macuk uznał, że nie jest w stanie pogodzić szkoły z graniem w trzech zespołach, więc opuścił Hey. Chrzanowski, nadal grający w Kolaborantach, otrzymał od Banacha propozycję zastąpienia Macuka, jednak odrzucił ją ze względu na brak czasu. Tymczasem Hey wysłał demo nagrane przez Dum Dum w 1989 (ze śpiewem Nosowskiej) na festiwal w Jarocinie, który odbywał się w dniach 6–8 sierpnia 1992. Zespół zakwalifikował się do konkursu, a Chrzanowski zgodził się z nim zagrać. Podczas festiwalu grupa wygrała nagrodę dziennikarzy. Chrzanowski postanowił pozostać w jej składzie na stałe i w tym samym roku opuścił Kolaborantów. W Jarocinie na Hey zwróciła uwagę Katarzyna Kanclerz, menedżerka prowadząca z Andrzejem Puczyńskim wydawnictwo muzyczne Izabelin Studio. Nieświadoma, że zespół ma przygotowane tylko cztery utwory, zaproponowała im kontrakt fonograficzny, jednak muzycy byli niechętni podpisania go. Mimo braku formalnej współpracy, Kanclerz zaczęła organizować zespołowi koncerty i działania promocyjne, między innymi teledysk do utworu „One of Them” (nagrany w ramach programu "Luz" TVP). W listopadzie 1992 członkowie Hey podpisali kontrakt i przeprowadzili się do mieszkania Kanclerz w Warszawie.
6 listopada 1992 Izabelin Studio wydało na wspólnym singlu magnetofonowym utwory Hey „One of Them” i „Fate”. Tego samego dnia w warszawskim klubie Fugazi zespół zagrał promocyjny koncert w obecności osób z branży muzycznej w ramach supportu dla Frank Rubel. Również w listopadzie 1992 grupa wystąpiła jako support podczas czterech koncertów Acid Drinkers, a 24 listopada 1992 rozpoczęła nagrywanie debiutanckiego albumu. 3 stycznia 1993 Hey zagrał podczas emitowanego przez TVP finału pierwszej edycji Wielkiej Orkiestry Świątecznej Pomocy, gdzie zaprezentował specjalnie na tę okazję przygotowany utwór „Moja i twoja nadzieja”, nagrany z gościnnym udziałem Edyty Bartosiewicz. Piosenka promowała nadchodzący album jako singel i zajęła 1. miejsce na Liście przebojów Programu Trzeciego. Debiutancki album zespołu, "Fire", został wydany 8 lutego 1993 na kasecie i 6 maja 1993 na płycie kompaktowej (CD). Po trzech tygodniach jego sprzedaż przekroczyła 30 tysięcy egzemplarzy. Dwa kolejne single promujące album, „Dreams” i „Teksański”, również zajęły 1. miejsce Listy przebojów Programu Trzeciego, zaś ostatni, „Eksperyment”, dotarł do pozycji 4. W 1997 Związek Producentów Audio-Video certyfikował "Fire" poczwórną platyną, co przekłada się na 400 tysięcy sprzedanych egzemplarzy.
W marcu 1993 Hey zagrał koncert w Kopenhadze, a 25 lipca 1993 na festiwalu Printemps de Bourges we francuskim mieście Bourges, na który dostał się w wyniku polskich eliminacji. 23 czerwca 1993 zespół wystąpił na koncercie rockowym w ramach XXX Krajowego Festiwalu Piosenki Polskiej w Opolu, a dwa dni później podczas zorganizowanego w ramach programu telewizyjnego "Luz" koncertu "Wojna z trzema schodami", gdzie spontanicznie w „Mojej i twojej nadziei” zaśpiewał Ryszard Riedel. Latem 1993 grupa wzięła udział w cyklu koncertów "Trans Europa Express" we Francji, a od 3 do 17 październiku 1993 odbyła trasę koncertową, nazwaną "Trasą Złotej Płyty Fire" i obejmującą 11 wyprzedanych występów. 23 listopada 1993 Hey odebrał nagrody w kategoriach: zespół roku, nadzieja roku, płyta/kaseta roku ("Fire") i przebój roku („Dreams”) w plebiscycie magazynu „Tylko Rock”, dodatkowo Nosowska zdobyła statuetkę dla wokalistki roku. W grudniu 1993 Izabelin Studio wydało kasetę VHS "3–17.X.93 Live", zawierającą film dokumentalny o październikowej trasie. Na przełomie 1993 i 1994 zespół zajął 4 na 10 miejsc w plebiscycie przebojów roku czasopisma „Bravo”, a Nosowska zdobyła Paszport „Polityki” w kategorii muzyki rozrywkowej oraz nagrodę Radia Kolor dla największej osobowości scenicznej. W kwietniu 1994 członkowie grupy otrzymali tytuły Honorowych Mieszkańców Miasta Szczecina.
22 kwietnia 1994 nakładem Izabelin Studio ukazał się drugi album Hey, "Ho!". W dniu premiery jego sprzedaż przekroczyła 100 tysięcy egzemplarzy, a po 10 dniach 250 tysięcy. W 1997 Związek Producentów Audio-Video certyfikował go potrójną platyną za osiągnięcie nakładu 300 tysięcy kopii. Album był promowany czterema singlami: „Misie”, „Is It Strange”, „Ja sowa” i „Ho”. Trzy pierwsze z nich dotarły do 1. miejsca Listy przebojów Programu Trzeciego, zaś czwarty do 2. Trasa koncertowa promująca "Ho!" potrwała od 8 do 29 maja 1994 i objęła 16 występów w halach sportowo-widowiskowych i amfiteatrach. 23 czerwca 1994 Hey wystąpił na koncercie rockowym w ramach XXXI Krajowego Festiwalu Piosenki Polskiej w Opolu, a 26 sierpnia 1994 na XXXI Międzynarodowym Festiwalu Piosenki w Sopocie, gdzie odebrał nagrodę specjalną od Telewizji Polskiej za całokształt twórczości. 9 października 1994 zespół zagrał koncert w hali Spodek w Katowicach, przygotowany we współpracy z MTV Europe i RMF FM, poprowadzony przez Piotra Metza i Marię Guzeninę. 6 grudnia 1994 nagrania z wydarzenia zostały wydane w ramach albumu koncertowego "Live!", który pokrył się platynową płytą za 100 tysięcy sprzedanych egzemplarzy. Równocześnie ukazała się kaseta VHS "Live ’94" dokumentująca trasę koncertową promującą "Ho!", a także box set zawierający VHS "Live ’94", CD i kasetę magnetofonową "Live!" oraz album ze zdjęciami.
1995–2000: Nieudana próba kariery w Stanach Zjednoczonych i odejście Piotra Banacha.
W styczniu 1995 Hey zagrał koncerty w klubach CBGB i The Limelight w Nowym Jorku. 19 marca 1995 odebrał podczas gali Fryderyki 1994 nagrody dla najlepszej grupy i koncertu roku (występ w Spodku), ponadto był nominowany za najlepszy album rock/pop ("Ho!") i wydarzenie roku (trasa promująca "Ho!"), zaś Nosowska była nominowana w kategorii najlepsza wokalistka. Również w marcu 1995 Hey rozpoczął nagrywanie kolejnego albumu, które zostało przerwane w kwietniu 1995 ze względu na kryzys członków zespołu. Powstały w tym czasie materiał został wydany 29 maja 1995 nakładem wytwórni Izabelin Studio i PolyGram Polska w formie minialbumu "Heledore", tylko na CD. Promujące go single „Heledore Babe”, „Anioł” i „List” dotarły kolejno do 3., 1. i 1. pozycji Listy przebojów Programu Trzeciego. W tym samym czasie przedstawiciele wytwórni PolyGram wyrazili zainteresowanie wypromowaniem Hey w Stanach Zjednoczonych. W lipcu 1995 członkowie zespołu polecieli do Nowego Jorku, gdzie udzielali wywiadów w stacjach radiowych i uczestniczyli w spotkaniu w siedzibie PolyGram. Ostatecznie plany promocji grupy w Stanach nie doszły do skutku ze względu na nieporozumienia między polskim a amerykańskim oddziałem PolyGram oraz ciążę Nosowskiej, uniemożliwiającą dalekie podróże.
9 października 1995 odbyła się premiera trzeciego albumu studyjnego Hey, "?", zawierającego większość utworów z "Heledore" i kilka premierowych. Równocześnie z jego wersją podstawową została wyprodukowana wersja w pełni anglojęzyczna, zawierająca także wybrane anglojęzyczne utwory z "Ho!", przygotowana docelowo na rynek amerykański, choć ostatecznie na nim niewydana. W 1997 "?" pokrył się platynową płytą za osiągnięcie progu 100 tysięcy sprzedanych egzemplarzy. Album był promowany singlami „Wczesna jesień” i „Prawda” oraz trasą koncertową w listopadzie i grudniu 1995, obejmującą 31 występów w klubach. 25 listopada 1995 zespół zagrał na dorocznej edycji festiwalu Odjazdy w hali Spodek w Katowicach. W plebiscycie Fryderyki 1995 otrzymał nominacje w kategoriach zespół roku i album roku – rock ("?"), zaś Nosowska w kategorii autor roku. Na przełomie 1995 i 1996 nasilały się konflikty zespołu z Izabelin Studio, w wyniku których grupa zakończyła współpracę z Katarzyną Kanclerz, związała się z dwoma nowymi menedżerami i przeniosła się do wytwórni Mercury Records. Jedną z przyczyn nieporozumień były niekorzystne kontrakty, na mocy których członkowie zespołu musieli z własnych pieniędzy finansować produkcję muzyki i teledysków. Jako że nie było ich na to stać, przenosili finansowanie na wytwórnię, w praktyce zaciągając w ten sposób kredyty.
5 maja 1997 wytwórnia Mercury Records wydała czwarty album studyjny Hey, "Karma". Ze względu na nieporozumienia z zespołem jego promocja ze strony wydawnictwa była znikoma. Dwa utwory z albumu zostały wydane na singlach: „Że” i „Dosyć poważnie”. Po około miesiącu od premiery wydawnictwo pokryło się złotą płytą za 50 tysięcy sprzedanych egzemplarzy, co było wynikiem poniżej oczekiwań wytwórni. W lipcu 1997 Andrzej Puczyński, dyrektor PolyGram Polska, zainicjował nagranie nowej wersji utworu „Moja i twoja nadzieja” z 1993, dedykowanej ofiarom trwającej właśnie powodzi tysiąclecia. W piosence, zatytułowanej „Moja i twoja nadzieja ’97”, zaśpiewali gościnnie inni polscy artyści. Nagranie zostało wydane na maxi singlu, z którego dochód trafił do ofiar powodzi, a jego grupowe wykonanie na żywo zwieńczyło charytatywny koncert zorganizowany i emitowany przez Telewizję Polską 19 lipca 1997. Utwór dotarł do 1. miejsca Listy przebojów Programu Trzeciego.
4 maja 1999 nakładem Mercury Records i Universal Music Polska ukazał się piąty album studyjny zespołu, zatytułowany "Hey". Członkowie grupy nagrali go za darmo w formie spłaty długów, jakie powstały w wytwórni po wydaniu "?" i "Karmy". Zespół otrzymał za niego nominację w kategorii album roku – rock do nagród Fryderyki 1999. Wydawnictwo promowały single „4 pory” (1. miejsce na Liście przebojów Programu Trzeciego), „Czas spełnienia” i „Mamjakty”. W lipcu 1999, po koncercie w Gdańsku, Banach oświadczył pozostałym członkom Hey, że odchodzi z zespołu. Na jego decyzję wpłynęło osłabienie relacji z resztą grupy i zmęczenie show businessem. W opublikowanym 1 października 1999 w czasopiśmie „Filipinka” felietonie Nosowska oświadczyła, że „Hey umarł”, choć po latach przyznała w wywiadzie, że uczyniła to pod wpływem impulsu. Od października do grudnia 1999 zespół odbył trasę koncertową promującą album "Hey", podczas której Banacha zastępował na gitarze Paweł Krawczyk. Zaproszenie muzyka było inicjatywą Nosowskiej, która pracowała z nim wcześniej nad solowym albumem "Milena" (1998). Po zakończeniu promocji albumu "Hey" wygasł kontrakt zespołu z Universal Music Polska, a członkowie grupy odrzucili propozycję przedłużenia go.
2001–2008: Dołączenie Pawła Krawczyka i nowy kierunek muzyczny.
W 2001 Paweł Krawczyk dołączył do Hey jako stały członek, a zespół podpisał kontrakt fonograficzny z wytwórnią Warner Music Poland. 13 sierpnia 2001 grupa zagrała na festiwalu Przystanek Woodstock. 22 października 2001 odbyła się premiera jej szóstego albumu studyjnego, "[sic!]". Wydawnictwo zadebiutowało na 4. miejscu ogólnopolskiej listy sprzedaży OLiS. Promujące go single „Cisza, ja i czas”, „[sic!]”, „Romans Petitem” i „Cudzoziemka w raju kobiet” dotarły kolejno do 1., 2., 34. i 1. miejsca Listy przebojów Programu Trzeciego. Od 7 listopada do 9 grudnia 2001 Hey zagrał 19 koncertów w ramach trasy promującej "[sic!]". 22 listopada 2001 wytwórnia Universal Music Polska wydała bez wiedzy i zgody jego członków reedycję "Fire" oraz dwuczęściową kompilację ich największych przebojów ze swojego katalogu, "The Best of Hey". 21 stycznia 2001 zespół zagrał koncert w Muzycznym Studiu Polskiego Radia im. Agnieszki Osieckiej, emitowany na żywo w Programie III Polskiego Radia. Również w styczniu 2001 wystąpił w czterech klubach w Czechach. 23 kwietnia 2001 zdobył nagrodę za album roku – rock podczas gali Fryderyki 2001, ponadto był nominowany w kategoriach piosenka roku („Cisza, ja i czas”) i grupa roku. Latem 2001 zagrał na dwóch czeskich festiwalach: Noc plná hvězd w Trzyńcu (28 czerwca) i Rock for People w Českým Brodzie (5 lipca), a także, drugi rok z rzędu, na Przystanku Woodstock (2 sierpnia).
Od 21 listopada do 8 grudnia 2002 Hey odbył trasę koncertową "10 lat po…" celebrującą dziesięciolecie działalności. W głosowaniu na stronie internetowej zespołu fani wyłonili 15 piosenek, które były wykonywane na każdym koncercie. Wysokie zainteresowanie trasą przyczyniło się do decyzji o jej drugim etapie, który potrwał od 18 lutego do 16 marca 2003. 17 marca 2003 Warner Music Poland wydał dwupłytowy album pod tytułem "Koncertowy", zawierający nagrania z pierwszej tury występów. Znalazł się na nim ponadto studyjny cover utworu „Klus Mitroh” zespołu Klaus Mitffoch, promujący wydawnictwo jako singel. 17 listopada 2003 Hey zagrał koncert akustyczny w Muzycznym Studiu Polskiego Radia im. Agnieszki Osieckiej. Tego samego dnia nakładem Warner Music Poland ukazał się siódmy album studyjny zespołu, "Music Music". Wydawnictwo zajmowało przez dwa tygodnie 1. miejsce ogólnopolskiej listy sprzedaży OLiS, a pochodzące z niego single „Muka!”, „Mru-Mru” i „Moogie” dotarły kolejno do 1., 1. i 27. pozycji Listy przebojów Programu Trzeciego. Pod koniec 2003 i na początku 2004 Hey odbył trasę koncertową promującą album, obejmującą między innymi osiem występów w Czechach z lokalną formacją Vypsaná fiXa. 9 marca 2004 zespół odebrał podczas gali Fryderyki 2003 nagrodę za "Music Music" w kategorii album roku rock. Miał także drugą nominację w tej samej kategorii za "Koncertowego" oraz nominacje dla grupy roku i za produkcję muzyczną roku („Muka!”).
31 lipca 2004 Hey zagrał na festiwalu Przystanek Woodstock. 15 listopada 2004 występ został wydany przez spółkę Złoty Melon na albumie DVD "Przystanek Woodstock". Związek Producentów Audio-Video certfikował wydawnictwo złotą płytą za 5 tysięcy sprzedanych egzemplarzy. Jesienią 2004 Hey odbył trasę koncertową, częściowo wspólnie z Vypsaná fiXa. Latem 2005 zagrał na Seven Festivalu w Węgorzewie, Hunter Feście w Szczytnie, Festiwalu Muzycznym „Ku Przestrodze” w Tychach i na Przystanku Woodstock, gdzie otrzymał Złotego Bączka za najlepszy występ na poprzedniej edycji. W 2005 zespół podpisał kontrakt z wytwórnią Sony BMG Music Entertainment Poland, która 21 listopada 2005 wydała jego ósmy album studyjny, "Echosystem". W jednym utworze gościnnie zagrał pierwszy basista Hey, Marcin Macuk. Album dotarł do 2. miejsca listy OLiS i pokrył się platynową płytą za 30 tysięcy sprzedanych egzemplarzy. Promujące go single „Mimo wszystko”, „A ty?” i „Byłabym” dotarły kolejno do 1., 6. i 1. miejsca Listy przebojów Programu Trzeciego. Od 19 listopada do 17 grudnia 2005 zespół odbył obejmującą 14 koncertów trasę Echosystem Tour. W lutym i marcu 2006 odbył się jej drugi etap, obejmujący między innymi występ w Dublinie. W plebiscycie Fryderyki 2005 zespół otrzymał nagrody dla grupy roku oraz za album roku rock/metal i najlepszą oprawę graficzną ("Echosystem"), ponadto był nominowany w kategoriach piosenka roku i videoclip roku za „Mimo wszystko”.
12 marca 2006 Hey zagrał na koncercie Solidarni z Białorusią. 27 marca 2006 odbyła się premiera DVD "Echosystem" z filmem dokumentującym pracę nad albumem pod tym samym tytułem. W kwietniu 2006 Hey zagrał z grupą Vypsaná fiXa sześć koncertów w Czechach. 2 czerwca 2006 wystąpił na XLIII Krajowym Festiwalu Piosenki Polskiej w Opolu w koncercie Superjedynek, do których był za "Echosystem" nominowany w kategorii Płyta rock. 14 lipca 2006 zagrał w koncercie Top podczas festiwalu TOPtrendy 2006 w Sopocie. We wrześniu 2006 grupa otrzymała nominację do Europejskich Nagród Muzycznych MTV 2006 w kategorii Najlepszy polski wykonawca. 20 lipca 2007 zespół zagrał na festiwalu w Jarocinie, wieńcząc "Hey Day" – w pełni mu poświęcony pierwszy dzień imprezy. 5 listopada 2007 w warszawskim Teatrze Muzycznym „Roma” Hey jako drugi polski wykonawca zagrał koncert akustyczny w ramach projektu MTV Unplugged. Kierownikiem muzycznym występu był Marcin Macuk, zaś gościnnie z Nosowską zaśpiewali Agnieszka Chylińska i Jacek Szymkiewicz. 18 października 2007 koncert został premierowo wyemitowany przez MTV Polska, zaś 19 listopada 2007 ukazał się na CD i DVD w ramach albumu koncertowego "MTV Unplugged". Wydawnictwo zostało wydane przez nowo założoną niezależną wytwórnię QL Music. Album w dniu premiery osiągnął nakład odpowiadający złotej płycie, a przez pierwsze cztery tygodnie po premierze (i przez jeden w 2012) zajmował 1. miejsce listy OLiS. Jego sprzedaż przekroczyła 100 tysięcy egzemplarzy, co przełożyło się na certyfikat potrójnie platynowej płyty, wydany przez Związek Producentów Audio-Video w 2009.
Od 23 listopada do 15 grudnia 2007 Hey zagrał 12 koncertów w ramach trasy "92–07" celebrującej 15-lecie działalności, zaś w marcu 2008 wystąpił w Chicago i Nowym Jorku. 7 kwietnia 2008 zespół otrzymał podczas gali Fryderyki 2008 dzięki "MTV Unplugged" nagrody za album roku rock/metal, najlepszą oprawę graficzną i produkcję muzyczną roku, ponadto był nominowany w kategoriach piosenka roku („[sic!]” w wersji z "MTV Unplugged") i grupa roku. 28 kwietnia 2008 otrzymał statuetkę Eska Music Award za rockowy album roku ("MTV Unplugged"). 4 lipca 2008 wystąpił z Czesławem Mozilem podczas festiwalu TOPtrendy 2008 w Sopocie, zaś 8 sierpnia 2008 zagrał na Off Festivalu w Mysłowicach. We wrześniu 2008 zespół otrzymał nominację do Europejskich Nagród Muzycznych MTV 2008 w kategorii Najlepszy polski wykonawca. 26 października 2008 wykonał utwór „Telefony” podczas festiwalu Pejzaż bez Ciebie w Bydgoszczy, poświęconego twórczości Grzegorza Ciechowskiego. Od 29 listopada do 15 grudnia 2008 zagrał 7 akustycznych koncertów w ramach trasy "MTV Unplugged".
Od 2009: Ostatnie lata i zawieszenie działalności.
23 października 2009 nakładem QL Music ukazał się dziewiąty album studyjny Hey, "Miłość! Uwaga! Ratunku! Pomocy!". Poza jego wersją podstawową równocześnie ukazała się edycja specjalna, wzbogacona o płytę DVD z filmem dokumentującym pracę nad materiałem. Album dotarł do 1. miejsca listy OLiS. W dniu premiery osiągnął nakład 30 tysięcy egzemplarzy, odpowiadający certyfikatowi platynowej płyty. Do grudnia 2009 jego sprzedaż przekroczyła 60 tysięcy egzemplarzy, za co Związek Producentów Audio-Video przyznał mu podwójnie platynową płytę. Pochodzące z niego single „Kto tam? Kto jest w środku?”, „Umieraj stąd”, „Miłość! Uwaga! Ratunku! Pomocy!” i „Faza delta” zajęły kolejno 1., 2., 17. i 1. pozycję Listy przebojów Programu Trzeciego. 14 listopada 2009 rozpoczęła się trasa koncertowa promująca album, podczas której zespół wspierali na instrumentach klawiszowych wymiennie Marcin Macuk i Krzysztof Zalewski. 19 kwietnia 2010 Hey otrzymał nagrody w kategoriach piosenka roku („Kto tam? Kto jest w środku?”), grupa roku, album roku rock, najlepsza oprawa graficzna i produkcja muzyczna roku (trzy ostatnie za "Miłość! Uwaga! Ratunku! Pomocy!") w plebiscycie Fryderyki 2010. 28 maja 2010 wystąpił w koncercie Top podczas festiwalu TOPtrendy 2010 w Sopocie. Tego samego dnia wytwórnia QL Music wydała remix album "RE-MURPED!", zawierający remiksy utworów z "Miłość! Uwaga! Ratunku! Pomocy!". 16 lipca 2010 Hey zagrał na festiwalu w Jarocinie, zaś 7 sierpnia na Off Festivalu w Katowicach. We wrześniu 2010 otrzymał nominację do Europejskich Nagród Muzycznych MTV 2010 w kategorii Najlepszy polski wykonawca. 3 grudnia 2010 nakładem wydawnictwa Agora ukazała się płyta DVD z zapisem koncertu, który Hey zagrał w ramach cyklu Najmniejszy koncert świata.
W 2010 Universal Music Polska wydał zremasterowane reedycje albumów "Fire" (1993), "Live!" (1993), "Ho!" (1994), "?" (1995) i "Karma" (1997), a także po raz pierwszy anglojęzyczną wersję "?". Z tej okazji Hey zagrał w grudniu 2010 i lutym 2011 koncerty w ramach trasy "Re-edycje", podczas której były prezentowane głównie utwory z tych albumów. 7 września 2011 zespół odebrał honorową nagrodę Panteon Teraz Rocka, przyznaną z okazji 20-lecia magazynu „Teraz Rock”. W lutym 2012 Marcin Zabrocki zaczął zastępować Krzysztofa Zalewskiego na instrumentach klawiszowych podczas koncertów Hey, po czym dołączył do zespołu na stałe. W nowym, sześcioosobowym składzie powstał dziesiąty album studyjny grupy, "Do rycerzy, do szlachty, doo mieszczan". Wydawnictwo ukazało się 6 listopada 2012 nakładem Supersam Music, niezależnej wytwórni założonej przez management Nosowskiej. Album dotarł do 3. miejsca listy OLiS, a do stycznia 2013 sprzedał się w 30 tysiącach egzemplarzy, co przełożyło się na certyfikat platynowej płyty. Pochodzące z niego single „Do rycerzy, do szlachty, do mieszczan”, „Co tam?”, „Podobno” i „Z przyczyn technicznych” (z gościnnym udziałem Gaby Kulki) zajęły kolejno 1., 5., 4. i 21. pozycję Listy przebojów Programu Trzeciego. Od 15 listopada do 14 grudnia 2012 odbyła się trasa koncertowa promująca album. Jej drugi etap, obejmujący między innymi Sztokholm, potrwał od 9 lutego do 23 marca 2013. W plebiscycie Fryderyki 2013 Hey otrzymał nominacje w kategoriach artysta roku i album roku ("Do rycerzy, do szlachty, doo mieszczan").
28 stycznia 2013 przedsiębiorstwo Kayax ogłosiło rozpoczęcie współpracy menedżersko-wydawniczej z Hey. 7 czerwca 2013 zespół wziął udział w festiwalu TOPtrendy 2013 w Sopocie, gdzie wystąpił w ramach koncertu Top, a następnie zagrał jubileuszowy koncert z okazji 20-lecia działalności. 5 lipca 2013 wystąpił na Heineken Open’er Festivalu w Gdyni, a od 13 lipca do 31 sierpnia 2013 na wszystkich siedmiu festiwalach z cyklu Męskie Granie 2013. 19 lipca 2013 wykonał w całości album "Fire" podczas specjalnego występu na festiwalu w Jarocinie, a 13 września 2013 zagrał w Warszawie koncert w ramach emitowanego przez TVP2 cyklu Made in Polska. W 2013 Marcin Zabrocki opuścił Hey, argumentując to zmęczeniem karierą muzyczną. Od 21 marca do 6 kwietnia 2014 zespół odbył akustyczną trasę pod tytułem "Hey Unplugged". Jej drugi etap potrwał od 4 do 17 października 2014, zaś trzeci od 26 marca do 26 kwietnia 2015. 29 maja 2015 Hey wystąpił na Polsat SuperHit Festiwalu 2015, gdzie otrzymał honorową nagrodę Platyna Platyn. 5 czerwca 2015 Kayax wydał album koncertowy "Hey w Filharmonii. Szczecin Unplugged", zawierający zapis występu w Filharmonii im. Mieczysława Karłowicza w Szczecinie. 13 czerwca 2015 zespół wystąpił na Orange Warsaw Festivalu w Warszawie, a 19 czerwca 2015 na Life Festivalu Oświęcim.
Przy pracy nad jedenastym albumem studyjnym Hey, "Błyskiem", Marcin Macuk dołączył do stałego składu zespołu. Od 31 marca do 13 kwietnia 2016 grupa odbyła trasę koncertową "przedBŁYSK", podczas której prezentowała przedpremierowo utwory z albumu. "Błysk" ukazał się 22 kwietnia 2016 nakładem wytwórni Kayax i dotarł do 3. miejsca listy OLiS. Promujące go single „Prędko, prędzej”, „Historie”, „2015” i „Błysk” zajęły kolejno 1., 1., 6. i 2. pozycję Listy przebojów Programu Trzeciego. Związek Producentów Audio-Video certyfikował go platynową płytą za 30 tysięcy sprzedanych egzemplarzy. 14 lipca 2016 Hey zagrał na festiwalu Przystanek Woodstock, a 20 sierpnia 2016 na Kraków Live Festivalu. 26 sierpnia 2016 w Amfiteatrze Tysiąclecia w Opolu odbył się specjalny koncert zespołu z udziałem gości specjalnych, zagrany z okazji otwarcia Muzeum Polskiej Piosenki w Opolu. Od 7 października do 18 grudnia 2016 odbyła się trasa koncertowa promująca "Błysk", kontynuowana od 10 lutego do 9 kwietnia 2017. W plebiscycie Fryderyki 2017 Hey otrzymał nominacje w kategoriach utwór roku („Prędko, prędzej”), teledysk roku („Błysk”) i album roku rock ("Błysk"). 8 kwietnia 2017 zespół wydał singel „BŁYSK.adło” – nową wersję piosenki „Błysk”, nagraną z Dawidem Podsiadło bez udziału Nosowskiej.
25 maja 2017 Hey zapowiedział uczczenie 25-lecia działalności jesienną trasą koncertową "Fayrant Tour", obejmującą największe hale sportowo-widowiskowe w Polsce. 14 lipca 2017 zespół zagrał na festiwalu w Jarocinie, a 14 sierpnia 2017 na Przystanku Woodstock, gdzie odebrał Złotego Bączka za najlepszy występ poprzedniej edycji. 14 września 2017 odbyła się premiera celebrującego jubileusz grupy singla „Gdzie jesteś, gdzie jestem?”, który dotarł do 1. miejsca Listy przebojów Programu Trzeciego. 12 października 2017 Nosowska potwierdziła, że z jej inicjatywy po zakończeniu "Fayrant Tour" Hey zawiesi działalność na czas nieokreślony, zaznaczając, że nie oznacza to rozwiązania zespołu. 27 października 2017 nakładem Kayax ukazała się dwupłytowa kompilacja "CDN", zawierająca nowe nagrania wybranych utworów zespołu oraz singel „Gdzie jesteś, gdzie jestem?”. Składanka zajęła 2. miejsce listy OLiS, pokryła się złotą płytą i przyniosła zespołowi nagrodę za album roku rock podczas gali Fryderyki 2018. Trasa "Fayrant Tour" potrwała od 24 listopada do 14 grudnia 2017 i objęła 10 koncertów. Każdego wieczoru gościnnie z zespołem zagrał jego założyciel, Piotr Banach.
W 2021 Hey jednorazowo wznowił działalność na rzecz koncertu z okazji 30-lecia istnienia, który odbył się 17 lipca na festiwalu w Jarocinie.
Charakterystyka muzyczna i inspiracje.
Hey wykonuje głównie muzykę rockową. Na początku działności zespołu jego twórczość reprezentowała w dużej mierze grunge i hard rock. W 1993 członkowie wymienili pośród swoich inspiracji muzycznych grupy Soundgarden, Pearl Jam i Alice in Chains. Dominik Zawadzki z portalu rockmetal.pl napisał we wspomnieniu o debiutanckim albumie "Fire" (1993): „Wypełniony po brzegi ostrym, autentycznym graniem album doskonale wpisał się w grunge’ową rewolucję i odpowiedział na ogromne zapotrzebowanie polskiej publiki na taką właśnie muzykę. (…) autor całej muzyki, gitarzysta Piotr Banach, fantastycznie czuł takie klimaty, riffy jego autorstwa bez żadnej przesady nie były słabsze od tych, które powstawały za oceanem”. Wiesław Królikowski ocenił, że Nosowska śpiewała „charakterystycznym głosem o przybrudzonej barwie”. Ona sama przyznała, że w tamtym okresie zależało jej na podrabianiu maniery wokalnej Eddiego Veddera. Przy swoim drugim albumie, "Ho!" (1994), Hey rozpoczął współpracę z Leszkiem Kamińskim, który odpowiadał za realizację dźwięku lub produkcję muzyczną wszystkich studyjnych wydawnictw zespołu do "Echosystemu" (2005).
Na albumie "Karma" (1997) Hey zmienił stylistykę na rock psychodeliczny. Recenzenci zwracali uwagę na nawiązania muzyczne do lat 60., skupienie na sekcji rytmicznej i odmienny sposób śpiewania Katarzyny Nosowskiej. Piotr Banach wspominał: „Nie chcieliśmy być dłużej postrzegani jako maskotki tworzące muzykę dla mas – chcieliśmy, żeby nasza muzyka powodowała refleksję i zadumę”. Nosowska skomentowała ewolucję stylistyczną z tamtego okresu: „Ewidentnie przestaliśmy robić fajne, proste piosenki”, zaś Marcin Żabiełowicz przyznał, że dopiero od "Karmy" zaczął nagrywać improwizowane solo gitarowe. Wiesław Królikowski napisał, że zespół „wypracował własne, mocne brzmienie, rezygnując z grunge’owego klimatu, a Nosowska wzbogaciła swe surowe, krzykliwe interpretacje o coś zmysłowego”. Jako inspiracje dla kolejnego albumu, "Hey" (1999), Banach wskazał punk rock i reggae („umownym hasłem tym razem było «punky reggae party»”). Nosowska wyznała, że powróciła na nim do głośniejszego śpiewania: „Przy "Karmie" już myślałam, że nie potrafię się wydzierać, dlatego "Karma" jest tak spokojnie zaśpiewana. Byłam przekonana, że się skończyło, że nie umiem. A tu proszę bardzo! Nowa płyta jest bardzo ostra w sensie śpiewania”.
Po odejściu Banacha z Hey w 1999 i zastąpieniu go przez Pawła Krawczyka stylistyka muzyczna zespołu ewoluowała. Krawczyk wypowiedział się: „Moje dojście do Hey jedynie przyspieszyło nieuniknioną muzyczną ewolucję grupy. Wszyscy powoli zaczęli odchodzić od gitarowego bożka. Stało się to za obopólną zgodą (…). Sama obecność gitar nie jest dla nas absolutnie żadną wartością. Odeszliśmy od gitarocentryzmu”. Robert Sankowski z „Gazety Wyborczej” napisał, że na albumie "[sic!]" (2001) grupa zwróciła się ku muzyce alternatywnej i zaprezentowała dojrzałe oblicze. Grzegorz Szklarek z Codziennej Gazety Muzycznej ocenił, że „klimat przesunął się zdecydowanie od utworów cięższych (…) w stronę punkowej zadziorności, klimatów nowofalowych, a nawet zwykłego, niebanalnego, gitarowego popu”. Na kolejnym albumie, "Music Music" (2003), Hey po raz pierwszy zastosował elementy muzyki elektronicznej, które zdaniem krytyków bardziej przypominały solowe dokonania Nosowskiej niż dotychczasową twórczość zespołu. Recenzenci zwracali uwagę na podobieństwo brzmieniowe do reprezentantów rocka alternatywnego, takich jak Placebo, PJ Harvey, R.E.M. czy Interpol. Przy kolejnym albumie, "Echosystem" (2005), krytycy pisali o powrocie do gitarowego brzmienia, melodyjności i nawiązaniach stylistycznych do rock and rolla, Coldplay czy The Vines.
W 2007 Marcin Macuk, pierwszy basista Hey, który wyprodukował wydany w tym samym roku solowy album Nosowskiej "UniSexBlues", został przez zespół zaangażowany do przygotowania aranżacji na koncert akustyczny z cyklu MTV Unplugged. Podczas występu zostały wykorzystane pianino, lira korbowa, akordeon, instrumenty smyczkowe i dęte. Marcin Żabiełowicz wspominał album "MTV Unplugged": „Dzięki tej płycie zmienił się nasz stosunek do muzyki, sposób pracy, podejście do instrumentu. Pojawił się szacunek dla ciszy”. Również w 2007 Hey zaczął po raz pierwszy wykorzystywać podczas swoich regularnych koncertów instrumenty klawiszowe. Kolejne albumy studyjne zespołu: "Miłość! Uwaga! Ratunku! Pomocy!" (2009), "Do rycerzy, do szlachty, doo mieszczan" (2012) i "Błysk" (2016) zostały wyprodukowane przez Marcina Borsa. Przy dwóch pierwszych z nich krytycy podkreślali dalszą ewolucję brzmieniową zespołu: rzadsze korzystanie z gitar, większy nacisk na muzykę elektroniczną i sampling, stonowany klimat oraz nawiązania do muzyki folkowej i tanecznej. Robert Sankowski z „Gazety Wyborczej” napisał: „Avant pop, synthpop, oldskulowy gitarowy klimat godny filmów Lyncha, neofolkowe naleciałości, chillwave – tu może przydarzyć się wszystko”. Przed wydaniem "Błysku" członkowie Hey zapowiedzieli, że rola elektroniki zostanie na albumie zmniejszona na rzecz gitar. Recenzenci klasyfikowali wydawnictwo jako mieszaninę muzyki alternatywnej i pop-rocka zdominowaną przez gitary i instrumenty klawiszowe, wskazując na podobieństwo brzmieniowe do Queens of the Stone Age. Na dwupłytowej kompilacji "CDN" (2017) z nowymi wersjami starszych utworów pierwsza płyta została w całości wyprodukowana przez Leszka Kamińskiego, a druga przez Marcina Borsa.
Sukcesy i dziedzictwo.
Hey jest uznawany za jeden z najpopularniejszych i najważniejszych zespołów rockowych w Polsce oraz czołowych reprezentantów polskiej muzyki rozrywkowej lat 90.. Okres szczytowej popularności grupy, przejawiający się między innymi w wysokiej sprzedaży albumów i biletów na koncerty, przypadał na lata 1993–1995. Czas ten jest w mediach nazywany "Heyomanią" w nawiązaniu do pojęcia Beatlemanii, opisującego panującą w latach 60. fascynację zespołem The Beatles. Piotr Banach wspominał ten okres: „To było szaleństwo, tak jak oglądałem filmy o Beatlesach kiedyś: zatamowany ruch, ludzie, którzy otoczyli samochód i rzucali się na maskę (…), tłumy, histeria”. Do końca 1995 płyty i kasety Hey sprzedały się w ponad milionie egzemplarzy.
Dziennikarz Grzegorz Brzozowicz ocenił, że w połowie lat 90. Katarzyna Nosowska była najpopularniejszą polską wokalistką, a jej sukces doprowadził do spopularyzowania rocka śpiewanego przez kobiety. Dodał: „To głównie dzięki Nosowskiej dziesiątki tysięcy dzieciaków w całej Polsce natychmiast utożsamiły się z Heyem. Ona była koleżanką z sąsiedztwa. Nie wdzięcząc się do słuchacza, śpiewała o bólu młodzieńczego istnienia”. Dziennikarz Paweł Piotrowicz napisał: „Kompozycje Banacha oczarowały wszystkich chwytliwością, a każda dziewczyna chciała być jak niepozorna i śpiewająca egzystencjalne teksty Katarzyna Nosowska”. Marta Waszkiewicz z czasopisma „Zwierciadło” napisała: „W połowie lat 90. polską sceną muzyczną rządziły charakterne wokalistki o niebanalnych głosach i wyrazistym wizerunku. Kasia Nosowska idealnie wpisywała się w ten trend, więc dekada ta okazała się złotym czasem w jej karierze”. Nosowska wspominała: „Wtedy wszystko było pierwsze. Były u nas w rocku śpiewające kobiety, ale potrzeba było innego głosu. No i było zapotrzebowanie na «antyidola», które za granicą rozbudził Kurt Cobain”. 
W 2013 Hey zajął 11. miejsce w zorganizowanym przez Onet.pl głosowaniu internautów na najlepsze polskie zespoły, a w 2017 11. miejsce w rankingu najlepszych polskich grup rockowych portalu Ultimate Guitar. W 2014 "Fire" zajął 19. miejsce w zorganizowanym przez Onet.pl głosowaniu na najlepsze polskie albumy wydane w III Rzeczypospolitej. Bartosz Sąder z Onet.pl nazwał utwór „Moja i twoja nadzieja” jednym z najważniejszych w historii polskiej muzyki. W 2009 Filip Łobodziński i Robert Ziębiński wymienili go w przygotowanym dla „Newsweeka” zestawieniu 12 piosenek, które zmieniły Polskę, nazywając ją „balladą polskiego pokolenia X”. W 2012 wygrał on głosowanie internautów na największy polski przebój lat 90., zorganizowane przez portal interia.pl, a w 2018 znalazł się w zestawieniu 100 najważniejszych polskich piosenek, przygotowanym przez Polskie Radio z okazji stulecia odzyskania przez Polskę niepodległości. 16 lipca 2016 podczas festiwalu Męskie Granie w Katowicach odbył się specjalny koncert "Tribute to Hey" w hołdzie dla zespołu.
Hey jest laureatem 16 Fryderyków, nagród muzycznych przyznawanych przez Związek Producentów Audio-Video. Sumując wyróżnienia zdobyte z Hey i za działalność solową, Nosowska posiada najwięcej Fryderyków spośród wszystkich nagrodzonych w historii plebiscytu. Jeden album zespołu został certyfikowany przez Związek Producentów Audio-Video poczwórnie platynową płytą, dwa potrójnie platynową, jeden podwójnie platynową, pięć platynową, a trzy złotą. Certyfikaty te przekładają się na co najmniej 1,22 miliona sprzedanych egzemplarzy albumów. Do 2010 17 singli Hey dotarło do pierwszego miejsca Listy przebojów Programu Trzeciego, co stanowiło rekord spośród wszystkich wykonawców. Do końca działalności zespołu liczba ta wzrosła do 22. 18 utworów Hey dotarło do pierwszego miejsca Szczecińskiej Listy Przebojów.

</doc>
<doc id="161344" url="https://pl.wikipedia.org/wiki?curid=161344" title="Ross Perot">
Ross Perot

Henry Ross Perot (ur. 27 czerwca 1930 w Texarkana, zm. 9 lipca 2019 w Dallas) – amerykański przedsiębiorca, polityk. Miliarder, dorobił się majątku na przedsiębiorstwach Electronic Data Systems i Perot Systems. Zasłynął zorganizowaniem misji specjalnej, która miała na celu uratowanie uwięzionych 28 grudnia 1978 w ogarniętym rewolucją Iranie dwóch pracowników przedsiębiorstwa EDS. 
Życiorys.
Jego rodzina po mieczu wywodzi się od francuskiego imigranta, który przybył do Luizjany w XVIII w. Ukończył Texas High School, a potem Texarkana Junior College. W 1949 wstąpił do Akademii Marynarki Wojennej Stanów Zjednoczonych w Annapolis, a następnie w latach 1953–1957 służył w marynarce wojennej jako oficer.
Po odbyciu służby wojskowej od 1949 zaczął pracować jako sprzedawca w firmie IBM, gdzie szybko okazał się wyróżniającym się pracownikiem (w ciągu dwóch tygodni osiągnął roczny limit sprzedaży). W 1962 w Dallas założył własną firmę, Electronic Data Systems, świadczącą usługi przetwarzania danych. Firma w latach 60. otrzymała intratne kontrakty od rządu USA na informatyzację usług medycznych. Po tym, jak EDS weszła na giełdę w 1968, a cena akcji wzrosła z 16 USD do 160 USD za akcję w ciągu kilku dni dwutygodnik Fortune nazwał Perota „najszybszym, najbogatszym Teksańczykiem”. W 1984 pakiet kontrolny spółki za 2,4 mld USD odkupił General Motors. W 1988 założył firmę Perot Systems i stał się tzw. aniołem biznesu dla NeXT, firmy komputerowej założonej przez Steve'a Jobsa po odejściu z Apple Inc. W 2009 sprzedał firmę koncernowi Dell za 3,9 mld USD. Podczas prezydentury George'a H.W. Busha sprzeciwiał się wojnie w Zatoce Perskiej oraz ratyfikacji Północnoamerykańskiego Układu Wolnego Handlu. Oprócz usług informatycznych był zaangażowany w wydobycie ropy naftowej i gazu ziemnego.
Perot był zaangażowany w sprawę poszukiwania i powrotu do kraju żołnierzy amerykańskich zaginionych w akcji w czasie wojny w Wietnamie. Pod koniec lat 70. zorganizował misję specjalną, która miała na celu uratowanie uwięzionych 28 grudnia 1978 roku w ogarniętym rewolucją Iranie dwóch pracowników przedsiębiorstwa EDS. W 1983 Perot skontaktował się z brytyjskim pisarzem Kenem Follettem, który całe przedsięwzięcie opisał w książce "Na skrzydłach orłów". 
Perot kandydował w wyborach prezydenckich w 1992 i 1996 roku. W wyborach w 1992 roku cieszył się wysokim poparciem w sondażach, dzięki czemu wziął udział w debatach telewizyjnych jako pierwszy kandydat poza przedstawicielami dwóch wiodących partii amerykańskich. Startował w parze z admirałem w stanie spoczynku Jamesem Stockdale’em jako kandydatem na wiceprezydenta. Ross Perot uzyskał wówczas 19% głosów (jednak żadnego głosu w tzw. kolegium elektorskim), mimo iż nie uczestniczył przez kilka miesięcy w kampanii. Był to najlepszy wynik uzyskany przez kandydata spoza dwóch czołowych partii od 1912 roku.
W 1995 r. założył Partię Reform ("Reform Party"). Kandydował z jej ramienia w wyborach prezydenckich rok później i uzyskał 8% poparcia.
Według Forbesa w 2016 Perot był 167. najbogatszą osobą w Stanach Zjednoczonych.
W 1956 r. Perot ożenił się z Margot Birmingham. Mieli pięcioro dzieci.

</doc>
<doc id="161345" url="https://pl.wikipedia.org/wiki?curid=161345" title="Język tadżycki">
Język tadżycki

Język tadżycki (тоҷикӣ, забони тоҷикӣ) albo tadżycki farsi (форсии тоҷикӣ) – etnolekt z grupy irańskiej języków indoeuropejskich, zazwyczaj uważany za wariant języka perskiego. Jest językiem urzędowym Tadżykistanu oraz językiem tadżyckiej mniejszości w Uzbekistanie, która stanowi prawie 5% całości ludności kraju.
Język tadżycki zachował wiele archaicznych form gramatycznych i leksykalnych, które zanikły we współczesnej perszczyźnie Iranu.
Nazwa.
Aż do XX wieku użytkownicy tadżyckiego uważali, że posługują się językiem perskim (farsi), ale od czasów Związku Radzieckiego oficjalnie mówi się o odrębnym od perskiego języku, nazywanym tadżyckim.
Podział dialektalny.
Język perski ma trzy główne standardowe odmiany: farsi, dari i tadżycki. Według rodzimych użytkowników różnice między nimi nie stanowią zbytniej przeszkody dla wzajemnego porozumiewania się, chociaż odmiany te nie są identyczne. Na przykład w irańskim farsi występuje więcej zapożyczeń z francuskiego (na przykład مرسی, "mersi" – dziękuję) w dari – z angielskiego, a w tadżyckim – z rosyjskiego.
W etnolekcie tadżyckim wyróżnia się cztery (sub)dialekty:
Ponadto za dialekt języka tadżyckiego/perskiego uważa się język bucharski (inaczej judeo-perski lub judeo-tadżycki).
Niekiedy do grona wariantów perskiego też zalicza się język tacki, w którym mówi się na Kaukazie.
Pismo.
Pierwotnie język tadżycki, podobnie jak perski, zapisywany był pismem arabskim.
W składzie ZSRR najpierw w 1923 roku uproszczono pismo arabskie, potem w 1929 roku zastąpiono je alfabetem łacińskim, a od roku 1940 używa się cyrylicy, z której usunięto zbędne rosyjskie litery po odzyskaniu niepodległości.
Po 1989 władze Tadżykistanu opracowały projekt ponownego wprowadzenia pisma arabskiego, jednak wycofano się z niego w połowie lat 90.
Pismem arabskim nadal posługują się użytkownicy języka w Afganistanie, podczas gdy w Tadżykistanie prawie zanikła już jego znajomość.

</doc>
<doc id="161346" url="https://pl.wikipedia.org/wiki?curid=161346" title="Chown">
Chown

codice_1 to polecenie systemu Unix i pochodnych używane do zmiany właściciela pliku. W większości implementacji może być wykonywane tylko przez administratora systemu. Zwykli użytkownicy, którzy chcą zmienić grupę pliku, muszą korzystać z polecenia codice_2.
Składnia wywołania.
Polecenie codice_1 wywoływane jest w następujący sposób:
 chown [użytkownik][:grupa] plik-1 [plik-2 ...]
gdzie parametry oznaczają:
Uwagi:
Przykłady.
$ chown nobody:nobody /tmp /var/tmp
$ chown -R andrzej:marketing /katalog
W powyższym przykładzie pierwsze z poleceń codice_1 operuje na katalogach codice_12 i codice_13, zmieniając im właściciela i grupę na "nobody". Nie modyfikuje jednak znajdujących się wewnątrz nich plików i podkatalogów — w tym celu program należy wywołać z dodatkową opcją codice_14, co pokazuje drugie wywołanie komendy.

</doc>
<doc id="161350" url="https://pl.wikipedia.org/wiki?curid=161350" title="It’s Called a Heart">
It’s Called a Heart

It’s Called a Heart – singel grupy Depeche Mode. Nagrań "live" dokonano podczas koncertu w Bazylei w Szwajcarii (30 listopada 1984).

</doc>
<doc id="161352" url="https://pl.wikipedia.org/wiki?curid=161352" title="Feniks (fanzin)">
Feniks (fanzin)

Feniks – fanzin, kwartalnik literacko-krytyczny PSMF (Polskiego Stowarzyszenia Miłośników Fantastyki). W latach 1985–1986 wyszło osiem numerów, w tym jeden podwójny.
Pierwszy numer (za rok 1984) został wydany w 1985 w nakładzie 3000 egzemplarzy pod egidą Rady Naczelnej Zrzeszenia Studentów Polskich. Na kolejny numer, wydany już przez oficynę "Alma-Press", trzeba było czekać przeszło rok, do połowy 1986 r., za to ukazał się w zwiększonym nakładzie, 5000 egz. W przeciągu następnych sześciu miesięcy redakcji udało się wydać siedem numerów "Feniksa", trzy z datą 1985 (w tym jeden podwójny) i cztery z datą 1986.
Skład redakcji.
W 1990 zaczął ukazywać się "Fenix" będący kontynuacją "Feniksa".
Linki zewnętrzne.
Okładki i spis treści

</doc>
<doc id="161354" url="https://pl.wikipedia.org/wiki?curid=161354" title="Czesław Michniewicz">
Czesław Michniewicz

Czesław Michniewicz (ur. 12 lutego 1970 w Brzozówce) – polski piłkarz i trener piłkarski. W 2022 selekcjoner reprezentacji Polski w piłce nożnej, którą poprowadził na Mistrzostwach Świata 2022. Trener roku 2018 i 2022 w Polsce w plebiscycie Piłki Nożnej.
Kariera zawodnicza.
Jako zawodnik występował na pozycji bramkarza w Ossie Biskupiec Pomorski, Bałtyku Gdynia, Polonii Gdańsk i Amice Wronki; w barwach Amiki zaliczył dziewięć występów w ekstraklasie, występował także w meczach o Superpuchar Polski, Puchar Polski i Puchar Ligi Polskiej w sezonie 1999/2000. Ponadto grał w Pucharze UEFA przeciwko Atlético Madryt. Karierę zakończył w wieku 30 lat w 2000 roku.
Kariera trenerska.
Wczesna kariera.
Po zakończeniu kariery zawodniczej prowadził jako trener rezerwy Amiki (był również trenerem bramkarzy), jako asystent pierwszego trenera pracował w Olimpii Elbląg, a jako konsultant w Arce Gdynia. Odbył staże trenerskie w klubach: FC Schalke 04 (2000), Bayer 04 Leverkusen (2001), Hannover 96 (2002) i Tottenham Hotspur (2006).
Kariera klubowa.
We wrześniu 2003 został trenerem Lecha Poznań; poprowadził zespół do zdobycia Pucharu i Superpucharu Polski w 2004. Ze względu na brak licencji PZPN do września 2004 formalnie jako pierwszy trener Lecha figurował w dokumentach Ryszard Łukasik. Po uzyskaniu licencji Michniewicz prowadził Lecha do maja 2006. Od 3 października 2006 do 22 października 2007 był trenerem Zagłębia Lubin, z którym zdobył mistrzostwo Polski w sezonie 2006/2007. W ostatnich dwóch wymienionych klubach pracował wspólnie z Rafałem Ulatowskim (II trener); w Zagłębiu został przez niego zastąpiony. 8 lipca 2008 podpisał kontrakt na prowadzenie Arki Gdynia. 15 listopada 2010 został trenerem Widzewa Łódź. Kontrakt miał trwać do 30 czerwca 2011. Gdy pod koniec czerwca obie strony przystąpiły do renegocjacji kontraktu, Michniewicz postanowił nie przedłużać kontraktu i wraz z jego końcem opuścić drużynę.
22 lipca 2011 został trenerem Jagiellonii Białystok, jednak już 22 grudnia 2011 po spotkaniu Michniewicza z przedstawicielami rady nadzorczej białostockiego klubu rozwiązano z nim kontrakt za porozumieniem stron (wraz z trenerem z klubu odeszli: drugi trener Marcin Węglewski oraz trener przygotowania fizycznego Kristijan Brčko). 28 marca 2012 został trenerem Polonii Warszawa, którą prowadził jedynie do 8 maja 2012. Od 22 marca do 22 października 2013 był trenerem Podbeskidzia Bielsko-Biała. 
9 kwietnia 2015 po ponadrocznej przerwie został zatrudniony, tym razem jako trener Pogoni Szczecin, z którą wywalczył na koniec sezonu 2015/16 szóste miejsce w Ekstraklasie. Pomimo najlepszego wyniku od lat klub nie przedłużył z Michniewiczem umowy, która oficjalnie miała wygasnąć 30 czerwca 2016. 
21 września 2020 został ogłoszony trenerem Legii Warszawa. W sezonie 2020/2021 zdobył z klubem mistrzostwo Polski, a następnie wprowadził go do Ligi Europy UEFA. 25 października 2021 został zwolniony z funkcji trenera zespołu; Legia zajmowała wówczas 15. miejsce w tabeli Ekstraklasy.
Kariera reprezentacyjna.
7 lipca 2017 objął stanowisko selekcjonera reprezentacji Polski do lat 21. Zwyciężając z Portugalią w barażach, Polska — pod jego wodzą — po raz pierwszy od 1994 zakwalifikowała się do turnieju finałowego mistrzostw Europy w tej kategorii wiekowej. W turnieju finałowym Polska odpadła w fazie grupowej, zajmując trzecie miejsce z sześcioma punktami na koncie.
31 stycznia 2022 został selekcjonerem reprezentacji Polski (zob. mecze reprezentacji Polski w piłce nożnej mężczyzn prowadzonej przez Czesława Michniewicza). Poprowadził Polskę w sześciu meczach Ligi Narodów UEFA. Wygrał dwa mecze z Walią, przegrał dwa mecze z Belgią i przegrał oraz zremisował z Holandią. Zrealizował cel postawiony przez prezesa PZPN Cezarego Kuleszę, jakim było utrzymanie Polski w dywizji A 29 marca 2022, po finałowym meczu barażowym ze Szwecją (2:0), awansował z narodową kadrą na Mistrzostwa Świata w Katarze. 
W fazie grupowej mistrzostw, po remisie z Meksykiem (0:0), zwycięstwie z Arabią Saudyjską (2:0) i porażce z Argentyną (0:2), Polska zajęła drugie miejsce w grupie C i po raz pierwszy od 1986 awansowała do 1/8 finału. 4 grudnia 2022 reprezentanci przegrali z Francją (1:3) i odpadli z turnieju. 12 grudnia 2022 PZPN poinformował, że nie skorzystał z opcji jednostronnego przedłużenia umowy z Michniewiczem, obowiązującej do końca 2022, a 10 dni później ogłosił, że trener z dniem 31 grudnia 2022 przestanie pełnić funkcję selekcjonera. Decyzja była poprzedzona m.in. medialną krytyką taktyki defensywnej i stylu gry reprezentacji narodowej pod wodzą Michniewicza, zamieszaniem wokół premii dla zawodników i sztabu narodowego i zablokowaniem przez Michniewicza wielu dziennikarzy na Twitterze przed usunięciem konta.
Życie prywatne.
Urodził się w Brzozówce na terenie Białoruskiej SRR, dorastał w Biskupcu, szkołę średnią i studia ukończył w Trójmieście. Magister AWF w Gdańsku. 
4 lutego 2009 dobrowolnie zgłosił się do oddziału Prokuratury Krajowej we Wrocławiu prowadzącej śledztwo w sprawie korupcji w polskim futbolu, gdzie złożył zeznania w charakterze świadka.
W 2010 został nauczycielem akademickim w Wyższej Szkole Zarządzania i Coachingu we Wrocławiu.

</doc>
<doc id="161357" url="https://pl.wikipedia.org/wiki?curid=161357" title="Home (singel Depeche Mode)">
Home (singel Depeche Mode)

Home – singel grupy Depeche Mode promujący album "Ultra". Nagrań "live" dokonano podczas pierwszego koncertu trasy Ultra Parties w Adrenaline Village w Londynie (Wielka Brytania) - 10 kwietnia 1997.
Home / Useless.
Home / Useless – singel grupy Depeche Mode promujący album "Ultra", wydany 18 listopada 1997 nakładem Reprise Records, tylko w USA. Utwór „Home” wykonuje Martin Gore (śpiew, gitara elektryczna), a „Useless” - David Gahan (śpiew). "Zobacz też: osobny artykuł poświęcony singlowi „Useless”".

</doc>
<doc id="161358" url="https://pl.wikipedia.org/wiki?curid=161358" title="Dozamet Nowa Sól">
Dozamet Nowa Sól

Dozamet Nowa Sól – polski klub piłkarski z siedzibą w Nowej Soli, powstały w 1946 roku. Do 1950 r. nosił nazwę Odlew, a jego zakładem patronackim były Dolnośląskie Zakłady Metalurgiczne. Obecnie występuje w rozgrywkach zielonogórskiej klasy okręgowej.
Historia klubu.
Klub powstał wiosną 1946 roku. Jeden z pierwszych meczów, zespół nowosolski rozegrał w kwietniu tego roku z drużyną MKS Wrocław, przegrywając 0:6. Zgodnie z podziałem administracyjnym do 1950 r. Nowa Sól wchodziła w skład województwa wrocławskiego, a zespoły z południowej części dzisiejszego województwa lubuskiego (także z Żar i Kożuchowa), rywalizowały w rozgrywkach organizowanych przez Wrocławski Okręgowy Związek Piłki Nożnej. Zarówno w 1947, jak i w 1948 r. Odlew stawał przed szansą awansu do A klasy. W sierpniu 1947 r. przegrał w decydującym, finałowym spotkaniu, rozgrywanym na wrocławskim stadionie olimpijskim z KKS Burza Wrocław 1:5 (0:3). Wcześniej pokonał 4:0 zespół Żydowskiego Klubu Sportowego Wałbrzych. Rok później rywalizował w grupie finałowej wraz z Wolnością Legnica, Mieszko Wałbrzych i WUZ-em Wrocław, zajmując trzecią lokatę. 
W dniu 2 października 1957 r. z połączenia Stali i Odry Nowa Sól utworzono Zakładowy Klub Sportowy Polonia. Prezesem został Orłowski, wiceprezesami: Cichy, Guć, Organiściak, sekretarzem Holender, skarbnikiem Kowalski. Oprócz piłki nożnej w klubie istniały sekcje: boks, tenis ziemny, lekkoatletyka i kolarstwo. 
Dozamet dwukrotnie grał w II lidze - od 1985 do 1987 r. Ówczesny skład drużyny: Adam Grzyb, Zbigniew Gurgacz, Wiesław Trojanowski, Henryk Kaim, Bogusław Pawlaczyk, Krzysztof Chudzik, Rober Salamończyk, Jerzy Benke, Leszek Łoszkowski, Mirosław Fabiszewski, Marek Jóźwiak, Alfred Biczyk, Rafał Blumke, Bernard Błach, Jacek Dorociak, Eugeniusz Matkowski, Ireneusz Połoński, Romuald Wojno, Zbigniew Karolak, Bogdan Klikuszowian, Waldemar Kołodziej, Wojciech Krzyśków, Mirosław Liszka, Ryszard Majka, Mirosław Morawski, Janusz Porębski, Mieczysław Sobczak, Tomasz Kakała, Grzegorz Ulita, jak również przez kilka miesięcy Mirosław Bulzacki. 
Historyczne nazwy:
Stadion.
Dozamet mecze rozgrywa na Miejskim Stadionie Sportowym przy ul. 1 Maja w Nowej Soli. Dane techniczne obiektu:

</doc>
<doc id="161361" url="https://pl.wikipedia.org/wiki?curid=161361" title="Stasys Girėnas">
Stasys Girėnas

Stasys Girėnas (Stasys Girskis, ur. 4 października 1893, zm. 17 lipca 1933) – litewski lotnik, który wraz ze Steponasem Dariusem dokonał przelotu przez Atlantyk, zakończonego katastrofą samolotu koło Pszczelnika, na obecnym terytorium Polski.
Urodził się we wsi Witagoła, ówcześnie w gub. kowieńskiej, powiat rosieński, w rodzinie chłopskiej, jako jeden z 16 rodzeństwa. Po śmierci ojca, w 1910 wyemigrował z bratem do USA, gdzie zaczął pracować jako mechanik. Podczas I wojny światowej służył w lotnictwie amerykańskim w służbie naziemnej. Po wystąpieniu z armii, w 1919 ukończył kurs pilotażu. Następnie pracował jako pilot cywilny. W 1925 miał poważny wypadek, lecz kontynuował po nim latanie.
15 lipca 1933, wraz ze Steponasem Dariusem, podjął próbę przelotu bez lądowania z Nowego Jorku w USA do Kowna na Litwie, na dystansie 7186 km, zakupionym w tym celu samolotem przystosowanym do dalekich przelotów Bellanca CH-300 Pacemaker. Samolot został nazwany przez lotników "Lituanica". Po udanym przelocie nad północnym Atlantykiem, po 37 godzinach i 11 minutach lotu, samolot rozbił się 17 lipca o godzinie 0:36 w nocy w lesie w Niemczech (obecnie miejsce katastrofy znajduje się w Polsce, koło wsi Pszczelnik pod Myśliborzem). Przyczyną katastrofy były najprawdopodobniej złe warunki pogodowe, choć nie została ona w pełni wyjaśniona. Obaj lotnicy zginęli. Pokonali oni dystans 6411 km, będąc jedynie 650 km od celu.
Obaj lotnicy zostali po śmierci uznani na Litwie za bohaterów narodowych. Ich podobizny znajdują się na banknocie 10 litów i monecie kolekcjonerskiej o tym samym nominale. W 1993 ustanowiono litewskie odznaczenie Medal Dariusa i Girėnasa. Poczta litewska kilkakrotnie wydawała znaczki pocztowe poświęcane pamięci tych lotników. Obaj lotnicy są także patronami szkoły w Puńsku i Myśliborzu.

</doc>
<doc id="161375" url="https://pl.wikipedia.org/wiki?curid=161375" title="Hipertesserakt">
Hipertesserakt



</doc>
<doc id="161376" url="https://pl.wikipedia.org/wiki?curid=161376" title="Knock (Mayo)">
Knock (Mayo)

Knock (irl. "An Cnoc" lub "Cnoc Mhuire" - w tłumaczeniu: „Wzgórze Maryi Dziewicy”) – wieś w zachodniej części Irlandii w hrabstwie Mayo. Liczba ludności: 811 (2011).
Objawienie Matki Bożej.
Katolicy wierzą, że wieczorem 21 sierpnia 1879 roku na ścianie miejscowego kościoła pw. św. Jana Chrzciciela ukazała się Matka Boża w towarzystwie św. Józefa i św. Jana Ewangelisty. Od tego momentu miejsce to stało się centrum pielgrzymek. Dwie komisje kościelne (w 1879 i 1936 roku) uznały wiarygodność zeznań uczestników wydarzenia. Ze względu na liczne uzdrowienia zaczęto nazywać Knock "drugim Lourdes". Obecnie do Knock przybywa do 1,5 mln pielgrzymów rocznie.
W setną rocznicę objawień odwiedził to miejsce papież Jan Paweł II, nadając kościołowi Maryi Królowej Irlandii godność bazyliki. Kościół ten, mogący pomieścić ok. 15 tys. osób, oraz pobliskie lotnisko "Ireland West Airport Knock" zostały wybudowane z inicjatywy proboszcza Jamesa Horana.

</doc>
<doc id="161378" url="https://pl.wikipedia.org/wiki?curid=161378" title="Bohdan Wodiczko">
Bohdan Wodiczko

Bohdan Wodiczko (ur. 5 lipca 1911 w Warszawie, zm. 12 maja 1985 tamże) – polski dyrygent i pedagog muzyczny.
Życiorys.
Pochodził z rodziny czeskich muzyków osiadłych w Polsce, jego ojcem był Franciszek Wodiczko. Był uczniem Wacława Tallicha (dyrygentura) w Pradze (1932–1936) oraz Piotra Rytla (kompozycja) i Waleriana Bierdiajewa (dyrygentura) w Konserwatorium Warszawskim (1936–1939). W czasie wojny zarabiał grając w orkiestrze nocnego lokalu „Adria” w Warszawie (znanego z przeprowadzonego w nim 22 maja 1943 zamachu na Niemców, którego wykonawcą był żołnierz AK Jan Kryst).
Po wojnie współtworzył i do 1950 kierował zespołem symfonicznym, później przekształconym w Filharmonię Bałtycką w Gdańsku. Był następnie dyrektorem Filharmonii Łódzkiej (1950–1951), pierwszym dyrygentem i dyrektorem artystycznym Filharmonii Krakowskiej (1951–1955), pierwszym dyrygentem i dyrektorem Filharmonii Narodowej w Warszawie (1955–1958).
Po zwolnieniu z pracy w Polsce spędził kilka lat w Islandii, gdzie był m.in. dyrygentem orkiestry symfonicznej w Reykjaviku.
Od lipca 1961 do grudnia 1964 stał na czele Opery Warszawskiej; wystawił wiele wybitnych dzieł operowych i baletowych (m.in. "Króla Edypa", "Persefonę", "Orfeusza" i "Święto wiosny" Strawinskiego, "Don Carlosa" Verdiego, "Straszny dwór" Moniuszki, "Kawalera srebrnej róży" Richarda Straussa, "Zamek Sinobrodego" Bartóka). W 1965 przez krótki czas pełnił funkcję dyrektora artystycznego Teatru Wielkiego w Warszawie, w latach 1965–1968 ponownie pracował w Reykjaviku. Od 1968 dyrygent Wielkiej Orkiestry Symfonicznej Polskiego Radia i Telewizji w Katowicach; w latach 70. pracował jako pedagog Państwowej Wyższej Szkoły Muzycznej w Warszawie (od 1973 profesor). Wykładał także na uczelniach muzycznych w Sopocie, Łodzi i Krakowie. 
W latach 1977–1979 był dyrygentem i dyrektorem artystycznym Teatru Wielkiego w Łodzi.
Wychowawca kilku pokoleń polskich dyrygentów, wprowadził na polskie sceny operowe szereg współczesnych dzieł operowych.
Pochowany na cmentarzu Wojskowym na Powązkach w Warszawie (kwatera A31-tuje-4).
Odznaczenia.
W 1954 roku w 10 rocznicę Polski Ludowej odznaczony Krzyżem Kawalerskim Orderu Odrodzenia Polski, a w 1968 Krzyżem Kawalerskim Orderu Sokoła Islandzkiego. W 1957 otrzymał czechosłowacki Order Lwa Białego IV klasy.
Upamiętnienie.
W 1996 roku jego imieniem nazwano skwer w dzielnicy Śródmieście w Warszawie, w pobliżu Uniwersytetu Muzycznego Fryderyka Chopina.
Życie prywatne.
Synem Bohdana Wodiczki jest Krzysztof Wodiczko, jeden z polskich artystów nowoczesnych.

</doc>
<doc id="161379" url="https://pl.wikipedia.org/wiki?curid=161379" title="Beskid Skoczów">
Beskid Skoczów

Beskid Skoczów – polski klub sportowy, założony w 1923 roku w Skoczowie.
Historia.
Piłka nożna dotarła do Skoczowa dzięki żołnierzom włoskim, którzy przybyli do miasta aby nadzorować zbliżający się plebiscyt na Śląsku Cieszyńskim (1919). Mimo tego iż plebiscyt nie odbył się, a żołnierze odjechali, to zanim tak się stało Skoczowianie podpatrzyli grających w piłkę nożną w wolnym czasie Włochów oraz zdobyli się na odkupienie kilku skórzanych piłek.
W pełni zorganizowany klub powstał w 1923 roku jako "Skoczowski Klub Sportowy", a najważniejsze role pełnili w nim dwaj skoczowscy kupcy: Wiktor Pawlik, który był jego pierwszym prezesem oraz Jan Drabina – kierownik techniczny sekcji piłki nożnej. Choć piłka nożna była najpopularniejsza, to klub starał się promować i inne sporty jak biegi uliczne, wyścigi kolarskie i motorowe, tenis ziemny. W 1927 nowym prezesem klubu został nauczyciel, kpt. "Rudolf Kukucz", który swój wysiłek skupił na budowie nowego stadionu, gdyż jak do tej pory piłkarze grali na miejskim targowisku, przy dzisiejszej ul. Targowej, brak było szatni (przebierano się w pobliskiej restauracji). Pomysł ten spotkał się z wielkim poparciem Związku Strzeleckiego "Strzelec", pomoc finansowa przyczyniła się do szybszego oddania nowego stadionu do użytku. 3 czerwca 1933 roku odbyło się uroczyste otwarcie nowego obiektu, uhonorowane obecnością wojewody śląskiego Michała Grażyńskiego. Umiejscowiony był na prawym brzegu Wisły, wokół boiska piłkarskiego znajdowała się czterystumetrową bieżnia, skocznia i rzutnia, boiska do siatkówki i koszykówki, kort tenisowy oraz domek klubowy, a w 1935 już także mała kryta strzelnica. Przed wojną był to największy i najnowocześniejszy kompleks sportowy na ówczesnym Śląsku Cieszyńskim i rzecz jasna wizytówka samego Skoczowa. Jednak sami piłkarze nie odnosili znaczących sukcesów.
Po wojnie klub reaktywowano jako "Klub Sportowy Domu Kultury Skoczów", pierwszym prezesem został "Antoni Poćwierz". Poza piłkarską wznowiono sekcje lekkoatletyczną, szachową oraz tenisa stołowego. 1 maja 1946 roku odbył się pierwszy oficjalny mecz piłkarski na jeszcze nie odremontowanym stadionie, zniszczonym w trakcie wojny, pomiędzy Skoczowianami a żołnierzami Czerwonej Armii, wygrany przez gospodarzy 5:1. Przez pewien czas w Skoczowie istniały dwa kluby piłkarskie, poza Domem Kultury także KS "Kapelusznik", a ich połączenie nastąpiło w 1957 pod nowym szyldem: Klub Sportowy "Włókniarz". W połączonym klubie sukcesy poza piłkarską odnosiły sekcje narciarstwa, tenisa stołowego (II liga śląska), lekkoatletyki, skibobów, szachów, siatkówki. W 1951 piłkarze ówczesnego Włókniarza wywalczyli mistrzostwo klasy B, premiowane awansem do klasy międzywojewódzkiej, z kolei w której Skoczowianie uplasowali się na miejscu 2. tuż za Stalą Cieszyn. W marcu 1957 postanowiono wykorzystać możliwość bycia sponsorowanym przez skoczowskie zakłady, równocześnie zmieniając nazwę na KS "Beskid" Skoczów. Duży przypływ gotówki w latach 70. umożliwił remont stadionu (płot, nowe boisko treningowe, kasy), wybudowanie nowych bieżni, skoczni, rzutni, oraz nowego pawilonu sportowego. Natomiast piłkarze pierwszy raz awansowali do ligi na szczeblu wojewódzkim na sezon 1976/1977. W 1978 nastąpiła kolejna zmiana nazwy i sponsora na FSM "Beskid" od Fabryki Samochodów Małolitrażowych w Bielsku-Białej. Zapowiadało się nad wyraz ciekawie, gdyż dzięki nowemu sponsorowi, który dysponował o wiele większymi zasobami finansowymi od poprzedników, spodziewano się powtórzenia sukcesu z 1976. Wydarzenie w Polsce w 1981 sprawiły, iż FSM zrezygnowało ze sponsoringu Skoczowian, a klub chylił się ku upadkowi, był bliski rozwiązania. Pomimo tego w 1982 Beskid Skoczów pierwszy raz w historii awansował do III ligi. Przez kolejne 3 sezony mecze w Skoczowie cieszyły się dużym zainteresowaniem, widownia często wynosiła 3000 kibiców, (Skoczów to 15-tysięczne miasteczko). Na kolejny taki sukces czekano do drugiej połowy lat 90. W 1995 wybudowano nową halę sportową, a piłkarze awansowali do IV ligi. Dwa lata później awans I drużyny do III ligi zbiegł się z awansem juniorów do ligi makroregionalnej oraz wywalczenia mistrzostwa byłego województwa bielskiego przez trampkarzy. Wyraźny kryzys nastąpił w 2003 roku po degradacji z ligi okręgowej. W 2009 roku klub został rozwiązany z powodu bankructwa, w jego miejsce powstał KP Beskid 09 Skoczów. W lipcu 2012 roku Klub powrócił do historycznej nazwy "Beskid Skoczów". W sezonie 2015/2016 pierwsza drużyna Beskidu Skoczów wywalczyła awans do IV ligi śląskiej II grupy.

</doc>
<doc id="161381" url="https://pl.wikipedia.org/wiki?curid=161381" title="Powojnik alpejski">
Powojnik alpejski

Powojnik alpejski ("Clematis alpina") – gatunek pnącza z rodzaju powojników, występuje w Europie i Azji (Syberia, Kirgistan, Mongolia). Jest to jeden z trzech gatunków występujących w Polsce w stanie naturalnym, rośnie najczęściej w Tatrach, także w Pieninach, Gorcach, Beskidzie Niskim i w Bieszczadach. Jest także uprawiany, jako roślina ozdobna.
Biologia i ekologia.
Pnącze, chamefit. Okres kwitnienia przypada od maja do sierpnia. Siedlisko: rośnie w lasach i zaroślach, wśród kosówki, od pogórza po piętro subalpejskie, najczęściej wzdłuż rzek, przeważnie na podłożu wapiennym, rzadziej na krzemianowym. Cała roślina jest lekko trująca. Przy doustnym spożyciu powoduje biegunkę, skurcze i podrażnienia skóry. W stanie wysuszonym nie powoduje już podrażnień skóry.
Zastosowanie.
Roślina ozdobna: ze względu na atrakcyjny wygląd, mrozoodporność oraz małe wymagania liczne odmiany uprawiane są jako rośliny ozdobne. Jest także bardziej odporny na warunki glebowo-klimatyczne od mieszańców ogrodowych, jest całkowicie mrozoodporny, odporny na choroby i zakwita bardzo wcześnie. Najlepsze do uprawy są stanowiska półcieniste, niezbyt ciepłe, o glebie żyznej, średnio wilgotnej i przepuszczalnej, o zasadowym pH. W uprawie znajduje się nie tylko typowa forma gatunku, ale również inne, bardziej ozdobne kultywary, np. ‘Frances Rivis’ o dużych kwiatach.
Roślina doskonale rozmnażająca się przez: wysiew nasion, półzdrewniałe sadzonki pędowe, a także poprzez odkłady.

</doc>
<doc id="161384" url="https://pl.wikipedia.org/wiki?curid=161384" title="Powojnik całolistny">
Powojnik całolistny

Powojnik całolistny ("Clematis integrifolia" L.) – gatunek rośliny z rodzaju powojników. Występuje w południowo-wschodniej Europie i zachodniej części Azji. W Polsce nie rośnie dziko. W niektórych krajach, również w Polsce jest uprawiany.
Zastosowanie.
Jest uprawiany w ogrodach jako roślina ozdobna, może być uprawiany również w pojemnikach na balkonach, tarasach, itp. Rzadko uprawia się typową formę gatunku, zwykle uprawiane są jego bardziej ozdobne kultywary, np. `Hendersonii`, `Rosea`, `Tapestry` i inne. Wymaga podpór, ponieważ ma tendencję do wylegania.

</doc>
<doc id="161386" url="https://pl.wikipedia.org/wiki?curid=161386" title="Awatar (rzeczywistość wirtualna)">
Awatar (rzeczywistość wirtualna)

Awatar (także "avatar") – reprezentacja uczestników światów wirtualnych. Awatary są używane głównie na forach dyskusyjnych, a także w grach komputerowych (zwłaszcza RPG, MMORPG i FPP) oraz rzeczywistości wirtualnej.
Nazwa ta pochodzi od sanskryckiego słowa "avatāra", oznaczającego w hinduizmie wcielenie bóstwa, które zstępuje z nieba na ziemię w postaci śmiertelnej – ludzkiej, zwierzęcej lub mieszanej.
Awatar przyjmuje rozmaite formy – od niewielkiej grafiki rastrowej (bitmapowej), często bardzo uproszczonej lub symbolicznej, pojawiającej się np. przy komunikatach wysyłanych na fora dyskusyjne i służącej łatwemu rozpoznawaniu ich zarejestrowanych uczestników, po bardzo złożone trójwymiarowe modele, reprezentujące postać w grze komputerowej lub rzeczywistości wirtualnej (jak np. "Second Life", Entropia Universe lub There). Użytkownicy mogą nadać awatarowi – swojemu wirtualnemu wizerunkowi – imię i nazwisko lub "nick" oraz modelować ich wygląd, wybierając m.in. kolor włosów, fryzurę, kolor oczu, wzrost, wagę, sylwetkę, ubranie, płeć oraz cechy psychofizyczne wpływające na zachowanie awataru.

</doc>
<doc id="161387" url="https://pl.wikipedia.org/wiki?curid=161387" title="Powojnik prosty">
Powojnik prosty

Powojnik prosty ("Clematis recta") – gatunek rośliny z rodziny jaskrowatych ("Ranunculaceae"). Występuje w zachodniej Azji (Azerbejdżan i Kaukaz Południowy) oraz we wschodniej, środkowej i południowej Europie. W Polsce jest rzadki, występuje nad dolną Wisłą.
Biologia i ekologia.
Bylina, hemikryptofit. Kwitnie w okresie od lipca do sierpnia. Rośnie na łąkach, skarpach, w zaroślach. W klasyfikacji zbiorowisk roślinnych gatunek charakterystyczny dla All. "Geranion sanguinei". Cała roślina jest lekko trująca, przy doustnym spożyciu powoduje biegunkę, skurcze, paraliże i podrażnienia skóry. Po wysuszeniu traci trujące własności. Liczba chromosomów 2n = 16.
Zagrożenia i ochrona.
Gatunek umieszczony na polskiej czerwonej liście w kategorii NT (gatunek bliski zagrożenia).

</doc>
<doc id="161388" url="https://pl.wikipedia.org/wiki?curid=161388" title="One Caress">
One Caress

One Caress – singel grupy Depeche Mode promujący album "Songs of Faith and Devotion", wydany tylko w USA. Utwór został napisany i wykonany przez Martina Gore'a. Do utworu została zaangażowana orkiestra symfoniczna.

</doc>
<doc id="161389" url="https://pl.wikipedia.org/wiki?curid=161389" title="ERD">
ERD



</doc>
<doc id="161390" url="https://pl.wikipedia.org/wiki?curid=161390" title="Pleasure Little Treasure">
Pleasure Little Treasure

"Pleasure, Little Treasure" – singel grupy Depeche Mode; wydany tylko we Francji i Hiszpanii. Nagrań "live" dokonano podczas sto pierwszego koncertu trasy Music for the Masses Tour w Rose Bowl w Pasadenie (USA) – 18 czerwca 1988.

</doc>
<doc id="161391" url="https://pl.wikipedia.org/wiki?curid=161391" title="Plik graficzny">
Plik graficzny



</doc>
<doc id="161393" url="https://pl.wikipedia.org/wiki?curid=161393" title="Strangelove">
Strangelove

Strangelove – singel grupy Depeche Mode promujący album "Music for the Masses". W 1988 roku ukazał się teledysk do utworu, wyreżyserowany przez Martyna Atkinsa. Piosenka została spowolniona specjalnie do tego nagrania. Teledysk nagrano przed głównym budynkiem Uniwersytetu Londyńskiego.

</doc>
<doc id="161397" url="https://pl.wikipedia.org/wiki?curid=161397" title="Biberstein (herb szlachecki)">
Biberstein (herb szlachecki)

Biberstein ("Bibersztein, Bibersztajn, Bibersztyn, Bieberstein, Momot, Wiberszten") – polski herb szlachecki pochodzenia niemieckiego, związany z zawołaniami "Bibersztyn" i "Momot". Posługiwano się nim głównie w ziemiach: krakowskiej i sandomierskiej.
Opis herbu.
W polu złotym róg jeleni czerwony o pięciu ("czterech" - Momot) sękach w słup. 
W klejnocie samo godło.
Najwcześniejsze wzmianki.
Bartosz Paprocki w "Gnieździe cnoty" podaje, że herb ten był notowany w Polsce już w 1094 r. związany z Fryderykiem Biberszteinem, który za panowania księcia Władysława I Hermana do wielu zwycięstw się przyczynił i przez króla nagrodzonym został. Z innych źródeł wynika, że w 1310 r. Jan Bibersztein sprowadzony przez Henryka głogowskiego, herb ten na ziemiach polskich zapoczątkował. Ród Biberszteinów do Polski przybył ze Śląska a ich przodkowie pochodzili z Miśni, gdzie z kolei przybyli ze Szwajcarii. W Niemczech nazwisko to również często występowało.
Pierwszy raz pojawia się w źródłach pisanych w 1432 r.
Znane są pieczęcie polskie: 1223 – Mikołaj Henrykowicz Borus, sołtys prędociński, 1259 – Gunter Bibersztajn, 1334 – Sąd, kasztelan sandomierski (pieczęć Momotów), 1492 – Jan z Szebni.
Herbowni.
Białkowski, Biberstein, Błoński, Boczowski, Boiszewski, Boiszowski, Borus, Byk, Gaszyński, Herman, Hirtemberg, Jaźwiecki, Jaźwiński, Kacimierski, Kazimierski, Kazimirski, Kielnerski, Kozimirski, Landowski, Lewicki, Marczewski, Marszczewski, Mikołajowski, Momot, Momoth, Nemitz, Odroclew, Pęcławski, Pierożek, Pilchowski, Przybysławski, Radwiłłowicz, Radwiłowicz, Radziejowski, Radziszewski, Ridolewski, Rupnowski, Rydalski, Rydolewski, Schiling, Sebieński, Seboński, Sobieński, Starowiejski, Starowieyski, Stengelmeer, Szebieński, Szyling, Szyłejko, Wojciechowski, Zagorski, Zawadzki, Żarnowski .
Piekosiński podaje, że ród Momotów był rodzimym polskim rodem używającym tego herbu (proklamacja Momot z 1432). Identycznego zdania jest Białkowski Leon.

</doc>
<doc id="161398" url="https://pl.wikipedia.org/wiki?curid=161398" title="Jim Mollison">
Jim Mollison

Jim Mollison, właściwie James Allan Mollison (ur. 19 kwietnia 1905 w Glasgow, zm. 30 października 1959), szkocki pilot, słynny z wielu rekordowych przelotów w latach 30 XX wieku.
Pod koniec lat 20. zajął się dynamicznie rozwijającym się wówczas lotnictwem. 
W lipcu-sierpniu 1931 Jim Mollison ustanowił rekord czasu przelotu w 8 dni 19 godzin z Australii do Anglii, a w marcu 1932 rekord przelotu z Anglii do Kapsztadu w Afryce Południowej w 4 dni 17 godzin. 
29 lipca 1932 Jim Mollison ożenił się ze sławną wówczas pilotką Amy Johnson. Poznali się podczas wspólnego lotu, a Mollison oświadczył się jej po 8 godzinach znajomości, wciąż w powietrzu. Para stała się jeszcze większymi ulubieńcami prasy, relacjonującej kolejne ich wyczyny lotnicze, indywidualne i wspólne. 
18 sierpnia 1932 Mollison dokonał pierwszego samotnego przelotu nad Atlantykiem w trudniejszym kierunku zachodnim, z Portmarnock koło Dublina w Irlandii do Pennfield Ridge w Nowym Brunszwiku w Kanadzie, lekkim samolotem sportowym de Havilland Puss Moth.
Pomiędzy 6 a 9 lutego 1933 Mollison wykonał lot z Anglii do Brazylii w ciągu 3 dni i 12 godzin, w trakcie którego dokonał przelotu z Senegalu do Brazylii, nad południowym Atlantykiem, również samolotem Puss Moth. Stał się przy tym pierwszym człowiekiem, który przeleciał nad północnym i południowym Atlantykiem. 
Następnie, Jim i Amy Mollisonowie podjęli próbę wspólnego lotu dookoła świata. Wystartowali z Walii 22 lipca 1933, lecz ich samolot DH-84 Dragon o nazwie "Seafarer" rozbił się przed lądowaniem w Connecticut w USA, na skutek czego odnieśli obrażenia. W październiku 1934 z kolei wzięli udział w wyścigu lotniczym MacRobertson Air Race, w celu pobicia rekordu lotu z Anglii do Australii. Ich samolot, dwusilnikowy de Havilland DH-88 Comet nazwany "Black Magic" prowadził w wyścigu, lecz zostali zmuszeni do wycofania się w Allahabadzie z powodu awarii - przerwania przewodu oleju. 
Małżeństwo Mollisonów zaczęło przeżywać kryzys, jako powody wskazywane są współzawodnictwo małżonków w biciu tych samych rekordów (Amy pobiła rekord Jima czasu przelotu do Afryki Południowej w listopadzie 1932), oraz problem Jima z alkoholem i rozrywkowym stylem życia, a także nacisk popularności. Ostatecznie, małżonkowie rozwiedli się w 1938. Jim Mollison później osiedlił się w Londynie, gdzie prowadził pub. Zmarł 30 października 1959. W czasie II wojny światowej służył w Air Transport Auxiliary.

</doc>
<doc id="161399" url="https://pl.wikipedia.org/wiki?curid=161399" title="Biberstein">
Biberstein

Szwajcaria:
Osoby:
Inne: 

</doc>
<doc id="161400" url="https://pl.wikipedia.org/wiki?curid=161400" title="Momot (herb szlachecki)">
Momot (herb szlachecki)



</doc>
<doc id="161404" url="https://pl.wikipedia.org/wiki?curid=161404" title="Bogoria">
Bogoria



</doc>
<doc id="161408" url="https://pl.wikipedia.org/wiki?curid=161408" title="Jednorożec (herb szlachecki)">
Jednorożec (herb szlachecki)



</doc>
<doc id="161409" url="https://pl.wikipedia.org/wiki?curid=161409" title="Brochwicz">
Brochwicz



</doc>
<doc id="161410" url="https://pl.wikipedia.org/wiki?curid=161410" title="Jeleń (herb szlachecki)">
Jeleń (herb szlachecki)

Jeleń ("Szczucki") – polski herb szlachecki, z nobilitacji.
Opis herbu.
W polu czerwnym jeleń czarny, biegnący, z rogami srebrnymi i takąż przepaską. Klejnot: rogi jelenie złote.
Najwcześniejsze wzmianki.
Nadany rodzinie halickiej Szczuckich-Szczyglewiczów w roku 1782.
Herbowni.
Szczucki.

</doc>
<doc id="161411" url="https://pl.wikipedia.org/wiki?curid=161411" title="Opole (herb szlachecki)">
Opole (herb szlachecki)



</doc>
<doc id="161412" url="https://pl.wikipedia.org/wiki?curid=161412" title="Cholewa">
Cholewa



</doc>
<doc id="161413" url="https://pl.wikipedia.org/wiki?curid=161413" title="Ciołek">
Ciołek



</doc>
<doc id="161414" url="https://pl.wikipedia.org/wiki?curid=161414" title="Biała (herb szlachecki)">
Biała (herb szlachecki)

Biała – polski herb szlachecki.
Opis herbu.
W polu błękitnym podkowa srebrna barkiem w dół, w niej półtora krzyża srebrnego.
Nad tarczą korona szlachecka.
Najwcześniejsze wzmianki.
Nieznane pochodzenie herbu.
Herbowni.
Domaniewski, Ożański, Przełuski, Przyłuski.
Zobacz też.
Inne herby o nazwie "Biała":

</doc>
<doc id="161415" url="https://pl.wikipedia.org/wiki?curid=161415" title="Taurus (herb szlachecki)">
Taurus (herb szlachecki)



</doc>
<doc id="161417" url="https://pl.wikipedia.org/wiki?curid=161417" title="PlayStation Portable">
PlayStation Portable

PlayStation Portable (oficjalny skrót: PSP) – przenośna konsola gier wideo produkowana i sprzedawana przez Sony Computer Entertainment. Po raz pierwszy o pracach nad konsolą wspomniano na E3 2003, a pierwsza jej odsłona miała miejsce 11 maja 2004 na konferencji prasowej Sony przed E3 2004. Urządzenie miało premierę w Japonii 12 grudnia 2004, w Ameryce Północnej 24 marca 2005, w Australii i Nowej Zelandii, Europie, Afryce, oraz Azji, 1 września 2005.
PlayStation Portable jest jedyną podręczną konsolą gier wideo wykorzystującą format dysków optycznych, Universal Media Disc (UMD), jako główny nośnik danych. Innymi wyróżniającymi cechami konsoli są duży ekran, duże możliwości multimedialne i możliwość połączenia z PlayStation 3, innymi PSP i Internetem.
Konsola PSP ma większą moc obliczeniową i szersze możliwości multimedialne niż jej konkurent Nintendo DS. Po wydaniu we wczesnej fazie sierpnia 2007 przebudowanej, węższej i lżejszej (ang. "slimmer and lighter") wersji PlayStation Portable nazwanej „Slim and Lite” (dalej w artykule: "S&amp;L") sprzedaż w październiku wzrosła czterokrotnie w Wielkiej Brytanii i zwiększyła się blisko dwukrotnie w Ameryce Północnej.
Opis.
Urządzenie ma wymiary 170 × 74 mm × 23 mm i waży 280 g. Konsola wyposażona jest w ekran TFT LCD formatu 16:9 o wielkości 4,3 cala, wyświetlający obraz o rozdzielczości 480 × 272 pikseli w trybie "true color" (ok. 16,7 mln kolorów).
Urządzenie obsługuje procesor wykonany w technologii RISC taktowany z prędkością 333 Mhz. Zawarto w nim 32 MB (S&amp;L: 64 MB) pamięci operacyjnej typu DRAM oraz 4 MB typu GDRAM przeznaczonej jako pamięć graficzna.
Konsola ma głośniki stereo oraz wyjście słuchawkowe minijack (S&amp;L umożliwia podłączenie zewnętrznego wyświetlacza). Dodatkowo PSP ma wbudowany port USB 2.0 oraz moduł bezprzewodowej sieci lokalnej w standardzie IEEE 802.11. Wersja klasyczna konsoli ma port IrDA, którego brakuje w wersjach późniejszych.
Dane pobrane za pomocą portu USB lub z sieci mogą być zapisane na kartach pamięci Sony Memory Stick: Duo (do 4 GB), Duo PRO (do 16 GB). Konsola umożliwia odtwarzanie dysków UMD (do 1,8 GB).
PSP zasilane za pomocą baterii litowo-jonowej o pojemności 1800 mAh lub 2200 mAh 3,6 V (S&amp;L: 1200 mAh).
Funkcjonalność.
Oprócz odtwarzania gier zawartych na dyskach UMD (możliwe jest również odtwarzanie ich z kart pamięci po wcześniejszym zakupieniu w sieci PlayStation Store lub po odpowiedniej modyfikacji oprogramowania) konsola umożliwia odtwarzanie wielu multimediów:
Dodatkowo oferuje ona dostęp do Internetu przez moduł bezprzewodowy Wi-Fi za pomocą przeglądarki NetFront.
Wyjście telewizyjne.
Konsola w wersji "Slim &amp; Lite" pozwala na podłączenie zewnętrznego ekranu jednym z poniższych łączy
W modelach PSP-2000 tylko połączenie komponentowe umożliwia wyświetlanie gier, gdyż tylko ono pozwala na przesłanie sygnału w trybie progresywnym. Pozostałe funkcje konsoli są dostępne przy każdym z powyższych połączeń.
Model PSP-3000 pozwala na wyświetlanie gier również przy pomocy kabla kompozytowego.
Porównanie.
Konsola ukazała się w pięciu wersjach. Pierwszym wydaniem było PSP-1000 (pierwsze wydanie zwane Fat, posiadające oznaczenia PSP-100x). Następna wersja, PSP-2000 (oznaczenia PSP-200x) została nazwana Slim &amp; Lite. Trzecią w kolejności wersją było PSP-3000 (oznaczenie PSP-300x), nazwana Brite, ze względu na ulepszony ekran LCD. Czwartą wydaną wersją została PSP Go – konsola skierowana wyłącznie na dystrybucje cyfrową, ze względu na 16 GB wbudowanej pamięci i brak napędu UMD. PSP Go było znacznie mniejsze, lżejsze i cieńsze, ze względu na brak napędu optycznego. PSP Go otrzymało nieco inne oznaczenie (PSP-N100x), ze względu na to, że była to nie następna wersja a jedynie dodatkowy produkt z rodziny PSP. Piątą, ostatnią wersją było PSP Street – ekonomiczna wersja konsoli. Miała ona oznaczenie PSP-E100x.

</doc>
<doc id="161418" url="https://pl.wikipedia.org/wiki?curid=161418" title="Dębno (herb szlachecki)">
Dębno (herb szlachecki)

Dębno – polski herb szlachecki, noszący zawołanie "Dębno." Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Dębno jest jednym z 47 herbów adoptowanych przez bojarów litewskich na mocy unii horodelskiej z 1413 roku. 
Herb występował głównie wśród rodzin osiadłych w ziemi krakowskiej i sandomierskiej. Spośród najbardziej znanych rodów pieczętujących się herbem Dębno, należy wymienić Oleśnickich i Czaykowskich. 
Dębna używał też Zbigniew Oleśnicki. 
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki, podając się na dzieła historyczne min. Szymona Okolskiego, Wojciecha Kojałowicza i Bartosza Paprockiego, podaje opis:
Opis współczesny.
Opis skonstruowany współcześnie brzmi następująco:
"Na tarczy w polu czerwonem, krzyż srebrny z takąż łękawicą pod lewym ramieniem."
"W klejnocie" "między dwoma rogami myśliwskimi krzyż trójlistny, srebrny, z promieniami pomiędzy ramionami."
"Labry herbowe czerwone, podbite srebrem."
Geneza.
Najwcześniejsze wzmianki.
Aktem unii horodelskiej w 1413 r. herb Dębno został przeniesiony na Litwę. Ród Dębnów reprezentował i przywiesił do aktu swą pieczęć z tym herbem Dobiesław z Oleśnicy. Adoptowany został Wojciech Korejwa.
Najwcześniejsza zapiska sądowa z roku 1416.
Najstarsze pieczęcie: z 1406 Jana Oleśnickiego, sędziego ziemskiego, z 1422 Zbigniewa Oleśnickiego, z 1426 Zawiszy Oleśnickiego, podsędka ziemskiego sandomierskiego, z 1432 Golimunta Nadobowicza, starosty żmudzkiego, z 1500 Jana Siennieńskiego, podkomorzego sandomierskiego. W archiwach lwowskich miały się także znajdować pieczęcie z tym herbem: z 1431 Jana z Oleśnicy, marszałka wielkiego koronnego i z 1464 Jana z Oleska.
W kilku rękopisach zachował się herb Dębno jako znak ich właściciela. "Liber Privilegiorum vencrabilis ecclesise cathedralis et dioecesis Cracoviensis", powstały po 1445 na jednej z kart przedstawia biskupa krakowskiego Zbigniewa Oleśnickiego adorującego Marię z Dzieciątkiem a obok herb rodowy. Należący do niego Pontyfikał z około 1430 również ozdobiono tym herbem.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
Ewolucja wizerunku.
Wszystkie zapiski średniowieczne opisują herb ogólnie jako krzyż, a w nim łękawicę. Barwy herbu oraz położenie łękawicy względem krzyża miał opisać dopiero Długosz w Klejnotach: "„Krzyż biały, pod którego lewem ramieniem biała łękawica w polu czerwonem”." W takiej postaci ustala się ten herb na późniejszych pieczęciach, nagrobkach i w herbarzach. Najdawniejsze wizerunki herbu Dębno, na pieczęciach i nagrobkach z pierwszej połowy XV wieku, wykazują wielką dowolność w umieszczaniu łękawicy w tarczy herbowej: pieczęć Jana Oleśnickiego, sędziego ziemskiego krakowskiego z 1406 ma łękawicę pod prawym – heraldycznie – ramieniem krzyża, na pomniku jego brata, wojewody sandomierskiego Dobiesława z Oleśnicy w kościele w Siennie, na tarczy umieszczonej u stóp rycerza łękawica znajduje się nad lewym ramieniem krzyża, jakkolwiek na chorągwi, którą na tym samym nagrobku trzyma św. Zygmunt, ma one położenie zwyczajne, tzn. pod lewym ramieniem. Herbarze "Bergshammer", "Klejnoty" przedstawiają Dębno identycznie, tj. w polu czerwonym biały krzyż, pod którego lewym ramieniem łękawica biała.
Klejnot herbu widnieje na pieczęci z 1406 Jana z Oleśnicy i z 1422 należącej do Zbigniewa Oleśnickiego. Z wyobrażeń napieczętnych, a także z opisania pieczęci z 1451 wojewody sandomierskiego przez Jana Zamoyskiego wynika że klejnot Dębna był tautologiczny. Inaczej przedstawiony jest klejnot w "Herbach rycerstwa polskiego" Bartosza Paprockiego: na hełmie nakrytym koroną, pomiędzy dwoma rogami krzyż zakończony jak gdyby trójlistną koniczyną.
Etymologia.
Według Władysława Semkowicza zawołanie "„Dębno”" należy do grupy proklam o charakterze wybitnie topograficznym. Ma to potwierdzać fakt, że w 1416 występuje rycerz Wawrzyniec z Dębna, herbu Dębno. Miejscowości o nazwie Dębno (jedna z nich mogła dać początek zawołaniu herbu) jest w Polsce kilkanaście, jednakże w ziemi sandomierskiej, związanej z najdawniejszymi dziejami tego rodu, znajdują się obecnie trzy wsie tej nazwy: pod Lasocinem nad Wisłą (brak związków z tym rodem), pod Rakowem (w XV wieku należącym do Dębnów), a także wieś na północnych stokach pasma łysogórskiego, w odległości kilku kilometrów od klasztoru świętokrzyskiego (możliwe związki z Dębnami). Miała także być czwarta wieś Dębno w ziemi sandomierskiej, dziś nieistniejąca (leżała koło Ocina, pod wsią Góry wysokie; prawdopodobnie związana z Dębnami). Nie jest możliwe ustalenie, która z wsi udzieliła swej nazwy zawołaniu rodowemu, a która – odwrotnie, wzięła nazwę od proklamy.
Legenda herbowa.
Legendę herbową miał opisać Bartosz Paprocki w "Gnieździe cnoty":
Ten sam Paprocki, miał później zmienić tę opowieść o tyle, że ów rycerz przybyły do Polski miał nie być Tatarem, ale wziętym w niewolę Polakiem, a także że panna, którą poślubił miała być herbu Abdank, dziedziczką na Dębnie i stąd do herbu rycerza przedstawiającego krzyż za pozwoleniem królewskim przyłączono herb Abdank i od dziedzictwa owej panny nazwano powstały herb Dębnem.
Według innej wersji pochodzenie herbu odnoszono do roku 1384 i uważano, że to Litwini z Jagiełłą, księciem litewskim mieli podczas najazdu na Polskę złupić klasztor benedyktynów i zabrać relikwie św. krzyża. Zdobycz ta miała się znaleźć w rękach jednego z panów litewskich – Dowojny czy Donoja. Według Zbigniewa Leszczyca opowiadanie to jest jednak mało wiarygodne, bo Dowojnowie byli herbu Szeliga, a nie Dębno, sam zaś herb Dębno miał być znany znacznie dawniej niż za czasów Jagiełły. Należy nadmienić również, że główna linia rodu tj. Oleśnickich z Oleśnicy herbu Dębno notowana jest już 1359 r.
Filip Kallimach w napisanej przez siebie biografii Zbigniewa Oleśnickiego ("Vita et mors Sbignei cardinalis") wywiódł pochodzenie herbu Dębno od Deombrotusa, rzekomego wnuka wspomnianego przez Herodota (IV, 120, 126, 127) władcy Scytów Idantyrsa (ok. 520 p.n.e.). Deombrotus miał objąć władzę nad Polakami i nauczyć ich podstaw cywilizacji, a od jego zniekształconego imienia miało wywodzić się nazwisko rodziny herbowej Dębno, do której należał także kardynał Oleśnicki.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla' (129 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Dębno. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Dębno"":
Rody litewskie zostały adoptowane po unii horodelskiej.
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach Ihnatowicz, Żyrkiewicz, Żywień.

</doc>
<doc id="161420" url="https://pl.wikipedia.org/wiki?curid=161420" title="Doliwa">
Doliwa



</doc>
<doc id="161421" url="https://pl.wikipedia.org/wiki?curid=161421" title="Dołęga (herb szlachecki)">
Dołęga (herb szlachecki)

Dołęga – polski herb szlachecki, noszący zawołanie "Dołęga". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Dołęga jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi dobrzyńskiej i płockiej. Spośród najbardziej znanych rodów pieczętujących się herbem Dołęga, należy wymienić Cieszkowskich i Lasockich. 
Dołęgi używała też Maria Skłodowska-Curie oraz Tadeusz Mostowicz.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki blazonuje, podając się na dzieła historyczne Szymona Okolskiego, Bartosza Paprockiego, Marcina Bielskiego i Wojciecha Kojałowicza, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu błękitnym krzyż kawalerski złoty na barku srebrnej podkowy. Ze środka podkowy wychodzi strzała srebrna żeleźcem na dół."
"W klejnocie" "skrzydło czarne przeszyte strzałą srebrną."
"Labry herbowe błękitne, podbite srebrem."
Geneza.
Najwcześniejsze wzmianki.
Najstarsza pieczęć pochodzi z 1345 roku, a pierwsza wzmianka w źródłach pisanych z 1402 roku.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz. 
W wyniku unii horodelskiej w 1413 herb został przeniesiony na Litwę. Do rodu Dołęgów przyjęty został bojar Monstwild. Przedstawiciel rodu polskiego jest nieznany (napis na dołączonej do aktu pieczęci da się odczytać tylko częściowo)"".
Legenda herbowa.
"Herb ten się w Polsce urodził: bo gdy Bolesław Krzywousty z Prusakami wojował, rycerz Dołęga nazwany, herbu Pobóg, z boku z zasadzki, wodza Pruskiego wojska, tak dobrze z kuszy ugodził, ze go z konia zwalił i z życia wyzuł; czym przestraszeni ludzie jego, snadniej potem od Polskiej szabli porażeni zostali. Za tę przysługę od Króla do ojczystego herbu swego, wziął strzałę w przydatku, a herb od imienia jego Dołęga nazwany. Mnie się zda, że starszy ten herb od czasów Bolesława Krzywousta: bo dobrze za panowania jego, już tego domu familianci w senacie zasiadali. Niektórzy przydają, że herb Niezgoda, od Dołęgi wziął swoje początki."
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (545 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Dołęga. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Dołęga':
Pozostałe nazwiska.
Znany jest też starożytny polski ród Lechów herbu Dołęga, o których wspomina chociażby Bartosz Paprocki.

</doc>
<doc id="161424" url="https://pl.wikipedia.org/wiki?curid=161424" title="Pomniki przyrody w powiecie legionowskim">
Pomniki przyrody w powiecie legionowskim

Pomniki przyrody powiatu legionowskiego.

</doc>
<doc id="161426" url="https://pl.wikipedia.org/wiki?curid=161426" title="Imre">
Imre



</doc>
<doc id="161427" url="https://pl.wikipedia.org/wiki?curid=161427" title="Amerigo">
Amerigo



</doc>
<doc id="161430" url="https://pl.wikipedia.org/wiki?curid=161430" title="Dołęga">
Dołęga



</doc>
<doc id="161432" url="https://pl.wikipedia.org/wiki?curid=161432" title="Kołki (herb szlachecki)">
Kołki (herb szlachecki)



</doc>
<doc id="161433" url="https://pl.wikipedia.org/wiki?curid=161433" title="Starża (herb szlachecki)">
Starża (herb szlachecki)



</doc>
<doc id="161434" url="https://pl.wikipedia.org/wiki?curid=161434" title="Wścieklica (herb szlachecki)">
Wścieklica (herb szlachecki)



</doc>
<doc id="161435" url="https://pl.wikipedia.org/wiki?curid=161435" title="Działosza (herb szlachecki)">
Działosza (herb szlachecki)

Działosza – polski herb szlachecki, noszący zawołanie "Działosza". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Działosza jest jednym z 47 herbów adoptowanych przez bojarów litewskich na mocy unii horodelskiej z 1413 roku"". 
Herb występował głównie wśród rodzin osiadłych na Wielkopolsce i na Litwie. Spośród najbardziej znanych rodów pieczętujących się herbem Działosza, należy wymienić Cyrynów i Rogowskich.
Działoszy używał też Jan Rogowski.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki, podając się na dzieła historyczne Marcina Bielskiego, Bartosza Paprockiego, i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym biały róg jeleni i czarne skrzydło orle w słup."
"W klejnocie trzy pióra strusie."
"Labry herbowe czerwone, podbite srebrem."
Geneza.
Najwcześniejsze wzmianki.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
Aktem unii horodelskiej w 1413 r. herb Działosza został przeniesiony na Litwę. Herb przyjął bojar litewski Piotr Wołczko (przy akcie unii horodelskiej brakuje jednak pieczęci Działoszów (oderwana pieczęć) i nie wiadomo również kto reprezentował ród herbowy po stronie polskiej)"".
Znana jest jedna pieczęć średniowieczna z herbem Działosza – pieczęć Hińczy z Rogowa przy dokumencie traktatu toruńskiego z 1466 roku.
Etymologia.
Nazwa herbu pochodzi najpewniej od nazwy osobowej (imienia) "Działosza", "Działosz" (wybitnego członka lub protoplasty rodu). Takie nazwy osobowe są związane etymologicznie z wyrazem "działać". Warto również zauważyć, że w województwie łódzkim znajduje się miasto Działoszyn (nazwa notowana od 1411, jako miasto od 1412). 
Z rodem Działoszów związana była prawdopodobnie miejscowość Działosza (niem. "Ottendorf"), zlokalizowana w powiecie sycowskim. Poświadczenia tej miejscowości w źródłach średniowiecznych jednak brak. Kozierowski utożsamia z rodem Działoszów śląskie rycerstwo z otoczenia książąt z Oleśnicy, tj. Piotra Saluscha (1340), Pietrasza Dzaluscha (1403) i innych"".
Legendy herbowe.
Według legendy mający być protoplastą rodu, rycerz Działosza, miał także otrzymać od króla Bolesława Krzywoustego za dobrą służbę, Rogów.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (69 nazwisk)'. Występowanie na liście nazwiska nie musi oznaczać, że konkretna rodzina pieczętowała się herbem Działosza. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Działosza':
Od Hińczów ma pochodzić ród Rogowskich.
Część rodów wymienionych w spisie, zasiliła grono Działoszów za sprawą adopcji herbowej. Wspomnianego już wcześniej Piotra Wołczka uznawali za swojego przodka Kokutowicze i Kukułkowicze (rodziny te używały przydomka Wołczko).
Występujący na liście herbownych Dogielowie pierwotnie mieli używać herbu Trąby, który w XVII wieku jedna ich gałąź miała porzucić dla Działoszy. Występujące także na tej liście nazwisko Cyryna miało być właściwie przydomkiem jednej gałęzi Dogielów wziętym od imienia przodka tej rodziny Cyryaka, syna Jarosza (który miał żyć około 1500 roku).
Według Ernsta Heinricha Kneschke jacyś przedstawiciele rodu Działoszów mieli przybyć i osiedlić się na Śląsku (w 1407 roku doradcą księcia oleśnickiego Konrada III miał być Peter Dzalusch, natomiast Nicolaus Dzialosch – doradcą księcia Jana Ziębickiego). Przedstawiciele tego rodu mieli początkowo używać nazwiska Zdalusch, Dzalusch, Dzialusch (a także Dzialosch, Zalosch, Salusch, Salosch). Z czasem trudna wymowa nazwiska miała ulec przekształceniu na Salisch (von Salisch); ród ten używał odmienionej Działoszy. Takiego samego pochodzenia miała być też osiadła na Śląsku rodzina von Nassengrief (wcześniej Nassengniev, także Nassadel). Potwierdzeniem wspólnego pochodzenia obu rodzin miało być to, że niektórzy przedstawiciele rodu von Salisch mieli się pisać von Salisch i Nassengriff (lub Nassengrief). W XVIII wieku von Salischowie (linia Grossgraben) mieli uzyskać pruski tytuł hrabiowski. Jedna gałąź tej rodziny otrzymała w 1834 indygenat na Polskę i udowodniła tam szlachectwo. Z kolei Nassadlowie w różnych gałęziach mieli nazywać się Bredicki, Jastroniski, Stachowski.
Pozostałe nazwiska.
Rodzina Giełgudów została nobilitowana pod koniec XVI wieku (mieli otrzymać herb odmieniony).
Znane jest również nazwisko rodziny Salisz (niem. "von Salisch"). Według niemieckiego heraldyka, Ernsta Heinricha Kneschke, bliżej nieokreśleni przedstawiciele rodu Działoszów mieli przybyć z Polski i osiedlić się na Śląsku. Jednakże jej herb również odrobinę różnił się od Działoszy.
Jury Łyczkowski, na swojej stronie dotyczącej heraldyki, wspomina również o nazwisku; Giedronowicz.
Herb w kulturze.
Herb ten miał przysługiwać tytułowemu bohaterowi powieści "Przygody pana Marka Hińczy: rzecz z podań życia staroszlacheckiego" Józefa Ignacego Kraszewskiego.

</doc>
<doc id="161436" url="https://pl.wikipedia.org/wiki?curid=161436" title="Działosza">
Działosza



</doc>
<doc id="161437" url="https://pl.wikipedia.org/wiki?curid=161437" title="Godziemba">
Godziemba



</doc>
<doc id="161439" url="https://pl.wikipedia.org/wiki?curid=161439" title="Godzięba (herb szlachecki)">
Godzięba (herb szlachecki)



</doc>
<doc id="161440" url="https://pl.wikipedia.org/wiki?curid=161440" title="Godzięby (herb szlachecki)">
Godzięby (herb szlachecki)



</doc>
<doc id="161441" url="https://pl.wikipedia.org/wiki?curid=161441" title="Czekając na Godota">
Czekając na Godota

Czekając na Godota (fr. "En attendant Godot", ang. "Waiting for Godot") – sztuka napisana przez Samuela Becketta, reprezentująca tzw. teatr absurdu. Utwór został napisany w języku francuskim pomiędzy październikiem 1948 i styczniem 1949, a ukazał się drukiem w październiku 1952 nakładem paryskiego wydawnictwa Minuit. Beckett dokonał przekładu na język angielski w 1955, jednak wersja angielska różni się nieznacznie od wersji francuskiej.
Prapremiera "Czekając na Godota" miała miejsce 5 stycznia 1953 w Théâtre de Babylone w Paryżu, w reżyserii Rogera Blina. Polska prapremiera odbyła się w warszawskim Teatrze Współczesnym w 1957. Sztukę wyreżyserował Jerzy Kreczmar, autorem scenografii był Władysław Daszewski, a w rolach głównych wystąpili Tadeusz Fijewski jako Estragon i Józef Kondrat jako Vladimir. Postacie Estragon i Vladimir występują czasem jako Gogo i Didi.
Przegląd treści.
Estragon i Vladimir to bezdomni włóczędzy. Ich jedyną szansą jest nadejście Godota, a nadzieję podtrzymują zapewnienia Chłopca. Estragon nie jest tak pełen wiary jak Vladimir, ale nie chce się z nim rozstawać. Wiedza Vladimira pełna jest luk, tak naprawdę nie wie, kim jest Godot czy o co go prosił. Vladimir jest niespokojny, schludny, mądrzy się, ma w sobie coś z doktrynera i hipokryty. Estragon to głupek, ale dość sprytny, leniwy, prosty. Spotykają co dzień Pozzo i Lucky’ego, ale zawsze zachowują się tak, jakby widzieli ich pierwszy raz. Vladimir i Estragon całe życie czekają, a Pozzo i Lucky wędrują, jednak ich cel i sens jest niejasny.
Pozzo jest prymitywny i brutalnie odnosi się wobec swego niewolnika Lucky’ego. Lucky to postać cicha i jakby nieobecna, odczytuje się w nim metaforę zdegradowanych intelektualistów, którzy mimo to zachowują szczątki honoru.
Nastroje bohaterów stają się coraz gorsze w trakcie sztuki. Nawet próba samobójstwa kończy się błazenadą. Ostatnia kwestia dobitnie wyraża całą niemoc i tragedię bohaterów: „No to idziemy?” pyta jeden, drugi odpowiada „Chodźmy”. I nie ruszają się z miejsca.
Wymowa utworu.
Można powiedzieć, że Beckett zaraził się od Joyce’a przywiązywaniem ogromnej wagi do nazewnictwa i liczb.
Pochodzenie imion bohaterów (Gogo i Didi) stanowi przedmiot wielu spekulacji, najprawdopodobniej jest to po prostu zabawa językowa: Gogo – (ang.) idź idź, a Didi – (fr. 'dis dis') mów mów.
Becketta fascynowała forma sentencji św. Augustyna: „Nie rozpaczaj: jeden z łotrów został zbawiony. Nie pozwalaj sobie: jeden z łotrów został potępiony”. Dlatego też metrum "Czekając na Godota" to 2+1 (2 łotrów, 1 Chrystus). Forma 2+1 powtarza się przez cały utwór. Sentencja ta formą wyraża, że światem rządzą cykliczność i kontrast, sama treść sentencji raczej Becketta nie interesowała.
Filozofia "Czekając na Godota" wyraża się w nałożeniu na siebie tych dwóch szkół myślenia i widzenia świata. Na zasadzie przeciwieństw istnieją bohaterowie: Gogo i Didi, powtórzenia obserwujemy w budowie dramatu i repetycjach językowych.
W czasie trwania dramatu akcja, a razem z nią świat, coraz bardziej obumiera. Następuje proces socjalnej degradacji człowieka. Jest to metaforyczny obraz świata i losu człowieka.
W kulturze.
Powiedzenie „czekać na godota” (na coś, co nigdy nie nastąpi) weszło do języka potocznego. Odniesienie do tytułowego bohatera sztuki jest np. w kabarecie TEY w skeczu na granicy czy w utworze Kabaretu Starszych Panów „O Romeo” w sformułowaniu „O Godocie niewieścich pokoleń”. Z nawiązaniem do Godota spotkać możemy się również w powieści Sławomira Mrożka „Ucieczka na południe”, gdzie w rodzinnym miasteczku bohaterów powieści pojawiają się plakaty zapraszające mieszkańców na niezwykły pokaz i oznajmujące, że „Godot przyjechał!”.

</doc>
<doc id="161444" url="https://pl.wikipedia.org/wiki?curid=161444" title="Gozdowo (herb szlachecki)">
Gozdowo (herb szlachecki)



</doc>
<doc id="161448" url="https://pl.wikipedia.org/wiki?curid=161448" title="Grabie (herb szlachecki)">
Grabie (herb szlachecki)

Grabie ("Chlewiotki, Grabia, Grabic, Graby, Kocina, Rastrum, Szczuki") – polski herb szlachecki, noszący zawołania "Grabia", "Grabie" i "Kocina".
Opis herbu.
"Piotr Nałęcz Małachowski, Zbiór Nazwisk Szlachty, Lublin 1805:"
"W polu żółtym, na wzgórku zielonym utkwione w prost do góry białe grabie o siedmiu zębach. W Hełmie nad Koroną pięć piór strusich"
Herbowni.
Archutowski, Arcichowski, Arciechowski, Artychowski.
Bieniaszowski.
Chlewiotka, Chlewiotko, Czaplicki, Czarniawski, Czarnomski, Czarnowski, Czeczerba, Czeczerbo, Czepirski, Czuprynowski, Czuranowski.
Dąbrowski, Dmytrowski, Dobrogojski, Dobrogost, Dobrogowski, Dobrowolski, Domański, Drążdzewski, Drożewski, Dymitrowski.
Gasparski, Gąsiorowski, Gąsiorski, Giżycki, Gojlewicz, Gojławicz, Gorski, Goszczymiński, Gościemiński, Gościmiński, Gościmski, Graba, Grabia, Grabie, Grabkowski, Grablewski, Grabski, Graby, Gradowski, Gurewicz, Gzowski.
Hołuszkiewicz, Hrycenko, Hurewicz.
Igor.
Jałbrzyk, Jałbrzykowski, Jawczycz, Jawoysz.
Katrycz, Kijuć, Kniszewski, Kobecki, Kobeski, Kobiecki, Kociński, Koczyński, Kokotek, Kozikowski, Kroczowski, Kroczyński, Kroger, Krogier, Kukliński.
Lessel, Leśnia, Leśny, Lipski.
Łubkowski, Łuszczewski.
Mazowski, Mazuga, Mietelski, Mikosz, Miskowski, Misowski, Miszkowski, Moglęcki, Mokłak, Mokłok, Molmor, Musielewicz, Mussiulewicz.
Nasuticz, Nasutowicz, Nieparcki, Niepartski.
Olbrachcicki.
Pawłowski, Pazderski, Pieściorecki, Pieściorowski, Pieściorzecki, Pieścirowski, Psucki.
Radziński, Raszewski, Ratowt, Roszczkowski, Roszkowski, Ryński.
Sczuka, Sczypierski, Skaszewski, Skaszowski, Skuszewski, Sławiec, Słucki, Stasiewski, Strękowski, Szczuka, Szczypierski, Szczypiorski.
Świda, Świerczewski, Świerkowski, Świerzański, Świerzewski, Świeszewski, Świeszowski, Świeżewski.
Tabaczyński, Tabuniewicz.
Wabieński, Wacowski, Wadołowski, Wądołkowski, Wądołowski, Weiss, Węglewski, Węglowski, Wielogórski, Wirszyłł, Wirszyłło, Wisieński, Wisiński, Wiszeński, Wiszyński, Woleński, Woliński, Wypyski, Wyszeński, Wyszyński.
Zaruski, Zawisza, Złoczewski, Złoczkowski, Złoczowski, Zwierzchowski.
Żupanowski, Żupranowski.
Historia.
"Jan Długosz o nim powiada, że z Czech do Polski przyniesiony za Wacława Króla przez Grabię Czecha, ten osiadł w Sieradzkiem, niedaleko Piotrkowa na dobrach Wola nazwanych: od którego Grabiną Wolą nazwano ją: jakoż i Petra sancta cap. 63. pisze, że na Śląsku Lasseliuszowie tego herbu używali"."
Juliusz hr. Ostrowski podaje: "Jeden z najstarszych herbow naszych — wzmianki o nim znajdują się w zapiskach sądowych z początku XIV stulecia; ma pochodzić z Czech. Chlewiotki po dziś dzień u Mazurów znaczy grabie."
"Piotr Nałęcz Małachowski dodaje "z Czech do Polski przybył w Roku 1302, za Czasów Panowania Wacława Króla razem Polskiego i Czeskiego"."
"Pieczęć tę od 1287 używała szlachta Czech."
"Najstarsza pieczęć: Pieczęć Jerzego z Kociny z 1345."
"Pojawia się pierwszy raz w źródłach pisanych w 1398."

</doc>
<doc id="161449" url="https://pl.wikipedia.org/wiki?curid=161449" title="Żywa skamieniałość">
Żywa skamieniałość

Żywa skamieniałość (niepoprawnie: żywa skamielina) – pojęcie używane w stosunku do żyjących gatunków czy też grup roślin oraz zwierząt znanych poza tym jedynie ze skamieniałości i niemających bliskich żyjących krewnych. Gatunki określane tym terminem przeżyły masowe wymieranie w przeszłości i z reguły ograniczają się do jednego czy kilku gatunków.
Pojęcie żywej skamieniałości jest kontrowersyjne, gdyż sugeruje, że gatunki (lub taksony wyższego rzędu) tak określane praktycznie nie zmieniły się od długiego, nawet w geologicznej skali, czasu. Tymczasem ewoluowały one w podobnym tempie, co pozostałe gatunki, a podobieństwo do gatunków kopalnych jest powierzchowne. Oprócz zmian ewolucyjnych w obrębie genomu charakteryzują się one również pewnymi zmianami fenotypowymi, mimo ogólnego podobieństwa do wymarłych przodków. Przykładowo, latimerie mimo zachowania podobieństw morfologicznych do pozostałych ryb celakantokształtnych, obecnie wymarłych, różnią się od nich m.in. szczegółami budowy czaszki czy kręgosłupa. 
Ze względu na nieścisłość terminu, proponowane są inne podobne. Stabilomorfizm ma oznaczać stabilność morfologiczną na poziomie co najwyżej rodzaju, która przetrwała co najmniej jedno wielkie wymieranie, względnie kryzys biotyczny. Stabilomorfami są m.in. rodzaje "Limulus" (skrzypłocz), "Triops" (przekopnica), "Araukaria" czy "Gingko". Definicji tej natomiast nie spełniają żywe skamieniałości takie jak "Nautilus" (łodzik) czy "Latimeria".
 Podobieństwo liści skamieniałości "Ginkgo" sp. sprzed 170 milionów lat po lewej i żyjącej rośliny po prawej.

</doc>
<doc id="161450" url="https://pl.wikipedia.org/wiki?curid=161450" title="Rossini">
Rossini



</doc>
<doc id="161451" url="https://pl.wikipedia.org/wiki?curid=161451" title="Gioachino Rossini">
Gioachino Rossini



</doc>
<doc id="161452" url="https://pl.wikipedia.org/wiki?curid=161452" title="Joachim Rossini">
Joachim Rossini



</doc>
<doc id="161453" url="https://pl.wikipedia.org/wiki?curid=161453" title="RBP">
RBP



</doc>
<doc id="161455" url="https://pl.wikipedia.org/wiki?curid=161455" title="Stefan Antosiewicz">
Stefan Antosiewicz

Stefan Antosiewicz (ur. 2 marca 1918, zm. 15 maja 1998), ps. „Ostrowski”, „Siergiej” – pułkownik, długoletni funkcjonariusz aparatu bezpieczeństwa Polski Ludowej (Ministerstwa Bezpieczeństwa Publicznego i Ministerstwa Spraw Wewnętrznych), m.in. pierwszy dyrektor (p.o. dyrektora) wywiadu Resortu Bezpieczeństwa Publicznego PKWN i Wydziału Wywiadu oraz Departamentu I Ministerstwa Bezpieczeństwa Publicznego.
Życiorys.
Syn Wacława i Zofii. W 1934 ukończył gimnazjum w Mińsku Mazowieckim, w latach 1934–1936 i 1938-1939 studiował na Wydziale Mechanicznego Politechniki Warszawskiej. Od 1936 do 1938 pracował jako marynarz na statkach greckich i francuskich. W latach 1940–1941 pracował jako konstruktor w hucie im. Kujbyszewa w Niżno-Tagilsku. W latach 1941–1943 przeszedł szkolenie szpiegowskie i od 1944 walczył w oddziale specjalnym Iwana Iwanowicza przy brygadzie partyzanckiej im. Woroszyłowa pod dowództwem gen. Fiodora Markowa.
Pierwsze wyższe stanowisko w nowo utworzonym aparacie bezpieczeństwa objął 8 listopada 1944 – został zastępcą kierownika Wojewódzkiego Urzędu Bezpieczeństwa Publicznego w Lublinie; następnie objął (jako pełniący obowiązki) stanowisko dyrektora Samodzielnego Wydziału Wywiadu w Resorcie BP. Po przeformowaniu Resortów PKWN w ministerstwa objął stanowisko dyrektora Wydziału Wywiadu w Ministerstwie Bezpieczeństwa Publicznego. 4 kwietnia objął (jako p.o.) funkcję kierownika Wojewódzkiego Urzędu Bezpieczeństwa Publicznego w Poznaniu; 3 czerwca objął to samo stanowisko w WUBP w Katowicach. 1 września 1948 przeniósł się do centrali MBP w Warszawie, gdzie zastąpił na stanowisku dyrektora Departamentu I MBP (kontrwywiadu) podpułkownika Artura Jastrzębskiego; pracował na tym stanowisku aż do likwidacji Ministerstwa Bezpieczeństwa Państwowego i zastąpieniu go Komitetem ds. Bezpieczeństwa Publicznego w 1954. Po utworzeniu Ministerstwa Spraw Wewnętrznych w tym samym roku przeszedł tam na stanowisko podsekretarza stanu (wiceministra). Odwołany 3 listopada 1959.
Wieloletni prezes Aeroklubu PRL. Został pochowany na cmentarzu Powązkowskim w Warszawie (kwatera 70-3-18/19).

</doc>
<doc id="161456" url="https://pl.wikipedia.org/wiki?curid=161456" title="Bolesław V">
Bolesław V



</doc>
<doc id="161458" url="https://pl.wikipedia.org/wiki?curid=161458" title="Święty Serwacy">
Święty Serwacy

Święty Serwacy (zm. 384 w Maastricht) – biskup, święty katolicki, jeden z trzech zimnych ogrodników.
Życiorys.
Serwacy jest pierwszym biskupem Belgii, o którym nie ma wiarygodnych informacji. Jego imię wskazuje na pochodzenie z Europy Wschodniej lub z Armenii. Już przed 345 r. został biskupem Tongeren w Niderlandach w zachodniej części Cesarstwa Rzymskiego (obecnie Diecezja Liège). Jako biskup należał do przeciwników arianizmu. Wyróżniał się jako obrońca ortodoksyjnej wiary w Trójcę Świętą na synodzie w Rimini w roku 359. Gościł u siebie św. Atanazego, podczas gdy ten przebywał na jednym ze swych wygnań, w czasie soboru w Kolonii w 346 świadczył przeciwko biskupowi Kolonii mówiąc, że biskup "zaprzecza bóstwu Jezusa Chrystusa. Zdarzyło się to nawet w obecności Atanazego, biskupa Aleksandrii". W 359 r. brał czynny udział w synodzie w Rimini, na którym poparto uchwały Soboru Nicejskiego I potępiające błędy Ariusza. Ufundował i poświęcił dwa kościoły ku czci Matki Bożej w Maastricht i w Tongeren. Wiele podróżował, był m.in. dwa razy w Rzymie (366 i 384).
Próbował pogodzić Konstancjusza z Magnencjuszem lecz bez skutku. Odbył pielgrzymkę do Rzymu, skąd wrócił przekonany, że Tongres wpadnie w ręce Hunów (najazd Hunów miał miejsce w połowie V wieku). Przeniósł wszystkie relikwie kościelne do Maastricht, gdzie później zmarł. Za datę jego śmierci przyjmuje się 13 maja 384, nie jest jednak pewna. W Tongres nie było później biskupa przez sto lat.
Kult.
W Polsce święty jest znany głównie jako jeden z trzech zimnych ogrodników.
Jego wspomnienie liturgiczne w Kościele katolickim obchodzone jest 13 maja.
Na grobie Serwacego wystawiono najpierw kaplicę, następnie kościół, który zniszczyli Normanowie w 881 roku (odbudowano go w 1039). W osobnym relikwiarzu-hermie przechowywana jest czaszka świętego. Kiedyś do jego grobu przybywało wielu pielgrzymów wśród nich byli cesarze: Karol Wielki, Henryk III.
W 1496 przybyło 142 000 pątników.
Jest patronem stolarzy i uprawiających winorośl, urodzajów, miał chronić przed przymrozkami, a także gorączką (febrą) i reumatyzmem.
W ikonografii św. Serwacy przedstawiany jest w biskupich szatach pontyfikalnych. Czasami razem ze św. Piotrem, który według legendy podaje mu srebrny klucz do bram nieba.
Atrybutami są chodaki i smok.

</doc>
<doc id="161459" url="https://pl.wikipedia.org/wiki?curid=161459" title="Angkor Wat">
Angkor Wat

Angkor Wat („Miasto/Stolica Świątyń”) – kompleks świątynny w Kambodży, jest największym zabytkiem religijnym na świecie, na terenie o powierzchni 162,6 ha ( m²; 402 akry). Pierwotnie zbudowany jako świątynia hinduistyczna, poświęcony bogu Wisznu dla Imperium Khmerów, pod koniec XII wieku stopniowo przekształcił się w świątynię buddyjską. Zbudowany przez króla Khmerów Surjawarmana II na początku XII wieku w (Khmer: យសោធរបុរៈ, współczesny Angkor), stolica Imperium Khmerów, jako jego państwowa świątynia i ewentualne mauzoleum. Zrywając z tradycją poprzednich królów Shaiva, zamiast tego Angkor Wat został poświęcony Wisznu. Jako najlepiej zachowana świątynia w tym miejscu, jako jedyna pozostała znaczącym centrum religijnym od czasu jej założenia. Świątynia jest na szczycie wysokiego klasycznego stylu . Stał się , widnieje na fladze narodowej i jest główną atrakcją kraju dla odwiedzających.
Angkor Wat łączy dwa podstawowe plany architektury świątyni Khmerów: świątynia-góra i później galeryjna świątynia. Zaprojektowany do reprezentowania gór Meru, dom dewów w : w fosie o długości większej niż 5 kilometrów (3 mil) a zewnętrzna ściana o długości 3,6 km (2,2 mi) to trzy prostokątne galerie, każda wzniesiona ponad drugą. Pośrodku świątyni stoi Kwinkunks wież. W przeciwieństwie do większości świątyń Angkor, Angkor Wat jest zorientowany na zachód; uczeni są podzieleni co do znaczenia tego. Świątynia jest podziwiana za wspaniałość i harmonię architektury, jej rozległe płaskorzeźby oraz liczne zdobiące jej ściany.
Etymologia.
Współczesna nazwa, Angkor Wat (Khmer: អង្គរវត្ត) (alternatywna nazwa: Nokor Wat, Khmer: នគរវត្ត), oznacza „Miasto Świątynne” lub „Miasto Świątyń” w języku khmerskim; Angkor (Khmer: អង្គរ) to miejscowa forma słowa "nokor" które pochodzi od sanskryckiego słowa nagara, oznaczającego „miasto” lub „stolicę”,"Wat" (Khmer: វត្ត) to słowo oznaczające świątynię we wszystkich krajach Indochin oraz m.in. w Mjanmie i Tajlandii. Słowa "Angkor" i "Wat" razem oznaczają „Świątynia Miejska”.
Oryginalna nazwa świątyni brzmiała Vrah Viṣṇuloka lub Parama Viṣṇuloka (sanskryt), (Khmer: បរម វិស្ណុ លោក – Barom Visnulōk), co oznacza święte mieszkanie Wisznu.
Historia.
Angkor Wat leży 5,5 kilometra (3,4 mi) na północ od nowoczesnego miasta Siem Reap oraz w niewielkiej odległości na południe i nieco na wschód od poprzedniej stolicy, która znajdowała się w centrum . Na obszarze Kambodży, gdzie znajduje się ważna grupa starożytnych budowli, jest to najbardziej wysunięte na południe główne miejsce Angkor.
Zgodnie z mitem Indra zlecił budowę Angkor Wat, by służył jako pałac jego synowi Precha Ket Mealei. Według XIII-wiecznego chińskiego podróżnika , niektórzy wierzyli, że świątynia została zbudowana w ciągu jednej nocy przez boskiego architekta.
Pierwotny projekt i budowa świątyni miały miejsce w pierwszej połowie XII wieku, za panowania Surjawarmana II (1113–1150 n.e.) ku czci hinduskiego bóstwa Wisznu, z którym, jako władca-bóg, król ten się identyfikował. Ponieważ nie znaleziono ani steli fundamentowej, ani żadnych współczesnych inskrypcji odnoszących się do świątyni, jej pierwotna nazwa jest nieznana, ale mogła być znana jako „Varah Vishnu-lok” od przewodniego bóstwa. Wygląda na to, że prace zakończyły się wkrótce po śmierci króla, przez co część dekoracji płaskorzeźby nie została dokończona. Termin Vrah Visuloka lub Parama Visuloka dosłownie oznacza „Króla, który udał się do najwyższego świata Wisznu”, które pośmiertnie odnoszą się do Suriarmarmana II i zamierzają czcić jego chwałę i pamięć.
Czas budowy świątyni szacuje się na 32 do 35 lat. Całkowita powierzchnia razem z murami zewnętrznymi i fosą to 2,08 km². Najwyższa z wież mierzy 65 metrów. Mury świątyni zbudowano z laterytu ze względu na jego dużą twardość.
Jeden z największych skarbów Angkor Wat to kamienny „arras” ciągnący się na długości ponad 900 metrów, na którym widnieje prawie 20 tysięcy postaci przedstawiających realistyczne sceny z eposów indyjskich "Ramajany" i "Mahabharaty", jak również życie dworu. Godne uwagi jest jedno z najsłynniejszych i najbardziej reprezentacyjnych dzieł w sztuce Khmerów: bogowie wraz z demonami ubijają Morze Mleka, aby wydobyć z głębin eliksir nieśmiertelności. Wszystkie reliefy wyróżniają się nad wyraz subtelnym pięknem i wielką precyzją. Płaskorzeźby w całym Angkor malowano początkowo na wiele kolorów. Pokryte złotem wieże Bajonu mieniły się w słońcu.
W samym sercu świątyni, dominując nad wszystkimi innymi elementami, znajdował się złoty posąg Wisznu jadącego na grzbiecie garudy – świętego ptaka o ludzkim ciele, z dziobem i szponami drapieżnika.
Jest to najlepiej zachowany przykład architektury Khmerów. Leży 1,3 km na południe od miasta królewskiego Angkor Thom. Angkor Wat został zbudowany jako świątynia hinduistyczna. Koncepcja władcy, stanowiącego uosobienie bóstwa, została tu przetransponowana w lingam. Po śmierci panującego świątynię zamieniano zwykle w mauzoleum. Dżajawarman VII przekształcił budowlę na świątynię buddyjską. Po jego śmierci symbole buddyjskie zostały zniszczone i świątyni przywrócono charakter hinduistyczny. Niektóre elementy zostały zamurowane, jak np. otwarta przez Commaille’a w 1908 r. komora z wielką figurą Buddy na najwyższym piętrze.
Architektura.
Witryna i plan.
Angkor Wat, położony na 13°24′45″N103°52′00″E, jest unikalnym połączeniem góry świątynnej (standardowy projekt świątyń państwowych imperium) i późniejszego planu koncentrycznych galerii. Konstrukcja Angkor Wat sugeruje również, że istniało niebiańskie znaczenie z pewnymi cechami świątyni

</doc>
<doc id="161461" url="https://pl.wikipedia.org/wiki?curid=161461" title="Replikacja semikonserwatywna">
Replikacja semikonserwatywna

Replikacja semikonserwatywna – sposób replikacji cząsteczki DNA.
W nowej cząsteczce DNA (po replikacji) jedna nić pochodzi ze starej cząsteczki DNA, a druga (nowa) nić jest dobudowana na zasadzie komplementarności. Synteza nowych nici może zachodzić tylko z udziałem nici rodzicielskich, służących jako matryce. W procesie tym wykorzystuje się zdolność zasad azotowych, wchodzących w skład nukleotydów, do tworzenia komplementarnych par. Dzięki tej właśnie własności wystarczy rozplątać podwójną helisę DNA, następnie do uwolnionych w ten sposób nici dobudować komplementarne nukleotydy, aby otrzymać dwie identyczne cząsteczki DNA (każda z otrzymanych w ten sposób cząstek będzie miała jedną nić rodzicielską i jedną dosyntetyzowaną na nowo). We wszystkich organizmach replikacja DNA jest zawsze semikonserwatywna, co udowodniono, stosując metodę znakowania DNA różnymi izotopami. 
Replikacja DNA jest procesem zapewniającym przekazywanie informacji genetycznej z komórek rodzicielskich do komórek potomnych w sposób prawie doskonały. Doskonałość ta jest uzyskiwana nie tylko dzięki precyzyjnemu mechanizmowi samej replikacji, lecz również za sprawą systemów ochronnych, zdolnych do wykrywania i naprawy błędów. Dzięki tym systemom błędy powstałe w procesie replikacji pojawiają się najwyżej raz na miliard nukleotydów. 
Bez względu na to, czy komórka ma tylko jeden chromosom, czy też ma ich wiele, DNA ulega replikacji zawsze tylko jeden raz na każdy cykl podziałowy. 
Aby dobudować komplementarną nić DNA, musi zadziałać cały kompleks różnych enzymów. Najpierw helikaza DNA rozbija wiązania wodorowe pomiędzy zasadami azotowymi, przez co powstają dwie odrębne nici, które będą stanowiły matryce przy dobudowywaniu nowych nukleotydów. Kolejnym enzymem jest prymaza. Syntetyzuje ona krótkie, zaledwie 10 nukleotydowe odcinki RNA, które nazywamy starterami. Potrzebne one są, by kolejny enzym, polimeraza DNA, mógł dobudowywać kolejne nukleotydy (w kierunku od 5' do 3'). Ponieważ nici DNA są przeciwrównoległe, jedna z nich (nić wiodąca) będzie rozbudowywana w sposób ciągły, druga natomiast fragmentami (nić opóźniona). Każdy taki fragment nazwano fragmentem Okazaki. Kiedy polimeraza skończy dobudowywać nukleotydy, kolejny enzym – nukleaza – musi usunąć niepotrzebne już startery. Fragmenty Okazaki łączone są ze sobą przez enzym ligazę.
Mówiąc o replikacji, należy wprowadzić pojęcie replikonu. Replikon jest jednostką replikacji, za którą przyjęto uważać odcinek DNA zawierający miejsce startu oraz przylegające sekwencje uczestniczące w kontroli tego procesu. 
W procesie replikacji można wyróżnić trzy zasadnicze etapy: 

</doc>
<doc id="161464" url="https://pl.wikipedia.org/wiki?curid=161464" title="Międzynarodowy Ruch Czerwonego Krzyża i Czerwonego Półksiężyca">
Międzynarodowy Ruch Czerwonego Krzyża i Czerwonego Półksiężyca

Międzynarodowy Ruch Czerwonego Krzyża i Czerwonego Półksiężyca () – międzynarodowy ruch humanitarny, zrzeszający około 97 milionów wolontariuszy na całym świecie, stworzony aby chronić ludzkie zdrowie i życie, zapewniać szacunek dla istoty ludzkiej, oraz by łagodzić i zapobiegać ludzkiemu cierpieniu, odrzucając jednocześnie dyskryminację opartą na pochodzeniu narodowościowym, rasowym, klasowym, przekonaniach religijnych, czy politycznych.
Często używane określenie „Międzynarodowy Czerwony Krzyż” jest właściwie terminem nieprawidłowym, gdyż nie istnieje jedna organizacja nosząca tę nazwę. W rzeczywistości ruch tworzy kilkanaście organizacji, które są od siebie niezależne, lecz zjednoczone w ruchu pod wspólnymi zasadami, celami, symbolami, statutami, oraz zarządzającymi organami. W skład ruchu wchodzą:
Międzynarodowy Komitet Czerwonego Krzyża.
MKCK jest niezależną, neutralną organizacją zapewniającą ochronę i pomoc humanitarną ofiarom wojny i przemocy. Nie jest organizacją rządową, mimo iż współpracują z nią rządy państw. Nie jest również organizacją pozarządową, ponieważ oprócz działalności społecznej i indywidualnej obejmuje także zakres działalności państwowej. Międzynarodowy Komitet Czerwonego Krzyża otrzymał obecną nazwę w 1875 roku po przyjęciu jako znaku rozpoznawczego dla sanitariuszy i szpitali polowych odwrotnych barw sztandaru Szwajcarii (czerwony krzyż na białym tle). Jest to centrum informacji o jeńcach, osobach internowanych i zaginionych. Interweniuje również w tych sprawach u właściwych władz, zajmuje się poszukiwaniem zaginionych oraz wymianą jeńców podczas wojny. Komitet spieszył z pomocą humanitarną ofiarom konfliktów w Wietnamie, na Bliskim Wschodzie, w Ameryce Środkowej i Afryce. Uczestniczy w przygotowaniu projektów konwencji dotyczących humanitarnego prawa konfliktów zbrojnych. Może z upoważnienia stron walczących występować w roli mediatora i pośredniczyć w wymianie jeńców wojennych, rannych i chorych osób cywilnych.
Misja.
Podstawową misją Czerwonego Krzyża i Czerwonego Półksiężyca jest zapobieganie i łagodzenie cierpienia ludzkiego oraz ochrona ludzkiej godności, bez jakiejkolwiek dyskryminacji dotyczącej narodowości, rasy, płci, przekonań religijnych lub politycznych. W wypełnianiu swojej misji Czerwony Krzyż i Czerwony Półksiężyc podejmuje przede wszystkim takie zadania jak:
Statut, wspólny dla wszystkich części składowych Ruchu CK i CP, określa następująco jego wspólną misję:
Poprzez swą działalność humanitarną i upowszechnianie swoich ideałów Ruch CK i CP wspiera trwały pokój, który nie może być rozumiany po prostu jako stan bez wojny, lecz jako dynamiczny proces współpracy między wszystkimi państwami i narodami, współpracy opartej na poszanowaniu wolności, niepodległości i suwerenności narodów, równości praw człowieka, jak również na sprawiedliwym i równym podziale zasobów dla zaspokajania potrzeb narodów. „Inter arma caritas” („Miłosierdzie wśród walki”) oraz „Per humanitatem ad pacem” („Przez humanitaryzm do pokoju”) – to dewizy wyrażające wspólne ideały Ruchu CK i CP.
Historia Ruchu.
Henri Dunant pod Solferino.
Czerwony Krzyż powstał w 1863 roku z inicjatywy szwajcarskiego filantropa i finansisty Henriego Dunanta, wstrząśniętego widokiem dogorywających i pozostawionych sobie rannych, jaki ujrzał 24 czerwca 1859 roku na pobojowisku wielkiej bitwy pod Solferino, gdzie armia cesarstwa Austrii stoczyła krwawą całodniową bitwę z armią włoską wspomaganą przez armię francuską. W wyniku bitwy na polu walki pozostało nieomal 30 tysięcy ofiar, w tym ponad 20 tysięcy rannych. Wstrząśnięty widokiem ofiar pozostawionych praktycznie bez opieki, podjął spontanicznie próbę udzielenia im pomocy przy udziale miejscowej ludności, którą z powodzeniem zachęcił do wynoszenia i pielęgnowania rannych, niezależnie od ich narodowości.
Komitet Pięciu.
Po powrocie do rodzinnej Genewy napisał książkę "Wspomnienie Solferino", w której zawarł opis tego co widział i przeżył oraz przedstawił swoje propozycje, a przede wszystkim ideę powołania dodatkowej służby medycznej, która miałaby nieść pomoc rannym w czasie wojny. Zaproponował powołanie narodowych stowarzyszeń pomocy, które w czasie pokoju przygotowywałyby swych wolontariuszy do takich zadań, a ponadto postulował, by ranni oraz ci, którzy się nimi opiekują, byli uznawani za osoby neutralne nawet na polu walki.
Idee te poparli czterej znani obywatele Genewy – Gustave Moynier, gen. Guillaume Henri Dufour, dr Louis Appia i dr Théodore Maunoir, powołując wspólnie Międzynarodowy Komitet Pomocy Rannym, który przekształcił się nieco później w Międzynarodowy Komitet Czerwonego Krzyża.
Inicjatywa spotkała się z dużym rozgłosem w całej Europie. W październiku 1863 spotykają się na konferencji w Genewie osoby popierające pomysł Henry Dunanta z 16 państw, przyjmując postanowienia określające rolę krajowych Komitetów Pomocy Rannym. Czerwony Krzyż na białym tle (odwrotność flagi szwajcarskiej) przyjęto jako symbol powoływanych organizacji. Był to początek Ruchu Czerwonego Krzyża.
W grudniu 1863 powstały krajowe organizacje w Wirtembergii i Oldenburgu, w lutym 1864 w Belgii i Prusach. Pierwszym z „Czerwonym Krzyżem” w nazwie było Holenderskie Towarzystwo Czerwonego Krzyża w 1867 roku. Turecki Czerwony Półksiężyc powstał w 1868, Japoński Czerwony Krzyż w 1877, Rosyjski Czerwony Krzyż w 1879, Amerykański Czerwony Krzyż w 1881.
Prawo wewnętrzne chroniące znak czerwonego krzyża jako pierwsza wprowadziła w 1891 r. Belgia.
Konwencja Genewska.
Międzynarodowy Komitet Czerwonego Krzyża podjął starania, by przekonać rządy państw o konieczności zapewnienia pomocy i ochrony rannym żołnierzom i osobom świadczącym tę pomoc. Starania te doprowadziły do przyjęcia w 1864 traktatu międzynarodowego zwanego Konwencją Genewską o „polepszeniu losu rannych w armiach czynnych”. Czerwony krzyż został wówczas prawnie uznany za znak ochronny wojskowej służby zdrowia.
Na Konwencję tę trzykrotnie powołała się Deklaracja brukselska (1874) w art. 13, 35 i 56.
Czerwony Półksiężyc.
Znak Czerwonego Półksiężyca powstał jako muzułmański odpowiednik znaku Czerwonego Krzyża. Półksiężyc jest symbolem islamu. Od czasu wojny rosyjsko-tureckiej w 1876 czerwony półksiężyc stał się rozpoznawalnym znakiem pomocy humanitarnej w krajach islamskich. Znak został oficjalnie wpisany do Konwencji Genewskich z 1929 roku (art. 19 i 24 Konwencji o rannych, równocześnie uznano znak Czerwonego Lwa i Słońca). Organizacje "Al-Hilal al-Ahmar" (arab. "czerwony półksiężyc") Stowarzyszenia krajowe Czerwonego Półksiężyca współtworzyły dzisiejszy Międzynarodowy Ruch Czerwonego Krzyża i Czerwonego Półksiężyca. Od tego momentu funkcjonuje na równi ze znakiem Czerwonego Krzyża.
Udział w wielkich konfliktach zbrojnych.
W ciągu następnych lat powstały nowe stowarzyszenia krajowe Czerwonego Krzyża i Czerwonego Półksiężyca. Odgrywały one dużą rolę w niesieniu pomocy rannym w czasie różnych konfliktów zbrojnych, a szczególnie w czasie I wojny światowej, a po nastaniu pokoju podjęły szereg innych zadań w dziedzinie ochrony zdrowia, pomocy socjalnej, działalności wśród młodzieży, szkolenia pierwszej pomocy i organizowania ratownictwa, szkolenia pielęgniarek i innego personelu sanitarnego, tworzenia szpitali i zakładów opiekuńczych, niesienia pomocy ofiarom klęsk i konfliktów, krwiodawstwa, poszukiwań ofiar wojny i wiele innych.
W 1919 powołano Ligę Stowarzyszeń Czerwonego Krzyża i Czerwonego Półksiężyca (w 1991 zmieniono jej nazwę na Międzynarodową Federację Stowarzyszeń Czerwonego Krzyża i Czerwonego Półksiężyca). Miało to na celu ułatwianie wzajemnych kontaktów i współpracy, koordynowanie działalności w różnych dziedzinach, inicjowanie nowych form pracy, wymianę doświadczeń.
Od 1933 kiedy naziści zdobyli władzę w Niemczech do Czerwonego Krzyża w Szwajcarii zaczęły docierać pierwsze informacje o łamaniu praw człowieka w niemieckich więzieniach i obozach koncentracyjnych.
W czasie II wojny światowej Czerwony Krzyż nie przerwał -znanej już wtedy aliantom- zbrodni Holocaustu, ale dokonywał pewnych prób pomocy humanitarnej w krajach okupowanych przez Niemców. W 1942 Niemiecki Czerwony Krzyż poinformował szwajcarski Czerwony Krzyż, że nie będzie udostępniał żadnych informacji o losie „nie-aryjskich” więźniów (Żydów) czym potwierdził swoją współpracę ze zbrodniczym reżimem niemieckich nazistów. W 1943 niemieccy naziści zgodzili się aby Czerwony Krzyż wysyłał paczki z pomocą humanitarną, żywnością i lekami do więźniów obozów koncentracyjnych w okupowanej Europie jeśli znane są ich nazwiska. W rezultacie paczek przygotowano zbyt mało, zdarzało się, że były rabowane przez Niemców, a efekty całej akcji były mizerne. Czerwony Krzyż uratował 3500 żydowskich sierot zagrożonych przez Niemców śmiercią poprzez ich ewakuację z Rumunii do Palestyny w 1944. Szwajcarski Czerwony Krzyż w 1944 uratował 15000 węgierskich Żydów w tym wiele dzieci przed wysłaniem ich do niemieckiego obozu śmierci Auschwitz-Birkenau. Czerwony Krzyż wysyłał ze Szwajcarii pociągi z żywnością i lekarstwami dla Polaków ocalonych z powstania warszawskiego, aresztowanych przez Niemców w obozie w Pruszkowie. Inspekcje Czerwonego Krzyża w obozach koncentracyjnych w okupowanej Europie były oszukiwane i manipulowane przez niemieckich nazistowskich zbrodniarzy, którzy deklarowali że aresztowani przez nich ludzie są traktowani dobrze i oczekiwali w związku z tym pozytywnych opinii. Było tak w niemieckim obozie koncentracyjnym i getcie w Terezinie w Czechach, gdzie zmarło z głodu i chorób około 33000 Żydów ale Niemcy po starannych przygotowaniach obozu i wyrzuceniu osób chorych na pastwę losu wywarli na inspektorach Czerwonego Krzyża fałszywe wrażenie, że nic złego tam się nie dzieje a ludzie są tam zadbani i żyją w przyzwoitych i higienicznych warunkach zapewnionych przez niemiecki rząd. W Terezinie Niemcy terroryzowali Żydów, którzy tuż przed i po inspekcji byli wysyłani do obozów śmierci. Inspekcja została zaproszona tylko do obejrzenia wyremontowanych zabudowań i parków oddalonych od brudnych baraków i krematorium. Inspekcja Czerwonego Krzyża sporządziła wtedy w 1944 pozytywny raport na temat tego niesławnego nazistowskiego obozu, po którym oprowadzał ich zastraszony przez Niemców „burmistrz” Paul Eppstein, który miał akurat podbite oko. Rok wcześniej Watykan poprosił Niemców o możliwość inspekcji obozu w Terezinie, ale mu odmówiono. Niemieccy naziści nielegalnie wykorzystywali znak Czerwonego Krzyża na samochodach dowożących truciznę Zyklon-B do mordowania ludzi w obozach śmierci w okupowanej Europie. Pod koniec II wojny światowej szwedzki i duński Czerwony Krzyż wziął udział w międzynarodowej akcji ratowania ludzi z obozów koncentracyjnych w Niemczech poprzez organizację tzw. białych autobusów. W 1943 Stalin nie zgodził się na udział szwajcarskiego Czerwonego Krzyża w badaniu zbrodni katyńskiej, jednakże udało się zorganizować komisję lekarską z udziałem Polskiego Czerwonego Krzyża i jednego niezależnego eksperta ze Szwajcarii, który potwierdził winę ZSRR. Międzynarodowy Komitet Czerwonego Krzyża poniósł przerażającą klęskę w ratowaniu ludzi przed niemieckim nazistowskim oraz komunistycznym ludobójstwem narodów świata podczas II wojny światowej i pomógł tylko nielicznym.
Po II wojnie światowej nastąpił znaczny rozwój Ruchu, zwłaszcza dzięki powstaniu wielu nowych stowarzyszeń krajowych, szczególnie w krajach rozwijających się. Podjęto nowe zadania związane np. ze zwalczaniem skutków narkomanii, bezrobocia, nowych epidemii (np. AIDS), szeroko pojętą problematyką rozwoju. Ruch Czerwonego Krzyża i Czerwonego Półksiężyca stał się najważniejszą światową organizacją świadczącą pomoc i ochronę ofiarom klęsk i konfliktów zbrojnych.
Okres powojenny.
Jednocześnie organizacja prowadzi prace nad rozwojem i doskonaleniem międzynarodowego prawa humanitarnego, która doprowadziła w 1949 do podpisania czterech konwencji genewskich o ochronie ofiar wojny, a w 1977 do przyjęcia 2 Protokołów Dodatkowych do tych konwencji. W dniu 8 grudnia 2005 r. przyjęto III Protokół dodatkowy o znaku Czerwonego Kryształu. Prace w tej dziedzinie są prowadzone do dziś, bowiem wciąż pojawiają się nowe problemy związane z ochroną różnych kategorii ofiar wojny.
Czerwony Kryształ.
Czerwony Kryształ to nowy znak ochronny wprowadzony III Protokołem Dodatkowym (wszedł w życie 14 stycznia 2007 r.) do konwencji genewskich o ochronie ofiar wojny z dnia 12 sierpnia 1949 r. Celem wprowadzenia nowego znaku nie było zastąpienie pozostałych znaków (Czerwonego Krzyża, Półksiężyca, Gwiazdy Dawida) nowym, nie kojarzącym się ani z chrześcijaństwem, ani z islamem, ani z judaizmem, ani z żadną inną religią – ale stworzenie neutralnego, nowego obok istniejących w prawie międzynarodowym znaku. Wewnątrz granic własnego państwa istnieje dla stowarzyszenia krajowego możliwość wpisania w kryształ: krzyża, półksiężyca, gwiazdy Dawida lub kombinacji powyższych znaków.
Czerwona Gwiazda Dawida.
W Izraelu jako symbol stosowana była Czerwona Gwiazda Dawida. Był to jeden z powodów, dla których izraelska organizacja do 2006 roku była jedynie obserwatorem, a nie pełnoprawnym członkiem Międzynarodowej Federacji Stowarzyszeń Czerwonego Krzyża i Czerwonego Półksiężyca. Obecnie Magen David Adom jest pełnoprawnym członkiem Federacji i Ruchu.
Czerwony Lew i Słońce.
Czerwony Lew i Słońce był stosowany jako znak ochronny wojskowych służb medycznych oraz znak informacyjny stowarzyszenia krajowego w Persji czyli dzisiejszym Iranie, jednakże po wybuchu rewolucji islamskiej zaniechano w 1980 roku stosowania tego symbolu, zastępując go stosowanym w większości pozostałych krajów islamskich Czerwonym Półksiężycem.
Ochrona prawna.
Obowiązująca I Konwencja Genewska z 1949 w art. 44 dozwala na używanie znaku i nazwy "Czerwony Krzyż" bądź "Krzyż Genewski" (odpowiednio też innych symboli wspomnianych uprzednio) w czasie wojny i pokoju jedynie do oznaczenia lub chronienia formacji i zakładów sanitarnych, ich personelu i sprzętu. W czasie pokoju z upoważnienia krajowego stowarzyszenia należącego do ruchu można wyjątkowo używać znaku do oznaczania pojazdów używanych jako ambulanse i do wskazywania położenia punktów opatrunkowych, zastrzeżonych wyłącznie dla udzielania bezpłatnej pomocy lekarskiej rannym i chorym.
W Polsce za bezprawne używanie znaku grozi kara grzywny na podstawie art. 15 ustawy z 16 listopada 1964 r. o Polskim Czerwonym Krzyżu, zaś w czasie wojny kara pozbawienia wolności do 3 lat (Kodeks karny (1997), art. 126. § 1.).

</doc>
<doc id="161472" url="https://pl.wikipedia.org/wiki?curid=161472" title="Kazimierz Czachowski">
Kazimierz Czachowski

Kazimierz Stanisław Czachowski, ps. "Kazimierz Cz"., "Dionizy", "K. Czach", "Adam Korabski", "Ludowiec" (ur. 28 listopada 1890 w Łyszkowicach k. Łowicza, zm. 17 sierpnia 1948 w Krakowie) – polski historyk literatury, krytyk literacki.
Życiorys.
Pochodził z rodziny inteligenckiej, był synem Leonarda i Heleny z Rutkowskich. Kształcił się w gimnazjach w Warszawie, Lwowie i Vevey. Studiował w Szkole Rolniczej w Taborze (1908–1912) i w Warszawie. Po studiach pracował w zawodzie, prowadząc m.in. własne gospodarstwo pod Ciechanowem. W latach 1912–1913 odbył studia filologiczne w Towarzystwie Kursów Naukowych w Warszawie, m.in. pod kierunkiem Bronisława Chlebowskiego. Publikował artykuły na tematy społeczne i rolnicze w czasopismach „Zarzewie” (1910–1911) i „Gazeta Rolnicza” (1912–1914). W 1917 redagował tygodnik „Lud Miechowski”. Pracował następnie jako urzędnik w spółdzielni robotniczo-handlowej (do 1919).
W 1926 zamieszkał w Krakowie, gdzie pracował w zarządzie majątków Polskiej Akademii Umiejętności. Od schyłku lat 20. zajmował się krytyką literacką w prasie codziennej i literackiej. Współpracował z czasopismami „Wiadomości Literackie” (od 1925), „Gazeta Literacka” (od 1926), „Czas” (od 1927), „Kuryer Literacko-Naukowy” (od 1927), „Gazeta Polska” (od 1930).
Podczas II wojny światowej mieszkał w Krakowie. W latach 1945–1946 był dyrektorem Departamentu Literatury i Biura Współpracy Kulturalnej z Zagranicą w Ministerstwie Kultury i Sztuki. Od 1945 przewodniczył Oddziałowi Krakowskiemu Związku Zawodowego Literatów Polskich. W latach 1946–1947 pełnił funkcję prezesa całego Związku. Od 1945 był członkiem korespondentem Towarzystwa Naukowego Warszawskiego. W latach powojennych publikował m.in. w pismach „Dziennik Polski”, „Odrodzenie”, „Rzeczpospolita”.
Zmarł 17 sierpnia 1948. Został pochowany na Cmentarzu Salwatorskim w Krakowie. Był żonaty, miał syna i córkę (kwatera SC13-1-18).
Twórczość.
Szczególnie interesował się literaturą polskiego pozytywizmu i modernizmu. Zgromadził obszerne dane dotyczące twórczości w okresie międzywojennym (w tym dane bibliograficzne). Przygotował syntezę życia i twórczości Sienkiewicza. Był autorem monografii wielu pisarzy polskich przełomu XIX i XX wieku (takich jak Adolf Dygasiński, Maria Rodziewiczówna, Wacław Sieroszewski, Jan Kasprowicz). Prowadził studia nad "W poszukiwaniu straconego czasu" Prousta, "Czarodziejską Górą" Manna, "Sagą rodu Forsytów" Galsworthy’ego. Był autorem przekładu m.in. "Portretu Doriana Graya" Wilde’a (1928).
Jako krytyk zajmował się poezją, dramatem i prozą dwudziestolecia, publikując w niektórych latach ok. 130 artykułów i recenzji. Pisał jednocześnie książki wymagające rozległych badań, wśród których była synteza "Obraz współczesnej literatury polskiej 1884–1933".

</doc>
<doc id="161473" url="https://pl.wikipedia.org/wiki?curid=161473" title="Telewizja naziemna">
Telewizja naziemna

Telewizja naziemna – telewizja wykorzystująca do emisji programów nadajniki znajdujące się na powierzchni Ziemi, umieszczone najczęściej na wzniesieniach lub wysokich budynkach dla zapewnienia pokrycia sygnałem możliwie dużego obszaru.
Dotychczas telewizja naziemna nadawana była wyłącznie w sposób analogowy. Obecnie w wielu krajach przeprowadzany jest proces cyfryzacji telewizji naziemnej, czyli zastępowania telewizji naziemnej analogowej telewizją cyfrową. Pierwsza w Europie naziemna telewizja cyfrowa rozpoczęła pracę w 1998 roku w Wielkiej Brytanii. Od 2006 roku naziemny sygnał analogowy był wyłączany w krajach europejskich. Od 2015 roku żaden kraj w Europie już nie nadaje swojego programu za pomocą analogowej telewizji naziemnej. W Polsce naziemny sygnał analogowy został całkowicie wyłączony 23 lipca 2013 roku. Zgodnie z ustawą o wdrożeniu naziemnej telewizji cyfrowej wyłączenie naziemnej telewizji analogowej miało nastąpić do 31 lipca 2013/2015.
Telewizja cyfrowa.
Rozwój naziemnej telewizji cyfrowej w Polsce.
W związku z decyzją Komisji Europejskiej o zwolnieniu części pasma częstotliwości 700MHz wykorzystywanej do tej pory przez telewizję naziemną i przekazania ich potrzeby dla operatorów sieci komórkowej rozwijających sieć 5G, od 30 marca 2020 trwa zmiana częstotliwości nadawania telewizji naziemnej w krajach Unii Europejskiej.
Do 27 czerwca 2022 w Polsce zakończy się proces przełączania cyfrowej telewizji naziemnej na nowy standard DVB-T2/HEVC. Nowy standard od poprzedniego DVB-T2/MPEG-4 różni się wydajniejszym sposobem kodowania transmisji, oznacza to możliwość nadawania większej ilości kanałów w danym multipleksie (do 8 kanałów ) przy jednoczesnej poprawie jakości obrazu (wyższa rozdzielczość obrazu UHD/4K) oraz dźwięku (lepszy dźwięk w technologii Dolby AC-4). Nowy standard nadawaniu sygnału będzie również bardziej odporny na zakłócenia. Dodatkowo widzowie będą mogli korzystać z dodatkowych usług w postaci telewizji hybrydowej HbbTV. Hybrydowa telewizja naziemna wymaga połączenia z Internetem i pozwala w chwili obecnej na dostęp do bogatej biblioteki VOD Telewizji Polskiej, dodatkowych kanałów nadawanych drogą internetową oraz okazjonalnych quizów.
Przejście na nowy standard może oznaczać dla widza konieczność sprawdzenia czy jego telewizor lub zewnętrzny dekoder wspierają nowy standard kodowania DVBT-T2/HEVC, dlatego Telewizja Polska już w 2020 rozpoczęła nadawanie testowe części programów w tym standardzie. Obecnie ponad 90% populacji Polski może odbierać testowy sygnał Telewizji Polskiej. Jeżeli odbiornik widza jest w stanie odebrać sygnał w nowym standardzie, to większości przypadków przełączenie ze starego standardu na nowy będzie automatyczne lub będzie wymagało jedynie ponownego wyszukania kanałów.

</doc>
<doc id="161474" url="https://pl.wikipedia.org/wiki?curid=161474" title="Telewizja satelitarna">
Telewizja satelitarna

Telewizja satelitarna – telewizja wykorzystująca nadajniki (tzw. transpondery) umieszczone na sztucznych satelitach Ziemi. Cechą charakterystyczną tego sposobu emisji jest możliwość pokrycia sygnałem ogromnych obszarów przy użyciu tylko jednego nadajnika oraz możliwość dotarcia z sygnałem do obszarów, na których tworzenie sieci nadajników naziemnych jest niemożliwe lub nieopłacalne.
Telewizja satelitarna to system nadawania programów telewizyjnych przeznaczonych do odbioru przez indywidualnych odbiorców za pomocą prostych urządzeń składających się z anteny satelitarnej i odbiornika satelitarnego podłączonego do standardowego odbiornika telewizyjnego. Sygnał jest wysyłany z ośrodka nadawczego łączem mikrofalowym (Up-link) na pokład satelity znajdującego się na ustalonej pozycji orbity geostacjonarnej. Przekaźnik zamontowany na pokładzie satelity nadaje odebrany sygnał z powrotem w kierunku Ziemi (Down-link) pokrywając zasięgiem określony obszar powierzchni, w innym zakresie częstotliwości, niż sygnały nadawane w kierunku satelity. Na jednym satelicie znajduje się wiele takich przekaźników. Początkowo użytkowane były systemy analogowe, obecnie są to systemy niemal wyłącznie cyfrowe (30 kwietnia 2012 w Europie zakończono analogową emisję satelitarną).
Satelity.
Najbardziej popularne w Polsce pozycje satelitarne to 13°E Hot Bird (Platforma Canal+, Polsat Box, Telewizja na kartę, Orange TV i polskojęzyczne kanały free-to-air (FTA), oraz 19,2°E Astra (TV Trwam). Niewielka różnica kątowa pozwala na równoczesny odbiór obydwu satelitów z jednej anteny (tzw. układ zeza lub monoblock). Na obu tych pozycjach znajduje się więcej niż jedno urządzenie (satelita). Dla Hot Bird są to satelity 6, 8, 9, dla Astry – 1M, 2C, 1H, 1KR i 1L. Inne popularne pozycje w Europie to flota satelitów na pozycji 28.2-28.5°E (Eurobird 1 i Astra 2), Sirius – 5°E oraz Amos z pozycją 4.0°W.
Większe anteny satelitarne pozwalają na montaż i bezproblemowy odbiór 3-4 pozycji satelitarnych, czasza o wielkości 80 cm skierowana na pozycje Hot Birda umożliwia ustawienie dodatkowych konwerterów na pozycje 19,2°E (Astra 1) oraz 28.5°E (Eurobird1, Astra2). W efekcie do odbioru dostępne jest około 1000 programów nadawanych FTA. Osoby zainteresowane kanałami w języku niemieckim największą ich ilość znajdą na satelitach Astra 1, natomiast w języku polskim i włoskim – na satelitach Hot Bird. Kanały angielskojęzyczne nadawane są głównie z pozycji 28,5°E – satelity Astra 2 oraz Eurobird 1.
Stale aktualizowaną listę kanałów prezentują serwisy internetowe King of Sat, Lyngsat czy Flysat. Istnieje również wiele forów dyskusyjnych i portali internetowych, które na bieżąco podają informacje o zmianach, możliwościach odbioru różnych satelitów itp. (DX-er).
Odbiorniki satelitarne.
Rynek w Polsce oferuje bardzo dużą gamę urządzeń pozwalających na odbiór telewizji satelitarnej. Od najprostszych, umożliwiających odbiór jedynie programów free-to-air, z jednej lub wielu pozycji satelitarnych, po odbiorniki umożliwiające odbiór programów kodowanych, ale również nagrywanie kanałów na wbudowany lub dołączany dysk twardy lub pamięć zewnętrzną.
Wśród typów odbiorników można wyróżnić:

</doc>
<doc id="161475" url="https://pl.wikipedia.org/wiki?curid=161475" title="Telewizja kablowa">
Telewizja kablowa

Telewizja kablowa (pot. nazywana „kablówką”) – sieć telekomunikacyjna, która pozwala na oferowanie abonentom pakietu programów radia i telewizji oraz szerokiego asortymentu interaktywnych usług multimedialnych (tj. Internet, telefon), realizowana za pomocą techniki hybrid fibre-coaxial (HFC) lub anteny zbiorczej (starsze rozwiązanie, stosowane często w np. blokach mieszkalnych). Telewizje kablowe wykorzystują do transmisji pasmo od ~50 do ~900 MHz. Każdy program zajmuje 8 MHz (w standardzie PAL D/K, D1), więc przez kabel koncentryczny można przesłać do 94 programów stacji telewizyjnych.
Schemat sieci telewizji kablowej.
Zanim sygnał dotrze do telewizorów abonentów musi przebyć drogę, zilustrowaną na schemacie:
Główna stacja czołowa.
Główna stacja czołowa jest podstawowym elementem nowoczesnej sieci szerokopasmowej.
Jej zadaniem jest:
Zgodnie z powyższym, zadaniem głównej stacji czołowej jest zbudowanie podstawowej informacji programowo-usługowej, która następnie rozsyłana jest poprzez sieci szkieletowe do regionalnych stacji czołowych.
Regionalna stacja czołowa.
Zadaniem regionalnej stacji czołowej jest odbiór programów i pakietów danych, odebranych z szerokopasmowej sieci szkieletowej, tworzenie indywidualnego pakietu programów i usług, modulacja sygnału analogowego sygnałem cyfrowym (QAM), a następnie dystrybucja zmodulowanego sygnału do sieci dostępowej HFC.
Regionalna stacja czołowa umożliwia uzupełnienie podstawowej oferty programowej o kanały telewizyjne i radiowe odbierane lokalnie, wzbogacając ją i dostosowując do oczekiwań abonentów danej sieci. Na poziomie Regionalnej Stacji Czołowej wprowadzane są również usługi typu NVOD, transmisja danych, a także wideo na życzenie (wyłącznie w przypadku niewielkiej penetracji sieci tą usługą – wraz ze wzrostem ilości korzystających z niej abonentów, usługa wideo na życzenie powinna być przeniesiona do koncentratora). Następnie sygnał przechodzi przez koncentrator. 
Zadaniem koncentratora w nowoczesnej sieci szerokopasmowej HFC jest:
Magistrala optyczna.
Magistrale optyczne w telewizji kablowej służą do transmisji sygnałów łączami światłowodowymi na duże odległości. W węźle optycznym sygnał jest zamieniany z optycznego na elektryczny i dalej jest już przekazywany przez kabel koncentryczny, a nie, jak to miało miejsce wcześniej, światłowód.
Systemy zasilania.
Wysokie wymagania, związane z niezawodnością szerokopasmowych sieci HFC, wiążą się z koniecznością posiadania niezawodnego systemu zasilania urządzeń pracujących w stacji czołowej i koncentratorach, jak również systemów zasilających węzły optyczne oraz wzmacniacze w sieci koncentrycznej.
Nowoczesna architektura systemów zasilania sieci HFC oraz instalacja urządzeń zasilających w węzłach optycznych pozwala na centralne wprowadzenie zdalnego zasilania i dostarczanie go za pomocą kabla koncentrycznego do urządzeń pracujących w sieci rozprowadzającej oraz budynkowej.
Sieć koncentryczna.
Koncentryczna część sieci umożliwia transmisję do abonentów kilkudziesięciu programów telewizyjnych i radiowych oraz wprowadzanie usług interaktywnych wykorzystujących transmisję w kierunku zwrotnym: telewizja interaktywna, transmisja danych, telefonia IP oraz monitoring.
Można wyróżnić dwa obszary sieci koncentrycznej:
Sygnał.
Telewizja kablowa wysyła do wszystkich abonentów ten sam sygnał. Firmy zajmujące się telewizją kablową oferują jednak różne pakiety programów za różną cenę. Jest to możliwe dzięki wykorzystaniu różnego rodzaju filtrów. Jeśli więc abonent ma mieć możliwość odbierania wyłącznie podstawowych programów, konstrukcja wygląda następująco: do skrzynki (box) w budynku dociera pełny sygnał wysyłany przez telewizję kablową. W skrzynce, gdzie znajduje się splitter (rozgałęźnik), montowany jest filtr dolnoprzepustowy, który przepuszcza tylko sygnał na niskiej częstotliwości, przez co można oglądać tylko programy nadawane na tych częstotliwościach.
Szybka transmisja danych.
Systemy szybkiej transmisji danych (HSD – High Speed Data) umożliwiają świadczenie w sieciach telewizji kablowej nowoczesnych interaktywnych usług multimedialnych, do których należą:
Kluczowym elementem systemu szybkiej transmisji danych w sieci kablowej jest CMTS (Cable Modem Termination System) kontrolujący pracę modemów kablowych, instalowanych u abonentów. Aby realizować usługi dodatkowe w sieci kablowej system transmisji danych musi zapewnić niezawodność pracy oraz odpowiednią jakość transmisji. Technologia transmisji danych i zapewnienia jakości są zdefiniowane przez odpowiedni standard. Najbardziej rozpowszechnionymi standardami są DOCSIS (Data Over Cable Service Interface Specification) oraz jego europejska odmiana – EuroDOCSIS.

</doc>
<doc id="161476" url="https://pl.wikipedia.org/wiki?curid=161476" title="MPEG-2">
MPEG-2

MPEG-2 – grupa standardów stratnej kompresji ruchomych obrazów i dźwięku zatwierdzona przez MPEG (ang. "Moving Picture Experts Group") w 1994 roku. Od roku 1995 jest zatwierdzonym standardem ISO/IEC nr 13818.
Patenty na MPEG-2 zasadniczo wygasły w 2018 roku, a standardy przeszły do domeny publicznej.
Charakterystyka.
MPEG-2 jest standardem ogólnego kodowania ruchomych obrazów i związanych z nimi informacji audio. Format ten opisuje połączenie metod stratnej kompresji wideo i stratnej kompresji danych audio, które umożliwiają przesyłanie sygnału audio-wideo w telewizji cyfrowej oraz zapis na nośnikach danych (w szczególności optycznych jak DVD i Blu-ray, czy taśmowych jak DV).
MPEG-2 jest szeroko stosowany jako format cyfrowych sygnałów telewizyjnych, które są transmitowane przez TV satelitarną, naziemną oraz kablową. Określa on także format filmów i innych programów, które są dystrybuowane na DVD i podobnych nośnikach danych.
MPEG-2 powstał z powodu braków i niedociągnięć standardu MPEG-1.
Specyfikacja MPEG-2 opisuje:
Wszystkie dekodery MPEG-2 są kompatybilne ze starszym standardem MPEG-1.
Historia.
Prace nad MPEG-2 rozpoczęły się w roku 1990. Członkowie grupy MPEG uznali, że potrzebny jest standard pozwalający na uzyskanie wyraźnie wyższej jakości obrazu niż ta, którą oferował dostępny wtedy MPEG-1. Stary standard pozwalał na zapis z maksymalną przepływnością 1,5 Mbit/s dającą w efekcie jakość zbliżoną do systemu VHS i nie oferował metod zapisu obrazu z przeplotem. Dodatkowym ograniczeniem MPEG-1 było wsparcie dla maksymalnie dwukanałowego dźwięku. Wprowadzenie MPEG-2 pozwoliło na zaoferowanie dużo wyższej jakości obrazu dzięki wyższym przepływnościom oraz usprawnieniom w dziedzinie kompresji, takim jak zastosowanie DCT i mechanizmów kompensacji ruchu.
Podział na części.
 Część 1. – System – opisuje synchronizację i zwielokrotnienia obrazu i dźwięku.
 Część 2. – Film – kodek kompresji dla sygnałów video (również jako ITU-T Rec. H.262).
 Część 3. – Audio – kodek kompresji dla kodowania sygnałów audio.
 Część 4. – Opisuje procedury testowania zgodności.
 Część 5. – Opisuje systemy do symulacji oprogramowania.
 Część 6. – Opisuje rozszerzenia dla DSM-CC (Digital Storage Media Command and Control).
 Część 7. – Advanced Audio Coding (AAC).
 Część 8. – Przedłużenie czasu rzeczywistego interfejsów.
 Część 9. – Zgodność rozszerzeń dla DSM-CC.
 Część 10. – Zarządzanie Własności Intelektualnej (IPMP)
Kompresja Video.
Kamera HDTV generuje surowy strumień video z 149.299.200 bajtów na sekundę dla 24 fps wideo. Ten strumień musi być skompresowany, aby zmieścić obraz audio i wideo na nośnikach DVD. Kompresja wideo jest praktyczna, ponieważ dane na zdjęciach często są redukowane w czasie i przestrzeni. Na przykład w tle obrazu może być niebieskie niebo i to tło obrazu może się utrzymywać w wielu klatkach. Ponadto można usunąć niektóre dane z klatki wideo bez zauważalnego pogorszenia jakości obrazu, mieszcząc się w dość wąskim zakresie czułości ludzkiego oka.
Kamery używane w transmisji telewizyjnej generują 25 zdjęć na sekundę (w Europie) lub 29,97 zdjęcia sekundę (w Ameryce Północnej). Telewizja cyfrowa wymaga, aby obrazy audio i wideo mogły być przetwarzane przez sprzęt komputerowy. Każdy element obrazu (blok) jest reprezentowany przez jedną liczbę jasności i dwie liczby określające barwę. Tak więc każde cyfrowe zdjęcie jest początkowo reprezentowane przez trzy prostokątne tablice liczb.
Często stosowaną metodą zmniejszenia ilości danych jest rozdzielenie obrazu na dwa pola: górne pole z informacją o liniach nieparzystych i dolne pole z informacją o liniach parzystych. Po zdekodowaniu dwa pola wyświetlane są na przemian: jedno pole (nieparzyste) jest przekładane między wierszami drugiego pola (parzystego). Format ten nazywa się przeplatanym. Ludzkie oko nie rozpoznaje niektórych szczegółów barw, dlatego często część z nich się usuwa. Format barw 04:02:02 wskazuje, że połowa wartości barw została usunięta; format 04:02:00 wskazuje, że usunięto ich trzy czwarte. Format barw 04:04:04 wskazuje na to, że żadne z barw nie zostały usunięte. MPEG-2 pozwala na zastosowanie każdej z trzech opcji.
MPEG-2 określa, że klatki mogą być skompresowane w trzy rodzaje: klatki intra-frames (I-frame), klatki inter-frames (P-frame), oraz klatki bidirection (B-frame).
Klatki typu I są skompresowaną wersją jednej nieskompresowanej klatki (RAW). Korzystają z niezdolności oka do wykrycia określonych zmian w obrazie. W przeciwieństwie do klatek typu P i B, zawartość klatki typu I nie zależy od danych z poprzedzającej lub następującej klatki. Mówiąc w skrócie, surowe klatki dzieli się na bloki 8 × 8 pikseli. Dane z każdego bloku są przetwarzane przez transformację kosinusową. Wynikiem jest macierz o współczynniku 8 × 8.  Transformacja przekształca obraz bez zmieniania informacji w bloku, a oryginalny blok może być dokładnie odtworzony przy zastosowaniu odwrotnej transformacji kosinusowej. Zaletą tego rozwiązania jest to, że obraz może zostać uproszczony przez próbkowanie współczynników.
Zazwyczaj w standardzie MPEG-4 co 15 klatka to klatka typu I. Klatki P i B układają się w sposób IBBPBBPBBPBB (I) w celu utworzenia grupy obrazów (GOP), jednak standard układania się klatek jest elastyczny i może wyglądać inaczej.
 Makrobloki 
Klatki typu P stanowią lepszy sposób kompresji niż klatki typu I, ponieważ korzystają z danych z poprzednich klatek typu I lub P. Do generowania klatki P zrekonstruowany jest poprzedni punkt odniesienia. Obraz jest skompresowany w ten sposób, że jest dzielony na części: 16 × 16 pikseli, nazywanych makroblokami. Następnie dla każdego z tych makrobloków, konstruowany jest punkt odniesienia, tzn. poszukiwany jest makroblok, który jest najlepiej skompresowany. Offset jest zakodowany jako wektor ruchu. Przeważnie przesunięcie wynosi zero. Ale jeśli obraz jest w ruchu, offset może wynosić ok. 23 pikseli w prawo i 4 piksele w górę. Przyrównanie ze sobą dwóch makrobloków często nie jest idealne. Do skorygowania tego kodowanie pobiera różnicę między dwoma sąsiadującymi blokami makrobloków i następnie oblicza wartość współczynnika, który opisuje tę różnicę.
Przetwarzanie klatek typu B jest podobne do przetwarzania klatek typu P. Klatka typu B zazwyczaj bardziej kompresuje obraz niż klatka typu P. Klatki B nigdy nie są klatkami odniesienia.
 Telewizja cyfrowa 
MPEG-2 jest jednym z dwóch, oprócz MPEG-4, w praktyce używanych formatów telewizji cyfrowej w krajach, gdzie stosowany jest standard DVB. W krajach Ameryce Północnej stosowany z kolei jest standard ATSC A/53, w którym MPEG-2 w wariancie MP@ML używany jest do kodowania obrazu wideo.
 HDV 
Ścieżka wideo oraz opcjonalnie ścieżka dźwięku w zapisie standardu HDV (DV dla wysokiej rozdzielczości) jest kodowana w MPEG-2. Całość jest z kolei umieszczana w kontenerze MPEG-2 TS.
 XDCAM 
Urządzenia firmy Sony z rodziny XDCAM SD, XDCAM HD, XDCAM EX oraz XDCAM HD422 zapisują ścieżki wideo zakodowane w MPEG-2.
Profile i poziomy.
System MPEG-2 został zaprojektowany dla szerokiego spektrum zastosowań, od urządzeń mobilnych do telewizji HDTV i profesjonalnej obróbki materiałów wysokiej jakości. Dla wielu spośród tych zastosowań, obsługa pełnego standardu z jego wieloma mechanizmami kompresji byłaby niepotrzebna, lub wręcz niemożliwa. Jako rozwiązanie tego problemu, standard definiuje różne profile i poziomy, które oznaczają konkretne podzbiory metod kompresji oraz określone zakresy rozdzielczości i przepływności.
Konkretne urządzenia obsługujące standard MPEG-2 określają swoją zgodność ze standardem z dokładnością do profilu i poziomu. Przykładowo odtwarzacz HD-DVD może obsługiwać profil główny (ang. "main profile") i poziom wysoki (ang. "high level"), co oznaczane jest zwyczajowo MP@HL. Najczęściej spotykanym zestawieniem jest MP@ML (profil główny, poziom główny).
Poniższe tabele przedstawiają główne cechy każdego z profili i poziomów.

</doc>
<doc id="161485" url="https://pl.wikipedia.org/wiki?curid=161485" title="Strzemię (herb szlachecki)">
Strzemię (herb szlachecki)

Strzemię ("Larysza, Lawszow, Ławszowa, Strepa, Strzemieniowie, Strzemieńczyk, Zarosie, Zarosze, Zaroszyc, Zaroże") – polski herb szlachecki, noszący zawołanie "Ławszowa". Występował głównie w ziemi krakowskiej, sandomierskiej, lubelskiej, poznańskiej i na Rusi. Jeden z najstarszych herbów polskich. Według legendy herb pochodzi z końca X wieku.
Opis herbu.
"W polu czerwonym strzemię złote. W klejnocie pięć piór strusich".
Najwcześniejsze wzmianki.
Herb z końca X wieku, najstarszy zapis 1398.
W 1359 w lasach Płoniny na Wołoszczyźnie, w klęsce poniesionej przeciwko armii mołdawskiej, chorągiew Strzemieńców miała wpaść w ręce nieprzyjacielskie.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który uznaje go za rdzennie polski. Zapisuje on informacje o herbie wśród 71 najstarszych polskich herbów szlacheckich we fragmencie: "Strzemyenyowye strepe ceruleum in campo rubeo defert Genus Polonicum et in iram et effusionem sanguinis procliuum, quod in trucidacione beati Stanislai, Cracoviensis episcopi, magnum asseritur fremitum fecisse et exciuisse et ob id in eam diem nullo honore, nullo officio vel magistratu functum est".
Legenda herbowa.
Kasper Niesiecki przytacza następującą legendę:
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Lista nazwisk herbownych pochodzi z "Herbarza polskiego" Tadeusza Gajla. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Występowanie na liście nazwiska nie musi oznaczać, że konkretna rodzina pieczętowała się herbem Strzemię. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę.
Bajrulewicz, Bajzukiewicz, Batorski, Błoński, Bodzanta, Bodzęta, Bojanecki, Bojaniecki, Boksicki, Boksycki, Borkowski, Borzenski, Bożydarowicz, Broda, Brona, Brostowski, Brun, Brzostowski, Buchcicki, Buczyński, Budrewicz, Bułat, Bułatowicz, Bułatowski, Burzyński, Buszczyński.
Chlewicki, Chlewiecki, Chorzowski, Chwalibóg, Cląp, Cyrski, Czerzawski, Czerzowski, Czyżowski.
Delencz, Donat, Drzewiński , Dziengiel, Dziewiecki, Dzięgiel, Dzingiel.
Falkowski.
Garlicki, Garliński, Gezowski, Giedwiłło, Giendwiło, Gołkiewicz, Gołkowski, Grabiński, Grzywa.
Horain.
Ilcewicz.
Jacusius, Jakusz, Janiszewski, Jankowski, Janowski, Jasieński, Jeszowski, Jeżowski, Jugowski, Jurczyński.
Kania, Kapusta, Karbiński, Karwiński, Kawalec, Kawalecz, Kawecki, Kawęcki, Kawiecki, Kielanowski, Kijański, Kilanowski, Klamp, Klampowicz, Kląb, Klączyński, Kląp, Kleczeński, Kleczkowski, Kleczyński, Klempa, Klempowski, Klempski, Klepacki, Kleparski, Klęp, Klępa, Klępowski, Koczanowski, Koczynowski, Konwa, Korz, Korzeński, Korzon, Korzyński, Koźnicki, Kożnicki, Kregel, Krobicki, Krolewski, Krop, Krotosz, Królewski, Królowski, Krzywicki, Kuczmorka, Kulewicz, Kulewski, Kumielski, Kurowski, Kwiatkowski.
Laeta, Lanczewski, Lanczowski, Lencewicz, Lenczewski, Lenczowski, Leńczewski, Lewniowski, Linczewski, Linczowski, Lisowiecki, Longin.
Łańcucki, Łapszewski, Łapszowski, Ławszowski, Łącki, Łobarzewski, Łysowiecki.
Marszycki, Marszyński, Marzeniec, Marzyński, Meszeński, Mikulski, Miroszowski.
Narbut, Narbutt, Nowokuński.
Olendrowicz, Ośczewski.
Pieczkowski, Podolecki, Połaniecki, Przybkowski, Przybysławski, Przydkowski, Przytkowski, Przytykowski, Ptaszek.
Rębowski, Roch, Rogosz, Rogoz, Rogoza, Rohoza , Rupniewski, Rupniowski.
Saliewski, Siedlecki, Slaski, Sobolewski, Sokół, Sroczyński, Straszewski, Straszowski, Strepa, Strojnowski, Stryga, Strzemeczny, Strzemieczny, Strzemień, Strzemię, Strzemiński, Strzyżewski, Styczyński, Sulikowski, Sułowski, Surowiecki, Surowski, Szalewski, Szalowski, Szczygłowski, Szrop, Szropell, Szyrondel.
Ślaski, Śnieżek, Świaborowski, Świacki, Świadzki, Świeborowski, Świebowski.
Taszycki, Telatowicz, Temberski, Tretiak, Trzeciak, Trzecieski, Tysiecki, Tyszecki.
Ugintowicz, Ujejski, Unieszowski, Uniszowski.
Wałkowski, Wellowicz, Wibułtowicz, Wielopolski, Wielowicz, Wilbutowicz, Wiłbułtowicz, Wiłbutowicz, Wojnarowski, Wojnecki, Wojnicki, Wróblewski, Wróblowski, Wrzosowski, Wrzoszopolski, Wsieborowski, Wsołowski, Wszeborowski, Wszeborski, Wszemborowski, Wszęborowski, Wścieklica, Wułłowicz, Wydżga, Wysocki, Wyżga.
Zaborowski, Zaborski, Zagorowski, Zagórowski, Zasowski, Zassowski, Zazuliński, Zbilitowski, Zbiltowski, Zbylitowski, Zdulski, Zembocki, Zębocki, Zgłobicki, Zozuliński.
Występowanie w heraldyce terytorialnej.
Niemal niezmienionego wizerunku herbu Strzemię używa Szczucin w nawiązaniu do Chwalibogów.
Herb gminy Czarnożyły zawiera złote strzemię. To godło oraz barwa czerwona nawiązuje do herbu Brzostowskich – dawnych właścicieli Czarnożył. Z kolei herb gminy Korzenna przypomina, że Korzeńscy wywodzą się z tej miejscowości.
Odmiany herbu.
Juliusz Karol Ostrowski przytacza jeszcze odmiany numerowane II-VI, ale są to raczej różne przedstawienia Strzemienia na przestrzeni wieków, odmiany tarczy, maniery itp.:

</doc>
<doc id="161487" url="https://pl.wikipedia.org/wiki?curid=161487" title="Larysza">
Larysza

Larysza ("Larysa, Laryssa, Larissa, Larysz, Boryszow, Gleszyn, Gleszyna", niem. "Larisch") – polski herb szlachecki. Jest to jeden z najstarszych znanych polskich herbów szlacheckich wymieniony już u Długosza.
Opis herbu.
Opis herbu z wykorzystaniem klasycznych zasad blazonowania:
"W polu czerwonym dwa lemiesze srebrne".
"Klejnot: trzy pióra strusie".
"Labry czerwone podbite srebrem".
Bartosz Paprocki opisał herb w sposób następujący:
Opis herbu wg Kaspra Niesieckiego:
J. Ostrowski w podaje aż dziesięć wersji herbu:
Wzmianki heraldyczne.
Jest to jeden z najstarszych polskich herbów szlacheckich, znany w średniowieczu i wymieniony przez Długosza. Pochodzenie herbu nie jest jasne, Niesiecki podaje kilka wersji powstania herbu, powołując się na inne herbarze i kroniki. Pierwsza Parisiusa wywodzi herb od starożytnych Sarmatów, którzy wzięli nazwę herbu od miasta Laryssa w Tesalii.
Według Paprockiego Piast zostawszy księciem Polan, herb ten nadał rodowi swojej matki. W innej legendzie opisuje on, że został nadany kmieciowi o imieniu Larysza, przez Bolesława Śmiałego, za zasługi w walce z Czechami. Zbigniew Leszczyc powtarza ją w "Herbach szlachty polskiej": 
Paprocki twierdzi, że herb Larysza był wymieniany w dawnych dokumentach i przywilejach, wspomina o nadaniu w 1264 "Jankale Laryszy" tytułu hrabiego, powołując się na wpis w statucie Przyłuskiego.
Według Piekosińskiego Larysza ma pochodzenie cudzoziemskie, prawdopodobnie włoskie. Herb ten miał przynieść do Polski podskarbi królewski o przydomku "Medyolański", protoplasta Madalińskich. Adam Boniecki zaś wywodzi ród Madalińskich herbu Larysza ze Śląska, z miejscowości Glezyna pod Głogowem, co potwierdza polskie pochodzenie herbu. Laryszowie pod koniec XIII wieku osiedlili się w Chechle w województwie krakowskim.

</doc>
<doc id="161492" url="https://pl.wikipedia.org/wiki?curid=161492" title="Orzeczenie imienne">
Orzeczenie imienne

Orzeczenie imienne, orzeczenie złożone – w składni jeden z rodzajów orzeczenia, złożony z łącznika będącego elementem czasownikowym, w zgodzie z podmiotem, i orzecznika (o charakterze imiennym).
Łącznik przeważnie jest osobową formą czasowników „być”, „zostać”, „stać się”, a orzecznik najczęściej rzeczownikiem, przymiotnikiem, przysłówkiem, imiesłowem, zaimkiem rzeczownym i przymiotnym, liczebnikiem – na przykład:

</doc>
<doc id="161500" url="https://pl.wikipedia.org/wiki?curid=161500" title="Orzeczenie (językoznawstwo)">
Orzeczenie (językoznawstwo)

Orzeczenie – w składni – część zdania, która wyraża czynność podmiotu.
Najczęściej jest wyrażone osobową formą czasownika (jest to wtedy tzw. orzeczenie czasownikowe), np. "Jego żona biega codziennie". "Po długiej, męczącej podróży doszliśmy do celu wyprawy". Orzeczenie wyrażone jednym czasownikiem nosi nazwę orzeczenia prostego.
Sposób wyrażania orzeczenia.
Najczęściej orzeczenie wyraża się jednym czasownikiem. Może jednak być również formą złożoną – przykładem jest tu orzeczenie imienne, np. "Ta kobieta jest dyrektorem". W gramatyce języka polskiego części takiego orzeczenia nazywa się łącznikiem i orzecznikiem.
Orzeczenie może być wyrażone zarówno przez stronę czynną, jak też przez bierną i zwrotną: "Maciek myje siostrzyczkę". "Maciek jest myty przez tatę". "Maciek myje się".
Orzeczenie może być stałym związkiem frazeologicznym: "Mamy na uwadze obecne trudności".
Między podmiotem a orzeczeniem zachodzi związek zgody. W zdaniach bezpodmiotowych, przy zastosowaniu podmiotu logicznego (np. "Przybywa kłopotów.", "Zostało jeszcze wiele do zrobienia."), orzeczenie przyjmuje postać 3. osoby liczby pojedynczej.
Z formalnego punktu widzenia, aby można mówić o istnieniu zdania, konieczna jest w nim obecność orzeczenia. Wypowiedzenia, w których nie ma orzeczenia, ale można je wprowadzić, to równoważniki zdań. Wypowiedzenia niezawierające orzeczenia, w których nie da się go wprowadzić to oznajmienia informatywne (informatywy) dzielące się na zawiadomienia i wykrzyknienia.
Rodzaje orzeczeń.
Wyróżnia się następujące rodzaje orzeczeń:

</doc>
<doc id="161504" url="https://pl.wikipedia.org/wiki?curid=161504" title="Kasper Niesiecki">
Kasper Niesiecki

Kasper Niesiecki (ur. 31 grudnia 1682, zm. 9 lipca 1744 w Krasnymstawie) – polski genealog heraldyk, jezuita, leksykograf, pisarz, teolog, kaznodzieja.
Życiorys.
Urodzony w Wielkopolsce. Z pochodzenia był mieszczaninem. Uczęszczał do kolegium jezuitów w Krośnie. W 1699 wstąpił do nowicjatu jezuickiego w Krakowie, w latach 1701–1704 studiował filozofię w kolegium jezuitów w Lublinie, zdobywając tytuł magistra. Uczył się też w Łucku i Krośnie. W latach 1707–1710 studiował teologię w Krakowie. W czerwcu roku 1710 otrzymał święcenia kapłańskie i stanowisko profesora retoryki oraz poetyki w Jarosławiu, gdzie też był kronikarzem tamtejszego Kolegium. Wykładał retorykę w kolegiach: w latach 1712–1713 w kolegium jezuitów w Bydgoszczy, w 1713/1714 w Chojnicach oraz etykę i matematykę w 1714/1715 w Kaliszu. W latach 1715–1724 był kaznodzieją na Mazowszu, w Wielkopolsce, Małopolsce i na Rusi (m.in. w Krakowie, Lublinie, Lwowie i Krasnymstawie). Od 1724 przebywał w klasztorze w Krasnymstawie, gdzie pracował nad swoim najsłynniejszym dziełem "Herbarz Polski" (wydanym w czterech tomach pt. "Korona Polska" w latach 1728–1743). Jego wydanie przyniosło mu przykrości, a nawet skargi sądowe. W roku 1741 został regensem seminarium sandomierskiego. Zmarł 9 lipca 1744 w Krasnymstawie.
Twórczość.
Najbardziej znane jest 5463-stronicowe wydanie z lat 1839–1845: "HERBARZ POLSKI ks. Kaspra Niesieckiego S.J. powiększony dodatkami z późniejszych autorów, rękopisów, dowodów urzędowych i wydany przez Jana Nep. Bobrowicza w Lipsku, nakładem i drukiem Breitkopfa i Hertela".

</doc>
<doc id="161505" url="https://pl.wikipedia.org/wiki?curid=161505" title="Odrowąż">
Odrowąż



</doc>
<doc id="161506" url="https://pl.wikipedia.org/wiki?curid=161506" title="Kościół Najświętszej Marii Panny Wspomożycielki Wiernych w Poznaniu">
Kościół Najświętszej Marii Panny Wspomożycielki Wiernych w Poznaniu

Kościół pw. Najświętszej Marii Panny Wspomożycielki Wiernych nazywany również od dawnej patronki, św. Katarzyny Męczenniczki, Kościołem Katarzynek, lub od obecnych opiekunów Kościołem Salezjanów. Znajduje się on na narożniku ulic Masztalarskiej i Wronieckiej w Poznaniu. Od 2017 r. wielkopostny kościół stacyjny.
Opis.
Gotycki korpus świątyni przykrywa dwuspadowy dach. Najciekawszym elementem na zewnątrz jest, wschodni szczyt kościoła, dzielony laskowaniem na wnęki, z których środkowa wypełniona jest ceglanym kratowaniem. Najcenniejszy jest znajdujący się ponad prezbiterium unikatowy typ sklepienia żebrowego zwany sklepieniem piastowskim. Nawę północną pokrywa natomiast sklepienie gwiaździste.
Historia.
W XIII wieku do Poznania przybyły dominikanki, które osiedliły się przy istniejącym już wcześniej kościele św. Pawła i św. Jana Ewangelisty. W pierwszej połowie XIV wieku wzniosły w pobliżu murów klasztor, a kościół otrzymał nową patronkę – św. Katarzynę ze Sieny. Z racji tego wezwania poznańskie dominikanki nazywano „katarzynkami”. W 1404 świątynię przebudowano dodając między innymi nowe sklepienie nad prezbiterium. Kolejna przebudowa miała miejsce na przełomie XV i XVI wieku, gdy dodano nawę północną.
Następnie kościół dotknęła seria katastrof – zniszczył go pożar w 1536, Szwedzi podczas potopu oraz August II Mocny podczas wielkiej wojny północnej. W dobie napoleońskiej w kościele stacjonowały wojska francuskie, a potem rosyjskie. Dzieła zniszczenia dopełniła kasata klasztoru, w 1822, kiedy cały zespół zamieniono na magazyny wojskowe. Wówczas wyburzono część zabudowań klasztornych.
Stan ten trwał aż do 1925, gdy cały zespół przekazano Salezjanom, którzy nadali kościołowi dzisiejsze wezwanie. Podczas II wojny światowej świątynia doznała jedynie niewielkich zniszczeń. Z klasztoru salezjanów wywodziła się piątka błogosławionych oratorian-męczenników: Edward Klinik, Franciszek Kęsy, Jarogniew Wojciechowski, Czesław Jóźwiak i Edward Kaźmierski.

</doc>
<doc id="161507" url="https://pl.wikipedia.org/wiki?curid=161507" title="Kościół Salezjanów w Poznaniu">
Kościół Salezjanów w Poznaniu



</doc>
<doc id="161508" url="https://pl.wikipedia.org/wiki?curid=161508" title="Kościół Katarzynek w Poznaniu">
Kościół Katarzynek w Poznaniu



</doc>
