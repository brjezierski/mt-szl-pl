<doc id="161509" url="https://pl.wikipedia.org/wiki?curid=161509" title="Odrowąż (herb szlachecki)">
Odrowąż (herb szlachecki)

Odrowąż ("Odrowąs," "Odrowąsch," "Odrzywąs") – polski herb szlachecki, wzmiankowany w najstarszym zachowanym do dziś polskim herbarzu, Insignia seu clenodia Regis et Regni Poloniae, spisanym przez historyka Jana Długosza w latach 1464–1480"".
Odrowąż jest jednym z 47 herbów adoptowanych przez bojarów litewskich na mocy unii horodelskiej z 1413 roku. Przedstawiciel rodu rycerskiego Odrowążów, Jan ze Szczekocin, adoptował wówczas bojara, Wyszegerda. Wraz z upływem czasu i rozwojem struktury szlacheckiej, Odrowążowie podzielili się na wiele rodzin. Najbardziej znane rody z późniejszych epok, pieczętujące się herbem Odrowąż to między innymi: potomkowie adoptowanego w Horodle bojara Chreptowiczowie i potomkowie samych Odrowążów – Pieniążkowie.
Odrowąża używał też Jacek Odrowąż.
Opis herbu.
Opis historyczny.
Jan Długosz blazonuje herb następująco"":
Kasper Niesiecki, podając się na dzieła historyczne Bartosza Paprockiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym, rogacina rozłuczona."
"W klejnocie siedem ogonów pawich, na nich godło w lewą stronę herbu obrócone."
"Labry herbowe czerwone, podbite srebrem."
Geneza.
Czeskie pochodzenie Odrowążów.
Antoni Małecki, opierając się na dziele Bartosza Paprockiego pt. "Zrcadlo slavného Markrabství moravského," z 1593 roku, twierdzi, że identyczny znak herbowy co polski Odrowąż – był godłem . Przekaz Długosza twierdzący o herbie: "„ex Moravia ducens genus”" interpretuje w ten sposób, że należy go odnieść tylko do herbu Odrowąż, a nie do całego rodu Odrowążów. Herb ten na Morawach jest rodzimy, co stwierdza już historyk František Palacký, uznając go za ustalony już w XIII wieku w czeskim rodzie Beneszowców. Miał mieć ten herb czeski i swoją nazwę czeską, którą Palacký podaje w formie "„Odřiwans”". Ta nazwa nie ma związku ani z Beneszem, protoplastą rodu Beneszowców, ani z . Jest czymś naleciałym. Nie wiadomo dokładnie od kiedy herb ten zaczęto nazywać Odrowążem. Rodzina Beneszowców rozpadła się na kilka odnóg, osiadłych w Czechach, na Śląsku i Morawach. Z tego by wynikało, że polscy Odrowąże byli gałęzią Beneszowców, która przyszła do Polski i osiedliła się w województwie sandomierskim i krakowskim, oraz że godło swe przynieśli już z ojczyzny.
Przeciw tej teorii prof. Małecki dodaje wątpliwości, nie może on pogodzić z poprzednimi wywodami: bytności Odrowążów w Polsce, równą tej, jak Beneszowców w Czechach. Dodatkowo fakt iż nazwa herbu Odrowąż w tym proklamacja rodu, wzięła niewątpliwie nazwę od polskiej osady zlokalizowanej w województwie sandomierskiem, a nie od jakiejś osady morawskiej, oraz że godło Odrowąż, jakkolwiek identyczne ze znakiem Beneszowców, nie występuje jeszcze nawet w drugiej połowie XIII wieku, co najmniej do 1290 roku. W ojczyźnie Beneszowców ryto je na odnośnych pieczęciach zapewne równie dawno, jak herb np. Persztynów (1220), choć z powodu braku znajomości sfragistyki czeskiej, nie można na to złożyć pozytywnych dowodów.
Franciszek Piekosiński wszystkie te wątpliwości rozstrzyga tłumacząc, że jeżeli Odrowąże w Czeczach używali nazwy rodowej „Odrowąż”, zarówno, jak i w Polsce (a jak wiadomo proklamacje w Czechach były nieznane), ponadto starożytność tego rodu mamy udowodnioną w Polsce aż do schyłku XI wieku, to musi oznaczać, że to czescy Odrowąże przyszli z Polski do Czech i przynieśli swoją proklamację, a nie odwrotnie, objaśniając zatem, że jest to polski ród, a nie czeski.
Ostatni wypowiedział swe zapatrywanie w tej kwestii Władysław Semkowicz, poświęcił wówczas uwagę chorągwi niejakiego Jana Jenczykowicza, pana morawskiego, mającego prowadzić ją pod godłem Odrowąża czeskiego w Bitwie pod Grunwaldem. Ród ten nazwał Benešowcami, który z polskimi Odrowążami prócz identycznego godła herbowego najprawdopodobniej w żadnym nie pozostawał związku. Jednakże wspomniany autor przypuszczenie zmienił to w pracy, przedstawionej na posiedzeniu Akademii Umiejętności 10 lipca 1911 roku, a noszącej tytuł: "„Uwagi metodyczno-krytyczne nad pochodzeniem i rozsiedleniem rycerstwa polskiego wieków średnich”". Komentując, że do czesko-morawskich rodów należą i... Odrowąże. Tych ostatnich wiąże autor z morawskimi panami Beneszowcami, u których, prócz identycznego herbu, znajduje imiona, właściwe Odrowążom: Dobiesz i Miłosław. Pierwotne ich siedziby były w Śląsku Opawskim nad górną Odrą (z którą w związku zapewne proklama) skąd przez Śląsk dostali się do Polski.
Antoni Rybarski na podstawie badań rodów Odrowążów i Beneszowców przy zestawieniu ich gniazd i terytoriów, stwierdził, że można wyprowadzić zupełnie pewne wnioski, dotyczące pochodzenia tych rodów. Gniazda ich są zupełnie odrębne, Beneszowców – czeskie, Odrowążów – notorycznie śląskie. Z pierwotnego swego gniazda gałąź Beneszowców emigruje bardzo wcześnie i osiedla się w Opawskim w 1062 r., zakładając wszędzie osady o nazwie Beneszowa. Posiadłości Beneszowców w tamtym regionie rozszerzają się bardzo znacznie i szybko – nigdy jednak nie graniczyły z posiadłościami Odrowążów. To zupełnie wyklucza przypuszczenie, że Beneszowcy pochodzą od Odrąwążów. Zwrócił też uwagę na alternatywę wręcz przeciwną: że gałąź Beneszowców, w Opawskim osiedlona, przeniosła się do Odrowąża nad Odrą i uznała tę nową miejscowość za swe gniazdo rodowe tak dalece, iż jej nazwę przeniosła potem do Małopolski (zob.: Odrowąż), jako coś dla siebie najcharakterystyczniejszego. Pomijając sztuczność takiego przypuszczenia, przeczą mu dwa argumenty. Po pierwsze, fakt ściśle stwierdzony, że Beneszowcy, osiedlając się na nowych terytoriach, zakładają wśród nich osady, zwane Beneszowami, żadnej zaś takiej osady ani nad Odrą koło Odrowąża ani w Koneckiem nigdzie nie ma. Po drugie, sama chronologia osadnictwa obydwóch rodów. Dersław, syn Benesza, zjawia się w Opawskim w 1062 roku. Jest on pierwszym Beneszowcem, osiedlonym w niezbyt wielkiej odległości (ok. 62 kilometry) od Odrowąża (śląskiego). Wobec tego, gdyby Odrowąże od Beneszowców pochodzili, to osiedlenie się ich w Odrowążu musiałoby nastąpić po roku 1062. Tymczasem z całą pewnością powiedzieć można, że wtedy w Małopolsce już są osiedleni członkowie rodu, którzy z Odrowąża śląskiego pochodzili i miejscowość tę za swe gniazdo rodowe uważali, skoro przenieśli tę nazwę do Małopolski. Dowodzi to zupełnie jasno, że ród ten przed 1062 w Odrowążu (nad Odrą) już od niepamiętnych czasów siedział, a zatem na pewno od Beneszowców nie pochodził.
Beneszowcy zjawiają się w ziemi opawskiej w chwili, gdy należy ona już bez wątpienia do Moraw, nie do Śląska. Związani są z dziejami czesko-morawskimi. Jednym słowem są to dwa rody pod względem pochodzenia zupełnie odrębne. Nie jest rzeczą wykluczoną, iż mogły one być ze sobą spokrewnione przez małżeństwa, chociaż zamieszkiwały dwa różne organizmy państwowe. Niestety, źródła nie przechowały danych co do takiej ich łączności. W rzeczywistości łączy je wspólne godło herbowe (znak herbowy).
"Odřiwans".
Herby czeskie, nie posiadały swej proklamacji (nazwy herbu), tymczasem godło Beneszowców teoretycznie ją posiada. U niektórych pisarzy, np. u Palackiego, nosi nazwę "„Odřiwans”". Nazwa ta nie może pochodzić ze wspólności rodowej Odrowążów i Beneszowców (jak już została ta kwestia wyjaśniona w sekcji wyżej) – musi być więc jakaś inna przyczyna. Zbadanie chronologii nazwy "„Odřiwans”" wyjaśnia wszystko w zupełności. Otóż nazwa ta zjawia się dopiero w XVI wieku we wspomnianym już dziele Paprockiego. Czeski historyk, Josef Jireček wyraźnie opowiada się za jej polskiem pochodzeniem, twierdzi też, że wzięła się właśnie od Paprockiego.
Porównanie wiadomości dotyczących Odrowąża, zawartych w pierwszym dziele Paprockiego, "Herby rycerstwa polskiego", z drugim jego dziełem "Zrcadlo slavného Markrabství moravského", wykazuje, że opowieść ostatnia jest tylko upiększeniem, amplifikacją pierwszej. Wiedzę na temat rzekomego morawskiego pochodzenia Odrowążów Paprocki ma z herbarza Jana Długosza, do tego dorabia legendę w "Herbach rycerstwa polskiego". Przed Paprockim nikt o "Odřivansie" w Czechach i na Morawach nie pisał.
Podkreślić należy, że nazwa "Odřiwans" przyjęła się w Czechach nie jako proklamacja rodowa, jak przypuszczali Małecki i Piekosiński, lecz jako nazwa przedmiotu, umieszczonego w godle herbowym, o czym wnosić można z faktu, iż herb poprzednio zwał się "„rohata strela”" (w Kronice Dalimila, pochodzącej z pierwszej ćwierci XIV wieku) lub "„zavinouta strela”" (jak wykłada ). Znaczenie ostatniej nazwy pozwala zrozumieć przechowany w księgach ziemskich margrabstwa morawskiego rysunek herbu Piotra z Krawarz i Strażnicy, pochodzący z roku 1412.
Według następujących wniosków oznacza to, że czeska nazwa "Odřiwans" jest odpowiednikiem polskiego Odrowąża i została wymyślona przez Polaka.
Pochodzenie i znaczenie znaku herbowego.
Antoni Rybarski na temat znaku herbowego ma swoją teorię, zauważa, że na najstarszej pieczęci czeskiej, a zatem w ogóle na najstarszym wizerunku omawianego herbu, końce łuku wgięte są do środka, a nie wygięte na zewnątrz. Według niego można to wytłumaczyć formą tarczy herbowej. Na pieczęciach rytych na trójkątnych tarczach, końce łuku wyraźnie zwężają się ku dołowi, tak jak w przypadku pieczęci Tomasza ze Štitnego i Krzesława, podsędka ziemskiego krakowskiego z 1385 roku. Trójkątna forma tarczy nie wpłynęła na wgięcie końców łuku na pieczęciach Jana Szczekockiego z r. 1419 i Mikołaja Strasza z r. 1480.
Strzały takie w średniowieczu uchodziły za godło umęczonego strzałami św. Sebastiana i amulet przeciw zarazie (czarnej śmierci). Rzeźbione w jakimś trwałym materiale, noszone były na szyi, by zapobiegały strasznej chorobie. Wiara w ochronne działanie tego symbolu powstała stąd, iż sam św. Sebastian bardzo wcześnie uważany był za patrona czy opiekuna przeciw tej chorobie. Kult św. Sebastiana w Mediolanie sięgał IV wieku i nie wygasł jeszcze nawet w XVI wieku. Prawdopodobnie, czcią ogólną musiało się cieszyć i godło świętego. Wiadomym jest, że Benesz (protoplasta rodu Beneszowców) brał udział w oblężeniu i zdobyciu Mediolanu przez Barbarossę. Benesz mógł się zapoznać z kultem i godłem św. Sebastiana i zaszczepić jego cześć wśród członków swego rodu. A kiedy w Czechach przyszła pora brania herbów na wzór zachodnioeuropejski, godło świętego męczennika łatwo posłużyło za temat herbowy, ponieważ było ochroną przeciw zarazie, było symbolem świętego-rycerza i przypominało wojenne przewagi i czyny jednego z Beneszowców. Tak pojmowana geneza herbu Beneszowców nie byłaby czymś zupełnie dziwnym w dziejach heraldyki czeskiej, gdyż herby także panów z Kostomlat i Choustnika i panów z Pardubic i Malowic zawdzięczają swe powstanie wyprawie mediolańskiej.
Najprawdopodobniejszym rozwiązaniem dotyczącym znaku herbowego (godła) jest jego możliwe pochodzenie od św. Sebastiana.
Teoria Antoniego Rybarskiego dotycząca wyjaśnienia znaczenia godła, jako strzały św. Sebastiana i jego genezy, jako godła herbowego u Beneszowców, wyraźnie przemawia za tym, że u Odrowążów nie powstało ono samodzielnie, lecz przyjętem zostało od Beneszowców i oczywiście bardziej jeszcze za tym, że nie przeszło od Odrowążów do Beneszowców. Godło to zupełnie zrozumiałe jako samodzielny rezultat faktów z dziejów rodu Beneszowców, w rodzie Odrowążów musi być traktowane jako recepcja czegoś ustalonego, gotowego, gdyż nie mamy nawet najsłabszych poszlak, które by wskazywały, że dzieje Odrowążów dostarczyły im materiału do takiego procesu myślowego, jaki mógł zajść u Beneszowców, gdy tworzyli swe godło herbowe. Na pytanie kiedy i w jakich okolicznościach taka recepcja mogła nastąpić, wobec braku materiału heraldycznego można odpowiadać tylko przypuszczeniami.
Posiadłości Beneszowców od Odrowąża (śląskiego) dzielą w linii prostej mniej więcej 64 kilometry. Nie jest to bliskie sąsiedztwo, ale mogli Odrowąże na Śląsku od tych bardziej zaawansowanych w rzeczach heraldycznych Czechów przejąć godło i przekazać je małopolskim gałęziom swego rodu. Za tym przypuszczeniem przemawia istnienie śląskiej rodziny Laszotów ze Stebłowa i stosunki mnicha Odrowąża z Czechami i Pragą. Nasuwa się jednak i drugie przypuszczenie. U schyłku XIII w. zjawia się w Polsce aż dwa razy potężny Beneszowiec, wojowniczy biskup praski, Tobjasz. Po raz pierwszy wyruszył do Polski we wrześniu 1291 roku. Udało mu się wtedy zająć tylko krakowską dzielnicę. Jak długo w Polsce bawił, nie wiadomo. To pewne, że 20/XII tegoż roku jest już z powrotem w Pradze. Panowanie czeskie mimo tej wyprawy należycie ugruntowanym nie zostało, wobec czego 12 sierpnia 1292 r. wyruszył do Polski sam król, któremu towarzyszył biskup Tobjasz. 16 sierpnia wkroczyli Czesi do Krakowa. Tu kończą się wiadomości o b. Tobjaszu w Polsce. Herbu Beneszowców Tobjasz używał już w sposób tak dalece zdecydowany, że kazał go wyszywać na szatach swej służby. W kilka lat po bytności biskupa praskiego, w r. 1300 jest starostą krakowskim i sandomierskim nieznany bliżej Wok (Vocco). W źródłach występuje tylko raz; sądząc po imieniu może to być jakiś Beneszowiec, któremu drogę do urzędów w Polsce biskup Tobjasz przetarł w latach 1291–1292. Widzimy więc, że wobec pobytu Beneszowców za tzw. rządów czeskich w Małopolsce, mieli Odrowąże i tutaj sposobność do zapoznania się i przejęcia czeskiego godła herbowego. Na stwierdzeniu tych możliwości należy poprzestać.
Według następujących wniosków oznacza to, że godło herbowe prawdopodobnie należało do Beneszowców. Odrowążowie natomiast przyjęli go jako swój własny znak.
Najwcześniejsze wzmianki.
Pierwszym członkiem rodu Odrowążów, po którym zachowały się pieczęcie, jest komes Sąd, kasztelan wojnicki: w 1236 roku pieczętujący dokument, dotyczący prebendy w Szańcu, a w 1239 – dotyczący darowizny Wrocieryża. Żadna z nich jednakże nie nosi późniejszego godła herbowego Odrowążów: pierwsza jest zwykłą „obrazową”, przedstawiającą rycerza na koniu, zwróconego w lewo, a na drugiej znajduje się postać gryfa. Najstarsza znana pieczęć z wizerunkiem tego herbu pochodzi z Czech, kiedy to w 1284 roku, Andrzej z Kawczihory ją odcisnął. Jednakże, za najstarszą polską pieczęć z wizerunkiem Odrowąża uważa się tę, odciśniętą przez Jakóba z Dębna w 1312 roku"". Znana jest też pieczęć herbu Odrowąż pochodząca z 1413 roku, kiedy to jako jeden z 47 pozostałych polskich herbów został adoptowany przez bojarów na mocy unii horodelskiej. Przedstawiciel rodu rycerskiego Odrowążów, Jan ze Szczekocin, adoptował wówczas bojara, Wyszegerda.
Zapiski i opisy tego herbu w Polsce pochodzą dopiero z XV wieku. W porządku chronologicznym: zapiska sądowa z 8 stycznia 1423 roku nazywa omawiane godło "„sagitta a zaw assa”." Kolejna zapiska pochodzi z 16 stycznia 1426 roku i opisuje godło jako: „"rogaczyna a zawassza cocelna”""." Najwcześniejsze znane źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który oprócz wspomnianego w rozdziale wyżej opisie herbu, zawiera o nim następującą informację"":
Kolejny zapis jest zapisem sądowym z 12 czerwca 1473 roku, zawierającym opis: "„zawyasza sagitta alba superposita in clipeo campi rubei”."
Etymologia.
Pierwszą możliwością pochodzenia nazwy Odrowąż jest wywód od nazwy osobowej "Odrowąż", wcześniej niż w "Słowniku Staropolskich Nazw Osobowych" (SSNO) poświadczonej na Śląsku w zapisie: "Petrus Odrawez, miles 1292". i w Małopolsce w zapisie: "Dobeslaus dictus Odrowansz 1396." Drugą możliwością jest pochodzenie bezpośrednio od nazwy miejscowej Odrowąż w pow. koneckim, poświadczonej w zapisie: "villa Stari Odrouus 1222." Wieś niewątpliwie stanowiła gniazdo małopolskiej linii rodu Odrowążów. Istnieje też miejscowość Odrowąż nad Odrą w woj. opolskim, gminie Gogolin: "Oderwanz" (niem. "Oderhoch)", brak jednak poświadczeń tej nazwy w źródłach aż do XV wieku włącznie. Ród według przekazu Jana Długosza: "Ex Moravia ducens genus" i tradycji rodowej miał przybyć z Czech lub Moraw na Śląsk, gdzie zostawił ślady swojego pobytu w poświadczonej w źródłach historycznych obecności wyżej wspomnianego (w zapisie po łacinie) rycerza Piotra Odrowąża, w miejscowościach związanych z historią rodu, takich jak m.in. Kamień, miejsce urodzenia św. Jacka, w nazwie wsi Odrowąż pod Gogolinem i innych. W XIII w. pojawiają się Odrowążowie również w Małopolsce. Pochodzenie nazwy zarówno osobowej, jak i miejscowej nie zostało jeszcze ostatecznie wyjaśnione. Istnieją dwie koncepcje odczytania: "Odrowąż", rzadziej "Odrowąs". Główne sposoby objaśnienia ich etymologii polegają na szukaniu związku nazwy z miejscem, gdzie jakoby "odzierano węże", lub z rzeką "Odrą" (drugi człon "-wąz" &lt; "wąski" miałby oznaczać przewężenie rzeki, nad którym mogłaby być położona wieś). Jako przezwisko osobowe mogło się odnosić do człowieka z "odartym wąsem" lub "odzierającego węże". W tym przypadku należałoby się raczej spodziewać postaci "Odrzywąs" czy "Odrzywąż" z pierwszym członem werbalnym na "-i II -y"; można jednak przyjąć także wpływ typu złożeń z tematem nominalnym na -o na powstanie nazwy z pierwszym członem "Odro-". Ostatnią próbą szukania etymologii nazwy jest propozycja Jerzego Nalepy. Polega ona na odczytaniu nazwy wsi na Śląsku i w koneckim nie "Odrowąż", lecz "Odrowiąż". Autor łączy pierwszy człon nazwy z rzeką Odrą, w drugim członie doszukuje się sufiksu "-ov-" poszerzonego hydronimicznym formantem "-ęg-."
Legenda herbowa.
W swoim herbarzu Kasper Niesiecki zawarł następującą legendę:
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (362 nazwiska). Występowanie na liście nazwiska nie musi oznaczać, że konkretna rodzina pieczętowała się herbem Odrowąż. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Odrowąż:
Kasper Niesiecki w "Herbarzu Polskim" z ok. 1728-1743 wymienia następujące nazwiska niefigurujące na liście nazwisk Tadeusza Gajla: Buchta, Jeleński, Łuskina, Siedlniski, Sprowy, Zaba, Zaranowski, Wissogerd.
Stefan Kossecki w swoim herbarzu "Poczet herbów szlachty..." z 1789 roku, wspomina również o domach szlacheckich spod nazwiska: Błaszkowski (wcześniej wymieniony Blaszkowski w liście Gajla?), Duracki (Duracz?), Hreptowicz (Chreptowicz?), Prendota (Prandota?), Przyszkowski, Szypniowski, Wyszogier (Wyssogierd?).
Znaczący przedstawiciele i potomkowie rodów herbu Odrowąż.
Wielu Odrowążów, szczególnie z rodzin magnackich, dochodziło w czasach Rzeczypospolitej szlacheckiej do godności dygnitarskich (sprawowali najwyższe funkcje dygnitarskie w historii Rzeczypospolitej, np. wojewodów, marszałków, podskarbich, kanclerzy, hetmanów). Rodziny magnackie, o których tu mowa to chociażby Szydłowieccy, Chlewiccy, Chreptowiczowie i oczywiście sami Odrowążowie. Nie brakowało też wśród przedstawicieli rodów herbu Odrowąż wysokich rangą sług Kościoła (biskupów, czy nawet kilku świętych), a także poetów, pisarzy, artystów, uczonych, uczestników zrywów niepodległościowych. Również mniej wpływowe rodziny wydały wielu znakomitych Odrowążów. Herbem tym pieczętowali się m.in.: kanclerz wielki litewski Joachim Litawor Chreptowicz (1729-1812), Piotr Wysocki (1797-1875) – inicjator powstania listopadowego, święci Jacek Odrowąż (1185-1257) i Czesław Odrowąż (ok. 1175-1242). Za potomków rodów szlacheckich tego herbu można uznać też np. doktora i pułkownika Feliksa Godowskiego (1878-1940), Janusza Kapuścińskiego (1898-1998) – majora kawalerii Wojska Polskiego, czy doktora chemii, porucznika i ofiarę zbrodni katyńskiej Zbigniewa Kapuścińskiego (1904-1940). Wielu potomków rodów pieczętujących się tym herbem nadal żyje.

</doc>
<doc id="161511" url="https://pl.wikipedia.org/wiki?curid=161511" title="Odrzywąs (herb szlachecki)">
Odrzywąs (herb szlachecki)



</doc>
<doc id="161512" url="https://pl.wikipedia.org/wiki?curid=161512" title="Trzaska (herb szlachecki)">
Trzaska (herb szlachecki)

Trzaska ("Biała, Lubiewa, Lubiewo, Trzeska") – herb szlachecki, zawołanie Biała.
Opis herbu.
"W polu błękitnym księżyc złoty między dwoma ułamanymi mieczami na opak w słup.Klejnot: Godło na ogonie pawim."Labry: błękitne podbite złotem.
Legenda herbowa.
Jak głosi legenda podana przez Niesieckiego, herb został nadany przez Bolesława Chrobrego kawalerowi nazywanemu Trzaska, za niezwykłą odwagę i poświęcenie w walce z nieprzyjacielem. Otóż w krytycznym momencie bitwy doszło do sytuacji, w której w niebezpieczeństwie znalazł się sam król. Nie bacząc na nic rycerz Trzaska rzucił się do obrony monarchy i czynił to tak zapamiętale, że aż pękł mu miecz – przy samej rękojeści. Znalazł się jednak drugi (podobno szybko pożyczony przez samego Bolesława) i rycerz mógł ponownie rzucić się w wir walki. Olbrzymia siła, jaką odznaczał się kawaler Trzaska spowodowała, że i ten drugi miecz wkrótce pękł, ale niebezpieczeństwo było już zażegnane i rycerz mógł zwrócić resztkę naprędce pożyczonego miecza. Bolesław Chrobry sowicie nagrodził swojego obrońcę i nadał mu herb nazwany od jego imienia.
Trzaska jest herbem wymienianym przez Jana Długosza, jednak nie występuje w materiałach o bitwie grunwaldzkiej. Nie są znane wizerunki pieczętne tego herbu.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk rodów szlacheckich pieczętujących się herbem Trzaska pochodzi z "Herbarza polskiego" Tadeusza Gajla, uzupełniona o dostępne źródła.
Balukiewicz, Bałukiewicz, Betko, Białostocki, Biały, Bielecki, Bieliński, Bielski, Błażejewski, Błażejowski, Błażewski, Bogusz, Brunowski, Buczkiewicz, Buczkowicz, Budkiewicz, Butkiewicz
Chojnacki, Chojnicki, Choromański, Choynacki, Chrząszczewski, Chrzczonowski, Chrzszczonowski, Cierzpięta, Ciczkowski, Ciskowski, Ciszkowski, Czarnołęski, Czusołowicz
Dłuski, Drężeński, Droszacki, Drożecki, Drożeńsji, Drożewski, Dubrski, Dudkiewicz, Durbski, Durpski, Durski, Dutkiewicz, Dytko, Dziedzina
Filipkowski, Filuński
Glinicki, Glinka, Gniazdowski, Goliniński, Galiński, Goliński, Gołuchowski, Gołyński, Gutowski
Janczewski, Jarzyna, Jarzyński
Kawczyński,Kleczkowski, Knoll, Konopacki, Kotowski, Kotutawicz, Kotutewicz, Kotwicki, Krajewski, Kafałowicz, Kurnoch, Kurnochowski
Lubiejewski, Lubiewski, Luśnia
Łapiński, Łaszewski, Łukowicz, Łyczkowski.
Mejszer, Meydalon, Mgorowski, Michalski, Michałowski, Miłocki, Mokowski, Mścichowski
Nagórka, Nagórski, Nartow, Nartowski, Nartowt, Niemierowski, Niemirowski,
Olszewski, Otwocki
Palmowski, Pancerzyński, Pancerżyński, Papleński, Paplinski, Pątkowski, Pielasz, Podbielski, Podsędkowski, Polaczek, Pomaski, Ponikiewski, Popławski, Popowski, Poszyliński, Przychodzki,
Rojecki, Rojewski, Rotowski, Rycicki, Ryczycki, Rydzewski, Rykaczewski,
Sczucki, Sieklucki, Słupecki, Sobiesand, Sokołowski, Szczucki, Szwejkowski, Szygowski, Szygowski na Szygach, Szypulski
Świecikowski, Świejko, Świejkowski, Świeykowski
Tarchomiński, Trabszo, Truskowski, Truszkowski, Trzaska, Trzaskalski, Trzasko, Trzasko – Durski, Trzaskowski, Trzonkowski, Trzonowski, Trzśskowski, Tumielewicz, Tymczenko, Tyski, Tyszczenko, Tyszka, Tyszko
Ugniewski,
Wawrzykowski, Wawrzyszewski, Wendrogowski, Wędrogowski, Wieluński, Wilewski, Wileziński, Wiszniewski, Wiśniewski, Włoszczewski, Włoszczowski, Wolszleger, Wołkanowski, Wróblewski, Wycbieszyński, Wyleżeński, Wyleżyński
Zabielski, Zakrzewski, Zakrzowski, Zalewski, Zastruski, Zimoszarski, Zorawski
Żorawski, Żórawski, Żurawski.

</doc>
<doc id="161515" url="https://pl.wikipedia.org/wiki?curid=161515" title="Lubiewo (herb szlachecki)">
Lubiewo (herb szlachecki)



</doc>
<doc id="161520" url="https://pl.wikipedia.org/wiki?curid=161520" title="Zadora (herb szlachecki)">
Zadora (herb szlachecki)

Zadora – polski herb szlachecki, noszący zawołania "Budziszyn" i "Zadora". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Zadora jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi krakowskiej i sandomierskiej. Spośród najbardziej znanych rodów pieczętujących się herbem Zadora, należy wymienić Lanckorońskich i Dowgiałłów.
Zadory używał też Karol Antoni Lanckoroński.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":Po przetłumaczeniu:Kasper Niesiecki, podając się na dzieła historyczne Marcina Bielskiego, Bartosza Paprockiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu błękitnym lwia głowa srebrna ziejąca czerwonym płomieniem."
"W klejnocie samo godło."
"Labry herbowe błękitne, podbite srebrem."
Geneza.
Najwcześniejsze wzmianki.
Herb z XII wieku. Wizerunek pieczętny 1399 (Zbigniew z Brzezia). W wyniku Unii horodelskiej w 1413 przeniesiony został na Litwę. Herb przyjął Jawnuta Wolimuntowicz – wojewoda trocki, którego adoptował Zbigniew z Brzezia – marszałek koronny"".
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
Herb został przedstawiony wśród innych polskich herbów w "Herbarzu Złotego Runa" z lat 1433-1435.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (164 nazwiska'). Występowanie na liście nazwiska nie musi oznaczać, że konkretna rodzina pieczętowała się herbem Zadora. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Zadora':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach Hawrykowicz i Rusakomski.

</doc>
<doc id="161523" url="https://pl.wikipedia.org/wiki?curid=161523" title="Zadora">
Zadora



</doc>
<doc id="161524" url="https://pl.wikipedia.org/wiki?curid=161524" title="Budziszyn (herb szlachecki)">
Budziszyn (herb szlachecki)



</doc>
<doc id="161526" url="https://pl.wikipedia.org/wiki?curid=161526" title="Flamen (herb szlachecki)">
Flamen (herb szlachecki)



</doc>
<doc id="161528" url="https://pl.wikipedia.org/wiki?curid=161528" title="Płomień (herb szlachecki)">
Płomień (herb szlachecki)



</doc>
<doc id="161529" url="https://pl.wikipedia.org/wiki?curid=161529" title="Płomieńczyk (herb szlachecki)">
Płomieńczyk (herb szlachecki)



</doc>
<doc id="161530" url="https://pl.wikipedia.org/wiki?curid=161530" title="Przerowa (herb szlachecki)">
Przerowa (herb szlachecki)

Przerowa ("Grotowie, Proporzec, Przyrowa") – polski herb szlachecki.
Opis herbu.
Opis zgodnie z klasycznymi regułami blazonowania:
W polu czerwonym proporzec złoty ukośny w prawo, z chorągwią na drzewcu. 
W klejnocie nad hełmem w koronie trzy pióra strusie. W wersji pierwotnej, w klejnocie było pojedyncze skrzydło orle.
Najwcześniejsze wzmianki.
Herb z XII wieku.
Herbowni.
Arnaucki, Baryłowicz, Belski, Beski, Białek, Bielski, Burnatowicz, Cetner, Dąbrowski, Dragan, Drogoń, Drogoński, Drwalewski, Drwalski, Gaźlinski, Głoskowski, Goliański, Gośliński, Goźliński, Grodkowski, Grotowski, Gruntowski, Hussakowski, Jarochowski, Krobowski, Łepkowski, Mianowski, Niedzwiedzki, Palczowski, Pielski, Podleśny, Podliszewski, Przerowski, Rosochowski, Rossochowski, Sępochowski, Skurowski, Słonawski, Uleniecki, Uliniecki, Zawisza, Zawisza-Czarny. 

</doc>
<doc id="161531" url="https://pl.wikipedia.org/wiki?curid=161531" title="Przerowa">
Przerowa



</doc>
<doc id="161533" url="https://pl.wikipedia.org/wiki?curid=161533" title="Proporzec (herb szlachecki)">
Proporzec (herb szlachecki)



</doc>
<doc id="161534" url="https://pl.wikipedia.org/wiki?curid=161534" title="Przyrowa (herb szlachecki)">
Przyrowa (herb szlachecki)



</doc>
<doc id="161535" url="https://pl.wikipedia.org/wiki?curid=161535" title="Huczwa">
Huczwa

Huczwa – rzeka we wschodniej Polsce, lewobrzeżny dopływ Bugu. Płynie przez powiaty tomaszowski i hrubieszowski, na obszarze Grzędy Sokalskiej i Kotliny Hrubieszowskiej. Ma swoje źródła w Justynówce, w okolicach Tomaszowa Lubelskiego, a uchodzi do Bugu w miejscowości Gródek.
Długość rzeki wynosi 79 km, powierzchnia dorzecza 1394,3 km², a średni spadek 1,92‰. Szacuje się, że ilość wody dostarczana przez Huczwę do Bugu wynosi 4 m³/s i jest w skali regionu rzeką o średnim przepływie. Dno jej doliny ma zmienną szerokość (od 100 m do ponad 1 km), na wielu odcinkach jest podmokłe, z licznymi starorzeczami i rowami melioracyjnymi.
Główne dopływy: Wożuczynka, Białka, Sieniocha, Siniocha (lewe), Kamień (prawy).
Nad Huczwą leżą m.in.: Łaszczów, Tyszowce, Czermno, Turkowice, Wronowice, Werbkowice, Malice oraz Hrubieszów.

</doc>
<doc id="161538" url="https://pl.wikipedia.org/wiki?curid=161538" title="D-Tox">
D-Tox

D-Tox (lub "Eye See You") – film akcji, thriller produkcji USA z 2002 roku.
Reżyseria: Jim Gillespiescenariusz: Ron L. Brinkerhoffzdjęcia: Dean Semler.
Fabuła.
Jake Malloy, agent FBI, załamuje się psychicznie po tym, jak jego żona i przyjaciel zostają brutalnie zamordowani. Z tego powodu zaczyna nadużywać alkoholu, jednak w końcu decyduje poddać się kuracji odwykowej. Miejsce terapii Malloya nieoczekiwanie zamienia się w więzienie, ponieważ na zewnątrz rozpętuje się śnieżyca, która odcina dostęp do kliniki. W ośrodku zaczynają ginąć ludzie.

</doc>
<doc id="161539" url="https://pl.wikipedia.org/wiki?curid=161539" title="Afgani">
Afgani

Afgani (Afghani) – jednostka monetarna Afganistanu. 1 afgani (Af) = 100 pul (p).
Historia.
W końcu XIX i na początku XX wieku ziemie dzisiejszego Afganistanu znajdowały się pod kontrolą Wielkiej Brytanii. W obiegu były indyjskie rupie, perskie krany oraz rosyjskie ruble. Lokalną walutą wprowadzoną po roku 1880 przez Abdur Rahman Kahna była rupia afgańska zwana również rupią kabulską. Odpowiadała ona 9 gramom srebra. Po uzyskaniu niepodległości w roku 1919 władze podjęły próbę wprowadzenia rupii papierowej.
Afgani 1925–2003.
W roku 1927 (na podstawie ustawy z 14 marca 1925 roku) przeprowadzona została reforma walutowa. Wprowadzono nową walutę afgani dzielące się na 100 pul. 1 afgani równe było 1,1 rupii afgańskiej i początkowo odpowiadało 10 gramom srebra. Pierwsze papierowe banknoty afgani wprowadzono do obiegu w Afganistanie w 1946 roku.
W roku 1978 po wprowadzeniu ISO 4217 afgani otrzymało kod walutowy AFA.
Burzliwe przemiany historyczne (upadek monarchii, wojny domowe, okupacja radziecka, rządy talibów) spowodowały stopniową dewaluację afgani. W roku 2002 1 dolar USA osiągnął wartość 46 000 afgani.

</doc>
<doc id="161541" url="https://pl.wikipedia.org/wiki?curid=161541" title="Zamek Królewski w Warszawie">
Zamek Królewski w Warszawie

Zamek Królewski w Warszawie – barokowo-klasycystyczny zamek królewski znajdujący się w Warszawie przy placu Zamkowym 4. Pełni funkcje muzealne i reprezentacyjne.
Pierwotnie rezydencja książąt mazowieckich, a od XVI wieku siedziba władz I Rzeczypospolitej: króla i Sejmu (Izby Poselskiej i Senatu).
W swojej długiej historii Zamek Królewski był wielokrotnie grabiony i dewastowany przez wojska szwedzkie, brandenburskie, niemieckie i rosyjskie. W XIX wieku, po upadku powstania listopadowego, został przeznaczony na potrzeby administracji rosyjskiej. W okresie I wojny światowej rezydencja niemieckiego generalnego gubernatora. W latach 1920–1922 siedziba Naczelnika Państwa, w latach 1926–1939 rezydencja Prezydenta Rzeczypospolitej Polskiej. Spalony i ograbiony przez Niemców w 1939, doszczętnie zniszczony w 1944.
W 1965 ocalałe fragmenty zamku oraz budynek Biblioteki Królewskiej, pałac Pod Blachą i Arkady Kubickiego wpisano do rejestru zabytków. Rekonstrukcją zamku przeprowadzoną w latach 1971–1984 kierował Obywatelski Komitet Odbudowy Zamku Królewskiego w Warszawie. W 1979 w zamku utworzono muzeum, powołując państwową instytucję kultury Zamek Królewski w Warszawie – Pomnik Historii i Kultury Narodowej, od 2014 działającej pod nazwą Zamek Królewski w Warszawie – Muzeum. Rezydencja Królów i Rzeczypospolitej. W 1980 Zamek Królewski wraz ze Starym Miastem został wpisany na listę światowego dziedzictwa UNESCO, w 1994 wraz z historycznym zespołem miasta z Traktem Królewskim i Wilanowem Królewskim został uznany za pomnik historii.
Historia.
Budowa.
Wzniesienie drewniano-ziemnego grodu na skarpie wiślanej u ujścia rzeczki Kamionki (obecnie linia trasy W-Z) związane było z założeniem (lokacją) miasta Warszawy. Obie inicjatywy przypisuje się księciu Bolesławowi II mazowieckiemu, panującemu w latach 1294–1313. Gród (jeden z kilku na linii środkowej Wisły) pełnił funkcje obronne wobec miasta i przewozu przez rzekę zwanego Kamion.
XIV wiek.
W pierwszej połowie XIV wieku pierwotny gród-strażnica przekształcił się w ośrodek władzy książąt mazowieckich. Za panowania ks. Trojdena I (1314—1341) został siedzibą kasztelana warszawskiego i jedną z rezydencji władcy. Do rangi naczelnego grodu dzielnicy awansował za panowania ks. Kazimierza I (1349–1374). Stopniowo wprowadzano zabudowę ceglaną, przekształcając gród w zamek. W linii wałów wzniesiono: na południu – obronno-mieszkalną Wieżę Wielką (łac. "Turris Magna"), na północy wieżę bramną ze zwodzonym mostem zwaną Żuraw; powstał też pierwszy (południowo-wschodni) odcinek muru obwodowego.
Zapewne po osunięciu się skarpy wskutek powodzi, książę Janusz I Starszy (1374–1429) włączył w latach 80. pozostały obszar grodu w obręb wznoszonych murów miejskich i wybudował w pobliżu Bramy Dworzan (Bernardyńskiej, Krakowskiej – południowego wjazdu do miasta) pierwszą murowaną rezydencję tzw. Kamienicę (łac. "Lapidea").
XV wiek.
Po zabezpieczeniu tzw. Tamą skarpy zamkowej i wzniesieniu całego obwodu murów miejskich, ks. Janusz I Starszy przystąpił do rozbudowy swej warszawskiej siedziby. Najważniejszą inwestycją było wzniesienie około 1410 roku między wieżami Wielką (Grodzką) i Żurawiem nowej okazałej rezydencji tzw. Domu lub Dworu Wielkiego (łac. "Domus Magna", "Curia Maior"); trzykondygnacyjnego gotyckiego budynku (47,5 × 14,5 m) ze zdobioną wnękami fasadą i szczytami. W przyziemiu mieścił reprezentacyjną salę sądów i zgromadzeń (łac. "Palatium", "Stuba Magna"), a na piętrze mieszkanie książęce (łac. "Habitaculum superior"). Od strony miasta, po zasypaniu fosy grodowej, wybudowano niewielki murowany budynek sądu ziemskiego warszawskiego zwany Szopą.
W 1426 roku w warszawskiej rezydencji książęcej gościł po raz pierwszy król polski i najwyższy książę litewski – Władysław Jagiełło. Do końca XV wieku w północnej części obszaru dworskiego, koło Kanonii powstał zespół budynków mieszkalnych zwany Dworem Mniejszym lub Ogródkiem (łac. "Curia Minor"). Tradycyjnie zajmowały go matki, żony i siostry książąt mazowieckich, pełniące często funkcje regentek. Przez stojące przy murze wschodnim łaźnię i kuchnię książęcą łączył się on gankiem z Domem (Dworem) Wielkim.
XVI wiek.
W 1526 roku zmarł bezpotomnie ostatni lennik mazowiecki – książę Janusz III i dzielnica czersko-warszawska włączona została do Królestwa Polskiego. Przybyły po raz pierwszy do Warszawy król Zygmunt I przyjął przysięgę sejmu mazowieckiego i objął w posiadanie Zamek. Stale rezydował w nim namiestnik królewski (vicesgerent) i starosta warszawski. W 1529 roku w Zamku po raz pierwszy obradował sejm walny; w 1544 roku dwa miesiące rezydowała tu para królewska.
Po śmierci Zygmunta I w 1548 roku, do swych mazowieckich dóbr oprawnych (wdowich) przeniosła się z Wawelu królowa Bona. Wraz z córkami: Zofią, Anną, Katarzyną i Izabelą (królową węgierską), zamieszkała w Dworze Mniejszym Zamku. Po wyjeździe królowej do Włoch w 1556 roku, zaczął bywać w Warszawie i zwoływać tu sejmy (1556/7, 1563/64) król Zygmunt August. Jednocześnie z rozpoczęciem prac nad unią polsko-litewską w 1563 roku podjęto decyzję o rozbudowie Zamku. Rozpoczęto ją jednak dopiero w 1569 roku. Mocą uchwały unijnego sejmu lubelskiego (1569) Warszawa i Zamek zostały uznane za stałe miejsce zgromadzeń sejmu Rzeczypospolitej.
Rozbudowa Zamku realizowana według projektu architekta Giovanniego Battisty Quadro do 1571 roku, w niewielkim stopniu przeobraziła jego bryłę, znacznie bardziej wnętrza. Objęła ona przebudowę dotychczasowej siedziby króla – Domu Wielkiego na gmach mieszczący nowe renesansowe wnętrza sejmowe: sklepioną trzysłupową izbę poselską na parterze i izbę senatorską z kasetonowym stropem na piętrze; wzniesienie przylegającej do Domu Wielkiego od północy nowej rezydencji tzw. Nowego Domu Królewskiego z widokową salą Altaną na drugim piętrze i okrągłą wieżą „wschodów kręconych” od zachodu; rozbudowę rezydencji Anny Jagiellonki w Dworze Mniejszym. W Zamku król Zygmunt August zamieszkał pod koniec 1568 roku, opuścił go na krótko przed śmiercią w 1572 r.
W latach panowania Stefana Batorego i Zygmunta III, aż do śmierci w 1596 roku stałą rezydentką zamkową była królowa Anna Jagiellonka.
XVII wiek.
Niemal od początku panowania króla Zygmunta III Wazy Warszawa i Zamek z racji swego dogodnego położenia były miejscem dłuższych pobytów dworu królewskiego. Stąd Zygmunt III podejmował wyprawy do Szwecji, spływając Wisłą do Gdańska (1593-94, 1598), tu też zwoływał sejmy, na które dojeżdżał z Krakowa. Po śmierci Anny Jagiellonki król zyskał swobodę dysponowania Zamkiem; problemy szwedzkie zatrzymywały go tu na dłużej. Po 1598 roku dążenie do odzyskania ojczystej korony stało się ważnym celem polityki Zygmunta. W takich okolicznościach zapadła decyzja o przeniesieniu dworu na stałe do Warszawy i o zasadniczej rozbudowie Zamku.
Ostatnie badania jako autora koncepcji przestrzennej obiektu wskazują architekta królewskiego Santiego Gucciego; jako budowniczego Giacoppa Rodondo oraz Mattea Castello jako twórcy barokowego wykończenia bryły. Projekt zakładał wzniesienie reprezentacyjnego pięciobocznego gmachu z wewnętrznym dziedzińcem o protobarokowych cechach stylowych, opartego na prostopadłych osiach wyznaczonych przez trzy bramy i wieżę mieszczącą schody do apartamentów królewskich. Zasadnicze roboty budowlane i adaptacyjne starych budynków przeprowadziła w latach 1600–1606 ekipa murarsko-kamieniarska Giacoppa Rodondo. Kierował on także dalszymi pracami wykończeniowymi aż do roku 1613.
Od 1605 roku po kolejnej przebudowie wnętrz Domu Wielkiego ponownie w Zamku zaczęły zbierać się sejmy. Na jesieni 1611 roku (po opuszczeniu Krakowa w 1609 i dłuższym pobycie na Litwie) do Zamku przeniosła się cała rodzina królewska wraz z dworem i kancelariami urzędów nadwornych i koronnych. Pierwszym ważnym wydarzeniem była prezentacja królowi i stanom Rzeczypospolitej w Sali Senatorskiej Zamku, wziętego do niewoli cara Wasyla Szujskiego i jego braci, przez hetmana Stanisława Żółkiewskiego. Uroczystość zainaugurowała rezydencjonalne funkcje Warszawy i Zamku.
Dalsze prace wykończeniowe realizował w latach 1614–1619 sprowadzony z Rzymu architekt Matteo Castelli. Zapewne jego dziełem jest monumentalna fasada zachodnia Zamku z centralną wieżą (łac. "Nova Turris Regia") i wieżyczkami narożnymi, także klatki schodowe i wystrój kamieniarski (portale bram, boniowane narożniki), nadające architekturze Zamku stylowe cechy baroku rzymskiego Po wzniesieniu w latach 20. XVII w. bastionowych obwarowań od strony Wisły i urządzeniu ogrodów na skarpie Zamek zyskał modny wygląd palazzo in fortezza. Kolejne inwestycje przeprowadził w latach 1637–1643 król Władysław IV. Pracami kierowali nadworni architekci Constante Tencalla, Giovanni Battista Gisleni, Agostino Locci. Fasadę wschodnią wzbogaciły arkadowa galeria i mieszcząca nowy gabinet królewski Wieża Altana oraz pałacyk królewicza Karola Ferdynanda Wazy zbudowany na bastionie północnym. Dziedziniec przedni zyskał reprezentacyjną Bramę Świętojańską; przy bramie miejskiej stanęła kolumna Zygmunta. Wnętrza skrzydła południowego wzbogaciły się o sale i urządzenia teatru dworskiego tzw. Operalni, a oficjalny apartament królewski o reprezentacyjny Pokój Marmurowy, którego wystrój (różnobarwne marmury, malowidła oraz „kominek jak fontanna”) był apoteozą Rzeczypospolitej i jej władców. Polscy Wazowie, prócz bogatej biblioteki i archiwum państwowego, zgromadzili w Zamku okazałe kolekcje rzeźby, malarstwa, tkanin europejskich i wschodnich, sztuki zdobniczej.
Lata 1655–1657 – okres potopu szwedzkiego i trzy okupacje Warszawy przez wojska szwedzkie i siedmiogrodzkie, przyniosły Zamkowi grabież i dewastację wnętrz. Szwedzi wywieźli nie tylko znaczną część zgromadzonych w Zamku zbiorów artystycznych (m.in. 200 obrazów i plafony z 5 sal), ale także stałe elementy wyposażenia wnętrz (marmurowe posadzki, kominki) i architekturę ogrodową (rzeźby, fontanny). Spłonął pałacyk Karola Ferdynanda i uszkodzono Wieżę Zegarową (Zygmuntowską). Po powrocie z wygnania Jan Kazimierz i Ludwika Maria zamieszkali w pałacu przedmiejskim – Villa Regia – od tego czasu zwany Kazimierzowskim. Stosunkowo szybko jednak przeprowadzono zasadniczą odbudowę wnętrz i przywrócono Zamkowi funkcje rezydencyjne i publiczne. W lecie 1658 roku odbył się w Zamku pierwszy po przerwie sejm. Zamek był miejscem uroczystości dworskich i państwowych (ślub i wesele Jana Sobieskiego z Marią Kazimierą d’Arquien, zaprzysiężenie ugody hadziackiej w 1659, wystawienie w teatrze zamkowym „Cyda” Corneille’a w 1660, tryumf hetmanów Stanisława Rewery Potockiego i Stefana Czarnieckiego na sejmie 1661 roku). W 1659 roku przy ulicy Przedzamkowej wzniesiono długą kamienicę tzw. Boratynówkę mieszczącą kramy, a w 1667 roku przeprowadzono gruntowny remont uszkodzonego hełmu Wieży Zegarowej. Po swej abdykacji w 1668 roku Jan Kazimierz wywiózł do Francji część pozostałych zbiorów artystycznych (m.in. 150 obrazów i 88 arrasów).
Kolejny elekt – król Michał (Korybut Wiśniowiecki) początkowo rezydował w Zamku Ujazdowskim. Dopiero po ponownym urządzeniu wnętrz i ślubie z księżniczką Eleonorą Austriacką w 1670 roku, para królewska zamieszkała w dawnych apartamentach Wazów.
Drugi z „królów rodaków” Jan III (Sobieski), panujący w latach 1674–1696, posiadacz wielkich dóbr na Rusi, do Warszawy przyjeżdżał głównie z okazji sejmów. Kilkumiesięczne pobyty w mieście dzielił między Zamek a nową podmiejską rezydencję – Wilanów. W Zamku przeprowadzono jednak szereg inwestycji. Na miejscu Wieży Altany, powstał trzykondygnacyjny pawilon reprezentacyjnej łazienki królewskiej. Powiększono apartament królewski. W skrzydle północnym Pokoje Królewiczowskie przerobiono na apartament rodzinny najstarszego syna, Jakuba Sobieskiego. Przekształceniom uległy wnętrza sejmowe. Przed 1679 rokiem Izbę Poselską przeniesiono z przyziemia Domu Wielkiego na pierwsze piętro narożnika południowo-zachodniego Zamku. Izba Senatorska otrzymała nowy stiukowy wystrój ściany z tronem i marmurową podłogę. Poprzez sień i galerię w skrzydle południowym sala uzyskała połączenie z Nową Izbą Poselską. W ten sposób Zamek, jeszcze wyraźniej niż przedtem, rozdzielono na dwie sfery: królewską mieszkalną (północną i wschodnią) oraz publiczną – sejmową i administracyjną (południową i zachodnią).
XVIII wiek.
Po elekcji króla Augusta II, w roku 1697, zamek znów zaczął podupadać – nowy konflikt z królem Szwecji Karolem XII obciążył znacznie budżet królewski. Mimo problemów August II zlecił w 1698 opracowanie projektu przebudowy rezydencji, wykonał go w 1700 sprowadzony z zagranicy Johann Friedrich Karcher. Zamek 25 maja 1702 zajęli Szwedzi, urządzając w nim szpital na 500 łóżek, a w Sali Poselskiej i pokojach ministrów – stajnie. W 1704 zamek został odbity przez wojska polskie, jednak wkrótce ponownie przeszedł w ręce wojsk szwedzkich. W 1707, na mocy traktatu pokojowego między Augustem II i Karolem XII, do Warszawy weszły sprzymierzone wojska rosyjskie, a na zamku zamieszkał car Piotr I Wielki. Po dwóch miesiącach siły rosyjskie wycofały się z Warszawy, grabiąc z Zamku dzieła sztuki, m.in. obrazy Tomasza Dolabelli, w tym dwa ważne dla Rosjan dzieła malarskie: "Zdobycie Smoleńska" i "Złożenie hołdu Zygmuntowi III przez carów Szujskich".
W latach 1713–1715 rozpoczęto przebudowę według projektu Karchera. W 1717 przebudowano gruntownie Salę Poselską, która odtąd miała służyć władcom saskim w charakterze sali koronacyjnej. Następnie, między 1722 a 1723, przebudowano kolejne sale zamkowe – pod kierunkiem architekta Joachima Daniela Jaucha utworzono nową Salę Senatorską, przenosząc elementy wyposażenia starej do nowej lokalizacji, m.in. 60 herbów polskich województw, boazerie, gzymsy oraz lizeny. 31 maja 1732 na zamku wybuchł pożar, który zniszczył elewację zachodnią oraz część Wieży Zygmuntowskiej i zewnętrzne rzeźby fasadowe, zwane "Armaturą".
Kolejny projekt przebudowy zamku królewskiego powstał po wstąpieniu na tron polski Augusta III w 1733. Nowe plany, powstałe w roku 1734 i rozszerzone w 1737 przez architekta Gaetano Chiaveriego, przewidywały m.in. przebudowę od strony Wisły fasady zamku w stylu rokoko, mającej tworzyć nową tzw. "Elewację Saską", a także części północno-wschodniej wraz z wieżą zwaną "Altaną", gdzie zamierzano dobudować trzy dwupiętrowe ryzality. Prace budowlane według tych projektów realizowano z różną intensywnością w latach 1740–1752. W okresie 1740–1747 przebudowano fasadę od strony Wisły w stylu późnobarokowym (architekci Gaetano Chiaveri, Carl Friedrich Pöppelmann, Jan Krzysztof Knöffel). Jednym z najlepszych rzeźbiarzy tego okresu, prowadzących prace na zamku, był Jan Jerzy Plersch, który wykonywał kartusze królewskie, sztukaterie oraz statuy, tzw. "Figury Sław", dźwigające korony królewskie umieszczone na szczycie środkowego ryzalitu tzw. "Elewacji Saskiej" od strony Wisły. Ostatnie prace z tego okresu zostały zakończone pod koniec 1763, po śmierci Augusta III, kiedy Plersch wykonał ostatnie rzeźby i kartusze z herbami województw dla Sali Poselskiej.
Za panowania Stanisława Augusta Poniatowskiego, ostatniego polskiego monarchy, sprawującego władzę od 1764 do abdykacji w 1795 r. Zamek Królewski przeżywał okres największej świetności. Kwoty łożone ze skarbu koronnego i prywatnej szkatuły królewskiej, mecenat, którym król otaczał artystów i rzemieślników, a także poglądy polityczne i smak artystyczny władcy, pozwoliły na przekształcenie „prastarej siedziby królów polskich” w reprezentacyjną rezydencję monarszą, uwzględniającą estetyczne i ideologiczne koncepcje oświecenia europejskiego.
W okresie panowania Stanisława Augusta powstało jedenaście projektów generalnej przebudowy Zamku: w latach 1764–1767, 1776–1779 i w 1788 roku. Najwcześniejsze projekty z lat 1764–1767, które opracowali Jakub Fontana, francuski architekt Victor Louis oraz Efraim Szreger zmierzały do całkowitego zatarcia starej bryły Zamku z epoki Wazów oraz do urbanistycznego powiązania budowli z miastem poprzez stworzenie dziedzińców paradnych od strony Krakowskiego Przedmieścia, ulic Piwnej i Świętojańskiej. Późniejsze projekty Dominika Merliniego (oraz jeden E. Szregera) z lat 1776–1779, były bardziej zachowawcze: sprowadzały się do utrzymania dawnej bryły Zamku, a układ przestrzenny, wiążący gmach z miastem przybierał w nich formę zbliżoną do antycznego forum. W 1788 r. Merlini ograniczył się już tylko do propozycji wyburzenia zabudowań zasłaniających zachodnią fasadę i regulacji placu przed siedzibą królewską.
Trudności finansowe monarchy i sytuacja polityczna państwa sprawiły, że żaden z tych projektów nie doczekał się realizacji. W rezultacie poprzestano na odbudowie skrzydła południowego Zamku, uszkodzonego w trakcie pożaru 12 marca 1767 (pod kierunkiem Jakuba Fontany odbudowano m.in. dwa zniszczone piętra i wzniesiono elewację dziedzińcową skrzydła południowego z trzyosiowym ryzalitem i podziałami w postaci jońskich pilastrów).
Gruntowne zmiany przeprowadzono jednak we wnętrzach Zamku. Objęły one dwa reprezentacyjne apartamenty: Wielki i Królewski. W latach 1768–1771 Jakub Fontana dokonał przebudowy Pokoju Marmurowego. W następnym roku pod kierunkiem Merliniego przystąpiono do prac w Apartamencie Królewskim. Prace rozpoczęto od przebudowy Pokoju Sypialnego, w latach 1774–1777 urządzono Pokój Audiencjonalny, Salę Prospektową (zwaną tak ze względu na znajdujące się tu widoki Bernarda Bellotta) i Kaplicę. Obok Merliniego działali tu Marcello Bacciarelli i Jan Bogumił Plersch, a także rozpoczynający wówczas artystyczną karierę młody architekt z Drezna Jan Chrystian Kamsetzer. W 1777 r. w dawnej Kaplicy Saskiej umieszczono ołtarz z pozłacanego brązu z przedstawieniem ścięcia św. Jana Chrzciciela oraz herbem króla, dar papieża Klemensa XIV (obecnie w Państwowym Muzeum Historii Religii w Petersburgu). W latach 1777–1781 według projektu Merliniego przebudowano Salę Wielką (Asamblową), a w okresie 1783–1786 przystąpiono do prac w Apartamencie Wielkim, do którego włączono Pokój Marmurowy, Salę Wielką oraz Salę Rady Nieustającej. Powstała wówczas nowa Sala Tronowa, poprzedzający ją Przedpokój Senatorski zwany Salą Rycerską (według projektu D. Merliniego i J. Ch. Kamsetzera) oraz położony na zakończeniu Apartamentu Wielkiego Gabinet Monarchów Europejskich.
Od podstaw zbudowano gmach Biblioteki Królewskiej (1780–1784), wykorzystując teren sąsiadujący od wschodu ze skrzydłem gotyckim Zamku, a przynależny do pałacu Pod Blachą (zakupionego w 1776 przez Stanisława Augusta). Przygotowanie projektu Biblioteki król powierzył Merliniemu, który nadał jej dość surową, klasycystyczną formę.
We wnętrzu zgromadzono księgozbiór królewski, który w 1795 r. liczył ponad 16 tys. tomów. Równocześnie z budową Biblioteki nadbudowano północne skrzydło Pałacu Pod Blachą, tworząc antresolę, która miała połączenie z główną salą biblioteczną. W antresoli umieszczono zbiory naukowe, numizmatyczne oraz pracownie i mieszkania opiekunów kolekcji.
Królewski Gabinet Rycin nie doczekał się przeprowadzki do Biblioteki, nieprzygotowanej do przyjęcia tak obszernego zbioru. Za czasów Stanisława Augusta był on ulokowany na drugim piętrze Zamku, w południowym skrzydle, ponad mieszkalnymi komnatami króla. Do Biblioteki został on przeniesiony dopiero po śmierci Stanisława Augusta, kiedy odziedziczył go książę Józef Poniatowski. Stan liczbowy Gabinetu Rycin w 1817 r. szacowano na 71 165 jednostek., w tym ponad 24 tys. luźnych rycin i rysunków, i ponad 45 tys. rycin i rysunków zawartych w 875 dziełach ilustrowanych i albumach. Do tego dochodziły 1674 obiekty pochodzące z zamkowej „Malarni”.
Nadbudowano także północne skrzydło pałacu Pod Blachą, łącząc je przejściami z głównym pomieszczeniem Biblioteki. Zlokalizowano tam gabinety, będące miejscem pracy uczonych, m.in. Gabinet Medali i Starożytności.
Choć realizacja ambitnych projektów przebudowy Zamku i jego otoczenia z pierwszych lat panowania nie powiodła się, przekształcenia wnętrz zamkowych dokonane przez Stanisława Augusta nadały im wysokiej klasy formę artystyczną, tak iż śmiało mogły one konkurować z najważniejszymi ośrodkami władzy królewskiej w Europie, utrzymując jednocześnie ich specyfikę, wyrażającą się w afirmacji polskiej tradycji republikańskiej.
W Sali Senatorskiej Zamku Królewskiego podczas sesji w dniu 3 maja 1791 r. Sejm Wielki uchwalił Ustawę Rządową, uroczyście zaprzysiężoną przez Stanisława Augusta. Chwilę później uczestnicy sesji sejmowej przeszli do kolegiaty św. Jana, gdzie powtórzyli akt przysięgi i odśpiewali hymn Te Deum.
We wprowadzonej w 1797 taryfie budynków Zamkowi nadano numer pierwszy.
XIX wiek.
W dniach 19–20 grudnia 1806 oraz 1–30 stycznia 1807 na zamku przebywał cesarz Napoleon Bonaparte. Tutaj w 1807 podjął decyzję o utworzeniu Księstwa Warszawskiego, którym miał rządzić saski władca Fryderyk August I, rezydując na Zamku Królewskim. Z XIX wieku pochodzą także kolejne projekty przebudowy, opracowane przez polskich architektów: Adama Idźkowskiego i Jakuba Kubickiego. Projekt Idźkowskiego z 1843 zakładał przebudowę Zamku Królewskiego z użyciem form dekoracyjnych zapożyczonych z architektury gotyckiej, renesansowej i empirowej. Zakładał nadbudowę trzeciego piętra z siedmioma różnej wielkości wieżami, których attyki miały być ozdobione orłami i antycznymi posągami. Z wież Zygmuntowskiej i Władysławowskiej miały być usunięte metalowe hełmy dachów i zastąpione tarasami, otoczonymi balustradami. Od strony Wisły, na "Elewacji Saskiej", Idźkowski planował umieszczenie płaskorzeźb stylizowanych na antyk (pod fryzami trzech ryzalitów), a poniżej, na fasadzie trzeciego piętra korynckich pilastrów. Elewację zarówno Zamku Królewskiego, jak i pałacu Pod Blachą miały zdobić poziome boniowane pasy oraz żelazne balkony. Projekt ten, cechujący się rozmachem zastosowanych form architektonicznych, był odpowiedzią na powstającą modę wykorzystywania w architekturze form historycznych (w przeciwieństwie do projektów Kubickiego sprzed 20 lat, zakładających umiar form wzorowanych na przeszłych dziełach architektów królewskich, realizujących projekty na Zamku Królewskim).
W latach 1818–1821 po wschodniej stronie Zamku powstały Arkady Kubickiego tworzące szeroki taras wzdłuż fasady saskiej.
Wieczorem 15 sierpnia 1831 zrewoltowany tłum zlinczował kilka osób więzionych na zamku.
W 1836, po zniesieniu w Królestwie Polskim podziału na województwa, w ich miejsce zostały wprowadzone gubernie. Wówczas Zamek Królewski stał się siedzibą namiestnika carskiego Iwana Paskiewicza. Paskiewicz zlecił w latach 1850–1852 wykonanie projektu nowych elewacji i fasad (zachodniej, południowej i części wschodniej) pułkownikowi w służbie rosyjskiej i architektowi Ludwikowi Corio. Jego opracowanie nie zyskało jednak akceptacji władz rosyjskich, a Corio zmuszony był wykonać kolejny projekt, nawiązujący do rozwiązań Kubickiego (i współpracujących z nim inżynierów Lelewela i Thomasa). W końcu Corio przebudował wszystkie elewacje w stylu neoklasycystycznym, a "Elewacja Saska" została pozostawiona bez zmian. Po śmierci Paskiewicza, w 1856, wszyscy następni namiestnicy rezydowali na Zamku Królewskim, w "Pokoju Podkomorzego", a rosyjscy urzędnicy zajmowali pomieszczenia na obu piętrach skrzydła zachodniego i północnego. Namiestników strzegły oddziały wojska, rozlokowane w Sali Sejmowej, Bibliotece i koszarach na podzamczu, co przyczyniło się do dewastacji obiektu.
W 1839 na specjalnie dobudowanej w południowo-wschodnim narożniku dziedzińca głównego wieży zainstalowano pierwszą stację sygnalizacyjną telegrafu optycznego łączącego Warszawę z Petersburgiem.
Po powstaniu styczniowym w 1863 armia rosyjska zniszczyła całkowicie ogród królewski od strony Wisły (zamieniony na plac musztry), budując kilka ceglanych baraków z przeznaczeniem na stajnię i koszary kozackie. W latach 1862–1863 na Zamku Królewskim prowadzono drobne prace konserwacyjne, pod kierunkiem budowniczych Jerzego Orłowicza, Ludwika Gosławskiego i Potołowa. W 1890 prowadzono przebudowę "Elewacji Saskiej", pod kierunkiem budowniczego Januarego Kiślańskiego, zniekształcono wówczas arkady obu galerii widokowych, pochodzące z czasów Augusta III. Ostatnie prace remontowe pod panowaniem rosyjskim, których stosunkowo wysoki koszt wyniósł 28 000 rubli, wykonano w 1902 w pomieszczeniach zwolnionych przez armię rosyjską.
XX wiek.
W latach 1915–1918 na Zamku Królewskim rezydował generał-gubernator Hans Hartwig von Beseler. W jego obecności w Sali Kolumnowej ogłoszono Akt 5 listopada (odczytał go w języku polskim Bogdan Hutten-Czapski).
W latach 1915–1939 na Zamku prowadzono prace restauracyjne, które zostały przyspieszone po zakończeniu I wojny światowej i odzyskaniu przez Polskę niepodległości w 1918. Ustalenia traktatu ryskiego z 1921 pozwoliły na rewindykację części zbiorów zamkowych z terenów ZSRR (wcześniej wywiezionych do Rosji przez władze carskie). W latach 20. pracami konserwatorskimi i rekonstrukcją Zamku Królewskiego kierował architekt i konserwator Kazimierz Skórewicz. W 1928 został zastąpiony przez kolejnego architekta, Adolfa Szyszko-Bohusza. W okresie międzywojennym na zamku pracowało wielu wybitnych konserwatorów dzieł sztuki, m.in. Jan Rutkowski i Bohdan Marconi, co czyniło z Zamku Królewskiego w Warszawie jeden z najważniejszych ośrodków konserwatorskich w ówczesnej Polsce.
W latach 1924–1925 w trzypokojowym mieszkaniu na drugim piętrze Zamku mieszkał pisarz Stefan Żeromski. Od 1926 Zamek Królewski pełnił funkcję rezydencji Prezydenta Rzeczypospolitej Polskiej. 25 sal na pierwszym piętrze udostępniono do zwiedzania.
Podczas obrony Warszawy we wrześniu 1939 Zamek Królewski spłonął po niemieckich bombardowaniach. Po zajęciu Warszawy przez wojska niemieckie rozpoczęła się planowa grabież dzieł sztuki z obiektu. 10 października 1939 wyspecjalizowane ekipy niemieckie pod kierunkiem historyków i ekspertów (dr Dagobert Frey – historyk sztuki z Uniwersytetu Wrocławskiego, Gustaw Barth – dyrektor muzeów wrocławskich, oraz dr Joseph Mühlmann – historyk sztuki z Wiednia) zaczęły demontować posadzki, marmury, rzeźby i elementy kamienne, np. kominki i gzymsy. Do prac zapędzano codziennie setki Żydów, którzy pod nadzorem niemieckich architektów prowadzili wewnątrz prace rozbiórkowe. Zbiory te wywożono do Niemiec, magazynów w Krakowie lub wstawiano do warszawskich siedzib nazistowskich dygnitarzy. Zamek został całkowicie ogołocony, nieliczne elementy wyposażenia pozwolono zachować polskiej ekipie z Muzeum Narodowego, opisującej straty i potajemnie sporządzającej dokumentację fotograficzną zamku, pracującej pod kierunkiem historyka sztuki Stanisława Lorentza.
Adolf Hitler 4 października 1939 w Berlinie wydał rozkaz wysadzenia Zamku Królewskiego w powietrze. Od listopada 1939 do połowy stycznia 1940 ekipy niemieckich saperów nawierciły otwory na dynamit w ścianach wszystkich pokojów parterowych oraz we wszystkich filarach podtrzymujących sklepienia, jednak ostateczne zniszczenie obiektu nastąpiło dopiero w czasie powstania warszawskiego, pomiędzy 8 a 13 września 1944. Prawdopodobnym powodem odstąpienia w 1940 od zburzenia Zamku była obawa, że eksplozja uszkodzi pobliski most Kierbedzia.
Decyzja o zniszczeniu zamku wiązała się z nazistowskimi planami całkowitego zburzenia Warszawy. Tak zwany plan Pabsta przewidywał wystawienie monumentalnej Hali Ludowej (niem. "Volkshalle") lub Hali Kongresowej NSDAP (niem. "Parteivolkshalle") w miejscu Zamku Królewskiego i Pomnika Germanii zamiast Kolumny Zygmunta.
Po zniszczeniach z 1944 zachowały się tylko przyziemia (piwnice), dolna partia Wieży Grodzkiej, budynek Biblioteki Królewskiej i Arkady Kubickiego. W 1947 w celu zabezpieczenia terenu przed przejęciem terenu Zamku pod Trasę W-Z w murze wzniesionym do wysokości parteru odbudowano Bramę Grodzką, wykorzystując do tego zdemontowane elementy kamienne przechowywane w czasie wojny w Muzeum Narodowym. Zabezpieczono wtedy przed zniszczeniem także "Okno Żeromskiego". 2 lipca 1949 Sejm Ustawodawczy jednogłośnie podjął uchwałę o odbudowie Zamku Królewskiego. Nie miała ona jednak szans na realizację z uwagi na ograniczenia finansowe i priorytety, jakie ustaliły władze komunistyczne. Zarządzeniem Ministra Budownictwa z 7 czerwca 1950 utworzono przedsiębiorstwo państwowe pod nazwą Dyrekcja Odbudowy Zamku Warszawskiego. W 1956 roku w strukturze Przedsiębiorstwa Państwowego „Pracownie Konserwacji Zabytków” (PP „PKZ”) zorganizowano Pracownię Projektową „Zamek”, której zadaniem było przygotowanie projektów odbudowy gmachu. Jej pracami kierował Jan Bogusławski. Na początku 1961 roku działalność pracowni została jednak wstrzymana. W 1964 roku uporządkowano teren otaczający Zamek. Zewnętrzne mury podmurowano do wysokości 1 metra, a na dawnym dziedzińcu ustawiono ławki.
19 stycznia 1971 na wniosek Edwarda Gierka Biuro Polityczne KC PZPR podjęło decyzję o rekonstrukcji Zamku. 20 stycznia w czasie spotkania w Domu Partii Edward Gierek oficjalnie poinformował o tym przedstawicieli środowisk twórczych. 26 stycznia tego roku w pałacu Na Wyspie odbyło się inauguracyjne posiedzenie Obywatelskiego Komitetu Odbudowy Zamku Królewskiego w Warszawie, na czele którego stanął szef stołecznego PZPR Józef Kępa, a wiceprzewodniczącym został zasłużony muzealnik prof. Stanisław Lorentz. Prace budowlane prowadził przewodniczący Komisji Architektoniczno-Konserwatorskiej prof. Jan Zachwatowicz, były one wykonywane w PP „PKZ” według projektu Jana Bogusławskiego wraz z zespołem (wnętrza: Mieczysław Samborski, Irena Oborska). Projektanci mieli za zadanie odtworzyć bryłę gmachu i układ przestrzenny jego wnętrz w obrysie i gabarytach z 1939 roku, wmontować wszystkie zachowane elementy w ich dawne miejsca oraz odtworzyć na podstawie przekazów ikonograficznych te części Zamku, które uległy zatarciu w wyniku przebudów. 
Po zakończeniu prac zabezpieczających odbudowę Zamku rozpoczęto od skrzydła gotyckiego, dobrze widocznego od strony trasy W-Z. W lutym 1973 roku zakończono budowę ścian skrzydeł: gotyckiego, południowego i zachodniego, i zamontowano konstrukcję dachu.
Zgodnie z postulatem Stanisława Lorentza prace były finansowane głównie ze składek społecznych. Wynikało to z jego przekonania, że symbol polskiej suwerenności powinien zostać odbudowany przez samych Polaków. 
W kwietniu 1974 przebywający z oficjalną wizytą w Polsce premier Szwecji Olof Palme ofiarował Zamkowi tzw. rolkę sztokholmską. 19 lipca 1974 roku przekazano gmach w stanie surowym.
Zachowane autentyczne elementy wnętrz były wykorzystywane jako wzory do odtworzenia tych brakujących, a następnie same były również umieszczane w odtwarzanych pomieszczeniach. Szczególną historię ma odbudowany w czynie społecznym zegar na wieży Zygmuntowskiej. Zegar zbudował zespół członków stołecznego Cechu Złotników, Zegarmistrzów, Optyków, Grawerów i Brązowników. Mechanizm składał się z 1700 detali. 26 i 27 czerwca 1974 na wieży zostały zamontowane cztery tarcze zegara, 6 lipca zostały zamontowane dzwony zegarowe, oraz mechanizm zegara. Swoją pracę, jako pierwsze w Zamku Królewskim działające urządzenie rozpoczął on w dniu 19 lipca o godzinie 11:15 (o tej godzinie wskazówki zegara zatrzymały się 17 września 1939).W 1977 roku przekazano do eksploatacji pierwsze wnętrza. W 1979 roku utworzono muzeum "Zamek Królewski w Warszawie – Pomnik Historii i Kultury Narodowej". W 1980 roku razem ze Starym Miastem odbudowany Zamek Królewski w Warszawie został wpisany na listę światowego dziedzictwa UNESCO.
31 sierpnia 1984 zakończono odbudowę gmachu i przekazano zamek społeczeństwu. W czasie uroczystości, w której wzięli udział przedstawiciele najwyższych władz państwowych z Henrykiem Jabłońskim i Wojciechem Jaruzelskim, do kaplicy zamkowej wniesiono urnę z sercem Tadeusza Kościuszki. Wyposażanie wnętrz (meble, obrazy, zbiory dzieł sztuki itp.) i prace wykończeniowe trwały do 1988. Dodatkowego wsparcia finansowego w odbudowie udzielił Społeczny Fundusz Odbudowy Stolicy.
XXI wiek.
W latach 2004–2008 przeprowadzono kompleksowy remont pałacu Pod Blachą (który w 1989 włączono do zespołu zamkowego), a w latach 1996–2009 remont Arkad Kubickiego (według projektu Stanisława Fiszera), które łączą średnie i dolne Ogrody Zamkowe. W 2009 konserwator zabytków podjął decyzję o przywróceniu oryginalnego koloru wschodniej "elewacji saskiej" (tj. elewacji od strony Wisły); prace rewaloryzacyjne przeprowadzono w latach 2012–2013.
Od 2008 codziennie o 11.15 z Wieży Zegarowej zamku na trzy strony świata jest grany hejnał warszawski.
Zamek pełni funkcję muzeum i podlega bezpośrednio Ministerstwu Kultury i Dziedzictwa Narodowego. Od 2014 muzeum nosi nazwę "Zamek Królewski w Warszawie – Muzeum. Rezydencja Królów i Rzeczypospolitej".
Na Zamku Królewskim przyjmowane są również oficjalne wizyty i organizowane spotkania państwowe. Każdego roku Zamek Królewski w Warszawie zwiedza 500 tys. osób.
W latach 2017–2019 zrekonstruowano i otwarto dla zwiedzających dolny ogród zamkowy.
Muzeum jest członkiem Stowarzyszenia Europejskich Rezydencji Królewskich ("Association of European Royal Residences").
Historyczne przedmioty.
W Kaplicy Małej Zamku Królewskiego w Warszawie przechowywane są insygnia królewskie Stanisława Augusta Poniatowskiego: Łańcuch Orderu Orła Białego, miecz ceremonialny Orderu św. Stanisława oraz berło z akwamarynu. W kaplicy znajduje się także urna z sercem Tadeusza Kościuszki.
Na Zamku Królewskim w Warszawie przechowywane są insygnia władzy Prezydenta RP: tłoki pieczętne Prezydenta Rzeczypospolitej, Chorągiew Rzeczypospolitej oraz dokumenty państwowe, które 22 grudnia 1990 roku Ryszard Kaczorowski przekazał Lechowi Wałęsie.
W 1994 roku hrabina Karolina Lanckorońska przekazała 37 obrazów do Zamku Królewskiego. Kolekcja zawiera dwa obrazy (portrety) Rembrandta: "Uczony przy pulpicie" i "Dziewczyna w ramie obrazu", oba obrazy znajdowały się pierwotnie w kolekcji Stanisława Augusta Poniatowskiego.
W grudniu 2018 roku w depozyt Zamku zostały złożone skrzypce, które wykonał Antonio Stradivari; to pierwszy w powojennej Polsce taki instrument, powstał w 1685 roku i otrzymał imię „Polonia” – przywilej gry na tych skrzypcach ma Janusz Wawrowski.
Także w grudniu 2018 roku na Zamek Królewski trafił obraz, który namalował Marcello Bacciarelli „Portret Jerzego Mniszcha z córką Elżbietą i Kiopkiem” z 1795 r., który dotychczas uważany był za zaginiony.
Nawiązania.
W latach 80. XX wieku na wzór Zamku Królewskiego w Warszawie został przebudowany w chicagowskiej dzielnicy Jefferson Park gmach Gateway Theatre – siedziba Fundacji Kopernikowskiej.
Upamiętnienie.
7 listopada 2014 roku Narodowy Bank Polski wprowadził do obiegu monetę z serii „Odkryj Polskę” – Zamek Królewski w Warszawie o nominale 5 zł.

</doc>
<doc id="161542" url="https://pl.wikipedia.org/wiki?curid=161542" title="Diamentowa afera">
Diamentowa afera

Diamentowa afera (oryg. "Blue Streak") – amerykańska komedia z 1999 roku w reżyserii Lesa Mayfielda.
Fabuła.
Włamywacz Miles Logan bierze udział we włamaniu do wieżowca, w którym znajduje się diament wartości 20 mln dolarów. Przywódca grupy chce zagarnąć diament dla siebie, morduje więc swoich towarzyszy. Milesowi udaje się jednak uciec z diamentem. Ukrywa go na pobliskiej budowie, chwilę potem zostaje aresztowany. Odbywszy karę więzienia, Miles wraca na miejsce budowy, gdzie zastaje nowy posterunek policji. Logan zatrudnia się jako stróż prawa, próbując za wszelką cenę odzyskać skarb.

</doc>
<doc id="161544" url="https://pl.wikipedia.org/wiki?curid=161544" title="Oszukać przeznaczenie">
Oszukać przeznaczenie

Oszukać przeznaczenie (ang. "Final Destination") – film fabularny (horror/thriller) produkcji amerykańskiej z 2000 roku, w reżyserii Jamesa Wonga.
Jego scenariusz powstał w wyniku przeróbki scenariusza napisanego pierwotnie na potrzeby serialu "Z archiwum X".
W filmie wykorzystano utwór „Rocky Mountain High” Johna Denvera.
Fabuła.
Alex Browning (Devon Sawa) jest obdarzony przekleństwem wiedzy – wie kiedy, jak i gdzie przyjdzie śmierć. Przerażający dar Aleksa objawia się, gdy nastolatek wsiada do samolotu, udając się na wycieczkę ze swoją klasą do Paryża. W kabinie samolotu, zapięty pasami i gotowy do startu, doświadcza swojego pierwszego, potężnego przeczucia. Widzi, jak samolot eksploduje w kuli ognia zaraz po starcie. Czując nadchodzącą katastrofę, Alex wpada w panikę i nalega, by wszyscy opuścili samolot. Część uczniów faktycznie opuszcza samolot, ale wściekają się, że stracili okazję zobaczenia Paryża. Przerażające przeczucie Aleksa zmienia się jednak w tragiczną rzeczywistość – Boeing 747 eksploduje w powietrzu. Zszokowani i zmieszani ocaleni ludzie usiłują zrozumieć, w jaki sposób Alex był w stanie przewidzieć katastrofę. Nie jest to jednak koniec ich problemów – niedługo później zaczynają ginąć w dziwnych okolicznościach.
Pierwszą ofiarą pada Tod Waggner (Chad E. Donella), najlepszy przyjaciel Aleksa, którego brat zginął już w eksplozji samolotu. Alex, pochłonięty całą sprawą coraz to bardziej, po śmierci kolejnej ocalałej z lotu 180, Terry Chaney (Amanda Detmer), dostrzega pewną zależność w dwóch feralnych wypadkach. Jego przyjaciele giną w takiej kolejności, w jakiej siedzieli w pechowym samolocie. Obrażenia, jakich doznają, odpowiadają tym, których doznaliby, gdyby z niego nie wysiedli. Alex przedstawia swoje spostrzeżenia przyjaciołom, jednak nikomu nie jest łatwo zaakceptować jego pomysły. Kolejną osobą w kolejności do uśmiercenia zdaje się być nauczycielka, Valerie Lewton (Kristen Cloke). Alex decyduje się ostrzec kobietę, lecz ta odczuwa fobię przed chłopakiem, od kiedy była świadkiem śmierci Terry w obecności Aleksa. Koniec końców, pani Lewton ginie w makabrycznym wypadku w domu, a Browning spieszy, by ostrzec pozostałą trójkę ocalałych. Niedługo potem ginie Billy Hitchcock (Seann William Scott), a Alex, Clear (Ali Larter) i chłopak Terry, Carter (Kerr Smith) zdają się być ostatecznymi ofiarami, pozostałymi dla śmierci. Clear, wspólnie z Aleksem, stawia jednak czoła śmierci i udaje im się ją oszukać, głównie dzięki heroicznemu wysiłkowi Aleksa, który decyduje się oddać życie za Clear, lecz ostatecznie zostaje odratowany przez lekarzy.
Pewien czas później, Alex Browning, Clear Rivers i Carter Horton okazują się już zażyłymi przyjaciółmi. Wydarzenia sprzed kilku miesięcy pozostawili daleko za sobą i żyją pełnią życia, wreszcie odwiedzając urokliwy Paryż. Na miejscu jednak Aleksa zaczynają atakować ponowne wizje, a Carter zostaje ostatecznie posiekany przez miejski znak. Ostatnią ofiarą jest Alex, który zostaje zabity przez cegłę.
Kontynuacje.
Powstały trzy sequele filmu:
oraz prequel:

</doc>
<doc id="161545" url="https://pl.wikipedia.org/wiki?curid=161545" title="Nuszaak">
Nuszaak



</doc>
<doc id="161546" url="https://pl.wikipedia.org/wiki?curid=161546" title="Nędza">
Nędza



</doc>
<doc id="161547" url="https://pl.wikipedia.org/wiki?curid=161547" title="Wyżyna Irańska">
Wyżyna Irańska

Wyżyna Irańska (pers. فلات ایران, "Falāt-e Īrān"; urdu سطح مرتفع ایران, "Sat̤aḥ-e Murtafaʿ-e Īrān"; ang. "Iranian Plateau", "Plateau of Iran") – rozległy region wyżynno-górski w Azji Zachodniej. Stanowi przeważającą część terytorium Iranu i Afganistanu oraz zachodnią część Pakistanu.
Położenie.
Powierzchnia około 2,7 mln km², średnia wysokość 1300 m n.p.m. Obrzeża Wyżyny Irańskiej stanowią łańcuchy górskie północnej i południowej gałęzi łańcucha alpejsko-himalajskiego: Elburs, Góry Turkmeńsko-Chorasańskie, Safed Koh i Hindukusz na północy oraz Zagros, Makran, Kirthar, Harboi i Góry Sulejmańskie na południu. Dwa te łańcuchy te zbiegają się w północno-zachodnim i w północno-wschodnim krańcu Wyżyny Irańskiej: w Wyżynie Armeńskiej i w Pamirze. Wnętrze Wyżyny Irańskiej zajmuje suchy płaskowyż, podzielony przez pasma górskie (Kuh-e Rud, Góry Wschodnioirańskie, Czagaj Ghar) na obszerne kotliny zajęte przez pustynie (Wielka Pustynia Słona, Lut, Registan). Obszar jest aktywny sejsmicznie. Występują wygasłe wulkany.
Warunki naturalne.
Klimat Wyżyny Irańskiej jest podzwrotnikowy, kontynentalny, suchy, a w kotlinach – skrajnie suchy. Roczny opad wynosi 50–300 mm. Najniższa suma opadów, 50 mm, w kotlinach; w górach na wschodzie 100–300 mm, na zachodzie – 500 mm. Tylko na północnych stokach gór Elburs średnia roczna suma opadów do 1000–2000 mm. Zimy są chłodne, lata – gorące. W styczniu średnia temperatura waha się od -4 °C na północy do 10 °C na południu, zaś w lipcu odpowiednio 25-29 °C.
Rzeki (największa Helmand) są nieliczne i przeważnie okresowe, spływają do bezodpływowych słonych jezior przekształcających się latem w solniska. Występują bezodpływowe, płytkie i słone jeziora, największym z nich jest Hamun-e Helmand.
Naturalną szatę roślinną tworzą formacje o charakterze stepowym i półpustynnym. Na zewnętrznych stokach gór krawędziowych występują głównie lasy dębowe. Do bogactw mineralnych wyżyny należy ropa naftowa, węgiel kamienny, sól kamienna, sól glauberska i sól potasowa.
Osadnictwo skupiło się w północnych częściach wyżyny i w licznych oazach.

</doc>
<doc id="161548" url="https://pl.wikipedia.org/wiki?curid=161548" title="Herat">
Herat

Herat () – miasto w zachodnim Afganistanie, w prowincji Herat. Położony w urodzajnej dolinie rzeki Hari Rod, wypływającej z gór centralnego Afganistanu do pustyni Kara-kum w Turkmenistanie. Jest trzecim co do wielkości miastem Afganistanu, ważnym ośrodkiem handlowym (znanym z produkcji wina) i komunikacyjnym. Szacowana liczba mieszkańców w roku 2015 wyniosła około 808 tys. Mieszkańcy to głównie Tadżycy. Drugą pod względem liczebności grupą etniczną są Pasztuni.
Herat jest starożytnym miastem ("Aleksandria Ariana" Aleksandra Wielkiego) z wieloma zabytkowymi budynkami, chociaż te ucierpiały podczas różnych konfliktów zbrojnych w czasie ostatnich kilku dekad. Miasto jest zdominowane przez resztki cytadeli zbudowanej w czasach Aleksandra. Herat położony jest korzystnie na starożytnych i historycznych szlakach handlowych do Indii, Chin, Bliskiego Wschodu i Europy. Drogi z Heratu do Iranu, Turkmenistanu, Mazar-i Szarif i Kandaharu są do dziś ważne strategicznie.
W 2004 roku obiekt został wpisany na afgańską listę informacyjną UNESCO – listę obiektów, które Afganistan zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="161550" url="https://pl.wikipedia.org/wiki?curid=161550" title="Kościół Wizytek w Warszawie">
Kościół Wizytek w Warszawie

Kościół Wizytek, właśc. kościół Sióstr Wizytek pod wezwaniem Opieki św. Józefa Oblubieńca Niepokalanej Bogurodzicy Maryi – późnobarokowy kościół w Warszawie, wznoszony etapami w 1728–1733 oraz 1754–1762 według projektu Benedykta de Renard, który realizował Karol Bay, a po 1754 Jakub Fontana.
Świątynia znajduje się w zespole klasztornym wizytek przy ulicy Krakowskie Przedmieście 34. Należy do parafii Świętego Krzyża.
Historia.
Siostry wizytki sprowadziła z Francji do Polski Ludwika Maria Gonzaga. W 1654 wprowadziła zakonnice do przygotowanego dla nich niewielkiego, klasztoru z drewnianym kościołem.
Julian Bartoszewicz tak opisuje wprowadzenie zakonnic do kościoła (pisownia oryginalna z pominięciem kreskowanego "é"):
Kamień węgielny pod murowany kościół pod wezwaniem św. Józefa położył prymas Polski Wacław Leszczyński w 1664. Równolegle postępowała budowa klasztoru, w którym Ludwika Maria była częstym gościem. Po śmierci królowej w 1667 w świątyni ustawiono trumnę z jej zwłokami.Niedokończony kościół spłonął w 1695. W 1728 rozpoczęto budowę nowej świątyni w obecnym kształcie. Kościół ten projektował Karol Bay, na co wskazuje podpisany z nim kontrakt z 1727 roku, fundatorką była Elżbieta Helena Sieniawska. W 1733 budowę przerwano z braku funduszy i w kilka lat później kontynuowano dzięki pomocy córki fundatorki, Marii Zofii Czartoryskiej i innych ofiarodawców, choć pod innym kierownictwem, gdyż Karol Bay zmarł w 1740. W 1754 zawalił się dach, co zainicjowało II etap budowy kościoła prowadzony w latach 1754–63. W kronikach wizytek varsavianista i historyk sztuki Juliusz A. Chrościcki znalazł następujący wpis opisujący wspomnienia siostry przełożonej dzień po katastrofie: Autorem zwieńczenia fasady i wielkiego ołtarza był Efraim Schroeger.15 sierpnia 1761 odprawiono w nim pierwszą mszę, a konsekracji kościoła dokonał 20 września biskup kijowski Józef Andrzej Załuski.
Zarysowanie sklepień kościoła w 1765 spowodowało konieczność wymurowania skarp bocznych. Od tamtych czasów świątynia przetrwała w niezmienionym stanie, przybywały jedynie pewne elementy we wnętrzu.
W 1815 kościół zaczął pełnić funkcję kościoła akademickiego, którą później przejął kościół św. Anny.
Świątynia i klasztor są jednymi z nielicznych warszawskich zabytków, które nie zostały zniszczone w czasie II wojny światowej.
W latach 2009–2010, w związku z Rokiem Chopinowskim, elewacje kościoła zostały poddane konserwacji. Jednocześnie wycięto drzewa zasłaniające fasadę kościoła od strony Krakowskiego Przedmieścia.
Od 1960 roku aż do emerytury rektorem tego kościoła był ksiądz-poeta Jan Twardowski.
Architektura i wnętrze.
Fasada kościoła jest jednym z najciekawszych elementów budowli. Jej dolna część jest prawdopodobnie dziełem Karola Baya, który stworzył dzieło charakterystyczne dla okresu dojrzałego baroku (pojawiła się też hipoteza, że jej projektantem był Gaetano Chiaveri). Falujący, jakby w ruchu będący mur podzielony parami kolumn, rozbudowany, łamany gzyms daje doskonałe efekty światłocieniowe i wzbogaca bryłę budowli. Zwieńczenie fasady jest nieco bardziej płaskie i jego autorstwo przypisuje się Efraimowi Szregerowi lub Jakubowi Fontanie. Nad portalem znajduje się herb Zakonu Wizytek – serce przebite strzałami, zwieńczone krzyżem. W tympanonie natomiast widać motyw Oka Opatrzności Bożej, wpisanego w trójkąt. Na cokołach stoją rzeźby: św. Anny, św. Joachima i św. Jana Chrzciciela i św. Józefa. Całość zwieńczona jest krzyżem adorowanym przez dwa anioły.
Jest to kościół jednonawowy z rzędami kaplic. Na końcu nawy znajduje się zamknięte prosto prezbiterium, przykryte sklepieniem kolebkowym z lunetami, opartym na pasach sklepieniowych. Nad kolumnami bardzo szerokie belkowanie, bogato urozmaicony gzyms. Delikatna dekoracja stiukowa o charakterze rokokowym głównie na łukach arkad otwartych do nawy.
Rzeźby na fasadzie oraz, będąca jednym z najbardziej charakterystycznych elementów wnętrza świątyni, ambona w kształcie dzioba łodzi, wyposażona w maszt z żaglem, sieci i kotwicę (tzw. ambona łodziowa), są dziełem Jana Jerzego Plerscha. Obraz "Nawiedzenie" w wielkim ołtarzu namalował Tadeusz Konicz. Srebrne plakiety na hebanowej nastawie ołtarza wykonali Mateusz Wallbaum i Herman Potthof.
W latach 1825–1826 na kościelnych organach grał Fryderyk Chopin, będąc uczniem Liceum Warszawskiego. Tu odbywały się niedzielne msze dla uczniów liceum, a kompozytorowi powierzono rolę "organisty licejskiego". W 1909 stary instrument zastąpiono nowym, natomiast zachowano drewniany chór muzyczny.
W świątyni znajdują się pomniki Tadeusza Czackiego i Kazimierza Brodzińskiego, a także liczne epitafia (m.in. Bolesława Podczaszyńskiego, Henryka Marconiego, Juliana Bartoszewicza, Jana Ziei i Bronisława Bozowskiego). Przy wejściu znajduje się pomnik-epitafium ks. Jana Twardowskiego w formie klęcznika z wyrytym jego ostatnim wierszem, napisanym tuż przed śmiercią w szpitalu przy ul. Banacha oraz małą biedronką.

</doc>
<doc id="161552" url="https://pl.wikipedia.org/wiki?curid=161552" title="Taksówka">
Taksówka

Taksówka – środek transportu miejskiego, licencjonowany samochód osobowy do wynajęcia wraz z kierowcą, nieposiadający z góry określonych tras.
Według polskiego prawa o ruchu drogowym taksówka to pojazd samochodowy, odpowiednio wyposażony i oznaczony, przeznaczony do przewozu osób w liczbie nie większej niż 9 łącznie z kierowcą oraz ich bagażu podręcznego za ustaloną na podstawie taksometru (bądź zalegalizowanej aplikacji) opłatą.
Służy do świadczenia nieregularnych usług przewozowych, pasażerskich lub pasażersko-towarowych, zazwyczaj stosunkowo niewielkiej odległości, w granicach miasta lub jego okolic. W wielu miastach na świecie, taksówki są malowane na jednolity kolor np. w Wielkiej Brytanii czarny, w Niemczech kremowy, w USA i Azji żółty.
Ze względu na intensywną eksploatację samochody kupowane jako taksówki mogą mieć specjalną konstrukcję lub ograniczenia gwarancyjne. Osoba trudniąca się świadczeniem takich usług to taksówkarz.
Kolorowanie.
W niektórych krajach taksówki są zwykle pomalowane na określony kolor, aby wyróżniały się na drodze.

</doc>
<doc id="161555" url="https://pl.wikipedia.org/wiki?curid=161555" title="Dram">
Dram

Dram (orm. դրամ) – jednostka monetarna używana w Armenii i Górskim Karabachu, 1 dram = 100 lumów.
Historia.
21 września 1991, narodowe referendum uznało Armenię za niezależną od Związku Radzieckiego republikę. Centralny Bank Armenii, ustanowiony 27 marca 1993, zyskał wyłączne prawo emisji narodowej waluty.
W wyniku natychmiastowych następstw rozpadu ZSRR, były podejmowane próby utrzymania wspólnej waluty (rubla) w obrębie Wspólnoty Niepodległych Państw. Armenia dołączyła do tej strefy rubla. Wszakże okazało się, iż utrzymywanie unii walutowej w niestabilnych politycznie oraz ekonomiczne okolicznościach poradzieckich krajów-satelit może być trudne. Faktycznie strefa rubla upadła wraz z jednostronną reformą monetarną w Rosji (1993). W rezultacie, kraje które nadal uczestniczyły w strefie rubla (Kazachstan, Uzbekistan, Turkmenistan, Mołdawia, Armenia, Gruzja zostały „wypchnięte” i zmuszone do wprowadzenia osobnych walut. Armenia była jednym z ostatnich krajów które tego dokonały, poprzez wprowadzenie drama 22 listopada 1993 roku.

</doc>
<doc id="161556" url="https://pl.wikipedia.org/wiki?curid=161556" title="Pistolet maszynowy MP 28 II">
Pistolet maszynowy MP 28 II

Maschinenpistole 28 II – (niem. "MP 28 II" ; belg. "Mitraillette 34") – niemiecki pistolet maszynowy skonstruowany przez Hugona Schmeissera.
Historia.
W 1925 roku IWG (Inspection für Waffen und Geräte – niem. Inspektorat Uzbrojenia i Wyposażenia) zorganizował potajemne próby pistoletów maszynowych (traktat wersalski zakazywał prac nad bronią automatyczną w Niemczech). W 1928 roku Hugo Schmeisser przedstawił komisji swój MP 28 II. Była to wersja pistoletu maszynowego MP 18/IV wyposażona w przełącznik rodzaju ognia. Dodatkowo Schmeisser zastosował w MP 28 II nową sprężynę powrotną o dużej średnicy (wąska sprężyna MP 18 często ulegała uszkodzeniom podczas składania broni i wymagała stosowania żerdzi prowadzącej).
Konstrukcja Schmeissera okazała się najlepszą z przebadanych. Jedyną zmianą zalecaną przez wojskowych było zwiększenie pojemności magazynka z 20 do 32 naboi. Po wprowadzeniu tej zmiany firma Waffen- und Fahrradfabrik C.G. Haenel, pracodawca Schmeissera, otrzymała zapewnienie, że w przypadku odrzucenia ograniczeń traktatu wersalskiego MP 28 II stanie się standardowym pistoletem maszynowym niemieckiej armii.
Nie mogąc rozpocząć produkcji MP 28 II w Niemczech postanowiono uruchomić produkcję za granicą, w Belgii. Licencyjna wersja kalibru 9 × 23 mm Bayard produkowana przez firmę Pieper w Herstal była jako Mitrallette 34 przepisowym pistoletem maszynowym armii belgijskiej i holenderskiej. Produkowana także była wersja kalibru 9 × 23 mm Largo, która była używana przez policję portugalską. W mniejszych ilościach były produkowane wersje kalibru 7,62 × 22 Parabellum, 7,63 × 25 mm Mauser (używane w Chinach) i .45 ACP (używane w krajach Ameryki Południowej).
Po odrzuceniu przez Niemcy ograniczeń traktatu wersalskiego w 1935 roku uruchomiono produkcję MP 28 II w zakładach Haenel. Do zamówienia dużych ilości tej broni jednak nie doszło. Zamówiono tylko gniazda magazynka nowego typu i przy ich pomocy zmodernizowano część MP 18/I. Dowództwo Wehrmachtu wstrzymywało się z zakupami, ponieważ w tym czasie trwały spory dotyczące zastosowania taktycznego i założeń konstrukcyjnych pistoletów maszynowych.
Pomimo braku zamówień Wehrmachtu na MP 28 II jego produkcja eksportowa trwała. Niewielką ilość tych pistoletów maszynowych zakupiły też rozmaite niemieckie formacje paramilitarne. Po rozpoczęciu w 1938 roku w zakładach Haenela produkcji MP 38 produkcję MP 28 II zaczęto ograniczać, by w końcu zakończyć ją w styczniu 1940 roku. W kilka miesięcy później zakończono także produkcję tej broni w Belgii. Egzemplarze MP 28 II zarówno wyprodukowane w Niemczech jak i zdobyte w Holandii i Belgii były używane przez niemieckie formacje zbrojne do końca wojny.
Opis konstrukcji.
Pistolet maszynowy MP 28 II był indywidualną bronią samoczynno-samopowtarzalną. Zasada działania oparta o odrzut swobodny zamka. Strzelanie z zamka otwartego, ogniem pojedynczym lub seriami. Przełącznik rodzaju ognia w postaci kołka nad językiem spustowym. Zasilanie magazynkowe (magazynki 20, 32 lub 50 naboi). Magazynki były dołączane z lewej strony broni. Lufa w osłonie metalowej, w części egzemplarzy na osłonie lufy był montowany zaczep bagnetu (pod lub z prawej strony osłony). Przyrządy celownicze składają się z muszki i nastawnego celownika krzywiznowego o nastawach od 100 do 1000 metrów. Pistolet maszynowy MP 28 II można było zabezpieczyć tylko przy zamku napiętym.

</doc>
<doc id="161557" url="https://pl.wikipedia.org/wiki?curid=161557" title="Andranik Markarian">
Andranik Markarian

Andranik Markarian, orm. Անդրանիկ Մարգարյան (ur. 12 czerwca 1951 w Erywaniu, zm. 25 marca 2007 tamże) – polityk, członek Republikańskiej Partii Armenii, premier Armenii od 12 maja 2000 do 25 marca 2007 roku. Zastąpił na tym stanowisku Arama Sarkisiana. Zmarł na atak serca.

</doc>
<doc id="161559" url="https://pl.wikipedia.org/wiki?curid=161559" title="Tadeusz Gumiński">
Tadeusz Gumiński

Tadeusz Gumiński (ur. 26 października 1906 w Skrzeszewach, zm. 23 sierpnia 2003 w Legnicy) – polski działacz społeczny, organizator turystyki, popularyzator wiedzy o Legnicy.
Życiorys.
Do 1939.
Młodość spędził w Łowiczu, gdzie ukończył gimnazjum i uzyskał maturę. Studiował prawo w Warszawie. Po skończeniu studiów prawniczych (1934) pracował w Łucku na Kresach Wschodnich (od 1935, referendarz w urzędzie wojewódzkim wołyńskim). Działał w harcerstwie i organizacjach turystycznych (Polskie Towarzystwo Krajoznawcze). Był członkiem Wołyńskiego Towarzystwa Przyjaciół Nauk oraz współredagował Ziemię Wołyńską. 
Okres II wojny światowej.
Od 1939 mieszkał w Zamościu, gdzie w czasie okupacji działał w konspiracji, był żołnierzem AK. Od 1941 ukrywał się przed Niemcami w powiecie biłgorajskim. Redagował "Wiadomości Polskie" i "Pobudkę".
Czasy powojenne.
Po wojnie więziony od 1944, w czasie represji stalinowskich otrzymał wyrok śmierci, ale został zwolniony w 1950 po amnestii. Wyjechał na Dolny Śląsk (Malczyce) i pracował we Wrocławiu. Był współzałożycielem Towarzystwa Miłośników Wrocławia.
W 1959 osiadł z rodziną w Legnicy. Zaangażował się w ruch turystyczny, interesował się historią miasta; publikował artykuły poświęcone tej tematyce na łamach "Wiadomości Legnickich". Zorganizował w Legnicy Towarzystwo Przyjaciół Nauk (był jego wieloletnim prezesem, potem prezesem honorowym), Muzeum Miedzi (1962), wydawanie periodyku "Szkice Legnickie" (redagował tomy wydawane w latach 1965-1990). Opracował pierwszą powojenną monografię Legnicy (1977) i pierwszy przewodnik po mieście. Oprócz Legnicy zajmował się również dziejami rodzinnego Łowicza. Działał w legnickim oddziale PTTK.
W 1993 został uhonorowany tytułem Honorowego Obywatela Legnicy. Współpracował z Towarzystwem Przyjaciół Nauk i Muzeum Miedzi także po przejściu na emeryturę (1972). 
Zmarł 23 sierpnia 2003 r. Został pochowany na cmentarzu komunalnym w Legnicy.
Upamiętnienie.
W 2005 Rada Miejska (Uchwała Nr XLI/426/05 z dnia 28 grudnia 2005 r.) Legnicy nadała imię Tadeusza Gumińskiego jednej z ulic dzielnicy Bielany.

</doc>
<doc id="161564" url="https://pl.wikipedia.org/wiki?curid=161564" title="Rial saudyjski">
Rial saudyjski

Rial saudyjski – jednostka monetarna Arabii Saudyjskiej. 1 rial saudyjski (S. Rl) = 100 halali.
Stopa wymiany (30 października 2016): 1 USD = 3,75 SAR1 EUR = 4,12 SAR1 PLN = 0,95 SAR 1 SAR = 1,05 PLN

</doc>
<doc id="161565" url="https://pl.wikipedia.org/wiki?curid=161565" title="Hymn Arabii Saudyjskiej">
Hymn Arabii Saudyjskiej

Asz Al Malik () – hymn państwowy Arabii Saudyjskiej. . Słowa hymnu napisał Ibrahim Khafaji, a muzykę skomponował Abdul Rahman Al-Khateeb. Hymn został oficjalnie przyjęty w 1950 roku.

</doc>
<doc id="161566" url="https://pl.wikipedia.org/wiki?curid=161566" title="Avro 621 Tutor">
Avro 621 Tutor

Avro 621 Tutor – brytyjski dwupłatowy samolot szkolno-treningowy opracowany w 1929 roku w wytwórni Avro.
Historia.
W 1929 roku w brytyjskiej wytwórni lotniczej Avro opracowano projekt dwumiejscowego samolotu szkolno-treningowego w układzie dwupłatu, zdolnego do wykonywania akrobacji lotniczych. Prototyp został oznaczony jako "Avro 621" i został oblatany jesienią 1929 roku z cywilnymi znakami rejestracyjnymi G-AAKT. Prototyp był napędzany 5-cylindrowym silnikiem gwiazdowym "Amstrong-Siddeley Mongoose IIIA" o mocy 155 KM (115 kW). Samolot miał konstrukcję metalową krytą płótnem. Kabiny ucznia i instruktora były odkryte, usytuowane jedna za drugą, od przodu osłonięte wiatrochronem. Podczas prób w locie prototyp zachowywał się doskonale, także w czasie akrobacji lotniczych.
W dniu 7 stycznia 1930 roku komisja ministerstwa lotnictwa zatwierdziła samolot do produkcji seryjnej. Royal Air Force (RAF) od razu zamówił 11 samolotów tego typu, a potem jeszcze 10 do testów w szkołach lotniczych. Pierwszy samolot seryjny wyprodukowano w połowie 1930 roku. Testy samolotu wypadły pomyślnie. RAF zaproponował jednak aby samolot wyposażyć w silnik o większej mocy. Zgodnie z tym życzeniem zbudowano drugi prototyp oznaczony jako "Avro 621 K-4" napędzany 7-cylindrowym silnikiem gwiazdowym "Armstrong-Siddeley Lynx IV". W trakcie prób prototyp potwierdził swoje właściwości i po testach porównawczych z innymi samolotami szkolnymi został uznany za najlepszy i pod oznaczeniem "Avro 621 Tutor" został wprowadzony do RAF jako podstawowy samolot szkolno-treningowy do nauki pilotażu i figur akrobacji.
W 1934 roku samolot Avro 621 Tutor został wystawiony na Salonie Lotniczym w Paryżu, gdzie zyskał opinię jednego z najbardziej udanych samolotów szkolno-treningowych. Wtedy też zamówiło te samoloty kilka państwa: Irak – 3 sztuki, Chiny – 6 sztuk, Grecja – 30 sztuk, Kanada – 7 sztuk, Dania – 3 sztuki i Afryka Południowa – 2 sztuki. Dwa ostatnie państwa Dania i Południowa Afryka zakupiła także licencję na ich budowę.
W latach 1935 – 1936 wyprodukowano także wersję dla lotnictwa obrony wybrzeża oznaczoną jako "Avro 621 Sea Tutor" w ilości 15 sztuk, były one wyposażone w pływaki.
Ogółem wytwórnia Avro wyprodukowała 481 samolotów "Avro 621 Tutor", z tego 417 dla RAF, 11 dla brytyjskich cywilnych szkół rolniczych oraz 53 na sprzedaż za granicę. Ponadto na licencji w Południowej Afryce zbudowano 51 samolotów tego typu a w Danii – 3.
Użycie w lotnictwie.
Samoloty "Avro 621 Tutor" od 1930 roku systematycznie wprowadzane do jednostek lotniczych RAF i szkół lotniczych, znalazło się tam 363 tych samolotów, ponadto 15 samolotów Avro 621 Sea Tutor weszło w skład jednostek lotniczych obrony wybrzeża. Samoloty te były używane w szkołach lotniczych i jednostkach treningowych RAF jeszcze na początku II wojny światowej.
Także w innych państwach samoloty te były używane do początku II wojny światowej, a w 1941 roku w Grecji użyto ich do działań bojowych.
Użycie w lotnictwie polskim.
Licencję na produkcję samolotu Avro 621 Tutor zakupiła również w 1934 roku polska misja wojskowa na czele z mjr. pil. Bolesławem Stachoniem, ówczesnym komendantem Lotniczej Szkoły Strzelania i Bombardowania w Grudziądzu. Zakupiono też jeden egzemplarz tego samolotu. Dokumentację licencyjną opracowano w Podlaskiej Wytwórni Samolotów (PWS) zespół pod kierownictwem inż. Antoniego Uszackiego w 1935 roku. W samolocie tym zastosowano płaty o konstrukcji drewnianej, zmieniono też kształt skrzydeł i podwozie z brytyjskiego na polskie produkowane w PZL oraz zastosowano w nim silnik polskiej produkcji. Tak zmodernizowany samolot oznaczono jako PWS-18. Natomiast zakupiony samolot "Avro 621 Tutor" służący początkowo jako wzorzec w wytwórni PWS, został przekazany jako eksponat szkolny do Szkoły Podchorążych Lotnictwa – Grupa Techniczna na lotnisku mokotowskim w Warszawie.
Podczas II wojny światowej polscy piloci zetknęli się z samolotami "Avro 621 Tutor" w Wielkiej Brytanii na przełomie lat 1939 – 1940. Odbywali na nich loty szkolne i kontrolne w różnych ośrodkach szkolnych RAF. W 1941 roku w Centralnej Szkole Lotniczej nr 1 w Upawon na samolotach tego typu szkoliła się duża grupa pilotów polskich dywizjonów lotniczych.
Opis konstrukcji.
Samolot "Avro 621 Tutor" był dwumiejscowym samolotem szkolno-treningowym w układzie dwupłata o konstrukcji metalowej krytej płótnem. Podwozie klasyczne – stałe. Napęd silnik gwiazdowy.

</doc>
<doc id="161567" url="https://pl.wikipedia.org/wiki?curid=161567" title="Makrama">
Makrama

Makrama – znana od starożytności sztuka wiązania sznurków, bez użycia igieł, drutów lub szydełka.
Technika wiązania przedostała się do Europy ze starożytnej Asyrii i Babilonii. W średniowieczu stosowano ją głównie do ozdoby królewskich szat, w późniejszych wiekach wykonywano również pokrycia na łoża, sofy, fotele. Technika ponownie zyskała popularność w latach 70 XX wieku.
Stosując ją można wyplatać wiele rzeczy poczynając od kwietników, poprzez naszyjniki, makaty ścienne, kończąc na torebkach i plecakach. Do wyrobu przedmiotów za pomocą technik makramy można używać nici lnianych, konopnych, jedwabnych, sizalu i innych.
Bransoletki „meksykanki”, zwane też „bransoletkami przyjaźni”, są przykładem zastosowania podstawowych węzłów makramy do tworzenia biżuterii z muliny.
Podstawowe węzły używane w makramie.
Materiały:

</doc>
<doc id="161571" url="https://pl.wikipedia.org/wiki?curid=161571" title="Sytuacja prawna i społeczna osób LGBT">
Sytuacja prawna i społeczna osób LGBT

Homoseksualność, jak i biseksualność były i nadal są w wielu regionach świata zjawiskiem wywołującym kontrowersje. Istnieją znaczne różnice w kwestii praw osób LGBT w poszczególnych krajach – od pełnego równouprawnienia w Holandii (poprzez między innymi małżeństwo osób tej samej płci), do wciąż praktykowanej kary śmierci w Arabii Saudyjskiej za kontakty homoseksualne.
Pierwszym krajem na świecie, który wprowadził w prawie formalne związki partnerskie między osobami tej samej płci była Dania w 1989 roku. W ślad za nią poszły kolejne kraje, głównie w Europie, w obu Amerykach, Australia, Nowa Zelandia, Izrael i Republika Południowej Afryki. Inne kraje, również z wyżej wymienionej grupy, rozważają taką możliwość.
Kontakty homoseksualne są nadal nielegalne w około 70 z 195 krajów na świecie (głównie w krajach Afryki i Azji), a osoby bi- i homoseksualne są tam prześladowane. Stopień karalności jest zróżnicowany w zależności od kraju. Najcięższą karą za kontakt homoseksualny jest kara śmierci praktykowana między innymi w Iranie.
Ataki na osoby LGBT.
Każdego roku na całym świecie osoby nieheteronormatywne bywają mordowane z pobudek homofobicznych. W samej Brazylii w 2001 roku według oficjalnych źródeł zamordowano 132 osoby LGBT.
Jak podają statystyki FBI w USA w 2004 roku 15,6% zgłoszonych ataków nienawiści było motywowanych odmienną orientacją seksualną ofiar. W większości ofiarami tych ataków byli geje. Jedną z nich był Matthew Shepard, amerykański student zamordowany przez rówieśników.
Walka o prawa osób LGBT.
Pierwsze ruchy społeczne walki o prawa LGBT powstały pod koniec lat 60. W 1969 roku na ulicach Nowego Jorku rozegrały się zamieszki Stonewall, które można uznać za pierwszą manifestację osób LGBT, sprzeciwiających się aktualnej sytuacji prawnej. Dzień zamieszek, 27 czerwca, utrwalił się jako Christopher Street Day (CSD) – Dzień Ulicy Krzysztofa, obchodzony na całym świecie.
W metropoliach Ameryki Północnej i Południowej, Europy i Australii organizowane są kolorowe pochody, w których co roku biorą udział setki tysięcy osób. Największą tego typu imprezą jest obecnie parada w São Paulo. W 2007 roku zgromadziła ona około 3,5 miliona uczestników.
Działania organizacji międzynarodowych w sprawie osób LGBT.
Na arenie międzynarodowej promowanie praw mniejszości seksualnych wspiera najsilniej Europa, w szczególności Unia Europejska i Rada Europy. Przyjęły one rezolucje, wzywające wszystkie kraje do zniesienia karalności aktów homoseksualnych na całym świecie i do wprowadzenia przepisów równo uprawniających osoby LGBT z heteroseksualnymi, a także potępiających homofobię.
Organizacja Narodów Zjednoczonych rozważa możliwość uznania niektórych postulatów środowisk gejowskich za fundamentalne prawa człowieka. Dzień 17 maja został ustanowiony Międzynarodowym Dniem Walki z Homofobią (IDAHO) – (17 maja 1990 – data skreślenia homoseksualizmu z listy chorób i zaburzeń przez Światową Organizację Zdrowia).
Sytuacja prawna osób homoseksualnych na świecie.
Uznanie związku przez urzędy imigracyjne.
Obecnie niektóre kraje uznają związki par tej samej płci w kwestii imigracji. Tak może się stać przez uznanie małżeństwa, związku partnerskiego lub specyficznych przepisów w prawie imigracyjnym. Te kraje to (chronologicznie):
Unieważnianie wyroków.
W 2015 Tasmania ogłosiła wydanie przeprosin dla osób homoseksualnych za ich prześladowanie. Zapowiedziano też unieważnienie wyroków skazujących gejów za seks za obopólną zgodą.
Transpłciowość.
Uznanie prawa do korekty płci obejmuje większość krajów Europy i Ameryki. Kilka z nich uznaje prawo osób transpłciowych do uznania płci (w tym małżeństwa) bez operacji korekty płci. Do tych krajów należą:
Mimo to, tylko 5 krajów podpisało konwencję o wzajemnym uznaniu decyzji o zmianie płci (fr. "Convention relative à la reconnaissance des décisions constatant un changement de sexe", ang. "Convention on the recognition of decisions recording a sex reassignment" zawarta 12 września 2000 w Wiedniu, weszła w życie 1 marca 2011): Austria, Grecja, Hiszpania, Holandia i Niemcy, jednak tylko Hiszpania i Holandia ratyfikowały ją. 

</doc>
<doc id="161573" url="https://pl.wikipedia.org/wiki?curid=161573" title="Ubik (ujednoznacznienie)">
Ubik (ujednoznacznienie)



</doc>
<doc id="161577" url="https://pl.wikipedia.org/wiki?curid=161577" title="Collegium Witelona Uczelnia Państwowa">
Collegium Witelona Uczelnia Państwowa

Collegium Witelona Uczelnia Państwowa – polska publiczna uczelnia zawodowa w Legnicy powstała 1 lipca 1998 roku jako Wyższa Szkoła Zawodowa, od 15 marca 2000 roku do 31 grudnia 2021 funkcjonująca pod nazwą Państwowa Wyższa Szkoła Zawodowa im. Witelona w Legnicy.
Uczelnia ta finansowana jest przez dotację z budżetu Państwa oraz przez Ministerstwo Nauki i Szkolnictwa Wyższego. Działalność edukacyjna placówki skoncentrowana jest na umożliwieniu studiowania na poziomie wyższym osobom, które nie mają możliwości nauki w oddalonych ośrodkach akademickich. Jest jedną z największych państwowych uczelni zawodowych w kraju, na której studiuje blisko 14 tysięcy studentów.
Kształci studentów na dwunastu podstawowych kierunkach, na studiach stacjonarnych oraz niestacjonarnych. Państwowa Wyższa Szkoła Zawodowa im. Witelona w Legnicy jest uczelnią interdyscyplinarną z przewagą kierunków humanistycznych. W jej ramach znajdują się trzy wydziały i jednostki ogólnouczelniane.
Według stanu na koniec 2016 roku na uczelni studiowało łącznie 3016 studentów, w tym 2012 na studiach dziennych i 1004 na studiach zaocznych.
1 stycznia 2022 roku uczelnia zmieniła nazwę na „Collegium Witelona - Uczelnia Państwowa”. Było to związane m.in. z planami przekształcenia uczelni z zawodowej na akademię (uczelnię akademicką).
Historia.
W latach 90. XX wieku ówczesne władze województwa legnickiego podjęły starania u władz państwowych o powołanie do życia w Legnicy pierwszej samodzielnej państwowej uczelni wyższej. Rada Ministrów przychylnie rozpatrzyła ten wniosek i 16 czerwca 1998 roku na rozporządzenia Minister Edukacji Narodowej powołał z dniem 1 lipca 1998 roku Wyższą Szkołę Zawodową w Legnicy. Pod koniec roku uczelnia ta otrzymała od Skarbu Państwa dawny kompleks koszarowy Królewskiego Pułku Grenadierów nr 7 przy ulicach Hutników i Sejmowej.
W dniu 15 marca 2000 roku dokonano zmiany nazwy uczelni na Państwową Wyższą Szkołę Zawodową w Legnicy. W następnym roku mury uczelni opuścili pierwsi jej absolwenci z tytułami licencjatów, a w 2002 roku z tytułami inżynierów. 25 marca 2003 roku patronem legnickiej PWSZ został Witelon, wybitny śląski naukowiec. W 2007 roku miała miejsce reorganizacja struktur uczelni. Powołano do życia cztery wydziały:
Ważnym wydarzeniem było nadanie w 2008 roku przez Minister Nauki i Szkolnictwa Wyższego Wydziałowi Zarządzania i Informatyki uprawnień do prowadzenia studiów magisterskich na kierunku zarządzanie i inżynieria produkcji. Tym samym legnicka PWSZ stała się zatem pierwszą w Polsce państwową uczelnią zawodową, która uzyskała zgodę na prowadzenie studiów magisterskich na kierunku technicznym.
W 2009 roku odbyła się pierwsza inauguracja roku akademickiego na Uniwersytecie Trzeciego Wieku. W uroczystości uczestniczyło 137 słuchaczy. Również w tym samym roku miało miejsce uroczyste otwarcie Domu Studenta przy ul. Adama Mickiewicza 10. W 2012 roku zmianie uległa dotychczasowa struktura organizacyjna uczelni na której powołano następujące wydziały:
Program dydaktyczny.
Aktualnie uczelnia oferuje możliwość kształcenia na kilkunastu kierunkach studiów pierwszego (studia licencjackie i inżynierskie) i drugiego stopnia (studia magisterskie) prowadzonych w ramach trzech wydziałów.
Kampusy i budynki uczelniane.
Na obecny kampus składają się głównie budynki zlokalizowane między ulicami Hutników i Sejmową na legnickim śródmieściu. Kompleks ten obejmuje powierzchnię 5,2 hektara oraz obejmuje 4 budynki dydaktyczne (5A, 5C, 5D i 5E), a także budynek 5B przeznaczony do adaptacji na cele wykładowe.
Przy ulicy Adama Mickiewicza 10 znajduje się XIX-wieczna kamienica, która została zaadaptowana na dom studencki. Przeznaczony jest on dla 161 studentów w nowocześnie wyposażonych pokojach jedno-, dwu-, trzy- i czteroosobowych, które są umeblowane i wyposażone w sanitariaty oraz aneksy kuchenne.
Samorząd Studencki "RUSS".
Rada Uczelniana Samorządu Studenckiego w skrócie"RUSS", jest wybierana raz w roku z grona wszystkich studentów w liczbie 20 osób, dodatkowo w skład RUSS wchodzi 4 przedstawicieli studentów w Senacie Uczelni. Każdego maja samorząd organizuje juwenalia podczas których występują zespoły muzyczne z Polski i z zagranicy m.in. w 2008 Kult, Łzy, Maryla Rodowicz, Code Red, w 2009 Coma, Strachy na Lachy, Jay Delano, Alchemist Project, DJ W, w 2012 Kalwi&amp;Remi, DJ W, DJ Nastia, Grubson, Rahim, Hope.
Samorząd jest również organizatorem innych imprez kulturalno-rozrywkowych takich jak "otrzęsiny", "Kabareton" i dyskoteki.
Oprócz rozrywki i zabawy członkowie RUSS-u myślą również o innych kierunkach działalności. W okresie przełomu listopada i grudnia organizowana jest coroczna Akcja Mikołajkowa "Studenci Dzieciom" podczas której zbierane są pieniądze na prezenty gwiazdkowe dla dzieci z domu dziecka. Regularnie odbywają się także zbiórki krwi pod hasłem "Wampiriada".

</doc>
<doc id="161578" url="https://pl.wikipedia.org/wiki?curid=161578" title="Aleksander Helios">
Aleksander Helios

Aleksander Helios ("Aleksandros Helios"), ur. 40 p.n.e., syn Marka Antoniusza i Kleopatry, królowej Egiptu.
Otrzymał imię Helios (Słońce) a jego bliźniacza siostra imię Selene (Księżyc). Ogłoszony przez ojca królem Armenii i królem królów Medii i Partii oraz zaręczony z Jotape I – córką Artawesdesa I, króla Medii Atropatene podczas tzw. "Donacji Aleksandryjskiej", jesienią 34 p.n.e. Po aneksji Egiptu przez Oktawiana, razem z rodzeństwem (jego bratem był również Ptolemeusz Filadelfos) został oddany pod straż Oktawii, siostry Augusta. Wziął udział w triumfie Augusta nad Egiptem w Rzymie w 29 p.n.e. Dalsze losy nieznane, prawdopodobnie zmarł pomiędzy 29 a 25 p.n.e. Po upadku Egiptu Jotape wróciła do ojca. Po 30 r. p.n.e. poślubiła Mitrydatesa III, króla Kommagene.
Wywód przodków:

</doc>
<doc id="161580" url="https://pl.wikipedia.org/wiki?curid=161580" title="Théodwina">
Théodwina



</doc>
<doc id="161581" url="https://pl.wikipedia.org/wiki?curid=161581" title="Hierarchizacja">
Hierarchizacja



</doc>
<doc id="161584" url="https://pl.wikipedia.org/wiki?curid=161584" title="Hipolit Łossowski">
Hipolit Łossowski

Hipolit Łossowski (ur. w Nowogrodzie Siewierskim, zm. 10 lutego 1925 w Warszawie) – generał brygady Wojska Polskiego, pilot balonów sterowych, twórca wojsk balonowych II RP.
Życiorys.
Był synem Michała Tomasza (rejenta) i Leontyny z Sokołowskich. W czerwcu 1900 zdał egzamin dojrzałości w III Korpusie Kadetów w Moskwie. Służył w Armii Imperium Rosyjskiego jako podporucznik, m.in. w czasie wojny z Japonią. Ukończył później Oficerską Szkołę Aeronautyczną i pracował w niej jako instruktor pilotażu sterowców. W czasie I wojny światowej był zastępcą dowódcy sterowca Albatros, pomocnikiem dowódcy aeronautyki Frontu Zachodniego, dowódcą Szkoły Lotniczej w Moskwie, kierownikiem 7 Parku Lotniczego. Od października 1917 organizował i służył w Oddziale Awiacyjnym I Korpusu Polskiego w Rosji. Zdemobilizowany w lipcu 1918, przyjechał do Warszawy i działał w tajnej organizacji byłych wojskowych korpusów wschodnich.
3 listopada 1918 został przyjęty do Wojska Polskiego w randze podpułkownika. Kierował przejęciem z rąk niemieckich lotniska mokotowskiego. Pełnił następnie funkcje szefa Sekcji Żeglugi Powietrznej Ministerstwa Spraw Wojskowych (1918), dowódcy Wojsk Lotniczych przy Naczelnym Dowództwie, inspektora Wojsk Lotniczych (kwiecień 1919), dowódcy Brygady Lotniczej (od 25 września 1919), szefa służby aeronautycznej Dowództwa Okręgu Korpusu nr I w Warszawie, kierownika Centralnych Zakładów Lotniczych w Warszawie (do 1925). Zweryfikowany w randze pułkownika ze starszeństwem z dniem 1 czerwca 1919. W 1923 minister spraw wojskowych nadał mu tytuł pilota sterowcowego.
Wskutek przewlekłej choroby zmarł w Warszawie 10 lutego 1925. Został pochowany na Cmentarzu Wojskowym na Powązkach (kwatera A12-6-1). 14 października 1925 Prezydent RP Stanisław Wojciechowski awansował go pośmiertnie do stopnia generała brygady.
Był żonaty z Wandą z Wissmontów, którą poślubił 22 stycznia 1915 w Lidzie. Małżonkowie Łossowscy nie mieli dzieci.

</doc>
<doc id="161588" url="https://pl.wikipedia.org/wiki?curid=161588" title="Ubik (czasopismo)">
Ubik (czasopismo)

Ubik lub Ubik Fantastyka – dwumiesięcznik literacko-publicystyczny o tematyce fantastycznej, który ukazywał się w latach 2003–2004. Wyszło siedem numerów, ze względu na pewną nieregularność w ukazywaniu się nowych numerów pisma, bliżej mu było do kwartalnika. W 2005 ukazała się antologia "Bez bohatera" z opowiadaniami, które pierwotnie miały zostać wydrukowane w kolejnych numerach pisma, zaś w 2006 jej drugi tom, pod tytułem "Polowanie na lwa".
Redaktorem naczelnym był Jakub Chomicki, redakcję tworzyli także: Sławomir Spasiewicz, Andrzej Świech, Konrad Walewski i Tomasz J. Tkaczyk.

</doc>
<doc id="161590" url="https://pl.wikipedia.org/wiki?curid=161590" title="Finduilas z Dol Amrothu">
Finduilas z Dol Amrothu



</doc>
<doc id="161591" url="https://pl.wikipedia.org/wiki?curid=161591" title="Sytuacja prawna i społeczna osób LGBT w Polsce">
Sytuacja prawna i społeczna osób LGBT w Polsce

Sytuacja prawna i społeczna osób LGBT w Polsce obejmuje kwestie związane z równouprawnieniem (lub jego brakiem) osób homoseksualnych (lesbijek i gejów), biseksualnych (kobiet i mężczyzn) oraz trans (nie-cispłciowych) w różnych aspektach polskiego prawa i w oczach społeczeństwa.
Sytuacja prawna wiąże się z takimi zagadnieniami, jak możliwość odbywania służby wojskowej, istnienie procedury umożliwiającej korektę płci, możliwość formalnego uznania związku przez osoby homoseksualne (małżeństw lub związków partnerskich) lub adopcji dziecka znajdującego się pod opieką ośrodka państwowego (sierocińca) lub pasierba (dziecka partnera) przez osobę lub związek osób LGBT.
Sytuacja społeczna wiąże się z takimi zagadnieniami, jak poziom akceptacji dla osób LGBT, skala przemocy wobec osób LGBT w społeczeństwie, ale też kultura i media związane ze społecznością osób LGBT.
Po objęciu władzy w 2015 r. przez Prawo i Sprawiedliwość Polska zaczęła spadać w corocznym rankingu ILGA Europe. W latach 2017–2019 trzykrotnie Polska zajęła przedostatnie miejsce w Unii Europejskiej, a w 2020 r. zajęła ostatnie miejsce w UE.
Rys historyczny.
Przed XIX wiekiem.
W 1561 r. odbył się proces żyjącego przez 10 lat w kobiecym ubraniu Wojciecha z Poznania, który poślubił Sebastiana Słodownika, żyjąc z nim przez 2 lata w Poznaniu. W tym mieście każdy z nich miał partnerkę. Po powrocie do Krakowa poślubił Wawrzyńca Włoszka. Ostatecznie Wojciech, w opinii społecznej uchodzący za kobietę, został spalony za „wykroczenia przeciw naturze”.
Badania pośmiertne generała Kazimierza Pułaskiego wskazują na to, że genetycznie mógł on być „osobą interpłciową z biologicznymi cechami kobiety”. Pułaski związany był z towarzyszem broni Kazimierzem Kozłowskim, z którym spisali wspólny testament, czyniąc się swoimi jedynymi spadkobiercami.
XIX i XX wiek.
W Polsce karalność aktów homoseksualnych miała miejsce w latach 1835–1932, czyli w okresie, kiedy na ziemiach polskich obowiązywały ustawy karne zaborców. Kontakty homoseksualne zostały pominięte w kodeksie karnym z 1932 roku. Niemniej karalna pozostała prostytucja homoseksualna, którą szczególnie uwzględniono w art. 207 kodeksu karnego z 1932: "Kto z chęci zysku ofiarowuje się osobie tej samej płci do czynu nierządnego, podlega karze więzienia do lat 3." W późniejszym okresie, osoby homoseksualne bywały prześladowane przez milicję, według której dochodziło do łamania prawa o „moralności publicznej”.
W 1948 roku władze Polski Ludowej ustanowiły wiek osób legalnie dopuszczających się kontaktów homo- i heteroseksualnych. Od tamtej pory to 15 lat. Temat homoseksualizmu w czasach PRL przeważnie pozostawał tematem tabu. W 1959 roku ówczesny dyrektor Centrum Francuskiego na Uniwersytecie Warszawskim Michel Foucault został zmuszony do opuszczenia Polski w wyniku prowokacji UB na tle jego homoseksualności. Z drugiej strony orientacja seksualna była uważana za naturalną i wielu homoseksualistów w latach 1960 i 1970 nie miała z tego powodu rozterek czy obaw. Sytuacja zaczęła się dopiero zmieniać pod koniec lat 1970 i 1980, z powodu zabójstw przypisywanych temu środowisku oraz sprawie Jerzego Nasierowskiego.
W 1974 roku w polskiej prasie powojennej ukazał się pierwszy artykuł o homoseksualizmie. Życie Literackie opublikowało dwuczęściowy tekst "Homoseksualizm a opinia" ("Życie literackie", 1974, nr 17), zakończony wnioskiem: "Społeczeństwo powinno zaprzestać dyskryminowania tych ludzi".
Temat ten był też szeroko omawiany w literaturze („Wysypy niezbyt samotne” Ryszarda Zielińskiego, „Tajemnica Elizabeth Arden” Urszuli Milc Ziembińskiej; „Figurka z drzewa tekowego” Heleny Sekuły, „Rudolf” Mariana Pankowskiego, „Nasierowski, ty pedale, ty Żydzie” Jerzego Nasierowskiego) i filmie („Motylem jestem, czyli romans 40-latka”, Jerzego Gruzy, „Inne spojrzenie” Károlya Makka). Zazwyczaj karykaturalne stereotypy osób LGBT+ miały na celu ośmieszenie ich orientacji.
W latach 1985–1987 miała miejsce Akcja „Hiacynt”, która polegała na inwigilowaniu i zbieraniu materiałów o polskich gejach i ich środowisku, w wyniku której założono ok. 11 tys. akt osobowych SB. W 1984 w polskiej telewizji odbyła się pierwsza dyskusja na temat homoseksualizmu. W 1985 roku Dariusz Prorok, pod pseudonimem Krzysztof Darski opublikował w Polityce (nr 47) tekst "Jesteśmy inni". Był to pierwszy publiczny głos geja opisującego życie w negatywnie nastawionym społeczeństwie. W styczniu 1987 roku powstał Warszawski Ruch Homoseksualny – pierwsza organizacja osób LGBT w Polsce, której władze PRL odmówiły legalizacji.
Homoseksualizm został skreślony z listy chorób przez WHO w 1991 roku.
Osoby LGBT w Polsce.
Według badania Dalia Research przeprowadzonego w kilku krajach Europy, w Polsce około 5% osób identyfikuje się jako LGBT, przy czym dla osób w wieku 14–29 lat jest to ok. 10%, dla osób w wieku 30-49 – 1%, a dla osób w wieku 50-65 – 4%, przy czym Dalia zastrzega, że w tak osobistej kwestii, jak seksualność, pomimo dużego stopnia anonimowości, nadal istnieje duże źródło niepewności co do liczby, gdyż 8% respondentów wolało nie odpowiedzieć, czy identyfikują się jako osoby LGBT, a 12% nie było w stanie określić swojej seksualności.
Osoby homoseksualne.
W 2016 Polska została skrytykowana przez Komitet Praw Człowieka ONZ za brak ochrony społeczności LGBT przed przestępstwami i mową nienawiści, brakiem prawnych regulacji w kwestii par jednopłciowych i rodziców tej samej płci, czy edukacji seksualnej. To zwrócenie Polsce uwagi spotkało się w polskiej telewizji publicznej z wrogością.
Wskaźniki.
ILGA Europe.
Raport ILGA Europe plasuje Polskę na pozycji 42 z 49 krajów wspomnianych w raporcie, z wynikiem 15.84% na skali, gdzie zdaniem autorów raportu 0% to rażące naruszenia praw człowieka, a 100% to pełna równość i poszanowanie praw człowieka. W poszczególnych kategoriach Polska plasuje się:
Poziom zadowolenia.
W międzynarodowej ankiecie Gay Happiness Index opartej o ocenę gejów stosunku do nich ze strony społeczeństwa oraz poziom zadowolenia z życia w danym kraju, Polska zajęła 51. miejsce (na 127 krajów), z wynikiem 46 (na 100 punktów), ex aequo z Dżibuti.
Równe szanse.
W rankingu 36 krajów i 33 miast Europy, Warszawa znalazła się na 30. pozycji, a Polska na 20. miejscu.
Turystyka LGBT.
W 2019 Polska została umiejscowiona na 83. pozycji pod względem turystyki LGBT według raportu Spartacusa publikowanego od 1979 r., który bierze pod uwagę sytuacją kulturalną, prawną i polityczną.
Podstawowe prawa.
Wśród podstawowych praw dotyczących osób homoseksualnych wymienia się takie prawa, jak:
Ochrona przed pseudoterapiami.
W Polsce funkcjonuje kilka ośrodków, gdzie prowadzona jest uznana przez IRCT za torturę pseudoterapia osób homoseksualnych (terapia konwersyjna).
Działalność wszystkich tych ośrodków wielokrotnie była krytykowana przez polskich naukowców, m.in. prof. Zbigniewa Lew-Starowicza (który sam w przeszłości usiłował leczyć homoseksualizm u swoich pacjentów), prof. Zbigniewa Izdebskiego oraz dr. Andrzeja Depkę.
W 2018 ONZ zwróciła się do Polski o to, by wprowadzić zakaz prowadzenia tzw. terapii konwersyjnych ze względu na czynione przez nie szkody.
Ochrona przed nienawiścią.
Kodeks karny (1997) nie zakazuje nawoływania do nienawiści na tle orientacji seksualnej. W art. 256 chroni on specyficznie przed nienawiścią na tle różnic narodowościowych, etnicznych, rasowych, wyznaniowych lub ze względu na bezwyznaniowość.
Kodeks karny nie chroni też przed znieważeniem ze względu na orientację seksualną. W art. 257 chroni on przed znieważaniem grupę ludności albo poszczególną osobę ze względu na przynależność narodową, etniczną, rasową, wyznaniową albo z powodu bezwyznaniowości.
Według Polskiego Stowarzyszenia Edukacji Prawnej (PSEP), w zależności od stanu faktycznego, zachowanie osoby używającej mowy nienawiści może wyczerpywać znamiona przestępstwa, np. z ogólnych przepisów zawartych w art. 190 (groźba karalna), art. 212 (zniesławienie) lub art. 216 Kodeksu karnego (znieważenie osoby), a wiec wtedy, gdy czyn był wymierzony w konkretną osobę lub grupę konkretnych osób; przepisy te nie mają jednak zastosowania wobec wypowiedzi dotyczących ogółu osób LGBT.
We wrześniu 2015 Amnesty International opublikowała artykuł zwracający uwagę na brak przepisów dotyczących przestępstw nienawiści, wydanego przy okazji publikacji raportu na temat mowy nienawiści w Polsce, w którym wskazała problem braku systematyczności w zbieraniu danych na temat zbrodni nienawiści oraz braku wyszczególnienia statystyk dotyczących przestępstw nienawiści popełnianych przez urzędników państwowych (np. policjantów).
Ochrona przed dyskryminacją.
Polskie prawo zakazuje do pewnego stopnia dyskryminacji ze względu na orientację seksualną. W 2010 uchwalono ustawę wdrażającą przepisy Unii Europejskiej w zakresie równego traktowania w kwestiach m.in. zabezpieczenia społecznego, opieki zdrowotnej, oświaty i szkolnictwa wyższego. Ustawa zabrania dyskryminacji m.in. z powodu orientacji seksualnej.
Związki osób tej samej płci.
Zawieranie.
Za granicą.
W wielu krajach jest możliwe zawarcie konkubinatu, związku partnerskiego bądź małżeństwa z osobą tej samej płci, jednak na mocy norm kolizyjnych z prawem prywatnym międzynarodowym zawarcie formalnego związku osób tej samej płci za granicą (zarówno obywatela, jak i nie-obywatela Polski) nie rodzi żadnych skutków prawnych na gruncie prawa polskiego. Konflikt prawny istnieje, gdyż mimo tego, że Konstytucja RP nie odnosi się do związków tej samej płci oraz tego, że Polska podpisała bez zastrzeżeń dokument prawa prywatnego międzynarodowego, w którym zobowiązała się uznawać wszystkie małżeństwa zawarte za granicą, kodeks rodzinny i opiekuńczy definiuje małżeństwo jako związek osób różnej płci.
W przypadku odmów uznania, Europejski Trybunał Praw Człowieka w Strasburgu dał sygnał, że gdyby doszło do procesu sądowego, wydałby wyrok na korzyść pary skarżącej.
Polskie osoby homoseksualne mogą sformalizować (przy spełnieniu warunków różnych w zależności od kraju):
W niektórych przypadkach nie jest wymagane obywatelstwo partnera danego kraju lub wcześniejsze zamieszkanie w kraju, np. w Danii, Irlandii i Wielkiej Brytanii.
W lipcu 2015 w sprawie "Orlandi przeciwko Włochom" Trybunał nałożył obowiązek zapewnienia prawnego uznania związków par osób tej samej płci (w formie związków partnerskich o statusie porównywalnym z małżeństwem lub małżeństw) zawartych za granicą. Europejski Trybunał Praw Człowieka w Strasburgu przyjął skargi kilku par jednopłciowych, które zakwestionowały legalność praktyk polskich władz w analogicznych sytuacjach, np. Andersen przeciw Polsce.
W Polsce.
W polskim ustawodawstwie nie istnieje żadna prawna forma uznania związków jednopłciowych. Fakt pozostawania w jednopłciowym konkubinacie może być wzięty pod uwagę w szczegółowych unormowaniach prawnych, kiedy prawodawca uznaje konkubinat jedno- lub różnopłciowy za istotny element faktyczny określonej sytuacji prawnej. Polska jest jednak zobowiązana wyrokiem Oliari przeciwko Włochom do nadania uznania statusu parom osób tej samej płci.
Kodeks rodzinny i opiekuńczy.
Artykuły Kodeksu rodzinnego i opiekuńczego nie odnoszą się do związków osób tej samej płci, jednak wspominając o małżeństwie, mówią jedynie w kontekście związku kobiety i mężczyzny.
Konstytucja.
Od roku 2010. toczy się debata na temat art. 18 Konstytucji, zabraniającego w opinii niektórych prawników i urzędników państwowych (np. Jarosława Gowina) małżeństw osób tej samej płci. Ta interpretacja przywoływana jest przy odmowie w wydawaniu zaświadczenia o stanie cywilnym, potrzebnym w niektórych krajach do zawarcia związku partnerskiego lub małżeńskiego przez osoby tej samej płci.
To rozumienie art. 18 jest kwestionowane przez Komitet Nauk Prawnych PAN, prof. Ewę Łętowską, dr hab. Ryszarda Piotrowskiego, prof. Wojciecha Sadurskiego, dr hab. Dariusza Dudka i dr hab. Jakuba Urbanika.
W kwestii uznania związków partnerskich, do wyżej wymienionych prawników dołączają prof. Piotr Winczorek, prof. Jan Woleński i dr Wiktor Osiatyński.
8 stycznia 2019 roku Wojewódzki Sąd Administracyjny w Warszawie stwierdził, że:
treść art. 18 Konstytucji nie mogłaby stanowić samoistnej przeszkody do dokonania transkrypcji zagranicznego aktu małżeństwa, gdyby w porządku krajowym instytucja małżeństwa jako związku osób tej samej płci była przewidziana. Powyższy przepis nie zabrania przy tym ustawodawcy, by ten mocą ustaw zwykłych zinstytucjonalizował status związków jednopłciowych lub też różnopłciowych, które z sobie wiadomych przyczyn nie chcą zawrzeć małżeństwa w jego tradycyjnym rozumieniu”.
2 grudnia 2019 r. Naczelny Sąd Administracyjny w składzie 7 sędziów orzekł, ze polskie prawo
nie dopuszcza transkrypcji zagranicznego aktu urodzenia dziecka, w którym jako rodzice wpisane są osoby tej samej płci.
Robert Biedroń wezwał w marcu 2020 do „interpretowania konstytucji z duchem czasu”.
Referendum.
Kandydaci na prezydenta Władysław Kosiniak-Kamysz oraz Małgorzata Kidawa-Błońska zaproponowali referenda w kwestii związków osób tej samej płci, jednak Robert Biedroń stwierdził, że „nie powinno robić się referendum w kwestiach praw człowieka”.
Prawo i praktyka.
W Polsce nie ma żadnych przepisów prawnych regulujących prawa par homoseksualnych, jednakże pary żyjące w nieformalnym związku – konkubinacie (w tym także pary homoseksualne), mogą korzystać z bardzo nielicznych praw, wspomnianych dalej, dostępnych jedynie małżonkom, przy czym małżeństwo jest dostępne tylko dla par różnej płci.
Pary żyjące w nieformalnym związku osób tej samej płci ponoszą zawsze wyższe koszty finansowe i muszą dokonywać każdorazowo dodatkowych zabiegów formalnych, m.in. w kwestii unormowania kwestii podatkowych (podatek od dochodów osobistych, podatek od spadków i darowizn), ale też kwestii praktycznych (dostęp do informacji medycznej), przy czym te umowy, zawierane przy notariuszu, nie rozwiązują wszystkich kwestii praktycznych dotyczących par i spotykają się z brakiem uznania (nie są honorowane).
Symboliczne uznanie.
W 2004 r. władze miasta w Warszawie uznały w Zarządzie Transportu Miejskiego konkubinaty, w tym par jednopłciowych, przyznając pracownikom, jak i ich partnerom, prawo do korzystania z darmowych przejazdów środkami komunikacji miejskiej. To pierwszy przypadek uznania praw par homoseksualnych w Polsce.
W 2007 roku Chorzowski Miejski Ośrodek Pomocy Społecznej podjął precedensową decyzję usankcjonowania prawa do pomocy społecznej pary homoseksualnej.
Projekty ustaw.
Konkubinaty.
W 2002 r. posłanka SLD Joanna Sosnowska zaproponowała ustawę o konkubinatach, która umożliwiałaby konkubinatom osób tej samej lub różnej płci wspólne opodatkowywanie, zaciąganie kredytów, kupno mieszkania i opiekę w razie pobytu w szpitalu.
Związki partnerskie.
Pod koniec 2003 r. senator Maria Szyszkowska (SLD), zaproponowała projekt regulujący kwestię związków partnerskich dla par tej samej płci, podobny do francuskiej ustawy „PACS”. Projekt został wniesiony przez grupę senatorów 10 grudnia 2003 r. (druk 548) i niemal od razu został skierowany przez Marszałka Senatu do prac w Komisji Ustawodawstwa i Praworządności oraz Komisji Polityki Społecznej i Zdrowia, które na wspólnych posiedzeniach 10 lutego oraz 29 lipca 2004 r. przeprowadziły pierwsze czytanie projektu, wprowadziły poprawki i przygotowały własne sprawozdanie, wnosząc o przyjęcie przez Senat projektu ustawy o rejestrowanych związkach między osobami tej samej płci.
Podczas drugiego czytania na posiedzeniu Senatu zostały złożone wnioski o charakterze legislacyjnym, dlatego projekt trafił ponownie do Komisji Ustawodawstwa i Praworządności oraz Komisji Polityki Społecznej i Zdrowia, które na wspólnym posiedzeniu 18 listopada 2004 r. przyjęły część z nich oraz wniosły o przyjęciu przez Senat projektu ustawy oraz projektu uchwały w sprawie wniesienia projektu ustawy do Sejmu.
Trzecie czytanie odbyło się na posiedzeniu 3 grudnia 2004 r. Projekt został przyjęty 38 głosami za, przy 23 przeciw i 15 wstrzymujących się. Projekt ustawy przekazano do Sejmu w dniu 22 grudnia 2004 r., jednakże ówczesny marszałek Sejmu Włodzimierz Cimoszewicz nie skierował go do dalszych prac.
W 2005 r. grupa senatorów i senatorek próbowała wycofać przekazany już do Sejmu projekt, składając projekt uchwały w sprawie inicjatywy ustawodawczej Senatu z 3 grudnia 2004 r. Swój projekt uzasadniali koniecznością oddania hołdu zmarłemu papieżowi Janowi Pawłowi II, jednak Senat odrzucił ich propozycję na 82. posiedzeniu w dniu 3 czerwca 2005 r.
W maju 2011 r. projekt ustawy o umowie związku partnerskiego złożyła w Sejmie grupa posłów i posłanek SLD (druk 4418). Projekt ten został opracowany we współpracy z tzw. Grupą Inicjatywną (grupa aktywistów i aktywistek LGBT). Zakładał on m.in. możliwość zawierania „umowy związku partnerskiego”. W umowie tej „dwie osoby fizyczne, pozostające faktycznie we wspólnym pożyciu” określały „swoje wzajemne zobowiązania o charakterze majątkowym lub osobistym, w celu organizacji wspólnego życia”. Projekt nie precyzował, czy chodzi tu o osoby jednej czy różnych płci. Związek partnerski miał być zawierany w formie pisemnej w obecności notariusza, a następne zgłaszany kierownikowi urzędu stanu cywilnego. O jego wygaśnięciu miała decydować śmierć jednego z partnerów lub złożenie wspólnego oświadczenia o rozwiązaniu umowy o zawarciu związku. Gdyby na zakończenie związku zdecydowała się tylko jedna ze stron, wówczas umowa w sprawie jego zawarcia miała tracić ważność po upływie 6 miesięcy od daty złożenia przez nią takiego oświadczenia.
Zgodnie z projektem Sojuszu, osoby pozostające w związku partnerskim miały zagwarantowaną m.in. możliwość posiadania wspólnoty majątkowej, wspólnego opodatkowania i odmowy zeznań przeciwko partnerowi. Przysługiwało im też prawo do pochowania zmarłego partnera i dziedziczenia w pierwszej kolejności majątku po nim, a także starania się o rentę po zmarłym. Partner miał również, w razie śmierci drugiego z partnerów, możliwość starania się o prawo do przejęcia po nim umowy najmu mieszkania.
Projekt został skierowany 12 lipca 2011 r. do Komisji Sprawiedliwości i Praw Człowieka oraz Komisji Polityki Społecznej i Rodziny. Pierwsze czytanie projektu odbyło się na wspólnym posiedzeniu komisji 27 lipca 2011 r., na którym skierowano projekt do dalszych prac w podkomisji nadzwyczajnej (za wnioskiem opowiedziało się 29 osób, przeciwnych było 10 osób, 3 osoby wstrzymały się od głosu). Wkrótce jednak skończyła się kadencja Sejmu i projekt nie był dalej procedowany.
W 2012 r. przygotowano trzy projekty ustaw o związkach partnerskich. Dwa z nich to wspólne projekty złożone przez grupę posłów i posłanek Ruchu Palikota i Sojuszu Lewicy Demokratycznej, a których sprawozdawcą był ówczesny poseł Robert Biedroń. Trzeci projekt to projekt grupy posłów i posłanek Platformy Obywatelskiej, przygotowany przez posła Artura Dunina.
Prace nad wspólnym projektem Ruchu Palikota i Sojuszu Lewicy Demokratycznej rozpoczęły się na samym początku kadencji, jesienią 2011 r. Do prac tych zostały zaproszone organizację reprezentujące społeczność LGBT, m.in. Miłość Nie Wyklucza. Na skutek różnic w podejściu do kształtu projektu zdecydowano się na złożenie dwóch projektów ustaw, a de facto do dwóch pakietów ustaw, ponieważ każdy z nich składał się z ustawy głównej (ustawa o związkach partnerskich) oraz ustawy wprowadzającej (ustawa Przepisy wprowadzające ustawę o związkach partnerskich).
Pierwszy z pakietów został złożony 16 lutego 2012 r. (druki 552 i 553), a drugi pakiet 22 maja 2012 r. (druki 554 i 555). Wkrótce potem, 29 sierpnia 2012 r., swój projekt ustawy o umowie związku partnerskiego przedstawił Artur Dunin (druk 825).
Do głosowania nad tymi projektami doszło dopiero w styczniu 2013 r. Po wielomiesięcznej debacie publicznej i naciskach na ówczesną Marszałek Sejmu – Ewę Kopacz. Na 32. Posiedzeniu Sejmu 25 stycznia 2013 r. wszystkie trzy projekty zostały odrzucone w pierwszym czytaniu (głosowania nr 45, 46, 47, 48 i 49)
Kilka dni później, 29 stycznia 2013 r., Sojusz Lewicy Demokratycznej ponownie złożył jeden z projektów (druki: 2381 i 2382). A Ruch Palikota zrobił to samo 1 lipca 2013 r. (druki 2383 i 2384). Projekty te skierowano 13 maja 2014 r. do pierwszego czytania, jednak nigdy się ono nie odbyło.
Posłowie Twojego Ruchu (wcześniej Ruch Palikota) próbowali doprowadzić do pierwszego czytania swojego projektu 17 grudnia 2014 r., składając wniosek o uzupełnienie porządku dziennego 83. posiedzenia Sejmu, jednak wniosek ten przepadł (głosowanie nr 6).
Natomiast 26 maja 2015 r. podjęto próbę o doprowadzenie do pierwszego czytania projektu SLD, poprzez uzupełnienie porządku dziennego 93. posiedzenia, ale wniosek ten także przepadł (głosowanie nr 1).
W sierpniu 2015 r. posłowie Twojego Ruchu raz jeszcze podjęli próbę doprowadzenia do pierwszego czytania swojego projektu, ale ponownie odrzucono ich wniosek o uzupełnienie porządku dziennego (głosowanie nr 1 na 98. posiedzeniu).
Wobec zakończenia kadencji Sejmu, prace nad tymi projektami zostały zarzucone zgodnie z zasadą dyskontynuacji.
W kwietniu 2018 r. projekt ustawy o związku partnerskim złożyła w Sejmie grupa posłów i posłanek Nowoczesnej. Projekt ten został opracowany we współpracy z aktywistami i aktywistkami LGBT. W założeniach był zbliżony do wcześniejszych projektów Ruchu Palikota i Sojuszu Lewicy Demokratycznej, ale przewidywał m.in. możliwość adopcji dziecka partnera/partnerki. Składał się z ustawy głównej (ustawa o związku partnerskim) oraz ustawy wprowadzającej (ustawa Przepisy wprowadzające ustawę o związku partnerskim). 13 lipca 2019 r. przewodniczący PO Grzegorz Schetyna w ramach forum programowego Koalicji Obywatelskiej zapowiedział wprowadzenie rejestrowanych związków partnerskich (wobec których stanowisko PO wcześniej ewoluowało).
Adopcja.
W lipcu 2020 r. prezydent złożył projekt zmiany Konstytucji, który zakazałby adopcji dzieci przez osoby pozostające w związkach jednopłciowych.
Zakaz marszów równości.
W sierpniu 2021 fundacja „Życie i Rodzina” Kai Godek złożyła w Sejmie 140 tysięcy podpisów pod obywatelskim projektem ustawy „Stop LGBT”, który przewiduje zakaz organizowania marszów równości. Projekt miał swoje pierwsze czytanie w Sejmie 28 października 2021 roku i 29 października został skierowany do dalszego procedowania w komisji administracji i spraw wewnętrznych.
Procesy sądowe na rzecz uznania.
Ustanawianie małżeństw osób tej samej płci w Polsce.
W listopadzie 2015 r. działalność zaczęła Koalicja na Rzecz Związków Partnerskich i Równości Małżeńskiej mająca na celu uznanie związków osób tej samej płci w formie małżeństw lub związków partnerskich.
Do grona prawników i prawniczek wchodzących w skład Koalicji należą przedstawiciele organizacji pozarządowych: Paweł Knut (Kampania Przeciw Homofobii), Dorota Pudzianowska (Helsińska Fundacja Praw Człowieka) oraz Krzysztof Śmiszek (Polskie Towarzystwo Prawa Antydyskryminacyjnego), wspierani przez prawników i prawniczki praktykujący w kancelariach prawnych: r.pr. Marcin Górski (Tataj Górski Adwokaci), Krystian Legierski, adw. Małgorzata Mączka-Pacholak, adw. Paweł Osik, adw. Mikołaj Pietrzak i r. pr. Ewa Ryczko (cała czwórka z kancelarii Pietrzak Sidor &amp; Wspólnicy) oraz r. pr. Marcina Wojciechowskiego. Projekt koordynuje Miłość Nie Wyklucza i Kampania Przeciw Homofobii.
Założeniem działań litygacyjnych było podjęcie próby zawarcia małżeństwa w Polsce przez pięć par jednopłciowych, przy założeniu, że polskie prawo przewiduje taką możliwość jedynie w przypadku par różnopłciowych (kobieta + mężczyzna). W tym celu poszczególne pary złożyły w Urzędach Stanu Cywilnego dokumenty potwierdzającego możliwość zawarcia małżeństwa. Po odmowie przyjęcia tych dokumentów złożone zostały odwołania do sądu. Założeniem były także negatywne wyroki polskich sądów, co umożliwiło wniesienie pięciu skarg do Europejskiego Trybunału Praw Człowieka. Jeśli Trybunał przyzna rację skarżącym, jego orzeczenie zobowiąże Polskę do uchwalenia prawa umożliwiającego formalizowanie związków par osób tej samej płci.
Uznanie małżeństw osób tej samej płci zawarte poza Polską.
W 2015 Wojewódzki Sąd Administracyjny (WSA) w Gdańsku odmówił uznania małżeństwa zawartego w E. w nieokreślonym kraju. W 2018 Naczelny Sąd Administracyjny (NSA) odmówił uznania w Polsce ich małżeństwa.
W 2017 WSA w Warszawie odmówił uznania małżeństwa zawartego w Wielkiej Brytanii. Wyrokiem NSA oddalono skargę. Skarżąca strona wyraziła gotowość na kontynuację postępowanie włącznie z ETPCz.
Potomstwo.
Odmawianie obywatelstwa polskiego.
Organy państwa polskiego również mają historię odmawiania obywatelstwa dzieciom par osób tej samej płci m.in.:
Osoby transpłciowe.
Osoby transpłciowe narażone są na przemoc motywowaną uprzedzeniami w największym stopniu spośród ogółu osób LGBTQ żyjących w Polsce. Stanowią również grupę najbardziej narażoną na przemoc fizyczną oraz seksualną, których doświadczenie wiąże się z istotnie wyższym ryzykiem występowania ideacji oraz prób samobójczych. W Polsce ustalenie płci metrykalnej odbywa się w ramach procesowego postępowania sądowego trwającego od kilku miesięcy do nawet kilku lat. Czas ten, jest często czasem straconym w szeroko rozumianym rozwoju jednostki, a rozbieżność pomiędzy ekspresją płciową osoby, a płcią oznaczoną w dokumentach utrudnia funkcjonowanie w obrębie instytucji oświatowych, w pracy czy przestrzeni publicznej. Procedura ustalenia płci metrykalnej polega obecnie na złożeniu pozwu wobec własnych rodziców, o błędne określenie płci po urodzeniu. Rodzi to komplikacje wynikające z faktu, że obydwoje rodzice, bądź jeden rodzic może nie wyrazić zgody, aby ich pełnoletnie dziecko zmieniło oznaczenie płci metrykalnej i tym samym wydłużyć przebieg procesu sądowego. Postępowanie wydłuża się również wtedy, gdy oboje lub jeden z rodziców nie są dostępni, co związane jest z koniecznością ustanowienia kuratora sądowego.
W Polsce w 2011 popełniono jedno morderstwo na tle transfobii.
Do aspektów dotyczących osób transpłciowych wliczają się:
Przemoc wobec osób LGBT.
Stan ogólny.
Raporty narodowe, np. KPH badają problem przemocy wobec osób LGBT, ale przemoc homofobiczna w Polsce jest też skierowana wobec osób postrzeganych jako homoseksualne (np. pobicie lub dźganie nożem).
Raport KPH.
Opublikowany w 2016 r. raport o Polsce na temat homofobicznych i transfobicznych przestępstwach z nienawiści zwraca uwagę na to, że:
Przemoc wobec dzieci homoseksualnych.
Według raportu "Przemoc motywowana homofobią", przemoc psychiczna wobec osób nieheteroseksualnych w szkole najczęściej występuje pod postacią przemocy słownej, głównie zaczepek słownych, ubliżania i poniżania. Do większości z nich dochodzi właśnie w szkołach (23,7%). W tych samych badaniach zaprezentowano dane, które informują, iż sprawcami przemocy werbalnej są najczęściej znajomi ze szkoły bądź uczelni (42,2%). Dodatkowo około 3,5% sprawców przemocy werbalnej stanowią nauczyciele.
Według tego samego raportu, przemoc fizyczna powodowana homofobią najczęściej przejawia się w formie szarpania, kopania, uderzania. W 46% sprawcami są osoby ze szkoły bądź uczelni poszkodowanego, w 19,8% miejscem zdarzenia jest szkoła. Pobicia w 29% dokonują znajomi ze szkoły, 24% wszystkich ataków powodowanych homofobią ma miejsce w szkołach.
Fundacja Lambda podejmuje działania mające na celu zaadresowanie problemu homofobii w szkołach.
Sytuacja polityczna.
Demonizacja osób LGBT.
Raport ILGA Europe zwraca uwagę na retorykę rządzącej w Polsce partii Prawo i Sprawiedliwość skierowaną przeciwko osobom LGBT. 3 października 2019 Rada Europy wydała oświadczenie potępiającą mowę nienawiści i odczłowieczającą retorykę ze strony polityków i innych osób publicznych, która nasiliła się w 2018 i 2019.
Również zdaniem części obserwatorów życia publicznego w Polsce, osoby LGBT są w Polsce współcześnie celem nagonki. Nagonka ta ma wykorzystywać społeczną niewiedzę i negatywne stereotypy o gejach i lesbijkach i jest inspirowana w znacznej mierze przez polityków rządzącej partii Prawo i Sprawiedliwość, publicznej stacji telewizyjnej TVP, jak również prawicowych i konserwatywnych aktywistów. Niektórzy naukowcy uważają kreacja osób LGBT jako „obcego”, „wroga” jest wykorzystywana w walce politycznej. Zdaniem niektórych komentatorów „kampania anty-LGBT” była wykorzystywana w kampanii wyborczej podczas wyborów parlamentarnych w 2019 roku przez partię PiS m.in. w celu mobilizacji elektoratu.
Zdaniem posłanki klubu Lewicy Pauliny Matysiak prawica tworzy figurę wroga, która służy jej do uzasadniania swoich porażek:
Efektami nagonki są wzrost poziomu homofobii, również w formie przestępstw nienawiści, i utrzymanie klimatu strachu i prześladowania.
Stanowiska partii politycznych.
Ugrupowania określające się jako lewicowe, centrolewicowe lub liberalne takie jak m.in.: Nowoczesna, Partia Razem, Wiosna, Twój Ruch (dawniej Ruch Palikota), Partia Zieloni, SLD, UP, UED (dawniej Partia Demokratyczna) deklarują w różnym stopniu poparcie dla postulatów środowisk osób LGBT odnośnie do zrównania ich statusu z parami heteroseksualnymi, a niektóre z nich zawarły to w swoim programie. Ugrupowania odwołujące się do poglądów narodowo-konserwatywnych, nacjonalistycznych, chrześcijańsko-demokratycznych, konserwatywno-liberalnych, lub liberalnych takie jak PiS, PO, PSL, K15 czy Konfederacja są częściowo lub całkowicie przeciwne legalizacji małżeństwa lub innej formy związków homoseksualnych.
Poparcie dla równouprawnienia.
Według wszystkich przeprowadzonych w latach 2001–2019 badań opinii społecznej na temat poparcia dla praw osób LGBT, Polacy są w większości przeciwni legalizacji małżeństw osób tej samej płci, jak i adopcji dzieci przez pary tej samej płci. Ponadto większość Polaków nie uważa homoseksualizmu za normę. Zgodnie z większością badań w polskim społeczeństwie przeważają przeciwnicy legalizacji rejestrowanych związków partnerskich dla par tej samej płci, podczas gdy dla par róznopłciowych przeważają zwolennicy.
Według badań CBOS w latach 2001–2013 akceptacja dla praw osób homoseksualnych powoli rosła. Od 2017 roku CBOS notuje zahamowanie trendu wzrostowego, zaś badania IPSOS pokazują jego kontynuację.
W akceptacji dla praw osób LGBT notuje się różnice w zależności od uwarunkowań społecznych. W 2013 roku wg badania TNS Polska małżeństwa homoseksualne gotowych było akceptować 22% ludzi, którzy ukończyli studia wyższe, i 9% osób z wykształceniem podstawowym. IBRiS podaje, że w 2019 roku w grupie wiekowej 18-24 zwolennicy związków partnerskich utrzymywali przewagę nad ich przeciwnikami (46% do 34% badanych). Podobnie w grupie tej przeważają również zwolennicy adopcji dzieci przez takie pary (45% do 38% badanych).
CBOS w badaniu z 2008 roku zauważa, iż: Ponadto: Zależności te pozostają prawdziwe również w badaniu CBOS przeprowadzonym w 2019 roku.
1 – pytano o „konkubinat dwóch osób jednej płci żyjących wspólnie w związku intymnym”
2 – pytano o „niemałżeńskie związki homoseksualne”
3 – sondaż przeprowadzono na grupie 500 osób
4 – pytano o „związki niebędące małżeństwem”
5 – zadano pytanie o związki partnerskie zarówno dla par jedno- jak i różnopłciowych.
Naukowcy.
Według raportu dotyczącego poglądów wśród polskich naukowców w roku 2018, naukowcy przeważająco popierają równouprawnienie osób LGBT:
Strefy wolne od LGBT.
Niektóre jednostki samorządu terytorialnego w Polsce przyjęły uchwały, w których deklarują się jako „Strefy wolne od ideologii LGBT”. Samorządowcy oraz prawicowi protestujący domagający się „stref wolnych” otrzymali poparcie katolickiej hierarchii. Deklaracje spotkały się z opozycją społeczności, ale też zainteresowaniem zachodnich mediów, które zwróciły uwagę na pogarszającą się sytuację osób LGBT, np. BBC, Channel 4 oraz DW. W marcu 2020 pod Instytutem Polskim w Berlinie odbył się protest przeciw „strefom wolnym”, a w konteście przyjmowania przez Polskę ustaw o nich organizacja Pride in London zaapelowała do sekretarza spraw zagranicznych odnośnie do interwencji ws. „ciągłego łamania praw LGBT+ w Polsce”. Podobny protest zorganizowała w Londynie Peter Tatchell Foundation, wzywając do „zaprzestania ataków anty-LGBT+ ze strony rządu, Kościoła i skrajnie prawicowych ekstremistów”, wzywając przy tym do poszanowania społeczności LGBT+ w Polsce.
Media i kultura.
Telewizja.
W latach 2006–2008 telewizja iTV nadawała program Homofonia, pierwszy w Polsce program TV o tematyce dotyczącej osób LGBT.
Film.
Problem braku możliwości sformalizowania związków jednopłciowych jest tematem przewodnim pełnometrażowego filmu dokumentalnego „Artykuł osiemnasty” z 2017 r., w którym wypowiadają się m.in. Maria Szyszkowska, Ewa Łętowska, Monika Płatek, Adam Bodnar, Jacek Kochanowski, Agnieszka Graff, Lew Starowicz, Renata Kim, Eliza Michalik, Tomasz Raczek i Agnieszka Holland.
Radio.
Pierwszą audycją radiową w Polsce o tematyce dotyczącej osób LGBT był "Gejzer" w "Antyradiu" (wtedy stacja nazywała się "Radio 94"). Od 2006 roku radio "TOK FM" nadaje cotygodniową audycję radiową "Lepiej późno niż wcale", poruszające problemy mniejszości seksualnych w Polsce. Od 2009 w serwisie "Open.fm" działa radio "Queer.fm".
Prasa.
Najważniejszym czasopismem jest dwumiesięcznik społeczno-kulturalny Replika (wydawany od 2005 r.). Czasopisma, które zawiesiły działalność to m.in. miesięczniki "Inaczej" wydawane w latach 1990–2002 oraz "Filo" wydawane w latach 1986–2001.
Organizacje społeczne.
W Polsce działają organizacje osób LGBT o zasięgu ogólnokrajowym i regionalnym. Zajmują się one przede wszystkim niesieniem pomocy dostosowanej pod kątem potrzeb społeczności osób LGBT, np. w zakresie prawnym, psychologicznym, rodzinnym i zapewnienia dachu nad głową w sytuacjach kryzysowych, ale też walką o równouprawnienie związków par osób tej samej płci i organizacją marszy równości.
Publikacje kulturalne.
W 2009 wydany został przewodnik kulturalno-historyczny po Warszawie "HomoWarszawa", która poprzez próbę zarysowania tęczowej historii Polski w różnych aspektach: polityce, kulturze, życiu społecznym i prywatnym.
W 2010 r. wydano album "Ars Homo Erotica", towarzyszący wystawie pod tym samym tytułem. "Ars Homo Erotica" jest zanurzona w tradycji kultury, ale nawiązuje do aktualnej polityki praw mniejszości.
W 2017 r. opublikowano album "OUT: LGBTQ Poland", będący jednocześnie zbiorem świadectw Polaków będących osobami LGBT, nawiązując bezpośrednio do sytuacji społeczności, jest testamentem dla walki o prawa osób LGBT.
Wirtualne Muzeum.
W 2018 powstało Wirtualne muzeum historii LGBTQIA. Jest ono instytucją przechowywania pamięci i ochrony historii osób LGBT w Polsce. Do kolekcji przedmiotów historycznych znajdujących się w archiwum muzeum zalicza się ponad 1200 stron, na które składają się magazyny, gazety i listy, 10 filmów, około 80 plakatów i zdjęcia, które z zamierzeniem twórców muzeum będą publikowane sukcesywnie co kilka miesięcy.
Wydarzenia.
Festiwale.
Wydarzenia kulturalne osób LGBT są obecne w Polsce od 1996 r., kiedy to zorganizowano po raz pierwszy Noc Walpurgii (festiwal). Do innych festiwalów zaliczają się też imprezy związane z kinem, np. LGBT Film Festival (Warszawa) oraz krakowski Trans*Festiwal.
Marsze równości.
Pierwszym marszem równości w Polsce był zorganizowany w 1995 r. Dzień Dumy Gejowskiej. Doroczne marsze przeciwko homofobii i dyskryminacji osób LGBT, organizowane są zwykle w radosnym stylu karnawałowym (Mardi Gras) przez gejów, lesbijki i inne mniejszości, do których dołączają też heteroseksualni sojusznicy osób LGBT. Do tych marszów zaliczają się:
W latach 2004 i 2005 prezydent Warszawy Lech Kaczyński zakazywał organizowania Parad Równości, jednak w 2004 roku przed ratuszem odbył się alternatywny Wiec Wolności, a w 2005 roku parada przeszła ulicami stolicy mimo formalnego zakazu, który w 2007 r. uznano za nielegalny, naruszający prawa człowieka.
Najliczniejszym marszem tego typu była parada w Warszawie w 2006, który według policji zgromadził 3000 uczestników, a według innych szacunków od kilku do 20 000 osób W 2010 r. Warszawa była gospodarzem Europride (ogólnoeuropejskiego marszu równości). W warszawskiej Paradzie w 2016 wzięło udział ok. 35 000 osób, a w 2017 r. od ok. 15 000 (szacunki policji) do ok. 50 000 osób (według organizatorów).
W 2020 r. ze względu na pandemię COVID-19 niektóre marsze zorganizowano on-line. Pierwszym polskim marszem on-line był Marsz Równości w Koszalinie.
Wystawy.
W 2010 r. odbyła się wystawa Ars Homo Erotica, w MNW, skupiająca się na polskich zbiorach. Wystawa ta była pierwszą wystawą sztuki homoerotycznej w Polsce, a przy tym w regionie Europy Środkowej i Wschodniej.
Akcje społeczne.
Do akcji społecznych organizowanych przez społeczność osób LGBT należą m.in.:
Nauka.
Stowarzyszenia LGBT.
Według stanu z kwietnia 2014 w polskim życiu akademickim istnieją dwa stowarzyszenia LGBT na polskich uczelniach wyższych: Queer UW na Uniwersytecie Warszawskim oraz TęczUJ na Uniwersytecie Jagiellońskim w Krakowie. Stowarzyszenia takie są w stanie zaadresować problemy na uczelni, np. przemoc słowną i psychiczną, nękanie. Obecna ustawa równościowa zakazuje nierównego traktowania w szkolnictwie wyższym z powodu np. koloru skóry czy narodowości, ale bez wzmianki o orientacji seksualnej.
Przypadek Tomasza Kitlińskiego.
Akademik LGBT Tomasz Kitliński stał się obiektem skrajnie prawicowej nagonki. Zwrócił on uwagę na to, że Przemysław Czarnek nie powinien otrzymać tytułu "Amicis Universitatis Mariae Curie-Skłodowska" UMCS w Lublinie, ze względu na otwartą nienawiść wobec licznych grup, w tym LGBT, a także brak zasług uzasadniających przyznanie nagrody wykraczających poza kompetencje wojewody. Rektor nie wziął tych uwag pod uwagę i Czarnek otrzymał nagrodę. Czarnek zgłosił słowa Kitlińskiego do prokuratury, zarzucając mu obrazę państwa. W obronie Kitlińskiego gazeta Morning Star rozpoczęła zbieranie podpisów pod petycją wzywającą do zaprzestania skrajnie prawicowych uprzedzeń na polskich uniwersytetach. W obronie Kitlińskiego stanęli również przedstawiciele pro-demokratycznego Komitetu Obrony Demokracji oraz antyfaszystowskiej organizacji Obywatele RP.
Bezpieczeństwo studentów.
W 2020 grupa 45 europarlamentarzystów wystosowało list do polskich uniwersytetów domagający się zadbania o prawa studentów i studentek LGBTI. Wyrażono głębokie zaniepokojenie polskimi „strefami wolnymi od LGBT” i podkreślono, że negatywnie wpływa to na życie polskich, jak i zagranicznych studentów i studentek, przebywających w Polsce na Erasmusie. Wezwano do stanowczego potępienia „stref wolnych” oraz podjęcia wszelkich niezbędnych środków, aby zagwarantować bezpieczne środowisko, w którym wszyscy studenci mogą rozwijać się intelektualnie.
Sport.
W Polsce funkcjonują kluby i drużyny zorganizowane przez osoby LGBT. Należą do nich:
Osoby LGBT w Polsce organizują też turnieje i inne imprezy sportowe, m.in. piłki nożnej kobiet.
Życie religijne.
Reformowany Kościół Katolicki.
Reformowany Kościół Katolicki jest prawdopodobnie jedynym w Polsce wpisanym do Rejestru kościołów i innych związków wyznaniowych przez MSWiA, w którym osoby homoseksualne mogą zawrzeć małżeństwo. Muszą posiadać sakrament bierzmowania (Kościoła Rzymskokatolickiego lub RKK w Polsce) i przynajmniej od około pół roku uczestniczyć w niedzielnych liturgiach organizowanych przez wspólnotę w którymś z miast, np. w Poznaniu lub Wrocławiu. W swoim nauczaniu, Kościół kieruje się zasadą „Otwarte serca, Otwarte umysły”.
Zjednoczony Ekumeniczny Kościół Katolicki.
Zjednoczony Ekumeniczny Kościół Katolicki (dawniej: Wolny Kościół Reformowany) udzielał błogosławieństw parom osób tej samej płci. Od kwietnia 2019 Zjednoczony Ekumeniczny Kościół Katolicki nie prowadzi już działalności.
Judaizm.
W Polsce judaizm reformowany już od lat 90. XX wieku oficjalnie wspiera małżeństwa tej samej płci, a konserwatywny ogłosił swe poparcie w 2006 r. Rabini i rabinki nurtów reformowanych i rekonstrukcjonistycznych od wielu lat udzielają religijnych małżeństw pod chupę dla par o tej samej płci, w nurcie konserwatywnym zależy ono od osobistego stanowiska w tej kwestii konkretnego rabina lub rabinki.
Wiara i tęcza.
Wierzące osoby LGBT zrzeszają się też za pośrednictwem fundacji "Wiara i Tęcza". Dąży ona do stworzenia przyjaznego środowiska, w którym polscy chrześcijanie LGBTQ będą czuć pełną akceptację (również ze swoją seksualnością) i w którym będą mogli rozwijać swoją wiarę i życie duchowe.

</doc>
<doc id="161593" url="https://pl.wikipedia.org/wiki?curid=161593" title="Glutamina">
Glutamina

Glutamina (łac. "Levoglutamidum"; skróty: Gln lub Q; skróty "Glx" lub "Z" oznaczają "kwas glutaminowy lub glutamina") – organiczny związek chemiczny z grupy α-aminokwasów, amid kwasu glutaminowego. Występuje w postaci dwóch enancjomerów. Naturalny enancjomer (kwas (2"S")-2,5-diamino-5-oksopentanowy) jest jednym z 20 podstawowych aminokwasów kodowanych przez geny, wchodzącym w skład wielu białek roślinnych i zwierzęcych.
Glutamina jest genetycznie kodowana przez kodony RNA CAA lub CAG. Jak wiele innych aminokwasów glutamina jest niezbędna organizmom żywym jako składnik białek. Glutamina odgrywa też kluczową rolę w metabolizmie azotu. Toksyczny amoniak powstający w przemianach aminokwasów w różnych tkankach jest asymilowany przez jego reakcję z kwasem glutaminowym, prowadzącym do powstania glutaminy. Enzym, który kontroluje tę reakcję jest nazywany syntetazą glutaminową. Glutamina stanowi rodzaj magazynu amoniaku, który jest "odzyskiwany" poprzez przekształcenie tego aminokwasu z powrotem do kwasu. Proces ten jest częścią biochemicznych cykli syntetycznych wielu związków azotowych, odbywających się w organizmach żywych. M.in. glutamina uczestniczy w syntezie puryn, pirymidyn oraz wielu aminokwasów. Inne jej funkcje to udział w proliferacji i rozwoju komórek, równowaga kwasowo-zasadowa, transport amoniaku między tkankami, budowa szkieletu węglowego podczas glukoneogenezy, działanie antyoksydacyjne.
Ze względu na to, że glutamina jest syntezowana w organizmach żywych z kwasu glutaminowego nie jest ona aminokwasem egzogennym i nie musi być obecna w pożywieniu.
.  L-glutamina stanowi ponad 60% wszystkich aminokwasów budujących mięśnie człowieka. Jednym z największych jego rezerwuarów są mięśnie szkieletowe.
W niekorzystnych warunkach dla organizmu (stres, choroba, wysiłek fizyczny) gwałtownie wzrasta zapotrzebowanie na L-glutaminę, co zmniejsza jej zapas. Organizm produkuje pewne ilości tego aminokwasu, lecz w warunkach dużego deficytu zaczyna pozyskiwać L-glutaminę m.in. z mięśni szkieletowych w wyniku reakcji katabolicznych.
Suplement diety.
Wysokie stężenie glutaminy wspomaga proces regeneracji zasobów glikogenu. Stymuluje ona enzymy odpowiedzialne za proces glukoneogenezy.

</doc>
<doc id="161594" url="https://pl.wikipedia.org/wiki?curid=161594" title="Golasgil">
Golasgil



</doc>
<doc id="161597" url="https://pl.wikipedia.org/wiki?curid=161597" title="Janina Górkiewiczowa">
Janina Górkiewiczowa



</doc>
<doc id="161598" url="https://pl.wikipedia.org/wiki?curid=161598" title="Anna Boleyn">
Anna Boleyn

Anna Boleyn (ur. ok. 1501, zm. 19 maja 1536 w Londynie) – córka Tomasza Boleyna i Elżbiety Howard, druga żona króla Henryka VIII Tudora, koronowana w 1533 na królową Anglii i Irlandii, matka Elżbiety I Tudor.
Dzieciństwo i młodość.
Data urodzenia.
Historycy przyjmują dwie prawdopodobne daty narodzin Anny Boleyn: 1501 lub 1507.
Pochodzenie.
Najwcześniejszym wzmiankowanym przodkiem Boleynów był Geoffrey Boleyn, kupiec pochodzący z rodziny dzierżawców z Salle, który rozpoczynał swoją karierę jako czapnik, dochodząc do godności lorda majora Londynu. Pod koniec życia zakupił dworek Blickling Hall, jak również posiadłość w Hever. Tomasz Boleyn, ojciec Anny i wnuk Geoffreya Boleyna, był znającym wiele języków obcych szanowanym dyplomatą, wysyłanym przez króla Henryka VIII na misje dyplomatyczne. W czasie trwania związku Henryka z Anną był faworytem królewskim obdarzonym przez niego tytułami hrabiego Wiltshire i markiza Ormonde. Matka Anny Boleyn, Elżbieta Howard, była córką Tomasza Howarda, 2. księcia Norfolk.
Edukacja.
Anna wychowywała się w zamku Hever w hrabstwie Kent wraz ze swoim rodzeństwem Marią Boleyn i Jerzym Boleynem. Otrzymała edukację typową dla kobiety z jej klasy. Nauczono ją arytmetyki, czytania, pisania i gramatyki, także historii i genealogii rodu. W zakres wychowania przyszłej damy wchodziły także gospodarskie umiejętności, takie jak zarządzanie gospodarstwem domowym, dobre maniery, taniec, muzyka, śpiew, wyszywanie i szycie. Nauczyła się też popularnych wówczas gier: karty, szachy i kości, oraz łucznictwa, jeździectwa i polowania (również sokolnictwa).
Służba dworska.
Powszechnie przyjmuje się, że Anna Boleyn spędziła dzieciństwo na dworze Małgorzaty, księżnej Sabaudii i namiestniczki Niderlandów. Teoria historyka sztuki Hugh Pageta, opublikowana w latach 80. XX w., opiera się przede wszystkim na nowej interpretacji zachowanych listów księżnej Małgorzaty oraz samej Anny Boleyn do Tomasza Boleyna. List księżnej z podziękowaniem za sprowadzenie nieokreślonej dziewczynki o nienagannych manierach, nie posiada daty i nie odnosi się do Anny Boleyn ani jej ojca z imienia bądź nazwiska, jednak uznaje się, że został skierowany do Tomasza Boleyna i dotyczy przysłania na dwór księżnej Małgorzaty córki ambasadora jako nowej panny dworskiej. List, który Anna napisała do ojca, nie zawiera informacji na temat życia na dworze, ale odnosi się do postępów, jakie poczyniła ona w nauce języka francuskiego. Hugh Paget uznał, że wielokrotnie interpretowany dopisek "Bone grace et scripte a Uevre/Veure" oznacza "Bone grace et scripte a La Vure" i jest dowodem na przebywanie Anny w Tervuren nieopodal Brukseli. Krytyka teorii o pobycie Anny w Niderlandach podnosi fakt, że imię Anny nie pojawia się w rejestrach dworu księżnej Małgorzaty ani rachunkach dworskich. Sama Anna nie była związana z ziemiami, z których pochodziły autentyczne panny dworskie córki cesarza. Ojciec Anny, który był ambasadorem króla Anglii i przedstawicielem rodu o korzeniach kupieckich, mimo że nawiązał bardzo dobry kontakt z księżną Małgorzatą, nie mógł zapewnić córce posady na jej dworze, ponieważ nie było takiego zwyczaju, aby córki ambasadorów służyły na zagranicznych dworach.
W 1514 jako dwórka Marii Tudor, siostry Henryka VIII, wyjechała wraz ze swoją siostrą Marią do Francji, gdzie w październiku 1514 Maria Tudor poślubiła króla Ludwika XII. Zaledwie trzy miesiące po zawarciu małżeństwa Ludwik XII zmarł. Maria Tudor powróciła do Anglii, natomiast Anna z siostrą pozostały na dworze francuskim, jako damy dworu 15-letniej wówczas królowej Klaudii, żony króla Franciszka I. Były tam przez siedem lat i odebrały staranne wykształcenie. Anna pogłębiła swoją znajomość francuskiego, interesowała się modą i kwestiami religijnymi. Poznała dokładnie obyczaje i kulturę francuską. W 1521 Anna została odwołana do Anglii. W styczniu 1522 wypłynęła z Calais i wróciła do ojczyzny, gdzie po jakimś czasie została damą dworu królowej Katarzyny Aragońskiej.
Początki na dworze angielskim.
Anna została wezwana do Anglii, by poślubić irlandzkiego kuzyna Jamesa Butlera, starszego od niej kilkanaście lat. James był na dworze starając się o tytuł i posiadłości markiza Ormondu. Siódmy earl Ormondu zmarł w 1515, pozostawiając dwie córki Margaret Boleyn i Annę St Leger jako współdziedziczki. Tymczasem w Irlandii potomek trzeciego earla Sir Piers Butler podważył prawa córek i domagał się tytułu dla siebie. Był panem rodowej posiadłości earlów, zamku w Kilkenny. Tomasz Boleyn jako syn Margaret Boleyn uważał, że tytuł należał do niego, więc odwołał się do szwagra Tomasza Howarda trzeciego księcia Norfolk, który przedstawił sprawę Henrykowi. Henryk, obawiając się, by sprawa sporu o tytuł nie stała się przyczyną niepokojów w Irlandii, polecił rozwiązać ją poprzez małżeństwo syna Piersa Butlera i córki Tomasza Boleyna. Plan zakończył się niepowodzeniem, być może dlatego, że Tomasz liczył na bardziej obiecujące małżeństwo Anny lub sam był zainteresowany przejęciem tytułu. James Butler ożenił się później z Joan Fitzgerald, córką i dziedziczką Jamesa FitzGeralda, dziesiątego earla Desmond.
Siostra Anny, Maria, została odwołana z dworu francuskiego wcześniej, w 1519, z powodu zachowania. W lutym 1520 w Greenwich, w obecności Henryka VIII poślubiła drobnego szlachcica Williama Careya i wkrótce potem stała się królewską kochanką. Była nią w latach 1522–1526, istnieją nawet przypuszczenia, że dwoje z jej dzieci – Katarzyna, urodzona w 1524, i Henryk, urodzony w 1526 – to dzieci Henryka VIII, ale żadnego z nich nie uznał, jak zrobił to z synem Elizabeth Blount, Henrym FitzRoyem.
Na dworze Anna zadebiutowała 4 marca 1522 podczas przedstawienia na cześć ambasadorów cesarza, grając rolę Wytrwałości. Wzięła udział w skomplikowanym tańcu razem z Marią Tudor, swoją siostrą i innymi damami dworu. Wszystkie były ubrane w białe suknie wyszywane złotem. Szybko została zauważona na dworze i zdobyła sobie pozycję damy wytyczającej trendy w modzie i otoczonej adoratorami. Należał do nich między innymi Henryk Percy, syn hrabiego Northumberland, z którym była potajemnie zaręczona. Narzeczeństwo z Percym zostało zerwane z powodu woli jego ojca, który nie zaakceptował Anny. Anna jakiś czas spędziła w majątku rodziny, a po powrocie na dwór po raz kolejny została dwórką Katarzyny.
Jej bliskim przyjacielem był też jeden z najwybitniejszych poetów epoki Tudorów, Sir Thomas Wyatt. W 1520 poślubił Elizabeth Cobham, jak wiele przekazów wskazuje, nie był to jego wybór. W 1525 oskarżył ją o cudzołóstwo i resztę życia spędzili w separacji. W tym samym okresie jego relacje z Anną stały się bliższe i często towarzyszył jej, ciesząc się łaską króla. Wyatt towarzyszył Henrykowi i Annie podczas wyjazdu do Francji w 1532. Służył jej w czasie koronacji w czerwcu 1533.
Unieważnienie małżeństwa z Katarzyną.
Nie wiadomo, kiedy dokładnie Henryk VIII zwrócił uwagę na Annę Boleyn, ale z pewnością był już wtedy pewien, że nie doczeka się kolejnych dzieci z obecnego małżeństwa i przestał odwiedzać sypialnię królowej. W 1526 Henryk VIII zaproponował Annie tytuł maitresse en titre, czyli oficjalnej kochanki. Anna nie zgodziła się. Odmowa jeszcze bardziej zachęciła króla i jego uczucia względem Anny Boleyn zamieniły się z zauroczenia w prawdziwą obsesję. Od początku Anna Boleyn stawiała sprawę jasno - jedyną rolą, jaką mogła zaakceptować, była pozycja jego żony i królowej. W przeciągu roku król Henryk VIII obiecał Annie rozwód z Katarzyną Aragońską i małżeństwo. Na decyzję Henryka na pewno wpływ miał fakt, że z małżeństwa z Katarzyną Aragońską nie miał syna, dziedzica angielskiego tronu. Katarzyna Aragońska była w ciąży sześć razy, jednak tylko jedno dziecko przeżyło: księżniczka Maria Tudor. Nowa miłość była szansą na męskiego potomka, zapewnienie trwałości dynastii i zabezpieczeniem przed kolejną wojną domową. Henryka VIII zaczęło dręczyć przekonanie, że jego małżeństwo jest przeklęte, ponieważ poślubił wdowę po zmarłym bracie Arturze i dlatego nie doczeka się syna. Stało się to oficjalnym powodem unieważnienia małżeństwa. Była to tak zwana wielka sprawa Henryka VIII, często błędnie przedstawiana jako rozwód. Rozwód, nawet po ustaniu współżycia i za zgodą obu stron, był wówczas niemożliwy. Jedyną drogą, która mogła doprowadzić do kolejnego legalnego małżeństwa, było uznanie dotychczasowego za nieważne, a ściśle rzecz biorąc, autorytatywne uznanie jego nieważności od samego początku. Dlatego Henryk posłużył się zapisem prawa kanonicznego. Być może rozważał to rozwiązanie wcześniej, ale nowa obsesja stała się niezwykle silną motywacją do przeprowadzenia „wielkiej sprawy” wbrew wszelkim przeszkodom. Ponieważ małżeństwo z Katarzyną było możliwe dzięki dyspensie udzielonej przez papieża, Henryk uznał, że jego unieważnienie może nastąpić dzięki podważeniu prawa papieża do wydania takiej dyspensy, co ostatecznie doprowadziło go do stanowiska, że żaden człowiek, nawet papież, nie może zmienić reguły, którą stanowi Biblia.
Na początku Henryk pragnął trzymać Annę Boleyn z daleka od „wielkiej sprawy”. Wkrótce stało się jednak jasne, że jest ona bezpośrednią przyczyną starań Henryka. W grudniu 1527 Anna Boleyn na stałe zamieszkała na królewskim dworze, gdzie cieszyła się wieloma przywilejami zarezerwowanymi dla królowej Anglii. W 1528 Anglię ogarnęła epidemia. Dwór w Londynie został rozproszony; Henryk opuścił stolicę i często zmieniał siedzibę. Anna wyjechała do rodzinnej posiadłości w Hever i zachorowała, jej szwagier William Carey umarł. Henryk wysłał do niej własnych lekarzy i wkrótce powróciła do zdrowia. Henryk uznał, że powinien zwrócić się o anulowanie małżeństwa bezpośrednio do papieża, bez pośrednictwa Wolseya, któremu nic nie mówił o swoich planach. W 1527 wysłał swojego sekretarza, Williama Knighta, z prośbą o anulowanie małżeństwa z powodu bezpodstawności dyspensy papieskiej, która je umożliwiła. Henryk domagał się także dyspensy pozwalającej mu ożenić się z każdą kobietą, niezależnie od stopnia i legalnego statusu pokrewieństwa, co w oczywisty sposób odnosiło się do Anny Boleyn. Ponieważ papież Klemens VII po upadku Rzymu był więźniem cesarza i bratanka Katarzyny Karola V, Knight wrócił z niczym, choć zdołał dotrzeć do papieża. W tej sytuacji Henryk powierzył to zadanie kardynałowi Wolseyowi. Ze względu jednak na panującą wówczas sytuację polityczną i postawę królowej Katarzyny, która twierdziła, że jej małżeństwo z Arturem Tudorem nie zostało skonsumowane, procedura opóźniała się. W czerwcu 1528 papież Klemens VII zadecydował, że w Anglii odbędzie się specjalny sąd kościelny, a jego legatami będą kardynał Wolsey oraz kardynał Lorenzo Campeggio (który nie posiadał pełnomocnictwa do wydania decyzji). Sąd nie przyniósł rozstrzygnięcia, a papież zabronił Henrykowi VIII zawierania małżeństwa z Anną, dopóki nie zapadnie decyzja w Rzymie. Anna Boleyn, która nienawidziła Wolseya i chciała go zniszczyć, oraz jej zwolennicy przekonali króla Henryka VIII, że ogromną winę za to ponosi kardynał, który celowo opóźnia unieważnienie małżeństwa. W 1529 Wolsey został pozbawiony swojej władzy i wpływu na króla. Zmarł w drodze do więzienia, oskarżony o zdradę stanu 29 listopada 1530.
Gdy jasnym stało się, że papież Klemens VII nie pozwoli na uznanie małżeństwa za nieważne, Henryk VIII zaczął szukać innego rozwiązania. Rozwiązanie podsunął mu Thomas Cranmer, twierdząc, że papież może rozstrzygać w sprawach prawa kanonicznego, ale problem ważności małżeństwa z Katarzyną ma charakter biblijny i powinien zostać rozwiązany naukowo przez biblistów uniwersyteckich, których trzeba poprosić o ekspertyzy. Henryk był pod wpływem lektur podsuniętych mu przez Annę, jak np. książka reformatora Williama Tyndale'a pt. "The Obedience of a Christian Man", w której autor twierdził, iż władza spoczywa w rękach króla jako Bożego pomazańca, a nie w rękach papieża, a król jako przedstawiciel Boga na ziemi ma prawo podejmować każdą decyzję. Inną ważną książką była "Supplication for Beggars" Simona Fisha. Henryk VIII przyjął to z wielkim entuzjazmem i już w 1531 Katarzyna Aragońska została wydalona z dworu, a jej komnaty i miejsce na dworze zajęła Anna Boleyn.
Kiedy w 1532 zmarł arcybiskup Canterbury, William Warham, Henryk VIII mianował (z akceptacją papieża) na to stanowisko Thomasa Cranmera, który do tego czasu został kapłanem rodziny Boleynów. W tym samym roku Tomasz Cromwell przedstawił w Parlamencie dwie ważne ustawy: "Supplication against the Ordinaries" oraz "Submission of the Clergy", które uznawały Henryka VIII za głowę Kościoła Anglii, co było aktem ostatecznego zerwania z Rzymem. Wówczas Tomasz More zrezygnował z urzędu kanclerza, który został powierzony Cromwellowi. Henryk VIII nareszcie był wolny i mógł poślubić Annę Boleyn. 1 września 1532 Anna Boleyn została mianowana markizą Pembroke i w ten sposób stała się najważniejszą kobietą na dworze. Mogła przyjmować petycje, udzielać audiencji ambasadorom, miała wielki wpływ na Henryka, także w sferze politycznej. Działała na rzecz umocnienia sojuszu Anglii z Francją. 11 października 1532 Anna Boleyn i Henryk VIII wyruszyli do Calais na spotkanie z królem Francji Franciszkiem I. Wydarzenie to było przełomowe, bowiem Henryk VIII przedstawił po raz pierwszy oficjalnie Annę jako przyszłą żonę i królową. Choć król Francji prywatnie poparł starania Henryka o nowe małżeństwo i przyjął Annę na prywatnej audiencji, to wciąż był związany sojuszem z Rzymem i nie mógł uznać legalności postępowania Henryka VIII. Ojciec Anny otrzymał tytuł wicehrabiego Rochford i Para Wiltshire. Irlandzki kuzyn Anny dostał tytuł markiza Ormond. Na wspaniałym przyjęciu zorganizowanym z okazji otrzymania przez Tomasza tytułu Para, Anna miała pierwszeństwo przed księżnymi Norfolk i Suffolk, zajmując honorowe miejsce przy królu zarezerwowane dla królowej.
Królowa Anglii.
Powszechnie przyjmuje się, że Henryk i Anna nie współżyli ze sobą aż do czasu tuż przed ślubem, kiedy „wielka sprawa” była już rozstrzygnięta. Ślub Henryka VIII Tudora z Anną Boleyn odbył się w tajemnicy 25 stycznia 1533 w Londynie, wkrótce po powrocie z Dover. Anna była już wtedy w ciąży. 23 maja 1533 Tomasz Cranmer uznał poprzednie małżeństwo króla Henryka VIII (z Katarzyną Aragońską) za nieważne i niebyłe, a pięć dni później, 28 maja 1533, małżeństwo króla z Anną Boleyn za legalne i ważne. Obchody koronacyjne Anny były ogromnym wydarzeniem i trwały cztery dni. Henryk VIII pragnął, aby jego nowa żona została w pełni zaakceptowana przez angielskie społeczeństwo. 29 maja 1533 pięćdziesiąt wspaniale ozdobionych barek eskortowało Annę Boleyn zgodnie z tradycją z Greenwich do Tower of London. Gdy Anna przybyła do Tower, została przywitana salutami ognia. Wszyscy znajdujący się wewnątrz przywitali przyszłą królową oraz poprowadzili ją do króla Henryka. Anna i Henryk VIII, w specjalnie przygotowanych dla nich komnatach, spędzili w Tower dwa dni. 31 maja 1533 Anna Boleyn opuściła mury londyńskiej Tower, podróżując lektyką do pałacu Westminster. 1 czerwca 1533 udała się do opactwa westminsterskiego w towarzystwie najważniejszych osób w państwie. Jej przejazd nie zgromadził tłumów i nie było widać entuzjazmu. Błazen żartował, że londyńczycy mają brzydkie głowy, bo obawiają się zdjąć czapek. Tam została namaszczona i koronowana (koroną świętego Edwarda zastrzeżoną dla monarchów) przez arcybiskupa Tomasza Cranmera. Po koronacji i nabożeństwie odbył się wspaniały bankiet w Westminster Hall. Henryk VIII nie brał udziału w bankiecie, lecz przyglądał mu się ze specjalnie wybudowanej galerii w towarzystwie ambasadorów Wenecji i Francji. Według tradycji, panujący monarcha nie mógł uczestniczyć w koronacji małżonki, o ile nie odbywała się jednocześnie z jego własną. Była ostatnią królową Anglii koronowaną oddzielnie od męża. 2 czerwca 1533 odbywały się bale, bankiety i potyczki. Nie wiadomo dokładnie, ile kosztowała wystawna koronacja, ale ambasador Mediolanu szacował, że 46 tysięcy funtów. Nowa królowa miała dwór większy niż poprzednia. Do dyspozycji miała ponad 250 osób od osobistych księży do stajennych. Towarzyszyło jej ponad 60 dwórek. Miała kilkunastu osobistych księży, spowiedników i doradców duchowych. Jednym z nich był Matthew Parker, jeden z architektów anglikanizmu podczas panowania Elżbiety I.
Izba Gmin wydała zakaz odwoływania się do Rzymu i wprowadziła prawo "praemunire", wyłączające legalność dokumentów papieskich na ziemi angielskiej. Papież tymczasem uznał działania Henryka za nielegalne i potwierdził legalność małżeństwa z Katarzyną, nakazując Henrykowi powrót do niej. Henryk wydał "First Succession Act", ostatecznie odrzucający autorytet papieski we wszelkich sprawach prawnych, uznający Annę za żonę Henryka i królową Anglii, a wszyscy poddani zostali zmuszeni do złożenia przysięgi, która go kończyła. Wśród tych, którzy odmówili złożenia jej, byli Tomasz More i biskup Rochester, John Fisher. Obaj zostali uwięzieni w Tower. Pod koniec 1534 Parlament zadeklarował, że Henryk jest głową Kościoła Anglii. 14 maja 1534 wydał pierwsze w królestwie przepisy ochraniające zwolenników Reformacji. Kościół Anglii był już całkowicie niezależny od Rzymu i Henryk sprawował nad nim kontrolę.
Kiedy emocje po wspaniałej koronacji opadły, Anna Boleyn zaczęła przygotowywać się do porodu. Według zwyczaju, na kilka tygodni przed spodziewanym rozwiązaniem królowa wycofywała się z dworskiego życia, zajmując specjalnie przygotowane dla niej komnaty w Greenwich Palace. Anna Boleyn zajęła swoje komnaty 26 sierpnia 1533. Wszyscy astrolodzy i medycy królewscy zapewniali, iż urodzi się syn. Na poród nie czekała długo, gdyż już 7 września 1533 na świat przyszła księżniczka Elżbieta. Henryk VIII nie krył rozczarowania, był bowiem przekonany, że urodzi się w końcu syn i następca tronu. W 1534 r. królowa Anna była ponownie w ciąży. W tym okresie Anna i Henryk cieszyli się spokojem i ciągle byli sobie oddani, ciąża jednak zakończyła się poronieniem przed świętami Bożego Narodzenia 1534. Wkrótce w ich małżeństwie rozpoczęły się problemy. Anna Boleyn dowiedziała się o kochankach króla i dawała wyraz zazdrości, gdyż wiedziała, że zainteresowanie Henryka VIII innymi kobietami stanowiło dla niej zagrożenie. Zazdrosna Anna uknuła intrygę mającą na celu pozbycie się nowej miłości Henryka. Pomogła jej w tym Jane Parker. Gdy Henryk odkrył, co się dzieje, wpadł w złość i wygnał Lady Rochford na kilka miesięcy z dworu. Dyskutował z Cranmerem i Cromwellem możliwość rozwodu z Anną bez konieczności powrotu do Katarzyny.
W październiku 1535 Anna była ponownie w ciąży i wyglądało na to, że kryzys został zażegnany. Wiedziała, że dopóki nie urodzi syna, jej pozycja u boku króla jest zagrożona. Córka Katarzyny, Maria, chociaż pozbawiona tytułu i uznana za dziecko z nieprawego łoża, stanowiła dla niej i Elżbiety zagrożenie. Henryk uspokajał Annę, a Marię pozbawił części służby i wysłał do Hatfield House, gdzie była wychowywana Elżbieta.
7 stycznia 1536 zmarła Katarzyna Aragońska. Wieść o jej śmierci dotarła na dwór angielski następnego dnia i została przyjęta z radością, Następnego dnia Henryk i Anna byli ubrani na żółto, kolor oznaczający radosne święto i uczcili ją uroczystościami (w Hiszpanii kolor żółty w połączeniu z czarnym oznacza żałobę, dlatego kolor ubrania królewskiej pary był różnie interpretowany). Anna w końcu poczuła się pełnoprawną królową Anglii. Podjęła próbę zawarcia przyjaznych stosunków z Marią, ale Maria odpowiadała chłodno, prawdopodobnie będąc przekonana, że to Anna jest odpowiedzialna za śmierć jej matki. Z pewnością dotarły do niej pogłoski, iż podczas sekcji odnaleziono ślady otrucia (np. sczernienie na sercu, które obecnie uznawane jest za nowotwór).
Królowa, po raz kolejny w ciąży, była świadoma niebezpieczeństwa, w jakim się znajdzie, jeśli tym razem nie urodzi syna. Teraz, kiedy Katarzyna nie stała już na przeszkodzie, Henryk mógł się ożenić po raz kolejny bez żadnych komplikacji. W tym czasie król zaczął adorować jedną z jej dam dworu, Jane Seymour. Dał jej medalik ze swoim portretem, a Jane otworzyła go i oglądała w towarzystwie Anny. W ataku wściekłości Anna zniszczyła medalik, krwawiąc sobie dłonie. 24 stycznia 1536 podczas turnieju Henryk spadł z konia i był nieprzytomny przez dwie godziny, lekarze nie byli pewni, czy wróci do życia. Pięć dni później, w dniu pogrzebu Katarzyny, zastała Henryka VIII w niedwuznacznej sytuacji z Jane Seymour, która siedziała mu na kolanach, co doprowadziło ją do szoku i wkrótce poronienia spodziewanego dziecka; jak się okazało był to chłopiec. Strata dziecka była dla Anny i Henryka VIII ogromnym ciosem. Był to koniec ich małżeństwa. Wkrótce potem do królewskich komnat wprowadziła się Jane Seymour, a bratu Anny, Jerzemu, odmówiono przyznania Orderu Podwiązki. Dostał go Nicholas Carew. Anna i cała rodzina Boleynów znalazła się w niełasce.
Kiedy Anna doszła do siebie po poronieniu, Henryk uznał, że uwiodła go używając "sortilege" – francuski termin oznaczający zarówno podstęp, jak i czary. Henryk był przekonany, że w obecnym małżeństwie nie doczeka się męskiego potomka. Dla wszystkich nieuznających małżeństwa z Anną Henryk VIII nie był jej mężem, lecz wdowcem po śmierci Katarzyny Aragońskiej, a to umożliwiało mu poślubienie kolejnej kobiety bez posądzenia o bigamię.
Upadek i śmierć.
Wśród historyków istnieją spory, do jakiego stopnia za upadek Anny Boleyn odpowiedzialny był Tomasz Cromwell. Czasem uważa się go za inicjatora i organizatora spisku przeciwko królowej, czasem za polityka, który wyczuł wolę króla i przeprowadził skomplikowaną i niebezpieczną operację prawną, widząc w tym własne korzyści, a czasem za posłusznego urzędnika, który wykonał ustne polecenie króla. Anna w tym czasie nie stanowiła żadnego zagrożenia dla Cromwella, ale choć byli kiedyś sojusznikami, istniały pomiędzy nimi poważne różnice polityczne: Anna chciała pieniądze z konfiskowanych majątków kościelnych przeznaczyć dla instytucji edukacyjnych i filantropijnych oraz sprzyjała sojuszowi z Francją, natomiast Tomasz pragnął sojuszu z Cesarstwem, a pieniądze miały zasilić spustoszony polityką Henryka królewski skarbiec. Wszyscy jednak zgadzają się do jednego – proces Anny Boleyn był tragiczną w skutkach parodią sprawiedliwości. By go zakończyć powodzeniem, Cromwell musiał zdobyć dowody wystarczające, by wzbudzić przekonanie o jej winie. Niepowodzenie mogło spowodować zakończenie jego kariery lub nawet śmierć.
Istniały trzy główne powody, dla których Henryk VIII chciał pozbyć się Anny:
Henrykowi nie wystarczało oddalenie Anny ani kolejny rozwód. Uznał, że jedynym rozwiązaniem będzie pozbycie się jej w najszybszy i jednoznaczny sposób. Decyzję o doprowadzeniu do śmierci Anny ułatwiała mu pamięć o tym, z jaką żarliwością Anna doprowadziła do upadku Wolseya oraz wyrażane przez nią życzenia i groźby śmierci pod adresem Katarzyny i jej córki.
Pod koniec kwietnia flamandzki muzyk w służbie Anny Boleyn Mark Smeaton został aresztowany. Początkowo zaprzeczał oskarżeniom, iż jest kochankiem królowej, później przyznał się prawdopodobnie pod wpływem tortur lub obietnic wolności. Inny dworzanin Sir Henryk Norris również został aresztowany, ale nie torturowano go, ponieważ był arystokratą. Wkrótce przed aresztowaniem Norris był traktowany przez króla uprzejmie, podczas święta majowego zaoferował mu własnego konia. Wygląda na to, że to właśnie wtedy został powiadomiony o przyznaniu się Smeatona i nakazał aresztowanie pozostałych podejrzanych. Henryk Norris zaprzeczał swojej winie i przysięgał, iż królowa jest niewinna. Jednym z najważniejszych dowodów w śledztwie był zasłyszany pod koniec kwietnia fragment rozmowy z Anną, kiedy oskarżała go o zbyt częste odwiedziny w jej komnatach i to, by nie adorował jej damy dworu Madge Shelton, ale ją samą. Dwa dni później aresztowani zostali Sir Francis Weston oraz Sir William Brereton, służący króla. Sir Tomasz Wyatt, poeta i przyjaciel Boleynów, również został aresztowany, ale wkrótce go uwolniono, być może ze względu na przyjaźń lub związki rodzinne z Cromwellem. Również uwolnieniem zakończyło się postępowanie przeciwko Sir Richardowi Page'owi. Ostatnim oskarżonym był brat Anny Boleyn, Jerzy, aresztowany pod zarzutami kazirodztwa i zdrady stanu. 2 maja 1536 aresztowano Annę Boleyn i przewieziono ją barką do Tower, gdzie załamana pytała o los swoich bliskich, ojca i brata, oraz charakter oskarżenia.
12 maja w Westminster odbył się proces czterech z oskarżonych. Weston, Brereton i Norris zapewniali o swojej niewinności, a tylko torturowany Smeaton przyznał się do winy. Trzy dni później w Tower odbyły się osobne procesy Jerzego i Anny Boleynów. Anna została oskarżona o cudzołóstwo, kazirodztwo i zdradę stanu. Ustawa o zdradzie, wydana przez Edwarda III, stanowiła, iż cudzołóstwo królowej (być może z powodu ewentualnych problemów z ustaleniem sukcesji) jest traktowane jak zdrada stanu. Karą za zdradę stanu było powieszenie, wleczenie końmi i ćwiartowanie w przypadku mężczyzn lub spalenie w przypadku kobiet. Innym oskarżeniem było spiskowanie z kochankami w celu zabicia króla, w celu późniejszego poślubienia Norrisa. Podczas procesu była spokojna i nie przyznała się do stawianych jej zarzutów. Długo sądziła, że czeka ją banicja i osadzenie w klasztorze. Henryk jednak zmienił prawo i osobiście wymusił wyrok. Głównym oskarżycielem został wuj Anny, Tomasz Howard, 3. książę Norfolk. Henry Percy, dawny narzeczony Anny, a wówczas szósty earl Northumberlandu, był w składzie sędziowskim. Kiedy ogłaszano werdykt, zasłabł i musiano go wynieść z Tower. Umarł osiem miesięcy później, nie pozostawiając potomka i dlatego dziedziczył po nim bratanek. Od decyzji króla zależało, czy wyrok zostanie wykonany przez ścięcie, czy spalenie.
14 maja Cranmer ogłosił, iż małżeństwo Anny i Henryka zostaje rozwiązane. 17 maja zostali straceni: Jerzy Boleyn, Henryk Norris i Marek Smeaton. William Kingston, konstabl Tower of London, zanotował, że Anna jest spokojna i pogodzona ze śmiercią. Anna widziała egzekucję swojego brata Jerzego Boleyna. Możliwe, że poemat "Oh Death Rock Me Asleep" jest jej autorstwa, zawiera nadzieję, iż śmierć zakończy cierpienia. Henryk złagodził jej wyrok ze spalenia na ścięcie i zamiast wykonać go, jak to było w zwyczaju dla pospolitych przestępców toporem, zdecydował się sprowadzić Jeana Rombaud, francuskiego mistrza miecza z Saint-Omer. W dniu planowanej egzekucji, krótko przed świtem, wezwała Kingstona na wspólną mszę i przysięgła w jego obecności na wieczne zbawienie jej duszy i Przenajświętszy Sakrament, że nigdy nie zgrzeszyła niewiernością wobec króla. Powtórzyła tę przysięgę przed i po przyjęciu komunii świętej. Rankiem, w piątek 19 maja 1536 wykonano wyrok na Annie. Podczas egzekucji zachowywała spokój, aczkolwiek w drodze na szafot oglądała się za siebie nerwowo, wypatrując posłańca, który mógłby przynieść ułaskawienie od króla. Posłaniec jednak się nie zjawił. Na podeście zebrane damy pomogły Annie zdjąć futro z gronostajów, a ona sama zdjęła angielski czepiec. Jedna z kobiet podała królowej lniany czepek, który Anna założyła na głowę, po czym uklękła, a druga z obecnych dam przewiązała jej oczy opaską. Jedno precyzyjne cięcie miecza zakończyło życie królowej. Powszechnie uważa się, że wszystkie zarzuty stawiane Annie Boleyn zostały spreparowane.
Grób Anny Boleyn.
Anna Boleyn została pochowana na terenie zamku Tower of London w kaplicy St Peter ad Vincula, w pobliżu miejsca, gdzie stał szafot, w anonimowym grobie wśród wielu innych osób straconych w czasie panowania Henryka VIII, m.in. obok Tomasza More'a (którego głowę pochowano w Canterbury). W roku 1876, z okazji generalnego remontu kaplicy, znaleziono i zidentyfikowano szczątki Anny Boleyn oraz jej kuzynki Katarzyny Howard, także ściętej i pogrzebanej obok Anny. Obie byłe królowe pochowano w osobnej krypcie przed głównym ołtarzem, płytę pokrywającą grób ozdobiono ich herbami, a w epitafium przywrócono im odebrany przez sądy Henryka VIII tytuł królowej.
Ocena.
Ze wszystkich żon Henryka Anna Boleyn była najbardziej kontrowersyjną i najgłośniejszą postacią. Przyczynił się do tego jej trudny charakter, ostry język, stanowczość oraz dramatyczny koniec.
Znana była jako osoba żywo zainteresowana sprawami religii. Można przypuszczać – wiedza na temat jej pobytu we Francji jest oparta głównie na przypuszczeniach – że na dworze francuskim poznała siostrę króla Małgorzatę z Nawarry, patronkę humanistów i reformatorów, autorkę wielu pism należących do nurtu chrześcijańskiego mistycyzmu i nawołujących do reform religijnych. Tylko wysoki status na dworze wynikający z pokrewieństwa i przyjaźni z królem uchronił Małgorzatę przed oskarżeniem o herezję. Anna zetknęła się z nowymi koncepcjami renesansowego humanizmu i była zainteresowana sprawami religii. Choć do końca życia miała związek z kultem maryjnym, to była zainteresowana ewangeliczną różnorodnością i tolerancją religijną. Nie jest oczywiste, do jakiego stopnia Anna była zwolenniczką Reformacji. Popierała Henryka w sprawie uniezależnienia Kościoła Anglii i reformy Cromwella, widziała zepsucie instytucji kościelnych i była przeciwniczką dyktatu papieża. Mając nieoficjalne pozwolenie Henryka, czytała zakazane przez inkwizycję książki. Popierała tolerancję religijną, za jej panowania nikt nie został zabity za podejrzenie o herezję. Ale w kwestiach dogmatycznych w wielu sprawach pozostała katoliczką i nie ma dowodów – jak twierdziła katolicka propaganda – że była zwolenniczką Lutra. Popierała tłumaczenie Biblii na języki narodowe i udzielała wsparcia tłumaczom. Anna zapewniła ochronę przed prześladowaniami Richardowi Hermanowi, który rozprowadzał Biblię, pisząc w jego sprawie do Cromwella. Chroniła ewangelików i tych, którzy czytali i rozprowadzali pisma Williama Tyndale'a. Osobiście zadecydowała o przyjęciu na dwór zwolennika reformacji Matthew Parkera, który później został jej kapłanem, i któremu oczekując na egzekucję powierzyła opiekę nad córką.
Wydawała olbrzymie sumy na stroje, klejnoty, sprzęt jeździecki, meble. Wiele pałaców było odnawianych dla jej potrzeb. Jej mottem było „the most happy” (najszczęśliwsza), a za godło wybrała białego sokoła. Dbała, by prezentować się wystawnie, stosownie do swej rangi. Była obwiniana o każde negatywnie przyjmowane działanie króla, określana „kurwą królewską”. Jej ostry język i częste wpadanie w złość przysparzały jej wciąż nowych wrogów, nawet wśród dawnych sprzymierzeńców. Lud Anglii, a szczególnie jego żeńska część, sympatyzował z Katarzyną i nienawidził Anny. Jesienią 1531 wiadomość o jej obecności w jednym z dworków londyńskich spowodowała zgromadzenie tysięcy żądnych linczu londyńczyków i Anna, żeby ratować życie, musiała uciekać łodzią. Sprawę pogorszyła niemożność urodzenia syna, a po egzekucjach Tomasza More'a i biskupa Johna Fishera stała się niesławna także za granicą.

</doc>
<doc id="161599" url="https://pl.wikipedia.org/wiki?curid=161599" title="Dyspensa">
Dyspensa

Dyspensa (łac. "dispensatio") – w Kościele rzymskokatolickim zwolnienie od obowiązujących przepisów prawa kościelnego w przypadkach szczególnych.
Dyspensy może udzielić papież każdemu ochrzczonemu od wszystkich ustaw kościelnych lub biskupi ordynariusze, lecz jedynie od prawa diecezjalnego i wyłącznie członkom diecezji. Dyspensa może być też udzielona przez przełożonych zakonnych, choć tylko od ustaw zakonnych i jedynie swym podwładnym.

</doc>
<doc id="161602" url="https://pl.wikipedia.org/wiki?curid=161602" title="Ministerstwa">
Ministerstwa



</doc>
<doc id="161603" url="https://pl.wikipedia.org/wiki?curid=161603" title="Ministerstwo">
Ministerstwo

Ministerstwo – urząd administracji rządowej kierowany przez ministra odpowiedzialnego za wyodrębniony dział administracji rządowej. 
W USA odpowiednikiem polskich ministerstw są departamenty, podobnie jest w Kanadzie, Szwecji, Norwegii, Szwajcarii i na Filipinach. Jako synonim ministerstwa funkcjonuje tradycyjnie określenie "resort".
Nawiązania kulturowe.
W kulturze popularnej "ministerstwem" określano fikcyjne urzędy:

</doc>
<doc id="161604" url="https://pl.wikipedia.org/wiki?curid=161604" title="Tigranes II">
Tigranes II

Tigranes II, zwany później Wielkim (ur. 138, zm. 56 p.n.e.) – król Armenii w latach 95-56 p.n.e. z dynastii Artaksydów. Syn Tigranesa I lub Artawazdesa I. Za jego czasów Armenia uzyskała status mocarstwa.
Panowanie.
Wychował się na dworze króla Partii, Mitrydatesa II, gdzie przebywał jako zakładnik. Po powrocie do kraju i przejęciu władzy przystąpił do poszerzania granic swojego królestwa. Został władcą dzięki poparciu Partów. Doprowadził państwo do znacznej potęgi, którą umocnił sojuszem z królem Pontu Mitrydatesem VI Eupatorem. Przypieczętował przymierze małżeństwem z jego córką, Kleopatrą. Na początku panowania anektował znaczne obszary państw Partów i Seleucydów. Dążył do rozszerzenia swego panowania w całej Azji Mniejszej. Wykorzystując osłabienie państwa Partów opanował północną Mezopotamię i Medię Atropatene. W 83 roku p.n.e. doprowadził do upadku państwo Seleucydów podporządkowując sobie Syrię, Cylicję i Fenicję.
Stolicę państwa ustanowił w Tigranocercie. Przyjął tytuł króla królów. 
W 72 roku p.n.e., gdy Rzymianie wypędzili Mitrydatesa Eupatora, Tigranes udzielił mu azylu i odmówił jego wydania. W odpowiedzi armia pod dowództwem Lukullusa wkroczyła do Armenii i dwukrotnie pokonała wojska Tigranesa II (w 69 i 68 r. p.n.e.).
W 69 p.n.e. został pokonany pod Tigranocertą przez wojska Lukullusa. Przed kompletną katastrofą ocalił Ormian bunt legionistów i odwołanie Lukullusa do ojczyzny.
W 66 p.n.e. Pompejusz Wielki zmusił starzejącego się Tigranesa do kapitulacji, ale potraktował go łaskawie i zwrócił mu resztki królestwa w zamian za daninę w wysokości 6 tysięcy talentów srebra. Tigranses zachował tylko tron Armenii, zrzekając się zdobytych ziem.

</doc>
<doc id="161605" url="https://pl.wikipedia.org/wiki?curid=161605" title="Sytuacja prawna i społeczna osób LGBT w Czechach">
Sytuacja prawna i społeczna osób LGBT w Czechach

Republika Czeska jest jednym z najbardziej liberalnych krajów Europy Środkowej, jeśli chodzi o prawa lesbijek, gejów, biseksualistów i osób transpłciowych (społeczności LGBT). W 2006 roku zalegalizowano rejestrowane związki partnerskie () dla par osób tej samej płci, a od 2018 roku czeski parlament rozważa wprowadzenie w tym kraju małżeństw osób tej samej płci.
Czeskie prawo zakazuje dyskryminacji przez wzgląd na orientację seksualną i tożsamość płciową. Republika Czeska jest postrzegana jako jedno z najbardziej tolerancyjnych państw Europy Środkowej i byłego bloku wschodniego, jeśli chodzi o homoseksualizm i małżeństwa osób tej samej płci. Sondaże notują rosnący poziom poparcia dla wprowadzenia małżeństw jednopłciowych. Badanie przeprowadzone przez Pew Research Center w 2013 wykazało, iż zdaniem 80% Czechów, homoseksualizm powinien być akceptowany przez społeczeństwo. Był to jeden z najwyższych wskaźników wśród trzydziestu dziewięciu państw objętych tym badaniem. Stolica Czech, Praga, znana jest ze swojej otwartości wobec osób LGBT i życia nocnego, które oferuje rozrywkę mniejszościom seksualnym.
Prawo wobec kontaktów homoseksualnych.
Minimalny wiek osób legalnie dopuszczających się kontaktów seksualnych został wyrównany dla osób homo- i heteroseksualnych w 1990 roku; wynosi piętnaście lat. Wcześniej było to piętnaście lat dla par damsko-męskich i osiemnaście lat dla relacji osób tej samej płci.
Historia.
Kontakty homoseksualne zostały zdekryminalizowane w 1962 roku jeszcze za czasów Czechosłowacji – niedługo po badaniach naukowych Kurta Freunda wykazujących, że orientacja seksualna nie może zostać zmieniona. Prostytucja homoseksualna została zdekryminalizowana w 1990 roku. Podczas projektowania czechosłowackiej konstytucji w 1991 roku zaproponowano ujęcie orientacji seksualnej jako jednej z kategorii chronionych. Ostatecznie zapis taki nie został zawarty w konstytucji.
Ochrona prawna przed dyskryminacją.
W 2009 roku wprowadzono kompleksowe prawo antydyskryminacyjne, które zakazuje poróżniania ze względu na orientację seksualną i tożsamość płciową w miejscu zatrudnienia, edukacji, nabywaniu nieruchomości oraz w dostępie do towarów, dóbr i usług. Zakazana jest dyskryminacja niebezpośrednia, a także mowa nienawiści w stosunku do osób LGBT.
Azyl.
Czeskie przepisy przyznają osobom prawo do ubiegania się o azyl polityczny z powodu prześladowań przez wzgląd na orientację seksualną we własnym kraju.
Służba wojskowa.
Czeskie Siły Zbrojne nie stawiają pytań dotyczących orientacji seksualnej, a osoby homoseksualne mogą otwarcie służyć w wojsku. Od 1999 roku w czeskim prawie zabroniona jest dyskryminacja z powodu orientacji seksualnej w siłach zbrojnych. Osoby transpłciowe mogą odbyć służbę wojskową.
Krwiodawstwo.
Mężczyźni mający kontakty seksualne z mężczyznami mogą być dawcami krwi pod warunkiem, że utrzymają roczną abstynencję seksualną przed oddaniem krwi.
Terapia konwersyjna.
Terapia konwersyjna nie jest prawnie zakazana w Czechach.
Uznanie związków osób tej samej płci.
W Czechach istnieje prawne uznanie związków osób tej samej płci.
Konkubinaty.
Nieformalne konkubinaty są uznawane od 2001 roku. Gwarantują one „osobom pozostającym we wspólnym pożyciu” prawo do spadku, dziedziczenia, pozostania w mieszkaniu po śmierci partnera, a wizyty w szpitalu lub zakładzie karnym są dostępne tak samo jak dla małżeństw różnopłciowych.
Rejestrowane związki partnerskie.
Ustawa wprowadzająca rejestrowane związki partnerskie (gwarantujące część praw przysługujących małżeństwom) została przez parlament odrzucona czterokrotnie: w 1998, 1999, 2001 i 2005 roku (w 2005 do przyjęcia ustawy zabrakło jednego głosu). 16 grudnia 2005 nowy projekt ustawy o związkach partnerskich został przyjęty przez Izbę Poselską Czech (głosowało 147 posłów – 86 za, 54 przeciw, pozostali wstrzymali się od głosu), a Senat przegłosował ją 26 stycznia 2006. Następnie ustawa została zawetowana przez ówczesnego prezydenta Václava Klausa. 15 marca 2006 prezydenckie weto zostało uchylone przez Izbę Poselską i prawo weszło w życie 1 lipca 2006. Od tej pory czeskim parom tej samej płci przysługuje większość praw, którymi cieszą się małżeństwa (wszystkie oprócz adopcji dzieci). Do końca 2010 roku swój związek zarejestrowało 1111 par tej samej płci, a 66 związków zostało rozwiązanych.
Małżeństwa osób tej samej płci.
12 czerwca 2018 czterdzieścioro sześcioro posłów złożyło w Izbie Poselskiej projekt ustawy o małżeństwach osób tej samej płci. W odpowiedzi na to, trzy dni później trzydzieścioro siedmioro innych posłów zgłosiło poprawkę do Konstytucji Czech określającą małżeństwo jako związek mężczyzny i kobiety. Ustawa o małżeństwach osób tej samej płci wymaga zwykłej większości głosów, by zostać przyjęta, natomiast zmiany w konstytucji mogą zostać wprowadzone przy udziale co najmniej 120 posłów głosujących za. 22 czerwca 2018 rząd wyraził poparcie dla wprowadzenia małżeństw osób tej samej płci w kraju. Pod koniec czerwca kampania „Jesteśmy fair” złożyła w Izbie Poselskiej zawierający 70 350 podpisów wniosek o wprowadzenie małżeństw osób tej samej płci w Czechach. Pierwsze czytanie ustawy o małżeństwach osób tej samej płci miało odbyć się 31 października 2018 roku, jednak zostało przełożone na 14 listopada 2018.
Adopcja dzieci przez pary jednopłciowe.
W czerwcu 2016 Sąd Konstytucyjny wycofał zakaz adopcji dzieci przez pojedyncze osoby pozostające w związkach partnerskich. Wspólna adopcja dziecka przez parę w takim związku oraz przysposobienie dziecka swojego partnera pozostają jednak nielegalne. Rząd wyraził chęć zniesienia tych ograniczeń poprzez orzeczenie Sądu Konstytucyjnego.
W październiku 2016 rząd przyjął propozycję wprowadzającą możliwość przysposobienia dziecka partnera będącego w związku formalnym. Ustawa trafiła następnie do parlamentu, gdzie musi zostać przedyskutowana i przyjęta, aby wejść w życie. Jiří Dienstbier junior, minister ds. Praw Człowieka i Równouprawnienia, stwierdził, że „chodzi o bezpieczeństwo i o to, by partner rodzica posiadał więź prawną z dzieckiem”.
Lesbijki (będące w związku oraz te stanu wolnego) nie mają w Czechach dostępu do sztucznego zapłodnienia.
Dostęp do matek zastępczych nie jest w Czechach możliwy – zarówno dla gejów, jak i mężczyzn heteroseksualnych.
Prawa osób transpłciowych.
W 1942 miała miejsce pierwsza w Czechach operacja korekty płci, podczas której osoba transseksualna dokonała korekty swojej płci na męską. Obecnie średnio od pięćdziesięciu do sześćdziesięciu osób rocznie poddaje się tego typu operacjom (populacja Czech to około 10,6 miliona).
Ponieważ transpłciowość objęta jest ochroną zdrowia, wnioski o operacyjne zmiany cech płciowych oraz leczenie hormonalne są rozważane przez komisję Ministerstwa Zdrowia. Jeżeli wniosek zostanie przyjęty, osoba transpłciowa odbywa roczną terapię hormonalną, po której zobowiązana jest przez kolejny rok funkcjonować społecznie według płci, do której przynależność odczuwa (na przykład wybiera odzież charakterystyczną dla odpowiedniej płci). Po dwóch latach od rozpoczęcia zmiany, narządy płciowe osoby transseksualnej mogą zostać zoperowane przez chirurga. Po przeprowadzeniu operacji korekty płci oraz ubezpłodnieniu, osoba transpłciowa podlega uzgodnieniu zmiany płci w dokumentach.
Życie osób LGBT w kraju.
W przeciwieństwie do innych państw bloku wschodniego, Czechy stały się krajem stosunkowo liberalnym pod względem społecznym. Od czasów aksamitnej rewolucji można uznać to państwo jako jedno z najbardziej przyjaznych osobom LGBT w Europie. Wysoka tolerancja wobec osób homoseksualnych wynika z niewielkiej religijności społeczeństwa czeskiego, szczególnie w porównaniu do państw sąsiednich: Austrii, Polski i Słowacji.
Społeczność homoseksualna w Pradze jest stosunkowo liczna, znacznie bardziej niż w pozostałych częściach kraju. Jest to atrakcyjny czynnik dla młodzieży LGBT. Stolica Czech posiada obszerne i dobrze rozwinięte scenę gejowską oraz życie nocne, skupione głównie w centralnej dzielnicy Vinohrady. Jest tam ponad dwadzieścia barów i klubów, a także cztery sauny przyjazne osobom homoseksualnym. Miejsca spotkań lesbijek i gejów są jednak o wiele mniej liczne w innych miastach czeskich.
Miasto Brno jest gospodarzem corocznego Festiwalu Filmu Gejowskiego i Lesbijskiego (cz. "Český Gay a Lesbický Filmový Festival") znanego pod nazwą Mezipatra. Impreza odbywa się co roku od listopada 2000. Pokazy takich filmów są organizowane również w innych miastach. W latach 2008, 2009 i 2010 w Brnie organizowany był także inny gejowski festiwal.
Pod koniec 2010 opublikowano pierwszy oficjalny gejowski przewodnik z mapą Pragi. Został on wyprodukowany przez Praskie Usługi Informacyjne pod patronatem Rady Miasta Pragi.
Pierwsza parada równości w Pradze odbyła się w sierpniu 2011 roku. Ówczesny burmistrz Pragi, Bohuslav Svoboda, oraz inni lokalni politycy wyrazili poparcie dla odbywającej się imprezy. Przedsięwzięcie zebrało również wiele krytycznych uwag ze strony konserwatywnych grup religijnych i sympatyków skrajnej prawicy. Druga parada równości w Pradze została zorganizowana w sierpniu 2012, ustanawiając tym samym tradycję corocznej organizacji parady w stolicy Czech. Grupa młodych chrześcijan – przy wsparciu arcybiskupa Pragi, Dominika Duki – próbowała zapobiec organizacji parady równości. Od 2014 roku organizatorzy zakazują w miejscach związanych z paradą równości promowania jakichkolwiek aktywności dotyczących pedofilii. Zakaz wynika z obecności na paradzie 2013 ulotek, które informowały, że „pedofilia nie jest tym samym co molestowanie dzieci”. Organizatorzy "Prague Pride" kilkukrotnie odcinali się publicznie od jakichkolwiek związków z pedofilami i deklarują że: „nie współpracowali, nie współpracują ani nie będą współpracować z pedofilami ani członkami stowarzyszenia ČEPEK”. W 2017 członkowie ČEPEK uczestniczący w paradzie skarżyli się w Internecie że zostali zaatakowani przez organizatora "Prague Pride" który zniszczył też ich ulotki.
Opinia publiczna.
Z sondażu przeprowadzonego w 1988 roku wynika, że 23% ankietowanych uznawało homoseksualizm za zboczenie. W badaniu przeprowadzonym w 1994, 6% osób wyraziło podobną opinię. Sondaż z 1994 roku wykazał, że 60% badanych było zwolennikami wprowadzenia rejestrowanych związków partnerskich dla par jednopłciowych. W 2002 roku 76% respondentów uznało, że wprowadzenie takich związków jest potrzebne. W 2004 roku 60% badanych było zwolennikami takiej zmiany w prawie. Sondaż z 2005 wykazał, że 43% Czechów osobiście znało osobę homoseksualną, 42% popierało wprowadzenie małżeństw osób tej samej płci, 62% chciało wprowadzenia rejestrowanych związków partnerskich, a 18% popierało adopcję dzieci przez pary jednopłciowe. Według Eurobarometru z 2006, 52% Czechów popiera wprowadzenie małżeństw jednopłciowych (średnia dla Unii Europejskiej to 44%), a 39% zgadza się na adopcję dzieci przez parę osób tej samej płci. W 2015 roku Eurobarometr zanotował wśród Czechów rekordowe poparcie dla wprowadzenia małżeństw jednopłciowych – 57% (wzrost o pięć punktów procentowych w porównaniu do roku 2006). Coroczny sondaż CVVM dotyczący praw mniejszości seksualnych stwierdza zwalniające, ale nadal rosnące, poparcie dla praw osób homoseksualnych.
Badanie z marca 2012 wykazało, że 23% Czechów nie chciałoby mieć sąsiada lub sąsiadki o orientacji homoseksualnej. Jest to spadek w porównaniu do roku 2003, kiedy 42% ankietowanych wyraziło taką opinię.
W 2012 roku Agencja Praw Podstawowych Unii Europejskiej opublikowała sondaż dotyczący dyskryminacji osób LGBT. W badaniu wzięło udział 93 tys. ankietowanych z całej Unii Europejskiej. W porównaniu do średniej unijnej, Czechy zanotowały stosunkowo zadowalające wyniki. Stwierdzono jednakże, iż jest wiele aspektów, w których prawa osób LGBT mogłyby zostać rozbudowane. 43% badanych przyznało, że spośród członków rodziny wie o ich orientacji seksualnej tylko kilka osób lub nikt. Jedynie co piąty ankietowany nie ukrywał swojej orientacji seksualnej przed znajomymi ze szkoły, kolegami i koleżankami. 71% respondentów było wybiórczo otwartych na temat własnej orientacji wśród znajomych z pracy lub szkoły. 52% homoseksualnych mężczyzn i 30% homoseksualnych kobiet unikało trzymania swojego partnera lub swojej partnerki za rękę w przestrzeni publicznej, z obawy przed napaścią, groźbami lub prześladowaniem.
W 2013 roku Pew Research Center wykazał, że zdaniem 80% Czechów, homoseksualizm powinien zostać zaakceptowany przez społeczeństwo. Przeciwnego zdania jest 16%. 84% osób pomiędzy osiemnastym a dwudziestym dziewiątym rokiem życia uznało, że homoseksualizm powinien być akceptowany. Tak samo uznało 87% osób pomiędzy trzydziestym a czterdziestym dziewiątym rokiem życia oraz 72% osób powyżej pięćdziesiątego roku życia.
Sondaż przeprowadzony w 2014 przez Akademię Nauk wykazał, że poparcie dla wprowadzenia małżeństw osób tej samej płci znacząco spadło w ostatnich latach. Ankietowani, którzy wyrazili sprzeciw wobec małżeństw jednopłciowych, najczęściej określali siebie w sondażu jako biednych, emerytów, katolików i sympatyków lewicy.
W maju 2015 internetowy portal LGBT, PlanetRomeo, opublikował Gejowski Wskaźnik Szczęścia. Homoseksualni mężczyźni z ponad stu dwudziestu krajów wyrażali swoje opinie na temat postrzegania homoseksualizmu w ich społeczeństwach, sposobu traktowania ich przez innych ludzi oraz zadowolenia z własnego życia. Osiągając wynik 66 punktów, Czechy zajęły osiemnaste miejsce w rankingu – zaraz przed Belgią, wyprzedzając jednak Austrię.

</doc>
<doc id="161607" url="https://pl.wikipedia.org/wiki?curid=161607" title="Wan (jezioro)">
Wan (jezioro)

Wan (; ; ) – bezodpływowe, słone jezioro leżące na Wyżynie Armeńskiej, największe i najgłębsze w Turcji. Jest największym na świecie jeziorem sodowym, silnie zasadowym (pH 9,8). Soda i inne sole pozyskiwane są przez odparowanie wody. W wodach żyje jeden gatunek ryb – zagrożony wyginięciem endemiczny "Chalcalburnus tarichi" z rodziny karpiowatych odbywający wędrówki na tarło do słodkowodnych dopływów. Na dnie odkryto największe znane stromatolity – wapienne kolumny o wysokości 40 m utworzone przez sinice.
Odpływ w kierunku zachodnim został zablokowany przez wulkan Nemrut. Jako jezioro bezodpływowe ma zmienny poziom wód. 18 tys. lat temu poziom wody był wyższy o 72 m, a 9,5 tys. lat temu o 300 m niższy.
Do Wanu wpływają rzeki: Bendimahi, Zilan, Karasu, Micinger. Na jeziorze są liczne wyspy, największymi są: Gadir, Carpanak, Ahtamar, Atrek.
Na położonej w południowej części jeziora wyspie Ahtamar stoi ormiański kościół z X wieku.

</doc>
<doc id="161608" url="https://pl.wikipedia.org/wiki?curid=161608" title="Urmia (jezioro)">
Urmia (jezioro)

Urmia (dawniej Rezaije) – bezodpływowe, słone jezioro położone w północno-zachodnim Iranie na Wyżynie Armeńskiej. Położone jest w tektonicznym zagłębieniu śródgórskim na wysokości 1275 m. Największe w tym kraju, o zmiennej powierzchni od 3,9 do 5,8 tysiąca km² i głębokości maksymalnej do 16 m. Wysokie zasolenie od 15% do 23%, na brzegach solniska. Występują liczne skaliste wysepki. W pobliżu zachodniego wybrzeża miasto Urmia.
Od lat 1970 jezioro zmniejsza swoją powierzchnię wskutek długotrwałej suszy i dużego poboru wody z zasilających je rzek. Zwiększające się zasolenie sprzyja zakwitom mikroorganizmów (glonów "Dunaliella salina" lub halobakterii), co sprawia, że okresowo jezioro zmienia barwę na czerwoną. Wiosną 2019 roku intensywne deszcze, najsilniejsze od 50 lat, podniosły poziom wody o 62 cm i zwiększyły powierzchnię jeziora do ok. 3000 km².

</doc>
<doc id="161609" url="https://pl.wikipedia.org/wiki?curid=161609" title="Armenia Mała">
Armenia Mała

Ormiańskie Królestwo Cylicji (, trans. "Kilikio Hayots Tagavorutyun") znane również jako Armenia Mała, Armenia Cylicyjska, Nowa Armenia i Ormiańska Cylicja – państwo istniejące w czasach średniowiecza, stworzone przez Ormian, którzy w obawie przed Seldżukami przenosili się z właściwej Armenii do południowo-wschodniej części Azji Mniejszej. Jego centrum znajdowało się w Cylicji, na terenach dzisiejszej południowo-wschodniej Turcji.
Korzenie królestwa sięgają około 1080 roku, kiedy to ormiańska dynastia Rubenidów utworzyła w Cylicji własne, niepodległe księstwo. Rubenidzi uważali się za ród wywodzący się od dynastii Bagratydów, rządzącej na Kaukazie. Pierwszą siedzibą władców z dynastii Rubenidów był Tars, później Sis. Wzmocnienie pozycji cylicyjskich Ormian względem Bizancjum i Seldżuków było efektem wypraw krzyżowych, a przetrwanie księstwa było mocno zależne od współpracy z łacińskimi przybyszami z Europy. Ormianie, którzy już od dłuższego czasu pałali nienawiścią do muzułmanów, w połączeniu z ideologią krucjat, widzieli swoje państwo jako bastion chrześcijaństwa na wschodzie. Fakt istnienia niepodległego ormiańskiego państwa w Cylicji oraz walki z muzułmanami i Bizancjum miały duży wpływ na wzrost nacjonalizmu i świadomości etnicznej wśród Ormian. Znaczenie księstwa obrazuje również fakt, iż patriarcha Apostolskiego Kościoła Ormiańskiego przeniósł swą siedzibę do Cylicji. W 1198 roku Leon II Rubenida został koronowany na króla, a jego państwa uzyskało status królestwa.
W 1226 roku władzę przejęła nowa dynastia - Hetumidzi. Na czas ich panowania przypada obecność militarna i polityczna Mongołów w zachodniej Azji. Podporządkowali oni sobie znaczną część Bliskiego Wschodu i Półwyspu Anatolijskiego. Jako że ich przeciwnikami byli głównie wyznawcy islamu, chrześcijańscy Ormianie ujrzeli w przybyszach ze stepów sojuszników i nawiązali z nimi bliskie kontakty. Dysproporcja sił i ideologia władzy wyznawana przez Mongołów sprawiły, że do sojuszu doszło, ale nie był to alians równorzędnych partnerów – Ormianie zostali po prostu wasalami Mongołów. Przez cały XIII i XIV wiek wspierali oni wysiłek zbrojny swoich mongolskich i łacińskich sojuszników, ale ci pierwsi ulegli w końcu islamizacji, a ci drudzy zostali wyparci z Bliskiego Wschodu. Królestwo Cylicji zostało zatem osamotnione. W 1342 roku władzę w Cylicji przejęła łacińska dynastia Lusignan, ale kraj szybko popadł w wewnętrzne konflikty i jego ostateczny upadek nastąpił w 1375 roku.
Królestwo Cylicji odegrało znaczącą rolę w okresie swego istnienia. Poza oczywistym wpływem na historię Ormian miało swój wpływ na łaciński zachód, jako sojusznik i ważny punkt w handlu między Europą, Azją a Północną Afryką oraz w kontaktach między katolikami a mieszkańcami Środkowego i Dalekiego Wschodu. Łacinnicy przejęli również wiele z ormiańskich osiągnięć w dziedzinie architektury sakralnej i obronnej. Wpływy były jednak wzajemne i w społeczeństwie ormiańskim przyjęło się wiele instytucji i zwyczajów charakterystycznych dla Zachodniej Europy, takich jak np. ciężkozbrojne rycerstwo, moda, tytuły szlacheckie czy imiona.
Osadnictwo Ormian.
Cylicja w czasach Tigranesa Wielkiego.
Pierwsze ślady ormiańskiej obecności w Cylicji pochodzą z I wieku p.n.e., kiedy to Tigranes Wielki, ówczesny król Armenii, rozpoczął ekspansję na terenie Azji Mniejszej i Lewantu. W 83 roku p.n.e. grecka arystokracja Syrii, będącej wówczas częścią państwa Seleucydów, zwróciła się z prośbą do ormiańskiego króla o przyłączenie Syrii do Armenii. Owi możni mieli już dość krwawej wojny domowej, przynoszącej olbrzymie zniszczenia i straty. Tigranes podbił wówczas Fenicję i właśnie Cylicję, mocno przyczyniając się tym do upadku imperium Seleucydów. Cylicja znalazła się więc w granicach państwa Tigranesa, które rozciągało się od Gór Pontyjskich do Mezopotamii i od Morza Kaspijskiego po Morze Śródziemne. Być może już wtedy Ormianie zaczęli osiadać na południu Azji Mniejszej. Na pewno były tam obecne garnizony wojskowe. W 27 roku p.n.e. Cylicja znalazła się pod panowaniem rzymskiego imperium.
Cylicja pod rządami Bizancjum.
Po podziale cesarstwa rzymskiego na część zachodnią i wschodnią w 395 roku, Cylicja znalazła się we władaniu Cesarstwa Wschodniorzymskiego, znanego w historiografii jako Bizancjum. W VI wieku Cesarstwo zaczęło na dużą skalę przesiedlać Ormian na tereny Azji Mniejszej i Bałkany. Polityka ta była podyktowana głównie względami militarnymi i gospodarczymi. Spustoszone przez wojny prowincje należało na nowo zasiedlić ludźmi tak aby miał kto uprawiać ziemię i służyć w wojsku. Ormianie, którzy podobnie jak inne ludy Kaukazu, słynęli z bitności, byli często rekrutowani do bizantyńskiej armii. Wraz z rosnącą liczbą żołnierzy i awansami na wyższe stanowiska wojskowe, rosło także ich znaczenie na dworze cesarskim. Wielu Ormian pełniło ważne funkcje administracyjne i militarne.
W VII wieku Cylicja została najechana, podbita przez Arabów i stała się częścią islamskiego Kalifatu. Arabowie byli jednak generalnie tolerancyjnie nastawieni do wyznawców religii mojżeszowych w związku z czym nie ingerowali zbyt mocno w strukturę wyznaniową i etniczną tych ziem. W X wieku bizantyński cesarz Nicefor II Fokas odbił Cylicję z rąk Arabów i ponownie przyłączył do swojego państwa. Najazdy arabskie i później tureckie na Kaukaz i Azję Mniejszą oraz kontrofensywy Bizancjum doprowadziły do migracji ludności z terenów objętych walkami do zachodniej części Azji Mniejszej. Doprowadziło to do przeludnienia na zachodzie i wyludnienia na wschodzie. Aby wyrównać potencjał ludnościowy i przywrócić życie gospodarcze i militarne we wschodniej części Azji Mniejszej cesarze bizantyńscy wrócili do polityki przesiedlania części, lub nawet cały ludów. Do Cylicji wysyłano głównie syryjskich chrześcijan i Ormian. Próby ekspansji podejmowane przez cesarza Bazylego II (976–1025) w stronę opanowanego przez Arabów Waspurakanu i Syrii pociągnęły ze sobą kolejne przesiedlenia. Wielu Ormian osiedlono w Kapadocji i w górskich regionach północnej Syrii i Mezopotamii.
Formalna aneksja Armenii rządzonej przez Bagratydów do Cesarstwa Bizantyńskiego nastąpiła w 1045 roku. Ormiańskie elity nie widziały szans na odbudowę niezależnego państwa wobec potęgi Bizancjum i muzułmańskiego zagrożenia ze wschodu. Była to przyczyna kolejnej fali ormiańskich migracji do Cylicji. Bizantyńska polityka przesiedleń mocno sprzyjała temu procesowi. Ormianie byli teraz kluczowym elementem planu odrestaurowania południowo-wschodnich rubieży Cesarstwa. Byli osiedlani nie tylko jako szeregowi żołnierze, ale także dowódcy, dostojnicy i gubernatorzy. Kontrola nad wieloma ważnymi twierdzami i miastami przeszła w ręce ormiańskich namiestników. 19 lat później w 1064 roku po raz pierwszy na dużą skalę dali o sobie znać Turcy seldżuccy. Podbili wówczas ormiańskie miasto Ani, które uczynili swą bazą wypadową na Azję Mniejszą. W 1071 roku seldżucki sułtan Alp Arslan odniósł decydujące zwycięstwo nad siłami Bizancjum w bitwie pod Manzikertem, co w krótkim czasie pozwoliło mu opanować Armenię i część Azji Mniejszej. Ormianie ponownie znaleźli się pod muzułmańskim panowaniem. Turcy narzucili wysokie podatki, a przy tym ich koczownicze grupy stale przemierzające kraj, stanowiły duże zagrożenie dla życia i majątku wielu Ormian. Próbę interwencji u nowych panów podjął katolikos Grzegorz II, ale następca Alp Arslana, Malikszach pozostał głuchy na te prośby i zezwolił swym zarządcom na nakładanie podatków według uznania, nie zrobił również niczego z koczowniczymi grupami. Doprowadziło to kolejnej fali migracji Ormian do Cylicji i na inne tereny Bizancjum.
W Cylicji było już tak wielu Ormian, że część możnych nie uznawała władzy cesarskiej i rządziła się sama. Jednym z najznaczniejszych był Wahram Brachamios. Wcześniej służył on w bizantyńskim wojsku u boku cesarza Romana Diogenesa. Towarzyszył mu na przykład w czasie bitwy pod Manzikertem. W nagrodę za wierną służbę otrzymał stanowisko gubernatora Germanikei (Kahramanmaraş). Po upadku swego protektora nie uznał jego następcy, Michała Dukasa. Rozciągnął swoje panowanie na terenach między Melitene a Antiochią i Cylicją a Edessą. Wielu innych wodzów złożyło mu hołd, był wśród nich również Ruben. Władztwo Wahrama wprawdzie rozpadło się krótko po jego śmierci, ale jego miejsce zajęło kilku innych wodzów. Duży wpływ na wzrost samodzielności Ormian w Cylicji miały problemy Bizancjum z Turkami, ciągle napierającymi na Azję Mniejszą i Normanami, atakującymi Bałkany.
Dynastia Rubenidów.
Powstanie Armenii Cylicyjskiej.
Jednym z ormiańskich wodzów będących wasalami Wahrama był niejaki Ruben, którego rodzina, według podań, była blisko spokrewniona z ostatnim bagratydzkim królem Armenii – Gagikiem II. Podania o pokrewieństwie są dyskusyjne, ale nie ulega wątpliwości, że Ruben znajdował się w kręgu zaufanych ludzi króla. Towarzyszył mu na przykład w czasie podróży na dwór cesarski do Konstantynopola, gdzie ormiański władca został zmuszony przez Greków do zrzeczenia się królestwa i przekazania ziem Bizancjum. W zamian otrzymał posiadłości na terenie cesarstwa, ale został później zamordowany przez Greków. W 1080 roku, krótko po zabójstwie Gagika, Ruben zebrał ormiańskie oddziały i wypowiedział posłuszeństwo Cesarstwu. Przyłączyło się do niego wielu innych możnych i żołnierzy. Ruben zdobył kilka twierdz na terenie Cylicji i został niezależnym od Bizancjum władcą, dając początek księstwu Cylicyjskiej Armenii. Jego potomkowie, zwani Rubenidami, kontynuowali politykę ekspansji, głównie kosztem Greków. W 1095 roku w momencie śmierci Rubena, jego księstwo koncentrowało się na ziemiach położonych wokół fortec Parcypert i Wahka. Władzę po założycielu dynastii odziedziczył jego syn Konstantyn. Księstwo Rubenidów nie było jednak jedynym ormiańskim państwem, takowe bowiem powstawały zarówno w innych częściach Cylicji, jak i poza nią. Największymi rywalami następców Rubena byli Hetumidzi, których protoplastą był bizantyński generał Oszin. Ich księstwo obejmowało tereny wokół Lampronu i Babaronu w pobliżu Wrót Cylicyjskich. Pod kontrolą innych ormiańskich możnych lub generałów znajdowały się także Marasz, Melitene i Edessa, przy czym te dwa ostatnie nie leżały w Cylicji.
Pierwsza krucjata.
W czasie rządów Konstantyna doszło do I wyprawy krzyżowej. Wojska łacińskie przemaszerowały przez Azję Mniejszą, w tym przez Cylicję i ruszyły w stronę Jerozolimy. W osobach krzyżowców, którzy po zakończonym sukcesem oblężeniu Jerozolimy założyli szereg państw na Bliskim Wschodzie, zyskiwali Ormianie znacznego sojusznika. Normanowie, którzy założyli Księstwo Antiochii, byli zdecydowanie negatywnie nastawieni do Cesarstwa, a dodatkowe problemy Bizancjum z łacińskimi państwami pozwoliły Ormianom skonsolidować swoje panowanie w Cylicji poprzez wyeliminowanie bizantyńskich garnizonów. Współpraca łacińsko-ormiańska pozwalała chronić Cylicję zarówno przed interwencjami Bizancjum, jak i przed najazdami Turków. Nie obywało się bez zgrzytów, ale generalnie współpracowano, i to z pożytkiem także dla łacinników, o czym świadczy na przykład fragment "Ecclesia Romana" papieża Grzegorza XIII:
Aby pozyskać sobie sympatię Konstantyna i nagrodzić go za jego pomoc, lordowie biorący udział w krucjacie nadali mu tytuły komesa i barona. Częstą praktyką było cementowanie sojuszów łacińsko-ormiańskich małżeństwami. Na przykład Joscelin ożenił się z córką Rubenidy, a Baldwin pojął za żonę jego bratanicę, córkę Torosa z Marasz.
Spory z Bizancjum i Turkami.
Dziedzicem Konstantyna został Toros I, który objął władzę około 1100 roku. W czasie jego rządów doszło do kilku konfliktów z Bizancjum i Seldżukami, kosztem których poszerzał on swoje terytorium. Przeniósł stolicę księstwa z Tarsu do Sis, po uprzednim odbiciu twierdzy z rąk greckiego garnizonu. W 1112 roku zdobył bizantyńską Kizistrę, która była rządzona przez trzech braci, oskarżanych o zabójstwo ostatniego ormiańskiego króla z dynastii Bagratydów. Bracia zostali brutalnie zamordowani. Na okres panowania Torosa przypada konsolidacja i centralizacja władzy Rubenidów w Cylicji. W XII wieku zaczęli oni dominować w regionie i byli w stanie przeciwstawić się pretensjom bizantyńskim.
Książę Leon, brat i następca Torosa, objął władzę w 1129 roku. Jego pierwszym posunięciem było przyłączenie i integracja nadbrzeżnych cylicyjskich miast do swojego księstwa, co umożliwiło mu przejęcie kontroli nad niemal całym miejscowym handlem i wydatnie przyczyniło się do rozwoju gospodarczego księstwa. Pieniądze z handlu sprawiły, że Rubenidzi jeszcze mocniej zdominowali Cylicję. Na okres panowania Leona przypadają konflikty z Turkami, a także spory z łacinnikami z Antiochii dotyczące przygranicznych fortów leżących w pobliżu południowej części gór Amanus. Problemy Ormian wykorzystał cesarz Jan II, który nadal rościł sobie pretensje do Cylicji. W wyniku kampanii z 1137 roku udało mu się przejąć większość miast i twierdz leżących na cylicyjskich nizinach. Bizantyńczykom udało się również pojmać Leona wraz z kilkoma członkami rodziny i uwięzić go w Konstantynopolu, gdzie zmarł po trzech latach. Jego syn i następca, Toros II, zbiegł z więzienia i w 1141 roku powrócił do Cylicji, gdzie poderwał miejscowych Ormian do walki przeciwko Bizancjum. Odzyskał część utraconych ziem i z sukcesami dopierał kolejne wyprawy cesarstwa. W 1158 roku podpisał wprawdzie traktat z cesarzem Manuelem I, na mocy którego miał płacić trybut, ale umowa nie przetrwała zbyt długiego czasu. Wcześniej bo w 1151 roku katolikos Apostolskiego Kościoła Ormiańskiego przeniósł swoją siedzibę z właściwej Armenii do Cylicji. Nową duchową stolicą Ormian była odtąd Hromkla (Rumkale). Po Torosie II rządzili jeszcze Ruben II (od 1169 do 1170 roku), Mleh (od 1170 do 1175 roku) i Ruben III (od 1175 do 1187 roku).
Królestwo w Cylicji.
Książę Leon II, brat Rubena III, objął władzę nad księstwem Rubenidów w 1187 roku. Podjął szereg wypraw przeciwko władcom Konyi, Aleppo, i Damaszku, dzięki czemu udało mu się rozszerzyć swoje panowanie na nowe tereny. Nabytki te były raczej znaczne, szacuje się, że długość linii brzegowej księstwa uległa podwojeniu. W czasie panowania Leona Saladyn zadał łacinnikom w Ziemi Świętej znaczne straty, co doprowadziło do wyruszenia III krucjaty. Leon II umiejętnie wykorzystał ten fakt, aby poprawić swoje stosunki z łacinnikami. Książę obiecał spełnić papieskie prośby o militarną pomoc dla krzyżowców i zapewnienie im prowiantu oraz przewodników. O gotowości do udzielenia wsparcia szczególnie żarliwie zapewniał cesarza Fryderyka Barbarossę i to właśnie z dworem Świętego Cesarstwa Rzymskiego nawiązał najlepsze kontakty. To dzięki poparciu Niemców Leon uzyskał pozwolenie na koronację. 6 stycznia 1199 roku, w dniu w którym Ormianie obchodzili Boże Narodzenie, Leon II został koronowany na króla Cylicji w katedrze w Tarsie w obecności patriarchy jakobickiego, greckiego metropolity Tarsu oraz innych dostojników kościelnych i wojskowych. Koronacji dokonał ormiański katolikos, Grzegorz VI. W czasie koronacji Leon otrzymał z rąk niemieckiego arcybiskupa Moguncji, Konrada, sztandar z lwem, który z czasem stał się oficjalnym symbolem królestwa. Był to osobisty podarek cesarza Świętego Cesarstwa, Henryka VI.
Leon II został więc królem Armenii Cylicyjskiej jako Leon I. Potomni nadali mu potem przydomek „Wspaniały” w uznaniu jego zasług dla rozwoju u umocnienia królestwa. Ze źródeł wynika, że Leon rzeczywiście mógł poszczycić się wieloma osiągnięciami na polu gospodarczym, politycznym i wojskowym. Rosnąca w siły Armenia stała się jeszcze cenniejszym sojusznikiem dla mocno zagrożonego sąsiada – łacińskiego księstwa Antiochii. Tradycyjnie, dla ugruntowania sojuszu doszło do mariaży, nie tylko między dynastiami panującymi, ale także między możnymi rodami. Szybko jednak okazało się, że ormiański król ma o wiele większe ambicje – dążył do przejęcia władzy w Antiochii przez przedstawicieli swojego rodu, co doprowadziło do wojny o sukcesję między wnukiem Leona, Rajmundem Rubenem, a Boemundem IV.
Leon I zmarł w 1219 roku i po nieudanej próbie przejęcia władzy w Cylicji przez Rajmunda, nową władczynią ogłoszono Izabelę, córkę zmarłego władcy. Pierwszym regentem wybrano Adama z Bagrasu, ale został on szybko zamordowany, a jego następcą został Konstantyn z Baberonu, przedstawiciel bardzo wpływowej rodziny Hetumidów. Wobec narastającego zagrożenia ze strony Seldżuków Konstantyn zawarł sojusz z Boemundem IV i wydał Izabelę za mąż za Filipa, syna Boemunda. Filip jednak nie cieszył się popularnością na dworze, gdyż odmawiał przestrzegania ormiańskiego rytu kościelnego. W 1224 roku został oskarżony o próbę kradzieży klejnotów koronnych i uwięziony w Sis na kilka miesięcy. W czasie pobytu w areszcie został otruty, w wyniku czego zmarł. Izabela początkowo chciała wstąpić do klasztoru w Seleucji, ale Konstantyn zmusił ją do ponownego wyjścia za mąż, tym razem za swojego syna – Hetuma. Nowy małżonek Izabeli został ogłoszony królem i współwładcą jako Hetum I.
Dynastia Hetumidów.
Mariaż między Hetumidami i rządzącymi dotychczas Rubenidami spowodował zakończenie sporów między tymi rodami, rywalizującymi ze sobą o prymat w Cylicji. Hetumidzi dzięki małżeństwu Hetuma z Izabelą stali się dynastią rządzącą. Koronacja Hetuma w 1226 roku doprowadziła do uspokojenia sytuacji wewnętrznej w kraju. Sytuacja zewnętrzna prezentowała się jednak o wiele gorzej. Aby pomścić śmierć syna, Boemund zawiązał sojusz z seldżuckim sułtanem Kajkubadem. Turcy zajęli ziemie leżące na zachód od Seleucji i zmusili Ormian do uległości, czego dowodem są na przykład monety cylicyjskie z tego okresu – na jednej ze stron widać wizerunek Hetuma, na drugiej imię Kajkubada.
Mongołowie i Mamelucy.
W czasie panowania Izabeli i Hetuma, Mongołowie i inne koczownicze ludy zjednoczone przez Czyngis-chana i jego następcę, Ugedeja opanowały znaczne terytoria. Mongołowie wywodzący się z Azji Środkowej podbili cały ten obszar, następnie zdobyli dużą część Persji, Kaukazu, Mezopotamii i Syrii, zbliżając się do Egiptu. 26 czerwca 1243 roku odnieśli miażdżące zwycięstwo nad Seldżukami w bitwie pod Köse Dağ. Mieszkańcom właściwej Armenii najazdy mongolskie dały się mocno we znaki, ale z Cylicją rzecz miała się zupełnie inaczej. Był to przede wszystkim efekt realistycznego podejścia Hetuma, który wiedząc o sile Mongołów, skontaktował się z ich dowódcami i zapewnił ich o posłuszeństwie i chęci dołączenia do walk z Turkami. Posłem był Sembat, brat Hetuma, który w 1247 roku zjawił się w Karakorum i stanął przed obliczem wielkiego chana. Sembat powrócił w 1250 roku z mongolskimi zapewnieniami o integralności terytorium cylicyjskiego i obietnicą pomocy w walkach z Seldżukami. W 1253 roku Hetum osobiście pojawił się w Karakorum i prowadził rozmowy z nowym chanem Möngke. Został przyjęty z wielkimi honorami, a chan obiecał mu zwolnienie ormiańskich kościołów i monasterów leżących na terenach opanowanych przez Mongołów ze wszelkich podatków. Przy okazji potwierdzono zawarty już sojusz. Hetum, wracając do Cylicji, zatrzymał się we właściwej Armenii, gdzie spotka się z wieloma książętami, biskupami i mnichami. Inwazja Hulagu na Kalifat i Syrię była okazją do realizacji sojuszu w praktyce. Ormiańskie wojska z Cylicji walczyły wraz z Mongołami, biorąc udział między innymi w zdobyciu Aleppo i Damaszku między 1259 a 1260 rokiem. Według źródeł arabskich to właśnie Cylijczycy byli winni rzezi muzułmanów w Aleppo i podpalenia głównego meczetu.
W międzyczasie w Egipcie doszło do obalenia dotychczasowej dynastii rządzącej – Ajjubidów, przez mameluków. Początkowo mianem tym określano oddziały kawalerii złożone z Turków i innych niewolników, kupowanych przez Egipcjan głównie nad Morzem Czarnym. Wyżej postawieni mamelucy zawiązali spisek przeciwko swoim panom, dzięki któremu doszli do władzy, przejmując kontrolę nad Egiptem i częścią Palestyny, wypełniając w ten sposób lukę po zniszczonych przez Mongołów potęgach muzułmańskich. Tymczasem Armenia wykorzystała sojusz z Mongołami do ekspansji i zajęła miasta leżące na ważnych szlakach handlowych, takie jak Marasz i Beheszni, rozciągając w ten sposób swoje panowanie do granic Kapadocji, Syrii i Mezopotamii. Rosnące znaczenie Cylicji i sojusz z Mongołami czyniły z niej potencjalny cel dla mameluków, dążących do zdominowania Bliskiego Wschodu i obrony islamu przed naporem Mongołów. Mamelucy, chcąc zwiększyć swoje zyski, dążyli do przejęcia handlu nad przyprawami, dokładnie tak samo jak Ormianie, co zaostrzało jeszcze konflikt. Sułtan Bajbars wyruszył z wojskami w pole w 1266 roku z zamiarem zlikwidowania resztek łacińskich państw w Outremer. Wysłał również posła do Cylicji z żądaniami zerwania sojuszu ormiańsko- mongolskiego, hołdu i oddania wszystkich nabytków terytorialnych zdobytych przy współpracy z Mongołami. Na wieść o poczynaniach Bajbarsa Hetum udał się na dwór ilchana Abaki, prosząc o wojskową interwencję, ale podczas jego nieobecności, mamelucy najechali Cylicję. W kraju pozostali synowie Hetuma, Toros oraz Leon, i to oni mieli dowodzić obroną. Po zebraniu wojsk i zapewnieniu sobie wsparcia ze strony templariuszy z Bagrasu, Ormianie wymaszerowali na spotkanie wojsk mameluckich dowodzonych przez emira Kalawuna. Do starcia doszło w okolicach Mari i zakończyło się ono pogromem wojsk ormiańskich. W walkach zginął książę Toros, a Leon dostał się do niewoli podobnie jak tysiące zwykłych żołnierzy. Hetum był zmuszony zapłacić ogromy okup za syna i oddać mamelukom kilka znaczących fortec. Znaczenie Cylicji znacznie zmalało i poniosła ona olbrzymie straty. W 1268 roku doszło tam do mocnego trzęsienia ziemi, które dopełniło zniszczenia.
W 1269 roku Hetum abdykował, a królem został Leon II. Sytuacja w kraju nie uległa poprawie i Ormianie nadal musieli płacić duży trybut mamelukom, a ci mimo to co kilka lat wyprawiali się na Cylicję. W 1275 roku jedna z takich wypraw bez żadnego powodu zaatakowała Cylicję. Muzułmanie zdobyli Tars, który doszczętnie złupili, niszcząc katedrę Świętej Zofii oraz pałac królewski i zabijając 15 000 cywilów, a 10 000 uprowadzając w niewolę. Mocno ucierpiało też miasto Ajas, w którym zabito niemal wszystkich mieszkańców.
Rozejm.
W 1281 roku, po klęsce Mongołów i Ormian w II bitwie pod Himsem, mamelucy narzucili Cylicji nowy, niekorzystny rozejm. Później w 1285 po sukcesie wyprawy Kalawuna Ormianie ponownie zostali zmuszeni do podpisania niekorzystnego pokoju na dziesięć lat. Traktat wymusił przekazanie wielu fortów w ręce mameluków i zabraniał budowania nowych fortyfikacji oraz naprawiania starych. Poza tym narzucał Cylicji niekorzystne warunki handlu z Egiptem, a dodatkowo Ormianie musieli płacić coroczny trybut w wysokości jednego miliona dirchemów. Mimo obowiązującego rozejmu mamelucy nadal najeżdżali Cylicję, wykorzystując każdy, najbłahszy nawet powód, lub atakując zupełnie bez przyczyny. W 1289 roku tron objął Hetum II. Trzy lata później Cylicja została najechana przez Al-Aszrafa Chalila, który rok wcześniej podbił pozostałości Królestwa Jerozolimskiego. Tym razem złupiono nawet Hromklę, w wyniku czego katolikos musiał uciekać do Sis, gdzie wkrótce przeniósł swoją stolicę. Hetum został zmuszony do oddania Beheszni, Maraszu i Tel Hamdun Turkom. W 1293 roku abdykował, oddając władzę w ręce brata, Torosa III.
Współpraca z Mongołami.
W 1299 roku Hetum ponownie objął władzę i ponownie musiał zmierzyć się z najazdami mameluków. Bezradny wobec potęgi nieprzyjaciela poprosił o interwencję ilchana Gazana o pomoc. W odpowiedzi na błagania Ormian siły mogolskie wtargnęły do Syrii, a ilchan wezwał także łacinników z Cypru do wspólnego ataku na mameluków. Mongołowie zdobyli Aleppo, gdzie dołączyli do nich Ormianie z Hetumem na czele. W skład sił cylicyjskich wchodzili także templariusze i szpitalnicy, którzy będą brali udział w tej kampanii do samego końca. Połączone siły sojuszników pokonały mameluków w bitwie pod Wadi al-Chazindar 23 grudnia 1299 roku. Po zwycięstwie większość sił mongolskich wycofała się z Syrii, a pod ich nieobecność pokonani mamelucy przegrupowali się i wzmocnili. W maju 1300 roku wojska mameluckie ponownie wkroczyły do Syrii.
W 1303 roku Mongołowie ponownie podjęli próbę podbicia Syrii. Ilchanat wysłał tu olbrzymią (prawdopodobnie liczącą około 80 000 żołnierzy) armię, wspomaganą jeszcze przez Ormian. Wojska te zostały jednak rozbite w bitwie pod Homs 30 marca i pod Mardż al-Saffar 21 kwietnia. Była to ostatnia poważna próba podporządkowania sobie Syrii przez ilchanów. Śmierć Gazana w 1304 roku położyła kres tym nadziejom.
Hetum II ponownie abdykował, tym razem na rzecz Leona III. Mimo iż przywdział franciszkański habit, to nadal pomagał swemu szesnastoletniemu bratankowi w rządzeniu krajem. Miał na przykład duży wkład w zwycięstwo nad mamelukami pod Bagrasem. W 1307 roku towarzyszył Leonowi III w spotkaniu z mongolskim dostojnikiem o imieniu Bulargu, który obozował w okolicach Anazarby. Bulargu, który wcześniej potajemnie przeszedł na islam, zamordował obydwu królów oraz ich towarzyszy. Oszin, brat Hetuma, zebrał wojska i natychmiast pomaszerował pod Anazarbę, zmuszając Bulagru do ucieczki. Mongoł został ukarany za swą zbrodnię przez chana Oldżajtu śmiercią. Oszin został ukoronowany na nowego władcę Cylicji.
Hetumidzi rządzili stale zagrożoną i wyniszczoną walkami Cylicją aż do 1341 roku, kiedy to Leon IV został zamordowany w czasie zamieszek. Bliskie kontakty zamordowanego z dynastią Lusignan, rządzącą Cyprem, doprowadziły do przejęcia władzy w Cylicji przez ten ród.
Agonia Cylicji.
Rządy Lusignanów.
Tradycja dobrych wzajemnych stosunków między Ormianami z Cylicji a Lusignanami sięgała końcówki XII wieku, kiedy to rodzina ta zdobyła dla siebie władzę na Cyprze. Być może gdyby nie obecność łacinników Ormianie sami podporządkowali by sobie Cypr, stanowiący ważny element w handlu, który starali się kontrolować. W 1342 roku kuzyn Leona, Guy de Lusignan, został koronowany na króla Cylicji jako Konstantyn II. Zarówno Guy, jak i jego brat Jan, byli uważani za skrajnych zwolenników łacińskich porządków w Outremer i całkowitej dominacji kościoła katolickiego. Jako władcy Cylicji, Lusignanowie starali się forsować obrządek rzymski i wprowadzać tu zachodnie prawa i zwyczaje. Polityka ta była raczej ciepło przyjmowana przez miejscowych możnych, ale nie przez niższe warstwy społeczeństwa, których opór mógł doprowadzić do ludowego powstania.
Między 1343 a 1344 rokiem, kiedy to Ormianie przyzwyczajali się do łacińskich porządków w państwie i kościele, Cylicja ponownie została najechana przez mameluków, którzy dążyli ciągle do ekspansji terytorialnej kosztem słabszego sąsiada. Ormianie wielokrotnie zwracali się wcześniej o pomoc zbrojną i finansową do chrześcijańskich królestw Europy i namawiali do podjęcia nowych krucjat. Prośby te nie przyniosły jednak większego skutku. W 1374 roku mamelukom udało się zdobyć Sis i Gaban, gdzie schronił się król Leon V wraz z rodziną. Wydarzenia te oznaczały koniec królestwa. Leon V został wprawdzie uwolniony, ale pozbawiony jakichkolwiek posiadłości udał się do Francji, gdzie zmarł w 1393 roku w Paryżu. Trzy lata później prawa do tytułów Leona V zostały scedowane na Jakuba I, króla Cypru. Od tej pory tytuł króla ormiańskiej Cylicji był noszony przez władców wyspy wraz z tytułem króla Jerozolimy. Tytuł przetrwał do dzisiaj, a prawo do niego mają przedstawiciele Domu Sabaudzkiego.
Dalsze losy cylicyjskich Ormian.
Mimo podboju niemal całej Cylicji przez mameluków nie pozostała ona zbyt długo w ich rękach. Duża część regionu znalazła się pod władzą koczowniczych plemion tureckich, które się tu osiedlały. Inne tereny znajdowały się w mniejszej lub większej zależności od mameluków, były też takie, których z racji na przykład położenia nigdy nie udało się do końca podporządkować. Z racji braku stabilnej sytuacji około 30 000 Ormian, przede wszystkim możnych, wyemigrowało na Cypr. Wiele rodzin kupieckich przeniosło się do Francji, Włoch, Niderlandów, Polski i Hiszpanii. Na miejscu pozostali w zasadzie tylko przedstawiciele niższych warstw, tym niemniej nadal stanowili oni największą grupę etniczną w regionie.
W XV wieku Cylicja znalazła się pod panowanie Osmanów, którzy ustanowili na jej terenie wilajet ze stolicą w Adanie. Nadal zachowywała swój ormiański charakter i była ważnym centrum kulturowym tureckich Ormian. Kres istnieniu licznej ormiańskiej wspólnoty w Cylicji położyły dopiero masakry dokonywane przez Turków podczas i po I wojnie światowej. Potomkowie cylicyjskich Ormian żyją do dziś, rozsiani po całym świecie. Stolica cylicyjskiego patriarchatu znajduje się obecnie w Antelias w Libanie. Lew, herb królów z dynastii Rubenidów i Hetumidów, jest jednym z symboli współczesnej Armenii i znajduje się w herbie tego państwa.
Społeczeństwo.
Kultura.
W skład społeczeństwa ormiańskiej Cylicji wchodzili Ormianie, z których rekrutowała się klasa rządząca, Grecy, Żydzi, Muzułmanie, łacinnicy z różnych krajów Europy i syryjscy chrześcijanie. Wieloetniczne społeczeństwo Cylicji w połączeniu z mocnymi politycznymi i gospodarczymi, a co za tym idzie, kulturowymi więzami z Europą wywarło olbrzymi wpływ na ormiańską kulturę. Cylicyjska arystokracja przyjęła wiele zachodnich zwyczajów takich jak na przykład zamiłowanie do koni, zachodnią modę czy używanie zachodnich imion. Struktura społeczna Cylicji przypominała bardziej zachodni, feudalny model niż tradycyjny ormiański system z nakhararami. Wydaje się, że zachodnie tytuły i funkcje w zasadzie wyparły rdzenne, ormiańskie. Widać to na przykładzie wspomnianych nakhararów, jak i sparapetów. Ormiańska szlachta podziwiała również europejską kulturę rycerską i chętnie ją naśladowała, czego wyrazem były na przykład turnieje i pojedynki. W wyniku kontaktów z łacinnikami w ormiańskim alfabecie powstały dwie nowe litery (Ֆ ֆ = „f” i Օ օ = „o”) oraz duża liczba nowych słów, zapożyczona z zachodnich języków.
W innych dziedzinach życia widać jednak przywiązanie Ormian do swoich tradycji. Szczególnie uwidaczniało się to w przywiązaniu do Apostolskiego Kościoła Ormiańskiego, przyjmujący obrządek rzymski lub grecki nie mógł liczyć na poklask u rodaków. Poza tym wpływ kulturowy nie był wcale jednostronny. Łacinnicy zaadaptowali przede wszystkim ormiańskie osiągnięcia na polu architektury. Europejczycy nauczyli się wiele od ormiańskich budowniczych fortyfikacji oraz kościołów. Ormianie budowali zamki przede wszystkim na wysokich skałach, otaczając je zakrzywionymi murami i okrągłymi wieżami. Wpływ ormiańskiej myśli obronnej widać na przykład w twierdzy szpitalników Krak des Chevaliers. Również w dziedzinie sztuki mieli cylicyjscy Ormianie osiągnięcia, zwłaszcza jeśli chodzi o zdobione manuskrypty, jak na przykład prace Torosa Roslina, który żył i tworzył w XIII-wiecznej Hromkli.
Gospodarka.
Przez wiele lat Cylicja była bardzo bogatym krajem, przede wszystkim dzięki korzystnemu położeniu na wschodnich wybrzeżach Morza Śródziemnego. Przez królestwo przechodziły liczne szlaki handlowe wiodące z Azji Środkowej i Zatoki Perskiej. Głównymi przedmiotami handlu były przyprawy, skóry, wełna, bawełna, drewno, zboże, wino, rodzynki i jedwab.
Cylicja stała się ważna w światowej wymianie w czasach panowania króla Leona, który zawarł liczne umowy handlowe z Pizańczykami, Genueńczykami, Wenecjanami, Francuzami i Katalończykami. W zamian za przywileje, takie jak na przykład zwolnienie z części podatków i opłat, kupcy europejscy tworzyli swoje manufaktury handlowe na terenie Cylicji. W miastach takich jak Ajas, Tars, Adana i Mamistra powstały całe dzielnice kupców łacińskich, z własnymi kościołami, sądami i targami. Uważa się, że podobnie jak francuski stał się językiem ormiańskiej arystokracji, tak włoski stał się językiem ormiańskich kupców. Głównym portem królestwa było miasto Ajas, które od czasów Leona było jednym z głównych punktów przeładunkowych w handlu między Wschodem a Zachodem. Handlowano tu przyprawami, jedwabiem, bawełną i wyrobami z metalu. Nie jest przypadkiem, że Marco Polo właśnie z Ajas wyruszył do Chin w 1271 roku.
W XIII wieku, w czasie panowania Torosa, Cylicja zaczęła emisję własnego pieniądza. Monety były wykonane ze złota lub srebra i znano je pod nazwami dram i tagworin. Mennice królewskie mieściły się w Sis i Tarsie. Na terenie królestwa używano jednak także włoskich dukatów, florenów i cekinów, a także greckich bizantów oraz arabskich dirhemów.
Religia.
Ormianie byli tradycyjnie członkami Apostolskiego Kościoła Ormiańskiego, a ich katolikos z czasem przeniósł swą siedzibę z właściwej Armenii do Cylicji. W 1058 osiadł w Sivas w Kapadocji, gdzie również wielu Ormian. Następnie przenosił się między cylicyjskimi miastami: Tawbloor od 1062 roku, Dzamendaw od 1066 roku, Dzowk od 1116 roku, a w 1149 osiadł w Hromkli. W czasach króla Leona I w Cylicji istniało 14 ormiańskich biskupstw, liczba ta z czasem wzrosła. Arcybiskupstwa znajdowały się w Tarsie, Sis, Anazarbie, Lambronie i w Mamistrze. Oprócz tego na terenie Cylicji istniało 16 wspólnot monastycznych, ale lokalizacja większości z nich pozostaje nieznana.
W 1198 roku katolikos Grzegorz VI, rezydujący w Sis, ogłosił powstanie unii między kościołem ormiańskim i katolickim. Unia ta jednak nigdy tak naprawdę nie doszła do skutku z powodu silnego przywiązania większości Ormian do własnego obrządku. Papiestwo wysyłało do Cylicji swoich księży, którzy mieli dbać o łączność z kościołem ormiańskim i propagować ryt łaciński, ale ich sukcesy były mocno ograniczone. Najaktywniej w Cylicji działał zakon franciszkanów. Słynny misjonarz katolicki, Jan z Montecorvino przebywał w 1288 roku na terenie Cylicji.
Wpływy katolicyzmu widać głównie na dworze, na przykład Hetum II wstąpił do zakonu franciszkanów po swojej abdykacji. Ormiański historyk, Nerses Balient był franciszkaninem i gorącym orędownikiem unii kościołów. Dla większości była ona jednak nie do przyjęcia z powodu dążenia papiestwa do prymatu. Wyraz frustracji dotyczących unii z Rzymem dał Skewratsi, ormiański delegat na synodzie w Akce, który odbył się w 1261 roku. Powiedział on tam:
Patriarchat w Hromkli podupadł, gdy w 1293 roku mamelucy złupili to miasto. W związku z tym katolikos ponownie przeniósł swą stolicę do Sis. W 1441 roku, długo po upadku królestwa, Grzegorz IX ogłosił na soborze florenckim unię między kościołami, ale nie spotkała się ona z ciepłym przyjęciem wśród Ormian. Doszło do schizmy, a na czele przeciwnej frakcji stanął Kirakos Virapetsi, który ogłosił się katolikosem i na swą siedzibę obrał Eczmiadzyn. Nowa stolica szybko zmarginalizowała starą i duża część członków kościoła ormiańskiego zachowała swą niezależność od Rzymu.

</doc>
<doc id="161610" url="https://pl.wikipedia.org/wiki?curid=161610" title="Imperium Rosyjskie">
Imperium Rosyjskie

Imperium Rosyjskie, oficjalna nazwa polska: Cesarstwo Rosyjskie (, przed reformą ortografii: ) – oficjalna nazwa Rosji w latach 1721–1917. Imperium Rosyjskie u szczytu swej potęgi w 1866 roku liczyło 23,7 mln km² i było trzecim pod względem wielkości państwem w historii ludzkości, po imperium brytyjskim i Wielkim Ułusie Mongolskim. Faktyczną stolicą Imperium Rosyjskiego był przez niemal cały okres jego istnienia Petersburg, choć z prawnego punktu widzenia stolicą pozostawała Moskwa, pozostająca do 1812 roku największym miastem Rosji i miejscem koronacji carów. Dwór przeniesiono do Moskwy w 1728 roku, ale dwa lata później powrócił on do Petersburga (1730). Imperium było sukcesorem Carstwa Rosyjskiego, a upadło na skutek dwóch rewolucji w 1917 roku.
Historia.
Międzynarodowe uznanie tytułów cesarzy Rosji.
Uznanie tytułu cesarskiego władców Rosji przebiegało w Europie stopniowo. Zjednoczone Prowincje Niderlandów i Królestwo Prus uznały natychmiast cesarski tytuł Piotra I Wielkiego. Inne państwa nie chciały drażnić cesarza Świętego Cesarstwa Rzymskiego, który był zazdrosny o swój tytuł. Szwecja uznała Piotra za cesarza w 1723 roku. Imperium Osmańskie uznało cesarzową Annę w 1739 roku. Wielka Brytania uznała tytuł w 1742 roku, Francja i Hiszpania zrobiły to w 1745 roku. Rzeczpospolita Obojga Narodów uznała tytuł cesarski w 1764 roku na mocy postanowień sejmu konwokacyjnego i ratyfikacji Deklaracji Ministrów Rosyjskich z tegoż roku.
W nomenklaturze urzędowej Rzeczypospolitej Obojga Narodów po 1764 roku najpierw pojawia się tytuł „Całej Rosji Imperatorowej”, nieco później tytuł „Jej Cesarska Mość Wszech Rosji”, następnie aż do upadku państwa tytuły imperator i cesarz względem władców Rosji są używane równolegle, niekiedy bywając ze sobą łączone, np. „Jej Cesarska Mość imperatorowa Wszech Rosji”. Nazwa Cesarstwo Rosyjskie zostaje oficjalnie zatwierdzona w 1. Artykule Ustawy Konstytucyjnej Królestwa Polskiego z 1815 roku.
Rosja mocarstwem eurazjatyckim.
Nazwa Imperium Rosyjskie została ustanowiona po zwycięstwie Rosji w wojnie północnej 1700–1721, w związku z przyjęciem 1721 przez Piotra I Wielkiego tytułu cesarza (imperatora); używana do rewolucji lutowej 1917 roku (do abdykacji Mikołaja II).
Śmierć Piotra Wielkiego w roku 1725 doprowadziła do starć pomiędzy przedstawicielami starej arystokracji a osobami zawdzięczającymi swój awans bezpośrednio poparciu Piotra I, jak Aleksandr Mienszykow. Efektem zwycięstwa Mienszykowa był wybór na cesarzową Katarzyny I, żony Piotra. Po jej śmierci w roku 1727 tron cesarski objął mający wtedy dwanaście lat Piotr II Romanow.
Pomimo wewnętrznego osłabienia po śmierci Piotra Wielkiego, Rosja zachowała dominację w Europie Wschodniej, a także aktywnie włączała się do europejskich konfliktów takich jak Wojna o sukcesję polską czy Wojna o sukcesję austriacką. W wojnie siedmioletniej udało jej się w zasadzie pokonać Prusy, mimo to nagła śmierć carycy Elżbiety i wstąpienie na tron jej siostrzeńca Piotra III spowodowało nagłe wycofanie się Rosji z wojny i powrót do "status quo ante bellum", a nawet zawarcie przymierza z Prusami, co nie pozostało bez wpływu na osłabienie międzynarodowej pozycji Rosji.
Dopiero panująca w latach 1762–1796 Katarzyna II wywindowała Rosję na pozycję wielkiego mocarstwa. Zwycięskie wojny z Turkami (1768–1774, 1787–1792) otworzyły szeroki dostęp do Morza Czarnego, w 1783 Rosja anektowała Chanat Krymski. Kontynuując politykę sojuszu z Prusami narzuciła Rzeczypospolitej protektorat w 1768 i odegrała decydującą rolę w rozbiorach (1772, 1793, 1795) anektowała jej wschodnie ziemie, likwidując wraz z Prusami i Austrią państwo polskie.
Rosja imperium światowym.
Panujący w latach 1796–1801 syn Katarzyny II Paweł I kontynuował politykę ekspansji, anektując w 1801 Gruzję. W 1799 rozpoczęła się rosyjska kolonizacja Alaski i Rosja stała się „imperium trzech kontynentów”. Aleksander I, który w wyniku rewolucji pałacowej przejął władzę po niepopularnym wśród szlachty ojcu, dzięki pokonaniu Wielkiej Armii Napoleona pod Moskwą (1812) zapewnił Rosji dominującą pozycję na kontynencie europejskim. Poszerzył granice kraju o Wielkie Księstwo Finlandii (1809), Besarabię (1812), Dagestan i Azerbejdżan (1813).
Na kongresie wiedeńskim (1815) Rosja zainicjowała powstanie Świętego Przymierza, którego celem miało być zachowanie istniejącego porządku europejskiego, w szczególności tłumienie ruchów liberalnych.
Za panowania Mikołaja I (1825–1855), po pacyfikacji powstania dekabrystów (1825), powstania listopadowego w Polsce (1830), powstania węgierskiego (1849), Rosja zyskała przydomek „żandarma Europy”. Porażka militarna w wojnie krymskiej (1853–1856) przyniosła Rosji utratę pozycji hegemona w Europie.
Aleksander II (panujący w latach 1855–1881) przeprowadził w 1861 r. uwłaszczenie chłopów. Za jego rządów wprowadzono ponadto samorząd terytorialny (ziemski), samorząd miejski, uregulowano sprawy sądownictwa i tryb pełnienia służby wojskowej, złagodzono cenzurę.
Rozwój w drugiej połowie XIX w..
W polityce zagranicznej Rosja kontynuowała ekspansję na wschód (1860 – założenie Władywostoku, uznanie przez Chiny granic na Amurze i Ussuri). W Azji Środkowej Rosja zajęła tereny do granicy z Persją i Afganistanem. Na Kaukazie trwający od wielu dziesiątków lat opór przeciwko Rosjanom został ostatecznie złamany w 1859, wraz ze stłumieniem powstania pod wodzą Szamila. W 1867 Rosja sprzedała Alaskę Stanom Zjednoczonym.
Wojna francusko-pruska (1870–1871) dała Rosji możliwość wyzwolenia się z klauzul traktatu paryskiego (1856), krępujących jej swobodę na Morzu Czarnym. Rosnące tendencje panslawistyczne skierowały w latach 70. XIX w. zainteresowanie Rosji w kierunku Bałkanów, co w rezultacie doprowadziło do wybuchu X wojny rosyjsko-tureckiej, toczonej w latach 1877–1878.
W polityce wewnętrznej wyraźnie dały znać o sobie rosnące problemy społeczne. Pojawił się wpływowy, biorący w obronę chłopów ruch narodników – początkowo idealistyczno-reformatorski, od 1879, tj. od utworzenia Narodnej Woli, ewoluował w kierunku rewolucyjnego terroryzmu. Jego ofiarą padł w 1881 r. car Aleksander II.
Aleksander III (panujący w latach 1881–1894) wzmógł stosowane przez państwo środki represji. Prześladowania dotknęły nie tylko radykalnych rewolucjonistów, zaostrzyły się także m.in. formy rusyfikacji stosowane w Polsce, krajach bałtyckich i Finlandii. W polityce zagranicznej Rosja utrzymywała sojusz z Niemcami i Austro-Węgrami, wzmogła ekspansję gospodarczą na Daleki Wschód.
Rywalizacja o wpływy w Mandżurii i Korei doprowadziła do wybuchu wojny rosyjsko-japońskiej w latach 1904–1905 i zaostrzenia stosunków z Wielką Brytanią. Na Bałkanach Rosja poniosła dyplomatyczną klęskę, kiedy w wyniku II wojny bałkańskiej rozgromiona została tradycyjna sojuszniczka Rosji – Bułgaria. W efekcie porażki Carstwo Bułgarii związało się z Austro-Węgrami.
Kryzys i upadek Imperium.
Od lat 90. XIX w. przy pomocy pożyczek zagranicznych realizowano program przyspieszonej industrializacji kraju. W wielkich ośrodkach przemysłowych, w miastach stołecznych i na południu Ukrainy pojawiła się nowa klasa najemnych pracowników przemysłowych. Do 1913 liczebność proletariatu wzrosła do ok. 3 mln osób, tj. podwoiła się w stosunku do 1890, a jego nastroje coraz bardziej się radykalizowały.
W rolnictwie wytwarzającym przeszło połowę dochodu kraju i dostarczającym głównie towarów eksportowych (zboża, bydła, drewna) także wystąpiły zjawiska prowadzące do zaostrzenia sytuacji społecznej. W latach 1891-1892 doszło do potężnej klęski głodu, której ofiarą padło nawet pół miliona ludzi. Fakt zaangażowania się szerokich mas społecznych w pomoc humanitarną dla poszkodowanych przyczynił się jednocześnie do pojawienia się pierwszej tak masowej krytyki niewydolnej carskiej biurokracji.
Konieczny do finansowania wzrostu gospodarczego przyrost eksportu realizowano poprzez drastyczne ograniczenie konsumpcji wewnętrznej, co prowadziło do pogłębiania się ubóstwa szerokich rzesz chłopów. W 1891 Rosnący niedostatek powodował masowe migracje biedoty wiejskiej do miast. Zapoczątkowana w 1906 roku przez premiera Piotra Stołypina reforma agrarna, wskutek zamachu na niego w roku 1911 i wybuchu I wojny światowej, została jednak przerwana. 
Radykalizacja nastrojów społecznych sprzyjała tworzeniu się nielegalnych organizacji i struktur o charakterze rewolucyjnym. W 1897 roku powstała w Rosji i na ziemiach polskich żydowska organizacja socjaldemokratyczna – Bund. W 1898 roku w Mińsku powołano Socjaldemokratyczną Partię Robotniczą Rosji, z kolei w oparciu o tradycje narodnickie w 1901 roku powstała partia socjalistów-rewolucjonistów.
Agitacja działających w podziemiu grup rewolucyjnych, nabrzmiałe problemy społeczne oraz porażka w wojnie z Japonią spowodowały wybuch rewolucji 1905 roku. Wydany przez cesarza Mikołaja II pod wpływem strajku generalnego manifest z 30 października 1905 zapowiadał zaprowadzenie podstawowych praw obywatelskich – prawa do zgromadzeń, wolności słowa, wolności prasy, prawa do zrzeszania się, obiecywał powołanie organu przedstawicielskiego – Dumy – o uprawnieniach ustawodawczych.
Przyrzeczenia cesarskie w pełni zaspokajały żądania rewolucyjnych liberałów (kadetów i październikowców), natomiast późniejsze zamieszki wybuchały z inspiracji bolszewików (m.in. powstanie w Moskwie w grudniu 1905), bądź pojawiały się samorzutnie. Porewolucyjny okres rządów w oparciu o Dumę, która mimo bardzo ograniczonych uprawnień stwarzała pozory konstytucjonalizmu, rozwijał świadomość polityczną szerokich kręgów społecznych, tworząc przesłanki obalenia caratu.
Po zamordowaniu austriackiego następcy tronu arcyksięcia Franciszka Ferdynanda w Sarajewie, 28 lipca Rosja zarządziła mobilizację generalną. W odpowiedzi na to Niemcy wypowiedziały wojnę Rosji 1 sierpnia 1914. W listopadzie tego roku do wojny po stronie państw centralnych przystąpiło Imperium Osmańskie. Lokalny konflikt Austro-Węgier z Serbią zmienił się w I wojnę światową, która doprowadzić miała do upadku carskiej Rosji.
Formalnym końcem Imperium Rosyjskiego było obalenie caratu i objęcie władzy przez Rząd Tymczasowy Rosji po rewolucji lutowej w 1917 roku, a następnie utworzenie we wrześniu 1917 roku Republiki Rosyjskiej.
Geografia.
Imperium rosyjskie rozciągało się od ok. 17°40′E aż do 180°E i dalej do 170°W, natomiast przed 1867 r. do 130°W z powodu Alaski, która należała do imperium.
Ustrój polityczny.
W Imperium Rosyjskim panowało "samodzierżawie", czyli monarchia absolutna. 
Społeczeństwo.
Wiedza o demografii Imperium Rosyjskiego do końca XIX wieku jest fragmentaryczna. Wynika to z faktu, że pierwszy nowoczesny spis ludności odbył się na terenach Rosji dopiero w 1897 roku. Stąd wcześniejsze dane oparte są na szacunkach oraz – od czasów Piotra I – na tzw. rewizjach, przeprowadzanych przez władze carskie. Pierwszą rewizję, czyli spis wszystkich mężczyzn (nie uwzględniającą szlachty i duchowieństwa) przeprowadzono na rozkaz cara Piotra I w latach 1719–1721. Według tego spisu w ówczesnej Rosji mieszkało 6,345 mln mężczyzn. Dodając do tego kobiety, dzieci oraz uwzględniając liczne poprawki szacuje się, że w 1721 roku Imperium Rosyjskie zamieszkiwało ok. 15 mln ludzi. Łącznie w XVIII wieku przeprowadzono 5 rewizji, które wykazały następującą populację kraju (w granicach z 1719):
Na skutek włączenia do Imperium Rosyjskiego nowych terytoriów, głównie kosztem Polski i Turcji, liczba ludności po Kongresie wiedeńskim wzrosła do 45 mln mieszkańców. XIX-wieczna Rosja charakteryzowała się olbrzymim przyrostem zaludnienia. Wynik spisu powszechnego przeprowadzonego w 1897 roku wykazał, że kraj zamieszkuje 125,6 mln mieszkańców. Oznacza to, że w latach 1815–1897 ludność Imperium wzrosła prawie trzykrotnie.
Populacja Imperium Rosyjskiego na podstawie rewizji z lat 1796–1858:
Analizując demografię Rosji w latach 1791–1917 nie sposób pominąć składu narodowościowego państwa. Do spisu z 1897 r. dostępne dane opierają się na szacunkach, dopiero na podstawie tego spisu dane są bardziej wiarygodne.
Według spisu Rosję (bez większości Finlandii) zamieszkiwało 125 640 021 ludzi w tym:
Według spisu Syberia była wówczas zamieszkiwana przez 5 758 822 ludzi.
Należy pamiętać, że narodowość była określana na podstawie kryterium językowego. Stwarza to pewne problemy przy analizie danych, gdyż językiem uprzywilejowanym był język rosyjski, a języki ukraiński i białoruski traktowano jako dialekty tegoż języka. Istotna była dyskryminacja innych języków narodowych, czy wręcz zaniżanie liczności niektórych narodowości podczas spisu (dotyczy to zwłaszcza Polaków).
Podział wyznaniowy na podstawie spisu z roku 1897 roku:
Miasta.
Największe miasta Imperium Rosyjskiego w 1897 r. według danych ze spisu powszechnego:
Gospodarka.
Podstawą gospodarki Imperium Rosyjskiego było słabo rozwinięte rolnictwo. Uprawiano pszenicę, żyto, jęczmień, len. Głównym rejonem upraw była dzisiejsza Ukraina i Rosja wschodnia aż do gór Ural. Dalej na wschód rozwinęła się hodowla zwierząt futerkowych i reniferów na Syberii, oraz bydła i trzody chlewnej w pozostałych rejonach Imperium Rosyjskiego.
Przemysł rozwijał się na Syberii dzięki odkryciu rud przeróżnych metali i pokładom węgla kamiennego. Dużą rolę odgrywał przemysł zbrojeniowy, stoczniowy i odzieżowy, oferujący swoje produkty armii oraz cywilom.
Kultura i nauka.
Kultura i nauka rosyjska zawdzięcza swój rozwój w dużym stopniu reformom Piotra Wielkiego. Od roku 1725 działała Akademia Nauk. Do najwybitniejszych uczonych tego okresu zalicza się Michaiła Łomonosowa, od roku 1745 profesora chemii w Akademii Nauk, inicjatora założenia w 1755 Uniwersytetu Moskiewskiego. W okresie rządów Piotra Wielkiego rozwijała się działalność ekonomisty Iwana Pososzkowa, będącego zwolennikiem opodatkowania wszystkich klas społecznych z wyjątkiem duchowieństwa oraz upatrującego przyczyn zacofania rolnictwa w nadmiernym wyzysku chłopstwa.
Dalszy rozwój oświaty związany jest z reformami Aleksandra I. Zgodnie z utworzoną strukturą nauczania kraj podzielono na sześć okręgów, na czele których stali kuratorzy. Planowano utworzenie uniwersytetów, które miały sprawować nadzór merytoryczny nad szkolnictwem w danym okręgu. W latach 1802–1805 powołano do życia cztery uniwersytety: w Dorpacie, Wilnie, Kazaniu i Charkowie. Dopełnieniem szkolnictwa uniwersyteckiego były licea – szkoły o randze wyższej od szkół średnich. Szkół tych było pięć, wśród nich Liceum Krzemienieckie.
Mikołaj I zlikwidował jednak w roku 1835 autonomię uniwersytetów. W kolejnych latach zakazano studentom wyjazdów na studia za granicę i znacznie podniesiono wysokość czesnego. Dodatkowo obostrzeniom podlegało nauczanie logiki oraz psychologii – mogli się tym zajmować wyłącznie teolodzy.
W dziedzinie architektury najważniejsze osiągnięcia związane są z budową nowej stolicy: Saint Petersburga. Do ważniejszych budynków wzniesionych w XVIII wieku zalicza się Gmach Admiralicji oraz Sobór Pietropawłowski.
Malarstwo reprezentowali w XVIII wieku tacy malarze jak Iwan Nikitin i Andriej Matwiejew, w twórczości malarskiej przeważały nurty realistyczne.

</doc>
<doc id="161612" url="https://pl.wikipedia.org/wiki?curid=161612" title="Venture capital">
Venture capital

Venture capital – średnio- i długoterminowe inwestycje w przedsiębiorstwa niepubliczne znajdujące się we wczesnych fazach rozwoju realizowane przez wyspecjalizowane podmioty (fundusze "venture capital"). Inwestycje tego typu są obarczone wysokim ryzykiem niepowodzenia i zwykle połączone ze wsparciem menedżerskim dotyczącym optymalizacji procesów biznesowych czy podniesienia jakości zarządzania. 
Celem inwestycji "venture capital" (VC) jest osiągnięcie zysku wynikającego z przyrostu wartości przedsiębiorstwa przez odsprzedaż jego akcji lub udziałów po upływie określonego czasu.
Opis.
Inwestycja VC polega na zasileniu kapitałowym przedsiębiorstwa we wczesnej fazie rozwoju w zamian za objęcie przez fundusz VC części jego akcji lub udziałów. Jest m.in. jedną z najważniejszych form finansowania rozwoju i wzrostu startupów. Fundusz VC staje się w ten sposób współwłaścicielem spółki, którą finansuje. Forma i liczba akcji bądź udziałów, jaką otrzyma, wynika z negocjacji pomiędzy nim a właścicielami spółki. 
Fundusz "venture capital" najczęściej uczestniczy w działaniach na rzecz rozwoju podmiotu, stając się w pewnym sensie partnerem przedsiębiorcy. Decydując się powierzyć przedsiębiorstwu kapitał, fundusz oczekuje możliwości ciągłego monitoringu sytuacji spółki, a często także dopuszczenia do zarządzania nią, np. przez delegowanie swojego przedstawiciela do rady nadzorczej lub zarządu tej spółki. Szczegóły dotyczące uprawnień zarządczych i nadzorczych funduszu ustalane są w trakcie negocjacji poprzedzających decyzję funduszu o zaangażowaniu finansowym w przedsiębiorstwo. Postanowienia dotyczące wzajemnych praw i obowiązków stron są istotnym elementem umowy inwestycyjnej. Zakres ingerencji funduszy "venture capital" w działalność finansowanych przez nie przedsiębiorstw może się znacznie różnić i zależy od wielu czynników (np. sytuacji finansowej spółki, etapu jej rozwoju).
Okres zaangażowania funduszu "venture capital" w dane przedsiębiorstwo jest określony i na ogół wynosi od 3 do 7 lat. Po tym czasie fundusz wycofuje zaangażowany kapitał oraz realizuje ewentualny zysk albo ponosi stratę. Najbardziej powszechnymi sposobami wyjścia z inwestycji są: odsprzedaż akcji lub udziałów w spółce inwestorowi branżowemu, finansowemu albo innemu funduszowi "venture capital", a także wprowadzenie akcji spółki na giełdę papierów wartościowych. W przypadku niepowodzenia inwestycji może dojść do likwidacji spółki lub umorzenia jej udziałów ("write-off").
Najważniejszymi kategoriami inwestorów dostarczających kapitał funduszom "venture capital" są: państwo (często poprzez tzw. fundusze funduszy), przedsiębiorstwa i osoby fizyczne. Przedsiębiorstwa mogą również tworzyć własne podmioty zależne realizujące inwestycje w tej formule ("corporate venture capital", CVC). Banki, fundusze emerytalne, towarzystwa ubezpieczeń i fundusze inwestycyjne w niewielkim stopniu angażują się w inwestycje "venture capital". Te podmioty są bardziej zainteresowane inwestycjami w przedsiębiorstwa znajdujące się na dalszych etapach rozwoju, w tym inwestycjami wykupów ("buyouts").
Początkowo inwestorzy składają jedynie zobowiązania do przekazania funduszowi środków finansowych ("commitment"). Transfer tych środków następuje w chwili, gdy fundusz "venture capital" wzywa inwestorów do wniesienia kapitału ("capital calls", "drawdowns").
Współpraca funduszu "venture capital" z finansowaną spółką.
Wprowadzenie do spółki inwestora finansowego w postaci funduszu "venture capital" budzi wśród wielu przedsiębiorców poważne obawy. Z jednej strony właściciele tracą bowiem część władzy w spółce, muszą pogodzić się ze zmianami sposobu zarządzania nią i koniecznością konsultowania z funduszem ważnych decyzji, z drugiej strony otrzymują od niego kapitał i wsparcie menedżerskie. Współpraca z funduszem "venture capital" oznacza też konieczność terminowego raportowania mu wyników finansowych spółki oraz informowania o istotnych zdarzeniach związanych z jej działalnością. 
Fundusze podejmują decyzję o zaangażowaniu finansowym w daną spółkę po dokonaniu szczegółowej oceny jej działalności i perspektyw rozwoju (do fazy inwestycji przechodzi średnio 1% projektów). Zanim fundusz VC podejmie decyzję o inwestycji, może minąć kilka lub kilkanaście miesięcy. W celu określenia wartości spółki oraz potencjału jej rozwoju fundusz VC sprawdza i analizuje jej działalność. Jeśli wstępna analiza spółki spotka się z zainteresowaniem funduszu, jej właściciele muszą dostarczyć mu bardziej szczegółowych informacji. Podstawą do dalszych rozmów jest często biznesplan, który może okazać się kluczowym dokumentem decydującym o tym, czy fundusz VC zechce zaangażować w spółkę środki finansowe. Biznesplan powinien zawierać m.in.: opis przedsiębiorstwa i jego historię, opis produktów i usług świadczonych przez przedsiębiorstwo, analizę rynku, na którym działa, strategię sprzedaży i marketingu, opis osób zajmujących kluczowe stanowiska, historyczne oraz prognozowane dane finansowe.
Venture capital a private equity.
Pojęcie "venture capital" jest niekiedy (błędnie) stosowane zamiennie z terminem "private equity". Zgodnie z nomenklaturą Europejskigo Stowarzyszenia Private Equity i Venture Capital ("European Private Equity &amp; Venture Capital Association") inwestycje "venture capital" są podzbiorem inwestycji "private equity" i obejmują inwestycje znajdujące się na wczesnych etapach rozwoju, tj. etapie zalążkowym, startu oraz wczesnej ekspansji (odpowiednio: "seed", "startup" i "later stage venture"). Zamienne stosowanie tych pojęć nie jest zatem poprawne. W polskojęzycznej literaturze naukowej inwestycje "private equity" są także określane mianem „inwestycji podwyższonego ryzyka” lub „inwestycji wysokiego ryzyka”. 

</doc>
<doc id="161613" url="https://pl.wikipedia.org/wiki?curid=161613" title="Ani (państwo)">
Ani (państwo)

Ani (, ) – królestwo armeńskie pod rządami Bagratydów (obecnie na terenie Armenii i częściowo Turcji), istniejące od drugiej połowy IX wieku do 1045 roku, ze stolicą w Ani; weszło w skład Cesarstwa Bizantyńskiego.

</doc>
<doc id="161614" url="https://pl.wikipedia.org/wiki?curid=161614" title="Urmia">
Urmia



</doc>
<doc id="161616" url="https://pl.wikipedia.org/wiki?curid=161616" title="Wan">
Wan

Zobacz też:

</doc>
<doc id="161619" url="https://pl.wikipedia.org/wiki?curid=161619" title="Sewan (jezioro)">
Sewan (jezioro)

Sewan (orm. Սևան լիճ – "Sewan licz") – największe jezioro w Republice Armenii, a także największe jezioro Kaukazu i jedno z najwyżej położonych jezior świata (1916 m n.p.m.). Położone jest w odległości 60 km na północny wschód od Erywania w prowincji Gegharkunik. Razem z jeziorami Wan i Urmia nazywane jest jednym z trzech "mórz Armenii" (jako jedyne spośród nich leży na terytorium współczesnej Republiki Armenii). Jezioro chronione jest przez Sewański Park Narodowy od czasu jego utworzenia w 1978, kiedy jeszcze Armenia była jedną z republik ZSRR. Ponadto jest objęte konwencją ramsarską od 6 lipca 1993.
Warunki naturalne.
Jezioro leży na wysokości około 1899 m n.p.m. (stan 31 grudnia 2007). Spływa do niego 28 rzek, a wypływa jedna rzeka – Hrazdan. Niecka jeziora zajmuje około ⅙ powierzchni Armenii. Mineralizacja wody – 700 mg/l. Sewan leży w śródgórskiej kotlinie. U wybrzeża średnia temperatura w styczniu wynosi –6 °C, w czerwcu 16 °C (średnia roczna temperatura: 5 °C). Okres wegetacji wynosi 190 dni. Średnia roczna suma opadów waha się między 340 a 720 mm; z tego około 37% przypada na wiosnę.
Po zbudowaniu 6-piętrowej kaskady elektrowni na rzece Hrazdan poziom jeziora obniżył się; przed 1933 jego powierzchnia liczyła 1416 km², znajdowało się na wysokości 1916 m n.p.m., a jego objętość wynosiła 58,5 km³. Skutkiem obniżenia poziomu wody było osuszanie się okolicznych mokradeł; problem rozwiązano budując kanał długości 49 km dostarczający wodę z rzeki Arpa.
Szata roślinna.
W wodach jeziora występują liczne glony oraz 19 gatunków reprezentujących 9 rodzajów roślin naczyniowych. Najbardziej zróżnicowane są rdestnice "Potamogeton" reprezentowane przez 7 gatunków (w tym rdestnica przeszyta "P. perfoliatus") i rzęsy "Lemna". Rośnie tu poza tym: rogatek sztywny "Ceratophyllum demersum", zamętnica błotna "Zannichellia palustris", wywłócznik okółkowy "Myriophyllum verticillatum", pływacz zwyczajny "Utricularia vulgaris".
Obszar lądowy w strefie dawnego litoralu (położony między obecnymi brzegami a drogami okalającymi jezioro), do około 20 m nad poziom jeziora, pokrywają tereny zalesione głównie sosnami "Pinus", topolami "Populus", oliwnikami "Elaeagnus", rokitnikiem "Hippophae rhamnoides". W trawiastym runie rosną tu takie gatunki jak: sałata tatarska "Lactuca tatarica", bylica austriacka "Artemisia austriaca", "Cleome ornithopodioides" oraz różne gatunki z rodzajów pięciornik "Potentilla", turzyca "Carex", przetacznik "Veronica".
Fauna.
W jeziorze Sewan występuje 6 gatunków ryb, w tym endemiczny pstrąg ("Salmo ischan"). Pozostałe to m.in. "Barbus goctschaicus", chramula pospolita ("Varicorhinus capoeta") podg. "sevangi". W okolicy jeziora występuje 18 gatunków gadów (głównie na północno-wschodnim wybrzeżu), 4 gatunki płazów oraz 36 gatunków ssaków.
Awifauna.
Na jeziorze i w okolicy stwierdzono 210 gatunków ptaków. Od 2000 roku BirdLife International uznaje jezioro i jego najbliższą okolicę za ostoję ptaków IBA. Za gatunki, których występowanie zaważyło na tej decyzji wymienia gęś małą ("Anser erythropus"), podgorzałkę ("Aythya nyroca") oraz mewę romańską ("Larus michahellis"). Jezioro jest ważnym miejscem dla ptaków migrujących, które skupiają się w jego okolicy szczególnie od października do grudnia, zanim jego powierzchnia zamarznie. Zatrzymują się tu na przykład łabędź niemy ("Cygnus olor") i rzadkie gatunki, jak czapla biała ("Ardea alba"), ibis kasztanowaty ("Plegadis falcinellus"), łabędź krzykliwy ("Cygnus cygnus") i żuraw stepowy ("Grus virgo"). Licznie gnieżdżą się łyski ("Fulica atra"), krzyżówki ("Anas platyrhynchos") i mewy armeńskie ("L. armenicus") (16% populacji gnieździ się na jeziorze).

</doc>
<doc id="161620" url="https://pl.wikipedia.org/wiki?curid=161620" title="Raków (powiat kielecki)">
Raków (powiat kielecki)

Raków – wieś w województwie świętokrzyskim, w powiecie kieleckim, w gminie Raków. Siedziba gminy Raków. Do końca 2015 roku była osadą. Dawniej miasto. W latach 70. XVI wieku Raków był miastem prywatnym położonym w powiecie wiślickim województwa sandomierskiego, własność kasztelana Jana Sienieńskiego. W latach 1975–1998 w województwie kieleckim.
Raków jest położony nad rzeką Czarną przy zalewie Chańcza w kierunku południowo-wschodnim od Kielc, w odległości 15 km na północny zachód od Staszowa.
Przez wieś przechodzi szlak turystyczny z Szydłowa do Widełek.
W XVII wieku ważny ośrodek ruchu braci polskich.
Historia.
Miasto Raków założył w 1569 roku kasztelan żarnowski Jan Sienieński, członek wspólnoty braci polskich, ogłaszając w nim tolerancję religijną, oraz wszystkim wyrażającym chęć zamieszkania w mieście zwolnienie z podatków
Nazwa miejscowości pochodzi od rodowego herbu Warnia, (inaczej: "Rak"), którym pieczętowała się Jadwiga Gnoińska, żona Jan Sienieńskiego.
Raków w krótkim czasie stał się centrum życia braci polskich mieszkających w Polsce, jako że założyciele miasta byli wyznawcami ruchu reformatorskiego. Pod koniec XVI wieku założono drukarnię braci polskich. Na początku XVII wieku wybrano Raków na ośrodek organizacyjny zboru braci polskich. Miasto szybko się rozwijało. Powstał w tym czasie przemysł tkacki, papierniczy, garncarski i browarniczy. Wybudowano także okazały ratusz i most na Czarnej.
W latach 1602–1638 funkcjonowała w Rakowie Akademia Rakowska o międzynarodowej sławie, gdzie nauczanie prowadzono w oparciu o własne podręczniki, autorstwa wykładających w szkole profesorów.
W wyniku nasilającej się kontrreformacji, pod pretekstem zniszczenia przydrożnego krzyża przez młodzież braci polskich, 19 kwietnia 1638 roku sąd królewski zakazał dalszej działalności rakowskiego zboru, w tym także drukarni i szkoły oraz skazał na banicję nauczycieli. Po wygnaniu braci polskich miasto podupadło i opustoszało. Jego rangi nie przywróciło ufundowanie przez biskupa krakowskiego Jakuba Zadzika kościoła. W 1641 roku biskup osadził w Rakowie reformatów. Ich zadaniem było szerzenie katolicyzmu wśród pozostałych w mieście braci polskich i ich zwolenników. Zakonnicy opuścili miasto około 1649 roku. Pod koniec XVII wieku miasto liczyło 700 mieszkańców.
Po III rozbiorze Polski Raków znalazł się początkowo pod zaborem austriackim, potem rosyjskim. W 1820 roku Raków miał 926 mieszkańców, w 1864 roku liczba ich wzrosła do 2007, przy czym znaczną część stanowiła ludność żydowska. Od początku XVII wieku działała w Rakowie drewniana synagoga, zniszczona podczas II wojny światowej i już nieodbudowana. W 1869 roku Raków, jak wiele innych polskich miast, w wyniku reformy carskiej utracił prawa miejskie.
Sport.
W Rakowie działa klub piłki nożnej, GTS Raków, występujący w sezonie 2022/23 w B klasie, w grupie Sandomierz.

</doc>
<doc id="161621" url="https://pl.wikipedia.org/wiki?curid=161621" title="Aash Al Maleek">
Aash Al Maleek



</doc>
<doc id="161622" url="https://pl.wikipedia.org/wiki?curid=161622" title="Władysław Czapliński (historyk)">
Władysław Czapliński (historyk)

Władysław Eugeniusz Czapliński (ur. 3 października 1905 w Tuchowie, zm. 17 sierpnia 1981 we Wrocławiu) – polski historyk, profesor Uniwersytetu Wrocławskiego.
Życiorys.
Był synem Józefa (prawnika, sędziego) i Janiny z domu Kalisz. Ukończył II gimnazjum w Tarnowie (1923), studiował historię i historię literatury na Uniwersytecie Jagiellońskim (1923-1927), m.in. pod kierunkiem Ignacego Chrzanowskiego i Wacława Sobieskiego. Pod opieką Władysława Konopczyńskiego przygotował pracę doktorską "Opozycja wielkopolska po krwawym potopie (1660-1668)", którą obronił na UJ w 1927. Po studiach powrócił do II gimnazjum w Tarnowie jako nauczyciel (1927–1929); przez kilka kolejnych lat prowadził badania archiwalne w Berlinie, Wiedniu i Paryżu, odwiedzał również w celach naukowych kraje skandynawskie. Od 1931 był profesorem kilku gimnazjów krakowskich (V, VI i III gimnazjum), a od 1937 – profesorem historii w Państwowym Pedagogium w Krakowie. 20 kwietnia 1939 uzyskał habilitację jako docent historii Polski nowożytnej na Wydziale Filozoficznym UJ.
W czasie okupacji hitlerowskiej uczestniczył w tajnym nauczaniu na poziomie gimnazjalnym i akademickim, pracując oficjalnie jako urzędnik w przedsiębiorstwie Solvay. W początkowych latach po wojnie powrócił do pracy nauczyciela gimnazjalnego w Krakowie, wykładał także na UJ stosunki polsko-niemieckie w XX wieku oraz zagadnienie sprawy polskiej w latach I wojny światowej; w 1946 przeniósł się do Wrocławia, gdzie został profesorem nadzwyczajnym na Uniwersytecie. Kierował Katedrą Historii Nowożytnej (1946-1952), Katedrą Historii Powszechnej (1952-1957), Katedrą Historii Polski i Powszechnej XVI-XVIII Wieku (1957-1969), od 1956 był profesorem zwyczajnym. Wykładał nowożytną historię Danii i Szwecji, stosunki polsko-skandynawskie w XVII wieku, dzieje parlamentaryzmu polskiego XVI-XVII wieku. Przeszedł na emeryturę w 1975.
W 1950 został członkiem korespondentem PAU. Należał ponadto do Wrocławskiego Towarzystwa Naukowego (1966-1974 wiceprezes), Międzynarodowej Komisji do Historii Mórz Północnych Europy (przewodniczący), Królewskiej Akademii Nauk w Kopenhadze, Towarzystwa Naukowego w Toruniu. W 1978 Uniwersytet Gdański nadał mu doktorat "honoris causa"; otrzymał nagrodę naukową miasta Wrocławia (1965), Złotą Odznakę Uniwersytetu Wrocławskiego (1966), Medal PAN im. Mikołaja Kopernika (1972). Z okazji jubileuszów 60- i 70-lecia urodzin dedykowano mu tomy studiów "O naprawę Rzeczypospolitej XVII-XVIII wieku" (1965) i "O Rzeczypospolitej szlacheckiej XVI-XVII w." (1975).
Był pionierem szerokich badań polskich nad historią Danii. Analizował rolę magnaterii i szlachty w czasie wojen polsko-szwedzkich w XVII wieku. Wiele uwagi poświęcił czasom Władysława IV: rozbudowie floty polskiej, działalności Senatu, przyczynom wybuchu powstania Chmielnickiego. Zajmował się stosunkami Polski ze Śląskiem w pierwszych latach wojny trzydziestoletniej. Zainicjował serię dużych monografii historycznych państw i narodów. Przygotował do wydania m.in. "Akta do dziejów Polski na morzu" (1951-1959, 2 części), "Pamiętnik" Jerzego Ossolińskiego (1952), "Pamiętniki" Jana Chryzostoma Paska (1952).
Pochowany na Cmentarzu Grabiszyńskim we Wrocławiu.
Synem Władysława Czaplińskiego jest profesor Marek Czapliński.
Publikacje.
Ogłosił łącznie ponad 350 prac, m.in.:

</doc>
<doc id="161625" url="https://pl.wikipedia.org/wiki?curid=161625" title="Szpilkowce">
Szpilkowce



</doc>
<doc id="161627" url="https://pl.wikipedia.org/wiki?curid=161627" title="Leowigild">
Leowigild

Leowigild – imię męskie pochodzenia germańskiego, oznaczające "czujnego lwa".
Znane osoby o tym imieniu:
Leowigild imieniny obchodzi 20 sierpnia.

</doc>
<doc id="161628" url="https://pl.wikipedia.org/wiki?curid=161628" title="Dżudda">
Dżudda

Dżudda, Dżedda (, "Ǧudda") – miasto w zachodniej części Arabii Saudyjskiej, w prowincji Mekka, nad Morzem Czerwonym. Główny ośrodek przemysłowy, handlowy i kulturalny kraju. W mieście działa rafineria ropy naftowej, walcownia żelaza, huta aluminium, stocznia, a także fabryki artykułów chemicznych, wełnianych, skórzanych, mebli. Stanowi ono także główny port handlowy kraju nad Morzem Czerwonym (naftowy, kontenerowy), ważny port pasażerski (główny punkt tranzytowy pielgrzymek do Mekki) oraz rybacki. W 2017 r. liczyła 4 296 000 mieszkańców. Obecnie trwa budowa Jeddah Tower – pierwszego na świecie wieżowca mierzącego ponad kilometr.
Historia.
Wykopaliska w dzielnicy Al-Balad wskazują, iż miasto zostało założone przez przybyszów z terenów obecnego Jemenu ok. 500 roku p.n.e wpierw jako wioska rybacka. Inne badania wykazały, że obszar ten był zamieszkany wcześniej, już w epoce kamienia. Tereny te zostały odwiedzone przez Aleksandra Wielkiego. Dżudda nabrała znaczenia w 647 roku, gdy trzeci kalif Usman ibn Affan uczynił z miasta port przyjmujący pielgrzymów przybywających do Mekki. Z racji bycia bramą do świętego miasta, wielokrotnie była podbijana. W 969 r. Fatymidzi przejęli kontrolę nad Egiptem i rozszerzyli swe wpływy na sąsiednie rejony w tym Dżuddę. Rozwinęli w tym czasie szlaki handlowe łączące basen Morza Śródziemnego i Ocean Indyjski, przy wykorzystaniu Morza Czerwonego. Następnie miasto wchodziło w skład różnych imperiów. W 1177 r. – Ajjubidów, w 1254 r. – Sułtanatu Mameluków, a w 1517 r. – Imperium Osmańskiego. Turcy wzmocnili mury obronne miasta, aby chronić się przed atakami Portugalczyków, którzy w tym okresie odwiedzali te tereny podczas wypraw do Indii. W 1802 r. miasto zajęli walczący o oderwanie od Imperium Osmańskiego żołnierze, ale Turcy odzyskali miasto w 1813. Podczas I wojny światowej Said Husajn ibn Ali próbował ponownie uniezależnić się od Turków, a także stworzyć wielkie państwo od Syrii do Jemenu. Założył w czerwcu 1916 r. sprzymierzone z państwami ententy Królestwo Hidżazu i walczył z Ibn Saudem o terytorium. Zrezygnował w 1924 r. po upadku Mekki, a jego syn stanął na czele ziem pozostałych w królestwie. Kilka miesięcy później Dżuddę ostatecznie przejął Ibn Saud i wcielił do nowo powstałego państwa w grudniu 1925 r.
Geografia.
Miasto ograniczone jest przez Morze Czerwone od zachodu oraz Góry Sarawat od wschodu. W rejonie nie ma rzek i dolin, ale niedaleko miasta leżą zatoki Sharm Ob’hur i Sharm Salman. Miasto rozbudowane jest wzdłuż osi północ-południe, na dystansie około 60 kilometrów. Klimat w mieście jest suchy i gorący, a w Dżuddzie, w przeciwieństwie do innych miast Arabii Saudyjskiej, wysokie temperatury panują także w zimie. Średnia temperatura w styczniu wynosi ok. 22 °C, a w lipcu 33 °C. Opady deszczu są sporadyczne i najczęściej występują w grudniu. Najniższą temperaturą zanotowaną w Dżuddzie są 3 °C w 1995 r. Średni roczny opad wynosi zaledwie 67 mm, ale zdarzają się gwałtowne burze z gradem. Latem zdarzają się burze piaskowe niosące piasek z pustyni na Półwyspie Arabskim.
Dużym problemem miasta jest zanieczyszczenie powietrza, a także często zdarzające się pożary.
Gospodarka.
Dżudda leży w sercu Bliskiego Wschodu i Afryki Północnej, a wszystkie stolice regionu znajdują się w odległości dwugodzinnego lotu samolotem. Jest drugim centrum handlu w rejonie, po Rijadzie i czwartym co do wielkości ośrodkiem przemysłowym. Ekonomicznym centrum miasta jest ulica Króla Abdullaha, gdzie swoje siedziby mają jedne z największych saudyjskich firm jak np. Emaar Middle East i Al-Farsi. Inna ważną ulicą jest Tahlia, gdzie znajduje się wiele ekskluzywnych sklepów m.in. Prada, Gucci, Burberry, Chanel i Giorgio Armani.
W 2001 r. miejscowy port przyjmował 55% importu Arabii Saudyjskiej i wysyłał 5% eksportu. Co piąta firma Królestwa była zarejestrowana w Dżuddzie, tj. około 90 000 przedsiębiorstw, w tym 40 ze 100 największych firm.
Miasto jest siedzibą wielu organizacji:
Demografia.
Miasto uznawane jest za najbardziej liberalne i kosmopolityczne w całym kraju z racji spotykania się tu pielgrzymów przez wiele wieków. Część odwiedzających osiedlała się tutaj, przez co Dżudda jest bardziej zróżnicowana etnicznie niż inne miasta kraju. Boom naftowy z ostatnich 50 lat spowodował napływ kolejnych imigrantów z Europy, Ameryki Północnej i Azji Południowo-Wschodniej. Mieszkają tu także arabscy chrześcijanie głównie z Libanu, Syrii i Egiptu. Jednak żaden niemuzułmanin nie jest oficjalnie obywatelem miasta, a tylko pracownikiem danego przedsiębiorstwa. Większość mieszkańców to sunnici z tego powodu w mieście znajduje się ponad 1300 meczetów, a nie ma żadnego kościoła, synagogi czy innego miejsca kultu. Publiczne propagowanie innej religii jest surowo zakazane.
Infrastruktura.
Transport.
Miasto jest ważnym węzłem komunikacyjnym, krajowym i międzynarodowym, z uwagi na duży port lotniczy i morski i sąsiedztwo Mekki. Co roku przewijają się przez nie miliony pielgrzymów udających się właśnie do Mekki.
Najważniejsze drogi krajowe:
Transport publiczny.
Miasto boryka się z licznymi zatorami ulicznymi, szczególnie w godzinach szczytu, mimo że główne arterie drogowe są kilku jezdniowe. Miasto posiada szczątkowy system komunikacji publicznej, używany przez 4% mieszkańców (96% używa samochodu).
Jedenastego marca 2013 roku rząd zaakceptował plan wart 12 miliardów USD budowy systemu takiego systemu transportu miejskiego:
Studium wykonalności wykonała kanadyjska firma konsultingowa. Budowa ma potrwać do 2030 roku.
Woda i kanalizacja.
Około 70% gospodarstw domowych w mieście nie jest podłączonych do kanalizacji. Nieczystości, nawet z dużych obiektów jak hotele, wywozi się cysternami.
Wiele budynków nie posiada również podłączenia do wodociągów. National Water Company, firma wodociągowa, dostarcza na zamówienie dziennie ponad 2000 beczkowozów wody. Sieć wodociągowa w mieście, podobnie jak w innych dużych miastach Arabii, jest przestarzała. Od 2009 roku National Water Company naprawiła w Dżuddzie 64 000 zgłoszonych nieszczelności. Podobne naprawy przeprowadzone również Rijadzie, Mekkce i Tadżif, pozwoliły na zaoszczędzenie 314 milionów m³ wody.
W 2014 roku około Briman, w pobliżu lotniska, miał powstać pierwszy etap rezerwuaru wodnego dla Dżuddy, o pojemności 1,5 mln m³. Ukończony zbiornik ma dostarczać 6 milionów m³. Wartość projektu określona została na 590 mln USD.
Sport.
Głównym sportem w mieście jest piłka nożna.
Siedzibę ma tu najstarszy klub sportowy Arabii Saudyjskiej – Ittihad FC założony w 1927, a także Al-Ahli Dżudda założony w 1937. Są to jedne z najlepszych drużyn nie tylko w kraju, ale i na kontynencie.
W mieście znajduje się wiele stadionów:
Zabytki i muzea.
Cechą charakterystyczną są różnego rodzaju rzeźby i instalacje (autorstwa na przykład Julio Lafuente, Sylvestre Giovanni) umieszczone na rondach lub pasach zieleni oddzielających kilkujezdniowe ulice.
Miasta partnerskie.
Miasta partnerskie Dżuddy:

</doc>
<doc id="161632" url="https://pl.wikipedia.org/wiki?curid=161632" title="Lublin R.XIII">
Lublin R.XIII

Lublin R-XIII – polski samolot towarzyszący marki Lublin z okresu przed II wojną światową.
Historia.
Samolot zaprojektował inż. Jerzy Rudlicki w 1930 r. Początkowo prowadzono prace nad projektami oznaczonymi R-XIV i R-XV. Oblot nowej maszyny został wykonany przez Władysława Szulczewskiego 5 czerwca 1930 r. Następnie przeprowadzono próby w Instytucie Badań Techniki Lotniczej. Po ich zakończeniu wyprodukowano serię 15 egzemplarzy samolotu R-XIV, które przekazano wojsku. Ostatni samolot z tej serii, oznaczony numerem 54.15 stał się prototypem samolotu R-XIII. Departament Aeronautyki w lipcu 1930 r. złożył zamówienie na 50 maszyn R-XIII.
Produkcję seryjną rozpoczęto 17 września 1931 r. Pierwszy Lublin R-XIIIA wszedł do służby 7 czerwca 1932 r. Wszystkie samoloty z serii A w liczbie 50 sztuk zostały zmodyfikowane i otrzymały oznaczenie R-XIIIB. Następnie opracowano wersje ulepszone aerodynamicznie C i D.
W 1934 r. opracowano wersję z pływakami dla marynarki wojennej, oznaczaną R-XIIIter. Posiadała ona nieco zwiększone wymiary oraz gorsze osiągi. Kolejna wersja R-XIIIE miała wzmocniony płat i 4 wyrzutniki bombowe, jednak nie została skierowana do produkcji seryjnej. Ostatnią wersją była wersja R-XIIIF produkowana od 1934 r.
Łącznie wyprodukowano 273 samoloty wszystkich wersji.
Nielatającą replikę Lublina R-XIIIG/hydro można oglądać w Muzeum MDLOT w Pucku.
Konstrukcja.
Dwumiejscowy górnopłat zastrzałowy (parasol) z podwoziem stałym o konstrukcji mieszanej.
Kadłub spawany z rur stalowych, kryty płótnem oraz (z przodu i od góry) blachą duralową. Łoże silnika spawane z rur stalowych. Przed kabiną znajdował się zbiornik paliwa o pojemności 200 litrów. Tablica przyrządów pilota wyposażona w busolę, sztuczny horyzont, obrotomierz, wskaźniki paliwa i oleju, zegar, dwa wysokościomierze, prędkościomierz z chyłomierzem i zakrętomierzem. W tylnej kabinie była możliwość zabudowy aparatu do zdjęć pionowych i radiostacji. Pod kadłubem był umieszczony podchwytywacz meldunków. Masa silnika: Škoda – 250 kg, Gnome-Rhône – 280 kg. Podwozie dwukołowe z płozą ogonową. Morski Dywizjon Lotniczy Marynarki Wojennej używał R-XIIIter w wersji z pływakami (wodnosamolot) o masie własnej 998 kg.
Skrzydło o obrysie eliptycznym, dwudzielne, dwudźwigarowe, drewniane, kryte płótnem, wsparte na piramidce i zastrzałach. Lotki z klapkami odciążającymi.
Usterzenie spawane z rur, kryte płótnem. Statecznik pionowy usztywniony cięgnami stalowymi.
Użycie bojowe.
W 1939 r. w eskadrach polskiego lotnictwa było 150 samolotów R-XIII, w tym 50 w wersjach R-XIIID i R-XIIIC w jednostkach bojowych, 30 sztuk w szkolnictwie, 30 sztuk w rezerwie i około 40 sztuk w remontach. Samoloty trafiły do 16, 26, 36, 43, 46, 56 i 66 eskadry obserwacyjnej.
W czasie kampanii wrześniowej 40 samolotów tego typu uległo zniszczeniu, a 10 udało się ewakuować do Rumunii. Jeden R-XIII wylądował w ZSRR, jeden na Węgrzech i jeden na Słowacji.

</doc>
<doc id="161633" url="https://pl.wikipedia.org/wiki?curid=161633" title="Lublin R-VIIIter">
Lublin R-VIIIter



</doc>
<doc id="161634" url="https://pl.wikipedia.org/wiki?curid=161634" title="Lublin R-XIIIter">
Lublin R-XIIIter



</doc>
<doc id="161635" url="https://pl.wikipedia.org/wiki?curid=161635" title="Lublin R-XIIIG">
Lublin R-XIIIG



</doc>
<doc id="161636" url="https://pl.wikipedia.org/wiki?curid=161636" title="Lublin R-XIIID">
Lublin R-XIIID



</doc>
<doc id="161637" url="https://pl.wikipedia.org/wiki?curid=161637" title="Lublin R-XIIIC">
Lublin R-XIIIC



</doc>
<doc id="161638" url="https://pl.wikipedia.org/wiki?curid=161638" title="Domki budnicze w Poznaniu">
Domki budnicze w Poznaniu

Domki budnicze – położona na południe od ratusza grupa trzy- lub czterokondygnacyjnych wąskich kamieniczek pochodzących z pierwszej połowy XVI wieku.
W przeciwieństwie do należących do patrycjatu kamienic w pierzejach rynku, należały one do nieco biedniejszych kupców. W ich wczesnorenesansowych podcieniach handlowano niegdyś rybami, świecami, pochodniami i solą. Stąd ich dawna nazwa – budy śledziowe. Jest to jeden z nielicznych przykładów szeregowej zabudowy targowej. Obecna nazwa bierze się stąd, że w kamienicy nr 17 znajdowała się siedziba Bractwa Budników, o czym świadczy herb z trzema palmami i śledziem oraz podpis "Fraternitatis Budnicorum".
Wiadomo że 1418 władze miejskie oddały do użytku 17 bud śledziowych. Na początku XVI wieku część budynków otrzymała murowane podcienia. W 1534 roku władze miejskie zgodziły się aby cech budników wybudował podcienia dla wszystkich budynków.
W miarę upływu czasu podcienia zamurowano, tworząc małe sklepiki. Kamieniczki zostały niemal doszczętnie zniszczone podczas II wojny światowej. Po wojnie zrekonstruowano podcienia, wykorzystując oryginalne, renesansowe detale. Wąskie, jedno- i dwuokienne fasady większości kamieniczek pokrywają natomiast polichromie projektu Zbigniewa Bednarowicza, wykonane w latach 1953–1961, zaś po dziś dzień podcienia stanowią miejsce handlu, choć obecnie przeważają wyroby pamiątkarskie.
Od południowego zachodu grupę zamyka nienależąca do domków budniczych dawna kancelaria miejska, nazywana niekiedy również Domem pisarzy miejskich, zajmująca parcelę nr 10. Od 1961 roku mieści się w niej siedziba Towarzystwa Miłośników Miasta Poznania im. Cyryla Ratajskiego.

</doc>
<doc id="161640" url="https://pl.wikipedia.org/wiki?curid=161640" title="Río de la Plata">
Río de la Plata



</doc>
<doc id="161642" url="https://pl.wikipedia.org/wiki?curid=161642" title="Sprzęt RTV">
Sprzęt RTV



</doc>
<doc id="161643" url="https://pl.wikipedia.org/wiki?curid=161643" title="Lubelska Wytwórnia Samolotów">
Lubelska Wytwórnia Samolotów

Lubelska Wytwórnia Samolotów (LWS) – polska wytwórnia lotnicza.
LWS powstała w 1936 roku w miejsce najstarszych w Polsce zakładów lotniczych Plage i Laśkiewicz, które ogłosiły upadłość.
Samoloty projektowane i produkowane przez zakłady LWS:

</doc>
<doc id="161645" url="https://pl.wikipedia.org/wiki?curid=161645" title="Rio de la Plata">
Rio de la Plata



</doc>
<doc id="161648" url="https://pl.wikipedia.org/wiki?curid=161648" title="Plage &amp; Laśkiewicz">
Plage &amp; Laśkiewicz



</doc>
<doc id="161651" url="https://pl.wikipedia.org/wiki?curid=161651" title="Lex retro non agit">
Lex retro non agit

Lex retro non agit (z łac. "prawo nie działa wstecz") – zasada prawa i paremia prawnicza określająca zakaz retroaktywności prawa.
Jest rozpowszechniona w Polsce jako pochodząca z prawa rzymskiego, określana również jako zasada nieretroaktywności prawa ("retroactio" – wsteczna moc obowiązywania aktu normatywnego). Prawnicy rzymscy stosowali zasadę nieretroaktywności, jednak nie ukuli jej jako paremii. Po raz pierwszy w Polsce użył jej Stanisław Wróblewski w „Zarysie wykładu prawa rzymskiego” z 1916 roku. "Lex retro non agit" jest jedną z najczęściej stosowanych paremii wśród polskich prawników. W innych krajach nie jest znana, nie występuje nawet w słownikach specjalistycznych, zamiast niej jednak nieretroaktywność prawa określa się paremią "lex prospicit non respicit" – prawo patrzy naprzód, nie wstecz.
Znaczenie paremii.
Ustawodawca nie może ustanawiać przepisów prawa, które wiązałyby skutki prawne ze zdarzeniami prawnymi mającymi miejsce w przeszłości. Prawo musi być przewidywalne i budzić zaufanie, a podmiot prawa musi mieć pewność, że w danej sytuacji postępuje zgodnie lub niezgodnie z obowiązującym prawem.
Podobne znaczenie ma paremia "lex prospicit non respicit" (ustawa patrzy do przodu, nie ogląda się w tył).
W prawie polskim zasadę tę wyraża np. art. 3 k.c.: "Ustawa nie ma mocy wstecznej, chyba że to wynika z jej brzmienia lub celu".
Art. 42 ust. 1 Konstytucji z 1997 głosi: "Odpowiedzialności karnej podlega ten tylko, kto dopuścił się czynu zabronionego pod groźbą kary przez ustawę obowiązującą w czasie jego popełnienia. Zasada ta nie stoi na przeszkodzie ukaraniu za czyn, który w czasie jego popełnienia stanowił przestępstwo w myśl prawa międzynarodowego." Normę tę powtarza Kodeks karny (1997) w art. 1 § 1: "Odpowiedzialności karnej podlega ten tylko, kto popełnia czyn zabroniony pod groźbą kary przez ustawę obowiązującą w czasie jego popełnienia."
Odstępstwa i wyjątki.
Zdarza się jednak, że prawo dopuszcza retroaktywność przepisów, gdy zmiana prawa związana jest z korzyściami lub nagrodami (np. art. 4 § 1 k.k.). Bezwzględnie niedopuszczalne jest natomiast stosowanie surowszego prawa ("lex severior retro non agit"). Zakazane jest również stosowanie wyjątków od powyższej reguły w zakresie prawa karnego i finansowego.
W polskiej praktyce zdarzają się natomiast zmiany interpretacji przepisów, które powodują zmianę skutków prawnych dla zdarzeń z przeszłości.

</doc>
<doc id="161652" url="https://pl.wikipedia.org/wiki?curid=161652" title="Godło Arabii Saudyjskiej">
Godło Arabii Saudyjskiej

Godło Arabii Saudyjskiej przedstawia zieloną palmę, a pod nią dwie skrzyżowane szable orientalne. Kolor zielony to symbol islamu. Wszystko to odzwierciedla życie na pustyni, bronione z całą gorliwością.
Dwa miecze reprezentują królestwo Hidżazu i królestwo Nadżdu, które w 1926 zostały zjednoczone pod przywództwem Abda al-Aziza ibn Su’uda.
Godło w obecnej wersji zostało przyjęte zostało w 1950 roku.

</doc>
<doc id="161653" url="https://pl.wikipedia.org/wiki?curid=161653" title="Stauroteka">
Stauroteka

Stauroteka (od gr."stauros" – pierwotnie: pal, belka, obecnie również: krzyż; "thekē" – pojemnik) – specjalny rodzaj relikwiarza przeznaczony do przechowywania fragmentów Drzewa Krzyża Świętego.
Zazwyczaj wykonywano ją w formie krzyża (ten typ stauroteki był wykonywany od IV do XI w.) lub ikony (tzw. stauroteka ikonowa) czy tryptyku (oba te typy wytwarzano od schyłku X w. do końca XII w.). Stauroteka mogła mieć jednak również inne formy: posągu, miniatury bazyliki Grobu Pańskiego, włóczni itp.
Najczęściej był wykonany ze złotej lub srebrnej blachy, bogato zdobiony, w tym poprzez wysadzanie drogimi kamieniami.
W Polsce, spośród kilkunastu staurotek zachowały się tylko dwie.
Pierwsza – bizantyńska, XII-wieczna, zapewne z Konstantynopola, eksponowana jest w pomieszczeniach Skarbca Koronnego na Wawelu.
Druga – w kształcie krzyża greckiego – zwana stauroteką lednicką nie młodsza niż pierwsze dekady XI w., przechowywana jest w Muzeum Pierwszych Piastów na Ostrowie Lednickim.
Do roku 1939 w kolegiacie w Tumie pod Łęczycą przechowywana była XII-wieczna stauroteka ikonowa o proweniencji bizantyńsko-weneckiej (zabytek, znany z dokumentacji fotograficznej, został zrabowany przez wojska niemieckie).
Inna polska stauroteka, która najprawdopodobniej była wykorzystywana do koronacji polskich władców od Władysława Jagiełły, do Jana Kazimierza w 1649 r., została zrabowana z częścią skarbca koronnego podczas wyjazdu (po abdykacji) z Polski do Francji ostatniego Wazy. Skarby wywiezione przez ostatniego Wazę z Polski nigdy nie wróciły do ojczyzny, przed śmiercią król przekazał je swojej szwagierce Annie Gonzadze (siostrze królowej polskiej Marii Gonzagi), ta z kolei w 1684 r. przekazała je opactwu benedyktyńskiemu w Saint-Germain-des-Pres na przedmieściach Paryża. Relikwia ta obecnie znajduje się w skarbcu paryskiej katedry Notre Dame.

</doc>
<doc id="161655" url="https://pl.wikipedia.org/wiki?curid=161655" title="RTV">
RTV



</doc>
<doc id="161656" url="https://pl.wikipedia.org/wiki?curid=161656" title="Most (miasto w Czechach)">
Most (miasto w Czechach)

Most (niem. "Brüx", łac. "Pons") – miasto statutarne w północno-zachodnich Czechach, w Kotlinie Mosteckiej, nad rzeką Bíliną. Leży w kraju usteckim, będąc stolicą powiatu Most.
Historia.
Został założony w X wieku na szlaku handlowym z Pragi do Freibergu. W poł. XIII stulecia powstał zamek na wzgórzu Hněvín, a osada uzyskała prawa miejskie. Przez następne stulecia miasto rozwijało się dzięki handlowi oraz uprawie winogron. Upadek ośrodka spowodowała wojna trzydziestoletnia. W XIX wieku w rejonie Mostu odkryto złoża węgla. Było to impulsem do szybkiego rozwoju miasta – powstały liczne zakłady przemysłowe (nie tylko kopalnie) przy których zbudowano nowe dzielnice, doprowadzono linię kolejową, utworzono sieć tramwajową, wybudowano wiele gmachów użyteczności publicznej, znacząco wzrosła też liczba mieszkańców.
W 1964 podjęto decyzję o przeniesieniu miasta na nowe miejsce w celu eksploatacji złóż węgla brunatnego znajdujących się pod miastem. W latach 60. i 70. całkowicie zniszczono historyczne centrum Mostu, budując na południe od niego „nowy Most”, którego zabudowę tworzą przede wszystkim bloki mieszkalne.
Pomimo długiej historii, na skutek likwidacji śródmieścia w II poł. XX wieku Most posiada bardzo mało zabytków. Są to: zamek Hněvín z przełomu XIX i XX wieku wzorowany na średniowiecznym zamku zniszczonym w czasie wojny trzydziestoletniej, kościół Wniebowzięcia NMP z XVI wieku (przeniesiony w latach 60. XX w. na obecne miejsce), krematorium z lat 1923–1924, cmentarz z nagrobkami, rzeźbami i innymi zabytkami ruchomymi przeniesionymi ze zlikwidowanych cmentarzy i kościołów w „starym Moście”, a także kilka budynków z przełomu XIX i XX wieku położonych poza dawnym centrum miasta.
Most pełni funkcję regionalnego ośrodka administracyjnego, przemysłowego, akademickiego (m.in. Wyższa Szkoła Finansów i Administracji), handlowo-usługowego i kulturalnego.
Miasto powszechnie znane jest z kompleksu sportowego zwanego „trzema dromami”, składającego się z: "Aquadromu" (aquapark), "Hipodromu" (hipodrom) i "Autodromu" (tor wyścigowy), klubu piłkarskiego SIAD Most, a także mierzącego 96 m biurowca "SHD Komes" – trzeciego najwyższego wieżowca w Czechach (i najwyższego poza Pragą).
Jest to również ważny w skali kraju węzeł drogowy (drogi krajowe I/13, I/15 i I/27 oraz droga wojewódzka nr 255) i kolejowy (linia Uścia nad Łabą–Chomutov oraz Most–Cieplice). 3,5 km na północ od miasta znajduje się lotnisko sportowe. W mieście funkcjonuje, wspólna z sąsiednim Litvínovem, komunikacja autobusowa i tramwajowa (w latach 1946–1959 także trolejbusowa).
Według danych na 1 maja 2008 liczba ludności Mostu wynosi 67 216 osób, a powierzchnia – 86,94 km².

</doc>
<doc id="161661" url="https://pl.wikipedia.org/wiki?curid=161661" title="Karabin SIG SG 510">
Karabin SIG SG 510

SIG SG 510 (M57, Fusil d'Assault Mle 57, Sturmgewehr 57) – szwajcarski karabin automatyczny firmy Schweizerische Industrie Gesselschaft (SIG). Produkowany do 1985 roku przez wiele lat był przepisowym karabinem żołnierzy szwajcarskich.
Historia.
W połowie lat 50 XX w. w szwajcarskich zakładach SIG rozpoczęto prace nad karabinem automatycznym. Szefem zespołu konstruktorów był Rudolf Amsler. Zaprojektowany karabin oznaczony AM 55 (stosowano też oznaczenie SIG 510-0) był wzorowany na niemieckim eksperymentalnym StG45(M).
Nowy karabin po badaniach wojskowych został przyjęty do uzbrojenia armii szwajcarskiej w 1957 roku. Ponieważ w Szwajcarii jest kilka języków urzędowych, karabin otrzymał oficjalną nazwę w każdym z nich (M57, Fusil d'Assault Mle 57, Sturmgewehr 57). Karabin strzelał przepisową szwajcarską amunicją 7,5 × 55 mm GP11.
W następnych latach opracowano wersje w innych kalibrach, przeznaczone na eksport, ale w większych ilościach wyprodukowano tylko wersję SIG 510-4 kalibru 7,62 × 51 mm NATO, która była eksportowana do Chile (ok. 15 000 egz.) i Boliwii (ok. 5000 egz.).
Decyzję o zakończeniu produkcji karabinu SIG 510 podjęto w 1983 roku a ostatnie egzemplarze opuściły fabrykę w roku 1985. Ocenia się, że wyprodukowano około 700 000 SG 510 w różnych wersjach. W armii szwajcarskiej został on zastąpiony przez karabin SIG SG 550.
Opis techniczny.
Karabin automatyczny Stg 57 był bronią samoczynno-samopowtarzalną. Automatyka broni działała na zasadzie odrzutu zamka półswobodnego hamowanego dwiema rolkami. Broń strzelała z zamka zamkniętego. Mechanizm spustowy z możliwością strzelania ogniem pojedynczym i seriami. Dźwignia przełącznika rodzaju ognia, pełniąca także funkcję dźwigni bezpiecznika, po lewej stronie broni nad chwytem pistoletowym. Broń wyposażona była w tzw. spust zimowy ułatwiający strzelanie w rękawicach. Zasilanie z pudełkowych magazynków o pojemności 24 naboje. Przyrządy celownicze były umieszczone na wysokich, składanych podstawach, składały się z prostokątnej muszki i celownika przeziernikowego o nastawach od 100 do 650 m. Lufa zakończona tłumikiem płomieni, pełniącym także funkcję hamulca wylotowego. Za tłumikiem płomieni dwa pierścienie prowadzące dla granatów nasadkowych. Krótkie łoże i chwyt pistoletowy wykonane z tworzywa sztucznego. Kolba stała wykonana z twardej gumy. Przed łożem lub do zakończenia osłony lufy zamocowany składany dwójnóg.

</doc>
<doc id="161664" url="https://pl.wikipedia.org/wiki?curid=161664" title="Flaga Jemenu">
Flaga Jemenu

Flaga Jemenu – prostokąt z trzema pasami, o kolorach (od góry) czerwonym, białym i czarnym. Każdy pas ma jednakową szerokość. Kolory te uznawane są barwy panarabskie i często występują na flagach państw arabskich, m.in. Egiptu, Iraku i Syrii. Została przyjęta 22 maja 1990.

</doc>
<doc id="161669" url="https://pl.wikipedia.org/wiki?curid=161669" title="Hymn Jemenu">
Hymn Jemenu

Zjednoczona Republika (arab. الجمهورية المتحدة, trb. al-Jumhūrīyah al-Muttaḥidâh) – narodowy hymn Jemenu od momentu zjednoczenia kraju w 1990 roku. Słowa napisał Abdullah Abdul Wahhab Nauman, a muzykę skomponował Ajjub Tarisz Absi.

</doc>
<doc id="161670" url="https://pl.wikipedia.org/wiki?curid=161670" title="Borys I Michał">
Borys I Michał

Borys I Michał (, zm. 2 maja 907) – chan bułgarski od 852 do 889. Syn i następca chana Presjana, pierwszy chrześcijański władca Bułgarii. Imię Michał przyjął po chrzcie w roku 864 na cześć bizantyjskiego cesarza Michała III.
Początek panowania.
Na początku panowania Borysa utrzymywał się jeszcze konflikt z Bizancjum dotyczący plemion słowiańskich zamieszkujących tereny Macedonii. Ostatecznie na mocy układu z 856 roku Bułgaria zrzekła się południowego wybrzeża Morza Czarnego oraz obszaru Zagory, uzyskując w zamian potwierdzenie swych praw do podbitych przez siebie ziem w Rodopach i w Macedonii.
W 853 roku Borys zawarł sojusz z Rościsławem wielkomorawskim i królem Franków zachodnich Karolem Łysym przeciwko Ludwikowi Niemieckiemu. Ponieważ Chorwaci byli w tym czasie wasalami Ludwika, Bułgarzy zostali zmuszeni do walki na dwa fronty. Borys poniósł dotkliwą klęskę w Chorwacji i był zmuszony do zawarcia odrębnego pokoju z księciem Chorwacji Trpimirem I. Jednocześnie północno-zachodnie granice bułgarskie zostały najechane przez wojska Ludwika Niemieckiego. Podpisany w efekcie doznanej porażki traktat pokojowy nie spowodował zmian terytorialnych, ale znacznie osłabił autorytet państwa bułgarskiego na Bałkanach. Szczególnie że klęską zakończyła się również wyprawa Borysa przeciw Serbom.
W późniejszym czasie wobec słabnięcia państwa wschodniofrankijskiego, a wzrostu potęgi wielkomorawskiego, zaczynającego zagrażać zachodnim granicom Bułgarii, Borys zmienił sojusze i w 862 roku zawarł przymierze z Ludwikiem Niemieckim. Naturalnym następstwem zmiany sojusznika przez Bułgarów w tym rejonie Europy było nawiązanie stosunków dyplomatycznych przez księcia wielkomorawskiego z Bizancjum. Około 863 roku zwrócił się on do cesarza Michała III o przysłanie greckiej misji kościelnej. Cesarz wysłał wówczas na Morawy dwóch braci z Tesaloniki Konstantyna i Metodego. Borys, nawiązawszy kontakty z państwem Franków rozpoczął z kolei rozmowy o przyjęciu chrześcijaństwa z rąk Franków.
Geneza przyjęcia chrześcijaństwa.
Historycy wskazują na kilka przyczyn, które w połowie IX wieku skłoniły chana Borysa, władcę pogańskiego państwa do podjęcia rozmów dotyczących przyjęcia chrztu przez niego i jego lud. Wśród czynników państwowych niewątpliwie ważył fakt, że tradycyjne bułgarskie pogaństwo coraz wyraźniej przegrywało z chrześcijaństwem zarówno pod względem kulturowym, społecznym, jak i państwotwórczym. Chrześcijaństwo, ze swej natury związane ze słowem pisanym, dzięki krzewieniu umiejętności pisania i czytania niosło ze sobą postęp kulturalny, którego brak był coraz dotkliwiej odczuwalny z perspektywy niepiśmiennej społeczności bułgarskiej. Krzewione przez chrześcijaństwo obyczaje stanowiły wyzwanie do rozwoju i odrzucenia przeżywających się w miarę rozwoju społeczeństwa zachowań i instytucji, którym pogańska religia nie miała czego przeciwstawić. Wreszcie chrześcijańska idea Bożego pomazania władcy, na wschodzie dominującego nawet nad Kościołem, stanowiła przeciwwagę dla rozsadzających jedność państwa tendencji odśrodkowych płynących ze środowisk wielkobojarskich.
Oprócz względów państwowych niewątpliwie działały również osobiste. Borys był świadkiem i niewątpliwie słyszał o bohaterstwie męczenników chrześcijańskich, którzy jak brat chana Małamira, Nrawota-Woin zmienił wyznawaną wiarę, by stracić życie. Trudno było przejść obojętnie wobec takiego świadectwa. Bez wątpienia wielki był też wpływ na tych surowych ludzi wieści, jakie przekazywali bułgarscy kupcy, o pięknie chrześcijańskiej liturgii. "Pierwsza kronika ruska" zawierająca opowieść o nawróceniu Rusi w X wieku daje wgląd w tę kwestię. Posłowie wysłani przez księcia Rusi opowiadają bowiem: "Potem przybyliśmy do Greków" (do Konstantynopola) "i oni zaprowadzili nas na miejsce, gdzie oddają cześć swemu Bogu, i nie wiedzieliśmy, gdzie jesteśmy, w niebie czy na ziemi. Bo na ziemi nie ma takiego widoku ani piękna i nie wiemy jak go opisać: wiemy tylko, że Bóg mieszka tu wśród ludzi"
Jedno z dawnych źródeł ostateczne nawrócenie Borysa przypisuje greckiemu niewolnikowi Teodorowi Cupharasowi, który nauczył Borysa modlić się do Boga chrześcijan, a modlitwa Borysa odwróciła grożący Bułgarom wielki głód. Wedle innej wersji zasługę tę przypisuje się chrześcijańskiemu malarzowi o imieniu Metody, który namalował dla chana tak realistyczny fresk przedstawiający Sąd Ostateczny, że ten poczuł trwogę o swe zbawienie.
Chrzest Bułgarii.
Ostatecznie decyzję o przyjęciu chrześcijaństwa przez Bułgarów przyszło Borysowi podjąć w dosyć dramatycznych okolicznościach. W 863 roku Borys wsparł Ludwika Niemieckiego w walce ze zbuntowanym synem Karlomanem i Rościsławem wielkomorawskim. Naciskany z dwu stron Rościsław zwrócił się o pomoc do cesarza bizantyńskiego. W sierpniu 863 roku Półwysep Bałkański, a szczególnie ziemie Bułgarii nawiedziło wyjątkowo silne, trwające blisko 40 dni, trzęsienie ziemi. Rok był nieurodzajny i Bułgarom zajrzało w oczy widmo głodu. W tej sytuacji cesarz Michał III podjął akcję przeciw Bułgarii przerzucając armię nad granicę bułgarską i urządzając demonstrację floty wzdłuż wybrzeży Morza Czarnego. Sytuacja militarna Bułgarii była mocno niepewna, a kraj znękany głodem. Borys skapitulował natychmiast. Wiosną 864 roku został podpisany „wieczysty” pokój pomiędzy Bizancjum a Bułgarią. Wykorzystując swą przewagę i zależność zagrożonej głodem Bułgarii od dostaw trackiego zboża, Bizantyńczycy zażądali zerwania przez Bułgarów negocjacji związanych z przyjęciem chrześcijaństwa od Niemców. Bułgarscy posłowie, którzy przybyli do Konstantynopola zostali ochrzczeni. Wraz z nimi do Bułgarii wyruszyła misja duchownych bizantyńskich, która miała przygotować do chrztu Borysa i podjąć akcję chrztu wśród bułgarskich pogan.
Czas i miejsce przyjęcia chrztu przez Borysa są przedmiotem spekulacji uczonych. Według części uczonych (D. Langa, G. Ostrogorskiego) chrzest musiał nastąpić niedługo potem w 864 lub najdalej w 865 roku. Tradycyjna historiografia bułgarska (W. Giuzelew, u nas T. Wasilewski) datuje chrzest Borysa na 866 opierając się na inskrypcji odnalezionej w albańskiej miejscowości Ballshi. Zwłoka w przyjęciu chrztu jest przez tych historyków tłumaczona przedłużającymi się negocjacjami obydwu stron dotyczącymi warunków ustanowienia struktury kościelnej w Bułgarii, lub po prostu katechumenatem. Zdaniem T. Wasilewskiego również tłumieniem buntu przeciw zamierzonej chrystianizacji. Wasilewski podaje nawet datę chrztu – dzień przed Zielonymi Świątkami (25 maja 866 roku). Borys nie nadał uroczystości przyjęcia przez siebie chrztu rozgłosu. Obrzęd został odprawiony nocą, prawdopodobnie w Plisce. Borys przyjął na cześć swego ojca chrzestnego cesarza Michała III imię Michał.
Sytuacja, która skłoniła władcę Bułgarii do zachowania daleko idącej ostrożności była rzeczywiście delikatna. Chrześcijaństwo miało na terenach Bułgarii długą tradycję jeszcze przed najazdem Słowian i Bułgarów Asparucha w VII wieku, a potomkowie chrześcijan ciągle jeszcze dość licznie zamieszkiwali państwo Borysa. Szczególnie liczni byli wśród ludności trackiej stanowiącej dość istotny liczebnie składnik społeczeństwa. Zwycięskie kampanie chana Kruma na początku IX wieku i przesiedlenie dużych grup jeńców greckich na teren Bułgarii, przyspieszyły proces rechrystianizacji tej ludności. Okazało się też, że ta samorzutnie prowadzona przez jeńców ewangelizacja znajduje pozytywne przyjęcie wśród Słowian: żyjących często pośród Traków chłopów oraz potomków Słowian zamieszkujących ziemie Cesarstwa przed wielką migracją na początku VII wieku i już wówczas schrystianizowanych. O dynamice tego procesu świadczy rozmiar prześladowań podjęty przez następcę chana Kruma, Omurtaga, z inspiracji kapłanów pogańskich. Za panowania Borysa były to nadal środowiska, których nie można było lekceważyć. Ponadto za następców Omurtaga władza chanów uległa pewnemu osłabieniu na korzyść wywodzących się spośród możnowładztwa zastępców chana. Przyjęcie przez Borysa chrześcijaństwa w dłuższej perspektywie niewątpliwie godziło również w ich interesy. Pozostawała wreszcie opozycja wielko bojarska, tradycyjnie pogańska, głęboko przywiązana do religii swych bułgarskich przodków i próbująca w ten sposób bronić swej tożsamości przed postępującą slawizacją.
Z tych właśnie środowisk wyszedł w następnych miesiącach sygnał do buntu. Wojska buntowników zaatakowały stolicę państwa Pliskę. Borys rozbił pod murami Pliski wojska opozycji. 52 przywódców bojarskich wraz z ich rodzinami nakazał stracić. Reszcie zbuntowanych, spośród niższych stanów i prostemu ludowi okazał łaskę i pozwolił wrócić do domów.
Utworzenie prowincji kościelnej.
Starania o utworzenie przez patriarchat Konstantynopola mniej czy bardziej autonomicznej struktury kościelnej, z patriarchą na czele mającym prawo koronowania władcy przyniosły początkowo Borysowi niepowodzenie. Patriarcha Focjusz odpowiedział po długiej zwłoce jedynie długim listem o obowiązkach monarchy chrześcijańskiego, nie podejmując w ogóle kwestii organizacyjnych oraz palących kwestii dotyczących wiary i obrzędowości. Sytuacja sprzyjała kontynuowaniu starań. Pomiędzy Rzymem a Konstantynopolem narastał konflikt. Aktualny patriarcha Konstantynopola Focjusz został wybrany po przymusowym złożeniu z urzędu przez cesarza jego poprzednika Ignacego. W kościele greckim doszło do rozłamu. Zwolennicy Ignacego uznawali wybór Focjusza za niezgodny z postanowieniami kanonów. W 863 roku na specjalnie zwołanym synodzie niekanoniczność obioru patriarchy Konstantynopola ogłosił też papież Mikołaj I. Wobec tego Borys ponownie zwrócił się ku zachodowi wysyłając latem 866 roku jedno poselstwo do Franków, do Ratyzbony, a drugie do Rzymu.
Badając możliwość utworzenia niezależnej struktury kościelnej w oparciu o papiestwo Borys poprosił jednocześnie o wyjaśnienie podstawowych zagadnień dotyczących spraw wiary, obyczajów i liturgii. Słynny list zawierający 106 pytań znany jest głównie na podstawie "Odpowiedzi" papieża Mikołaja. Borys pytał w nim między innymi czy Grecy słusznie żądają postu i zakazują kąpieli w środę i piątek? Czy w kościele Bułgarzy mogą nosić pasy i czy przyjmując komunię muszą zdejmować turbany? Czy mają się wyrzec zwyczaju noszenia spodni? Co mają zrobić ci którzy mają więcej niż jedną żonę z pozostałymi żonami? Czy dozwolone są stosunki płciowe w niedzielę? Czy publiczną modlitwą o deszcz mogą kierować świeccy? Czy mogą oni czynić znak krzyża przed posiłkiem czy też jest to zawarowane tylko dla kapłanów? Ile było patriarchatów w Kościele i czy Konstantynopol rzeczywiście zajmuje drugie miejsce po Rzymie? Odpowiedź wraz z dwoma biskupami została wysłana jeszcze w tym samym roku. Papież strofuje w swym liście Borysa za surowość w karaniu świeckich winowajców, wzywa do wyrzeczenia się tortur w stosunku do kryminalistów. Nawracanie siłą na chrześcijaństwo zaleca zastąpić perswazją. Potępia używanie końskiego ogona zamiast chorągwi, radzenia się wróżbitów, rzucania uroków, przysięgania na miecz, wiary w uzdrawiające kamienie, noszenia amuletów. Zbywa lekceważąco pretensje Konstantynopola do monopolu w produkcji krzyżma. W sprawie ustanowienia niezależnej struktury kościelnej zaleca cierpliwość – wszystko zależy od chrześcijańskiej dzielności świeżo nawróconego ludu bułgarskiego.
Po przybyciu misjonarzy rzymskich Borys-Michał zwolnił misjonarzy frankońskich, odprawił też duchownych greckich. W następnym roku podjął kolejną próbę, tym razem zwrócił się o zatwierdzenie wyznaczonego przez siebie prymasa Bułgarii. Papież stanowczo odmówił broniąc wyłączności Kościoła w sprawach nominowania biskupów. Tymczasem na przełomie sierpnia i września zebrał się w Konstantynopolu synod, który oprócz ostrego ataku na papiestwo miał też na celu wywarcie nacisku na Bułgarię. Papież został obłożony ekskomuniką, a Ludwikowi Niemieckiemu przyznano tytuł cesarski, o który bezskutecznie zabiegał w Rzymie. Pod koniec września sytuacja zmieniła się po raz kolejny. Zamordowany przez swego współpracownika zginął cesarz Michał III. Nowy cesarz Bazyli I złożył z urzędu niekanonicznie wybranego Focjusza i przywrócił przebywającego na wygnaniu Ignacego. Jednocześnie w listopadzie umiera Mikołaj I. W październiku 869 roku w Konstantynopolu w obecności legatów papieskich rozpoczął obrady sobór. Na jego ostatniej sesji 28 lutego 870 roku na obrady soborowe zostali dopuszczeni posłowie bułgarscy. Konferencja soborowa uznała przywrócenie zależności Bułgarii od Konstantynopola oraz utworzenie na wpół autonomicznej prowincji kościelnej z arcybiskupem zależnym od patriarchy Konstantynopola. Nowa prowincja kościelna miała obejmować 7 biskupstw: ochrydzkie w zachodniej, a bregalnickie we wschodniej Macedonii, morawskie w dolinie południowej Morawy, i cztery w głównych grodach bułgarskich. Według późniejszych przekazów Borys-Michał wzniósł w stolicach biskupich siedem cerkwi katedralnych. Z zachowanych resztek znamy cerkiew w stołecznej Plisce, wzniesioną na wzór najstarszej bazyliki świętych Piotra i Pawła w Rzymie o wymiarach: 99 metrów długości i prawie 30 metrów szerokości.
Przyjęcie uczniów Metodego.
W 885 roku zmarł na Morawach biskup Metody. Jako swego następcę Metody wyznaczył Gorazda. Ten nie zdołał jednak sprostać opozycji duchownych łacińskich wspieranych przez księcia morawskiego Świętopełka. Przywódcy słowiańskiego kościoła na Morawach: Gorazd, Klemens, Naum, Angelary i Sawa zostali uwięzieni i poddani torturom. Klemens, Naum i Angelary, wygnani z Moraw zostali serdecznie przyjęci przez namiestnika Borysa w Belgradzie. Książę Borys udzielił im w Plisce gościny w domach swych dostojników, umieszczając Klemensa i Nauma u sampsesa Eschacza (Eschatzes), a Angelarego u Czesława. W tym samym czasie część uczniów Metodego, sprzedanych Wenecjanom i wykupionych przez cesarza bizantyńskiego, przyprowadził z Konstantynopola mnich Konstantyn zwany Prezbiterem. Godności kościelne w Plisce i Presławiu, starej i nowej stolicy państwa były obsadzane przez duchownych greckich, dla słowiańskiej liturgii i uczniów Metodego nie było tam miejsca. Ich status był więc początkowo nieokreślony. W dokumentach byli określani jako „mistrzowie” i „nauczyciele” ("didaskaloi"). W trakcie 886 roku zmarł Angelary. Z końcem tego roku Klemens opuścił Pliskę i udał się nad zachodnią granicę państwa, do prowincji Kutmiczewicy, leżącej na zachód od Wardaru, której główny ośrodek stanowił Dewol.
Na objętym przez siebie terenie Klemens rozwinął szeroko zakrojoną działalność apostolską. Stale podróżując, nauczając i studiując, wykształcił około trzech i pół tysiąca kapłanów. Skupił wokół siebie krąg wykształconych uczniów, którzy wspierali go w pracy kościelnej i oświatowo-literackiej, a potem podjęli jego pracę. W 893 roku został wyświęcony na biskupa Drewenicy (Drembicy)-Welicy położonej na północ od Ochrydu. W Macedonii także ostatecznie rozwinął swą działalność Naum, choć nie jest wykluczone, że początkowo, najdalej do 893 roku, przebywał i działał w Plisce. Z jego pobytem w Plisce bywa łączone powstanie stołecznego ośrodka piśmiennictwa bułgarskiego, który znakomicie rozwinął się za panowania cara Symeona I.
Ostatnie lata.
Około 870 roku Borys-Michał najechał Serbię. Jej władca książę Muncimir rozbił armię bułgarską biorąc do niewoli syna Borysa, Włodzimierza i 12 bojarów. Paradoksalnie jednak zwycięstwo Muncimira i jego umocnienie się na tronie książęcym spowodowało wzrost wpływów bułgarskich w Serbii. Muncimir, który władał Serbią wspólnie z braćmi, po umocnieniu swej władzy uwięził ich i ze względu na ich prochorwackie nastawienie przekazał jako zakładników Borysowi. Serbscy juniorzy stali się w ręku kniazia cennym narzędziem nacisku na władcę serbskiego.
W 889 roku po 37 latach panowania, Borys przekazał władzę swojemu synowi Włodzimierzowi, a sam schronił się w klasztorze, możliwe że u świętego Pantalejmona, pod Presławiem. Antychrześcijańska polityka jego następcy, objawiająca się m.in. prześladowaniem chrześcijan w przymierzu z pogańskimi siłami wśród bułgarskiej arystokracji zmusiła Borysa do zrezygnowania z odosobnienia. W 893 r. Borys zebrał wierne sobie wojska, obalił Włodzimierza i oślepionego wtrącił do więzienia, a następnie osadził na tronie młodszego syna, Symeona, wiodącego żywot mnicha w jednym z klasztorów. Uporządkowawszy wewnętrzne sprawy państwa Borys ponownie osiadł w klasztorze, nie było mu jednak jeszcze dane w spokoju dokonać życia. W 894 roku Symeon wszczął wojnę z Bizancjum i najechał Trację. Przeciwdziałając zagrożeniu cesarz bizantyński pomógł koczowniczym Madziarom, przeprawić się przez Dunaj. Symeon zawrócił na północ i został pokonany w dwóch bitwach. A Madziarzy rozlali się po kraju podchodząc pod Pliskę i Presław. Po raz ostatni wówczas Borys-Michał opuścił klasztor, zebrał wojsko i w trzeciej bitwie pokonał Węgrów i wyparł ich za Dunaj. Żył jeszcze trzynaście lat. Zmarł 15 maja 907 roku.
Bułgarska cerkiew prawosławna czci go jako świętego cara Borysa Chrzciciela (Св. цар Борис Покръстител).

</doc>
<doc id="161672" url="https://pl.wikipedia.org/wiki?curid=161672" title="Sytuacja prawna i społeczna osób LGBT we Włoszech">
Sytuacja prawna i społeczna osób LGBT we Włoszech

Prawo wobec kontaktów homoseksualnych.
Kontakty homoseksualne zostały zalegalizowane we Włoszech w 1890 roku (ówczesna Toskania w 1861 roku). W tym samym roku zrównano ze sobą wiek osób legalnie dopuszczających się kontaktów homo- i heteroseksualnych, wynosi on 14 lat. Geje nie są wykluczeni ze służby wojskowej z powodu swojej orientacji seksualnej. We włoskim prawie nie ma żadnych przepisów bezpośrednio dyskryminujących osoby homoseksualne.
Partie polityczne, takie jak zieloni – VERDI, socjaliści – DS, SDI, liberałowie – DL, komuniści – PdCi oraz inne, popierają prawa gejów i lesbijek. Partie prawicowe są im zdecydowanie przeciwne.
Ochrona prawna przed dyskryminacją.
Ogólnokrajowa.
Włoskie prawo gwarantuje pewien zakaz dyskryminacji przez wzgląd na orientację seksualną. Obejmuje on miejsce pracy oraz inne dziedziny życia. Przepisy te obowiązują w kraju od 2003 roku.
Włoska konstytucja gwarantuje wszystkim obywatelom równość wobec prawa i zakazuje dyskryminacji z jakiejkolwiek przyczyny. Nie ujmuje ona jednak wprost orientacji seksualnej jako jednej z chronionych kategorii.
Regionalna.
Kilka regionów: Toskania, Piemont oraz Emilia-Romania zakazały prawnie homofobicznych wypowiedzi pod adresem homoseksualistów w 2004 roku. Kolejne prowincje zamierzają pójść w ich ślady.
Azyl
Włoskie przepisy prawne nie przyznają prawa osobom do ubiegania się o azyl polityczny z powodu prześladowań przez wzgląd na orientacje seksualną we własnym kraju.
Uznanie związków osób tej samej płci.
Ogólnokrajowe.
W maju 2016 roku Izba Deputowanych Włoch uchwaliła ustawę o związkach cywilnych osób tej samej płci. Na mocy ustawy o związkach partnerskich geje i lesbijki we Włoszech mogą korzystać z małżeńskich przywilejów takich jak: wspólnota majątkowa, dziedziczenie czy przejmowanie praw emerytalnych po zmarłym/ej małżonku/ce. Ustawa nie umożliwia im natomiast adoptowania dzieci.
Włoski parlament włączył „grupę osób pozostających w nieformalnym związku, powiązaną uczuciami”, do oficjalnej definicji rodziny w prawie. Nowa definicja daje konkubentom kilka praw np. dziedziczenie.
Regionalne.
Od lipca 2004 roku kilka włoskich regionów uznaje tzw. „coppi di fatto” ("faktyczne pary"), czyli formalne konkubinaty między osobami tej samej i przeciwnej płci. Konkubinat taki zapewnia tylko pewne prawa, z tych jakie mają małżeństwa. Inne regiony rozważają, bądź już wprowadziły podobną regulację prawną.
Życie osób LGBT w kraju.
Włosi należą do społeczeństw tolerancyjnych wobec homoseksualistów.
Według sondażu "Pew Global Attitudes Project" z 2002 roku 72% Włochów akceptuje homoseksualizm.
Według sondażu IPSOS wprowadzenie rejestrowanych związków partnerskich popiera 74% Włochów, przeciw jest 22%. Według sondażu Eurobarometr, wykonanego na zlecenie UE w 2006 roku, 31% Włochów popiera legalizacje małżeństw homoseksualnych, a 24% nadanie praw adopcyjnych dla osób tej samej płci.
Jak wynika z badania opinii publicznej przeprowadzonego w 2007 roku dla włoskiej edycji miesięcznika Focus, 64% Włochów uważa kontakty homoseksualne za zachowanie „naturalne”, a niecałe 30% uważa je za „coś nienaturalnego”. Ponadto 76% obywateli Włoch jest za tym, by osoby homoseksualne otwarcie przyznawały się do swojej orientacji. Jednocześnie 95% ankietowanych chce przyjaźnić się takimi osobami.
W 2007 roku kontrowersje w kraju wywołała zorganizowana przez władze Toskanii w porozumieniu z włoskim ministerstwem do spraw równouprawnienia kampania przeciw homofobii w formie plakatów przedstawiających zdjęcie noworodka z napisem „homoseksualista” na opasce na przegubie. Jej pomysłodawcy twierdzą, że wizerunek ten miał uświadomić społeczeństwu, że homoseksualizm „nie jest wyborem, ale niezmiennym faktem, który należy szanować”. Przeciw tej kampanii protestowali politycy z centroprawicy, a w Izbie Deputowanych pojawiły się żądania wszczęcia dochodzenia w tej sprawie.
We Włoszech istnieje duża scena gejowska, skoncentrowana w Rzymie i Mediolanie. W tych miastach znajdują się dziesiątki lokali (puby, bary, dyskoteki) gejowskich i przyjaznych gejom tzw. "Gay-friendly". Nieco mniejszą sceną dysponują Florencja, Bolonia, Turyn i Neapol. Ponadto w każdym dużym (ponad 100 tys. mieszk.) mieście i w niektórych mniejszych istnieje przynajmniej jeden "Gay-friendly" lokal.
Wydawane są tu publikacje, działają liczne organizacje o zasięgu ogólnokrajowym i regionalnym, zajmujące się niesieniem pomocy przedstawicielom LGBT. W kraju organizowane są manifestacje osób homoseksualnych – parady CSD. Największą tego typu manifestacją jest parada w Mediolanie, która co roku gromadzi dziesiątki tysięcy uczestników (w 2005 r. – 100 000 osób), czy mniejsza w Rzymie (w 2005 r. – 40 000 osób). We Włoszech funkcjonuje również kanał telewizyjny o tematyce homoseksualnej – Gay TV.
Dominującą religią we Włoszech jest katolicyzm (86% wyznawców). Wielu księży katolickich w 2021 roku zdecydowało się błogosławić pary jednopłciowe. Większość włoskich katolików popiera cywilne małżeństwa jednopłciowe.

</doc>
<doc id="161678" url="https://pl.wikipedia.org/wiki?curid=161678" title="Basen portowy">
Basen portowy

Basen portowy - część akwatorium portu, miejsce postoju statków. Zwykle ma kształt wąskiego prostokąta z betonowymi nabrzeżami, uzbrojonego w dźwigi, magazyny itp.

</doc>
<doc id="161679" url="https://pl.wikipedia.org/wiki?curid=161679" title="Abd al-Kadir Badżammal">
Abd al-Kadir Badżammal

Abd al-Kader Badżammal (; ur. 18 lutego 1946 w Sanie, zm. 7 września 2020 w Dubaju) – jemeński polityk, od 31 marca 2001 do 7 kwietnia 2007 premier Jemenu.
Życiorys.
Urodził się w 1946 roku w Sanie, aczkolwiek jego rodzina pochodziła z muhafazu Hadramaut. W 1974 roku ukończył studia licencjackie na Wydziale Handlu Uniwersytetu w Kairze.
Działalność polityczna.
W młodości działał w Jemeńskiej Partii Socjalistycznej. W latach 1998–2001 pełnił funkcję ministra spraw zagranicznych, 31 marca 2001 zastąpił Abd al-Karima al-Irjaniego na stanowisku szefa rządu. 31 marca 2007 złożył rezygnację na ręce prezydenta Alego Abd Allaha Saliha, nowy gabinet został zaprzysiężony 7 kwietnia 2007.

</doc>
<doc id="161681" url="https://pl.wikipedia.org/wiki?curid=161681" title="Godło Jemenu">
Godło Jemenu

Godło Republiki Jemenu – złoty orzeł z rozpostartymi skrzydłami trzymający w szponach skrzyżowane flagi Jemenu i rozwiniętą wstęgę z napisem "الجمهورية اليمنية" (transkrypcja: "Al-Dżumhurija al-Jamanija", pol. "Republika Jemenu"). Na piersi orła znajduje się tarcza na której widnieje krzew kawowca i zarys starożytnej tamy w Marib.
Jest to godło od 1990 roku, czyli od zjednoczenia Jemenu Północnego i Jemenu Południowego. Tarcza nawiązuje do herbu Mutawakkilickiego Królestwa Jemenu, przyjętego w 1956 r.
Historyczne godła.
Jemen Południowy.
Południe miało emblemat z panarabskim „Orłem Saladyna” (podobnym do Egiptu, Iraku i dawnych symboli Libii, Syrii i Arabii Saudyjskiej

</doc>
<doc id="161682" url="https://pl.wikipedia.org/wiki?curid=161682" title="Ta’izz">
Ta’izz

Ta’izz lub Taizz (arab. تعز) – miasto w Jemenie, oddalone 50 km od wybrzeża Zatoki Adeńskiej. Około 460 tys. mieszkańców. Trzecie co do wielkości miasto kraju.

</doc>
<doc id="161684" url="https://pl.wikipedia.org/wiki?curid=161684" title="Al-Hudajda">
Al-Hudajda

Al-Hudajda (, inne spotykane postacie pisowni: Al-Hudaydah, Al-Hodeida) – miasto portowe w zachodnim Jemenie nad Morzem Czerwonym, położone około 170 km (w linii prostej) na południowy zachód od stolicy Jemenu, Sany. Czwarte co do wielkości miasto kraju. W mieście funkcjonuje międzynarodowy port lotniczy Al-Hudajda

</doc>
<doc id="161685" url="https://pl.wikipedia.org/wiki?curid=161685" title="Apoftegmat">
Apoftegmat

Apoftegmat (gr. "apóphthegma, ~matos" – sentencja, wypowiedź) – krótki utwór literacki, wierszowany lub prozatorski, prezentujący dowcipną, błyskotliwą, trafną wypowiedź wybitnej postaci (np. władcy).
Apoftegmaty spisywane były już w starożytności. Ich zbiory tworzyli m.in. Valerius Maximus ("Factorum et dictorum memorabiliorum libri IX") i Plutarch ("Apoftegmaty królów i wodzów", "Apoftegmaty lakońskie"). Chociaż apoftegmaty pojawiały się również w średniowieczu, to jednak popularne stały się w okresie renesansu. Jednym z istotniejszych zbiorów stworzonych wtedy był zbiór Erazma z Rotterdamu pt. "Apophtegmata".
W literaturze polskiej apoftegmaty pojawiły się początkowo jako elementy kazań. Osobne zbiory pojawiły się dopiero w renesansie. Apoftegmaty zbierali m.in.:

</doc>
<doc id="161686" url="https://pl.wikipedia.org/wiki?curid=161686" title="Andiżan">
Andiżan

Andiżan (uzb. "Andijon", uzb. cyr. Андижон; ros. Андижан) – miasto we wschodnim Uzbekistanie, w Kotlinie Fergańskiej, nad rzeką Andijonsoy, przy granicy z Kirgistanem, siedziba administracyjna wilajetu andiżańskiego. W 1989 roku liczyło ok. 293 tys. mieszkańców. Ośrodek przemysłu maszynowego, elektrotechnicznego, chemicznego spożywczego i lekkiego (włókienniczy, obuwniczy, odzieżowy). W mieście działają cztery szkoły wyższe, dwa teatry oraz muzeum. Andiżan jest także ważnym węzłem komunikacyjnym (węzeł drogowy, kolejowy, port lotniczy).
Historia.
Pierwsze wzmianki o mieście (pod nazwą Andukan) pochodzą z IX wieku. W XV wieku Andiżan stał się głównym miastem w Kotlinie Fergańskiej i był ważnym przystankiem na jedwabnym szlaku, położonym w połowie drogi między Kaszgarem a Chodżentem. Miasto znane jest także jako miejsce urodzin Babura, założyciela indyjskiej dynastii Wielkich Mogołów.
W XVIII wieku Andiżan został włączony do chanatu kokandzkiego. W 1876 roku miasto zostało zajęte przez Rosję podczas kampanii wojskowej, która miała na celu stłumienie powstania przeciw sprzyjającemu Rosji chanowi Kokandu. Miasto znalazło się wówczas w obwodzie fergańskim. W 1898 roku wybuchło kolejne powstanie, tym razem przeciwko Rosjanom, szybko jednak zostało przez nich stłumione. W 1902 roku Andiżan został zniszczony przez silne trzęsienie ziemi.
13 maja 2005 roku doszło do gwałtownych protestów przeciwko polityce rządu uzbeckiego, a w efekcie do masakry.

</doc>
<doc id="161687" url="https://pl.wikipedia.org/wiki?curid=161687" title="Masakra w Andiżanie">
Masakra w Andiżanie

Masakra w Andiżanie – wydarzenia w uzbeckim mieście Andiżan z 13 maja 2005 roku, gdzie doszło do masakry cywilów protestujących przeciw represyjnej polityce władz.
Przebieg wydarzeń.
23 czerwca 2004 roku w Andiżanie aresztowano przywódców opozycyjnej do władz nieformalnej grupy biznesowo-religijnej Akromija, cieszącej się popularnością wśród mieszkańców Uzbekistanu. Zatrzymanych oskarżono o ekstremizm religijny. Aresztowanie liderów organizacji doprowadziło na początku maja do wybuchu protestów. 11 maja 2005 roku ogłoszono wyroki dla aresztowanych. W godzinach porannych 13 maja 2005 roku uzbrojeni napastnicy zaatakowali kilka budynków rządowych i włamali się do miejskiego więzienia, gdzie uwolnili 23 członków Akromiji. Następnie napastnicy nawoływali mieszkańców miasta do zebrania się na głównym placu miasta, gdzie mieli zaprotestować przeciwko represjom politycznym i złej sytuacji materialnej. Na placu zgromadziło się kilka tysięcy osób.
Tego samego władze wysłały do Andiżanu wojska wewnętrzne, które otworzyły ogień do protestujących. Około godziny siedemnastej uzbeckie siły rządowe zamknęły plac. Po ucieczce protestujących na północ miasta, siły rządowe zaatakowały tłum. Według niepotwierdzonych nigdy danych wojsko zabiło od 800 do 1500 osób. Według oficjalnych danych w zamieszkach zginęło 187 osób. Zdaniem władz większość ofiar stanowili „uzbrojeni terroryści”. Wielu mieszkańców miasta uciekło do Kirgistanu. Z Biszkeku uchodźców zabrano do Rumunii, a następnie przyznano im schronienie w Europie i Stanach Zjednoczonych.
Po masakrze w Andiżanie oskarżono prezydenta Isloma Karimova o sprowokowanie zajść. Władze początkowo twierdziły, że protestujących zabili uzbrojeni bojownicy. W lutym 2020 roku zastępca prokuratora generalnego Uzbekistanu Swietłana Artikowa przyznała, że za wydarzeniami w Andiżanie stoją siły rządowe.
Następstwa.
Masakra w Andiżanie spotkała się z negatywną reakcją rządów Unii Europejskiej i Stanów Zjednoczonych. Po zażądaniu powołania komisji badającej te wydarzenia, Taszkent zerwał stosunki dyplomatyczne ze Stanami Zjednoczonymi. Państwa zachodnie wprowadziły embargo na broń i podniosło restrykcje w procedurach wizowych dla urzędników z Uzbekistanu. W odpowiedzi Islom Karimov wymówił możliwość stacjonowania baz amerykańskich w Uzbekistanie. Władimir Putin wyraził poparcie dla decyzji władz Uzbekistanu. Po ochłodzeniu relacji między Uzbekistanem a Stanami Zjednoczonymi i Unią Europejską doszło do wzmocnienia relacji między Uzbekistanem a Rosją.

</doc>
<doc id="161688" url="https://pl.wikipedia.org/wiki?curid=161688" title="Stéphane Prévot">
Stéphane Prévot

Stéphane Prévot (ur. 7 stycznia 1969) – belgijski pilot rajdowy.
Przez większość kariery był pilotem Bruno Thiry'ego. Jeździł też wraz z Belgiem François Duvalem do czasu Rajdu Cypru w 2005 roku (więcej), od sezonu 2006 pilot Francuza Stéphane Sarrazina. Zadebiutował w rajdach WRC w 1989 roku w rajdzie Wielkiej Brytanii.

</doc>
<doc id="161690" url="https://pl.wikipedia.org/wiki?curid=161690" title="Andidżan">
Andidżan



</doc>
<doc id="161694" url="https://pl.wikipedia.org/wiki?curid=161694" title="Sytuacja prawna i społeczna osób LGBT w Iranie">
Sytuacja prawna i społeczna osób LGBT w Iranie

Sytuacja prawna kontaktów homoseksualnych.
Kontakty homoseksualne są w Iranie zakazane. Ustawodawstwo Iranu opiera się na prawie islamskim – szariacie. Traktuje on aktywność homoseksualną jako jeden z najcięższych grzechów i najpoważniejszych przestępstw, za które grozi kara śmierci. Egzekucje na gejach wciąż są wykonywane. Szacuje się, że od początku islamskiej rewolucji w 1979 roku do 2000 roku wykonano co najmniej 4000 egzekucji. Obecnie jednak pod naciskiem międzynarodowym Iran częściej stosuje kary grzywny, publicznej chłosty (regulowanej przez szariat), bądź więzienia. Kwestię homoseksualizmu regulują artykuły 108-134 kodeksu karnego.
Sytuacja osób transpłciowych w Iranie.
Osoby transpłciowe są prawnie akceptowane przez władze oraz możliwe jest legalne poddanie się operacji korekcji płci. Od 2008 r. Iran przeprowadza najwięcej po Tajlandii zabiegów tego typu, które są dofinansowywane przez państwo. Wynika to z presji władz w celu dopasowania wszystkich swoich obywateli do kategorii mężczyzn lub kobiet bez innych opcji dla osób homoseksualnych lub niebinarnych, które nie toleruje i prześladuje, a same transpłciowe osoby, które przeprowadzają tę operację, są piętnowane społecznie przez swoje rodziny i lokalne społeczności.
Ochrona prawna przed dyskryminacją.
W irańskim prawie nie ma żadnych przepisów zakazujących dyskryminacji przez wzgląd na orientację seksualną, ani też przyznających prawo azylu osobom prześladowanym we własnym kraju ze względu na orientację seksualną.
Były pewne przypadki, kiedy inne państwa przyznawały prawo azylu homoseksualnym Irańczykom.
Uznanie związków osób tej samej płci.
Nie ma żadnej prawnej formy uznania związków jednopłciowych.
Życie osób LGBT w kraju.
Sytuacja osób homoseksualnych w Iranie jest trudna ze względu na obowiązujące prawo religijne.
Także obecnie wykonywane są wyroki śmierci za seks homoseksualny. Ostatnia szeroko komentowana egzekucja miała miejsce 19 lipca 2005 roku w mieście Meszhed. Skazanymi byli młodzi chłopcy - (nie ukończyli 18 lat). Podczas tortur (spędzili w więzieniu 14 miesięcy i byli chłostani 288 razy) przyznali się do winy. Obydwaj zostali publicznie powieszeni. Egzekucja na nieletnich homoseksualnych chłopcach wywołała falę protestów w całej Europie, także w Polsce pod ambasadą Iranu. W maju 2021 roku 20-letni Irańczyk Ali Fazeli Monfared został zamordowany przez swojego brata i kuzynów po tym jak dowiedzieli się, że został zwolniony ze służby wojskowej z powodu orientacji seksualnej.
Poza granicami Iranu na rzecz osób LGBT w tym kraju działają dwie organizacje LGBT, będące członkami ILGA:
Linki zewnętrzne.
Irańskie organizacje LGBT:

</doc>
<doc id="161695" url="https://pl.wikipedia.org/wiki?curid=161695" title="Tuz">
Tuz

Tuz (tur. "Tuz Gölü" czyli jezioro solne) – słone jezioro w środkowej Turcji; wydobycie soli kamiennej. Położone w Anatolii jest drugim pod względem wielkości jeziorem Turcji.
Dane:

</doc>
<doc id="161696" url="https://pl.wikipedia.org/wiki?curid=161696" title="Islam Karimow">
Islam Karimow



</doc>
<doc id="161697" url="https://pl.wikipedia.org/wiki?curid=161697" title="Janne Tuohino">
Janne Tuohino

Janne Tuohino (ur. 22 maja 1975) – fiński kierowca rajdowy.
Zadebiutował w rajdach w 1996 roku w Finlandii, pierwszy większy sukces odniósł w 1999 roku zdobywając mistrzostwo Finlandii grupy N w Mitsubishi Carisma GT. Po następny tytuł sięgnął w 2001 roku, tym razem było to mistrzostwo Finlandii grupy A w Toyocie Corolli WRC.
W latach 2002-2003 startował w prywatnym Fordzie zajmując siódme miejsce w Finlandii (2002) i siódme w Szwecji (2003). W 2004 roku startując dla zespołu Forda w rajdach Szwecji i Finlandii zajął kolejno czwarte i piąte miejsce. Następnie został ściągnięty do prywatnego zespoły, w którym startował Škodą Fabią WRC na rajdach szutrowych. Od 2006 roku jeździł w nowym teamie PH-SPORT Citroënem Xsara WRC.
Licząc statystyki do końca 2004 roku zdobył 18 punktów.
Sezon 2005: (0 punktów)
Sezon 2006: (3 punkty)

</doc>
<doc id="161698" url="https://pl.wikipedia.org/wiki?curid=161698" title="Polnet">
Polnet



</doc>
<doc id="161700" url="https://pl.wikipedia.org/wiki?curid=161700" title="Mohammad Chatami">
Mohammad Chatami

Mohammad Chatami, pers.: سید محمد خاتمی IPA: [] (ur. 29 września 1943 w Ardakanie) – teolog szyicki, filozof i polityk irański, prezydent Iranu (1997–2005).
Życiorys.
Był synem ajatollaha Ruhollaha Chatamiego. Odebrał wykształcenie religijne w seminarium w Ghom pod kierunkiem Mortezy Motahhariego i Hosejna Alego Montazeriego, równocześnie uczęszczając na uniwersyteckie kursy filozofii zachodnioeuropejskiej. Był przyjacielem syna Ruhollaha Chomejniego Ahmada, w latach 70. związał się z szyicką opozycją względem rządów szacha Mohammada Rezy Pahlawiego. W latach 70., do rewolucji, służył w meczecie imama Alego w Hamburgu i kierował działającym przy nim Centrum Islamskim.
Działalność po rewolucji islamskiej.
Zaliczał się do lewego skrzydła nowej porewolucyjnej irańskiej elity. W 1982 został ministrem kultury i przewodnictwa islamskiego w rządzie Mir Hosejna Musawiego, a gdy urząd premiera Iranu został zlikwidowany - utrzymał stanowisko z woli prezydenta Alego Akbara Haszemiego Rafsandżaniego. Do 1992 był ministrem kultury i przewodnictwa islamskiego, zrezygnował ze stanowiska, gdy wzrosła w siłę frakcja konserwatywna. Został wówczas dyrektorem irańskiej Biblioteki Narodowej. Jako minister kultury Iranu opowiadał się za poszerzaniem zakresu wolności intelektualnej w Republice Islamskiej.
Prezydent Iranu.
Pod koniec stycznia 1997 ogłosił zamiar kandydowania na prezydenta Iranu, z poparciem lewicującego, reformistycznego Stowarzyszenia Wojujących Duchownych. W kampanii wyborczej głosił potrzebę budowy w Iranie społeczeństwa obywatelskiego, w tym poszanowania praw człowieka, praw mniejszości, praw kobiet, rządów prawa i respektowania konstytucji, większego nacisku na sprawiedliwość społeczną i autentyczną demokrację. Nawiązywał m.in. do programu irańskiej rewolucji konstytucyjnej. Odbył liczne podróże po kraju, spotykając się z przedstawicielami grup ignorowanych przez ówczesny rząd: kobietami, studentami, przedstawicielami mniejszości arabskiej i kurdyjskiej. Dzięki sposobowi prowadzenia kampanii wyborczej uzyskał w jej trakcie znaczną przewagę nad konserwatywnym kontrkandydatem Alim Akbarem Nateghiem Nurim, chociaż był on faworyzowany przez Najwyższego Przywódcę Alego Chameneiego i w konsekwencji przez rządowe środki masowego przekazu. Biura kampanii Chatamiego i jego spotkania z wyborcami były atakowane przez członków konserwatywnych organizacji społecznych i paramilitarnych. Spekulowano, że wybory mogą zostać sfałszowane lub że Korpus Strażników Rewolucji Islamskiej i związany z nich Związek Mobilizacji Uciemiężonych uniemożliwią zwycięstwo Chatamiego. Ostatecznie jednak wybory zostały przeprowadzone uczciwie, a Chatami przy wysokiej, 80-procentowej frekwencji, uzyskał 70% poparcia. Nategh Nuri zwyciężył jedynie w prowincjach Lorestan i Mazandaran. Reformatorski ruch Chatamiego zyskał poparcie mniejszości etnicznych.
Ruch reformatorski, na czele którego stał Chatami, przyjął nazwę Ruchu 2 Chordada od dnia, w którym według irańskiego kalendarza odbywały się wybory prezydenckie. Chatami, który sam był głęboko oddany ideom reformy i przebudowy irańskiego życia politycznego, dopuścił do swojego otoczenia wielu aktywnych od lat, kojarzonych ze status quo polityków. Byli wśród nich dawni skrajni radykałowie, tacy jak Masume Ebtekar, Sadegh Chalchali i Mohammad Musawi Chejniha. Niektórzy z nich przeszli autentyczną przemianę ideową. Część reformistów jednak podejrzewano o nieszczerość i oportunizm. 
Jako szef rządu Chatami pozostawił na stanowiskach niektórych konserwatywnych ministrów, usunął jednak z rządu ministra spraw zagranicznych Alego Akbara Welajatiego i ministra wywiadu Alego Fallahijana, ministrem spraw wewnętrznych mianował reformistę Abdollaha Nuriego, zaś ministrem islamskiego przewodnictwa - Ata’ollaha Mohadżeraniego. Jako prezydent zezwolił na szerszy niż dotąd zakres wolności słowa, przyczyniając się tym samym do szybkiego rozwoju mediów i sztuki. W polityce zagranicznej Chatami dążył do poprawy stosunków Iranu z krajami Bliskiego Wschodu oraz z państwami Zachodu. W wywiadzie udzielonym CNN sugerował, że nawet stosunki amerykańsko-irańskie mogłyby być o wiele lepsze.
Działania Chatamiego budziły opór konserwatywnych deputowanych do Madżlesu (mieli większość w kadencji przypadającej na lata 1996-2000), Alego Chameneiego i jego doradców, jak również dowództwa Korpusu Strażników Rewolucji Islamskiej. Dążąc do zahamowania inicjowanych przez niego reform, nie atakowali oni samego prezydenta, lecz wybranych polityków z jego obozu. Ich działania doprowadziły do usunięcia z polityki sprzyjającego Chatamiemu mera Teheranu Gholamhosejna Karbascziego oraz ministra spraw wewnętrznych Abdollaha Nuriego, zaś jego następca Abdolwahed Musawi Lari nigdy nie zdołał faktycznie objąć kontroli nad resortem. W szczególności policja ignorowała jego polecenia, zachowując zamiast tego lojalność wobec Alego Chameneiego i jego otoczenia, który, udając początkowo neutralność wobec działań prezydenta, z czasem jawnie opowiedział się przeciwko jego programowi. W ramach zastraszania reformatorów utworzona przez służby specjalne bojówka zamordowała kilkoro intelektualistów. Chatami stracił znaczną część poparcia, gdy okazało się, że nie jest w stanie bronić swoich bliskich współpracowników.
W 1999 w Teheranie doszło do protestów studenckich, których uczestnicy zostali brutalnie zaatakowani przez członków szyickich bojówek i policję. Chatami nie poparł studentów, stwierdził, że do aktów przemocy doszło wskutek działań bliżej nieokreślonych "podżegaczy", wzywał do rozwiązywania konfliktów na drodze dialogu. Takie postępowanie rozczarowało wielu jego zwolenników, zwłaszcza wśród młodzieży, chociaż reformiści i tak nie mieli szans na realną zmianę panującego w Iranie systemu politycznego.
Walka polityczna między reformistami i konserwatystami zaostrzyła się jeszcze po wyborach do Madżlesu w 2000, które zakończyły się zdecydowanym zwycięstwem ruchu 2 chordada. W 2001 Chatami pewnie uzyskał reelekcję, wygrywając wybory prezydenckie z jeszcze większą przewagą niż za pierwszym razem - uzyskał blisko 80% głosów. W tym samym roku, gdy prezydent Stanów Zjednoczonych George W. Bush zaliczył Iran do "osi zła", konserwatyści jeszcze bardziej zdecydowanie zaatakowali politykę zagraniczną prezydenta, przekonując, że wzywał on do dialogu z państwami wrogimi Iranowi i niegodnymi zaufania. We wrześniu 2002 Chatami bez powodzenia starał się o przegłosowanie dwóch ustaw modyfikujących ustrój Iranu: pierwszej, ograniczającej prerogatywy Rady Strażników Konstytucji i drugiej, wzmacniającej pozycję prezydenta. Kontrolując sądownictwo i policję, konserwatyści byli w stanie doprowadzić do fali aresztowań sprzyjających Chatamiemu intelektualistów i dziennikarzy oraz do zamknięcia szeregu reformatorskich pism. W końcu drugiej kadencji prezydenckiej Chatamiego Irańczycy byli rozczarowani zarówno osiągnięciami rządzącej elity, która nie zrealizowała wielu punktów swojego programu, jak i postawą konserwatystów, którzy uniemożliwiali te działania. Wśród głosujących na Chatamiego powszechne było przekonanie, że postępował on w sposób zbyt zachowawczy, chociaż miał społeczny mandat na przeprowadzanie radykalnych zmian. Efektem była niska frekwencja w wyborach lokalnych w 2005, która z kolei przełożyła się na sukces konserwatystów.
Dalsza działalność.
Po wyborach prezydenckich w 2009, podczas których prawdopodobnie doszło do fałszerstwa na korzyść Mahmuda Ahmadineżada, Chatami wystąpił z krytyką postępowania rządu i Najwyższego Przywódcy.
W 2015 media irańskie otrzymały zakaz wspominania Chatamiego w publikowanych materiałach.

</doc>
<doc id="161701" url="https://pl.wikipedia.org/wiki?curid=161701" title="Prezydenci Uzbekistanu">
Prezydenci Uzbekistanu

Lista prezydentów Uzbekistanu obejmuje okres w historii Uzbekistanu od momentu powstania urzędu prezydenta w Uzbeckiej SRR, poprzez moment ogłoszenia niepodległości tego kraju 1 września 1991, do dnia dzisiejszego. W rękach prezydenta znajduje się praktycznie cała władza wykonawcza w państwie.
Prezydent Uzbekistanu jest wybierany w wyborach powszechnych na pięcioletnią kadencję, z możliwością jednej reelekcji. Ostatnie wybory odbyły się 4 grudnia 2016, które wygrał Shavkat Mirziyoyev z wynikiem 88,61% głosów. 

</doc>
<doc id="161703" url="https://pl.wikipedia.org/wiki?curid=161703" title="Sytuacja prawna i społeczna osób LGBT w Niemczech">
Sytuacja prawna i społeczna osób LGBT w Niemczech

Prawo a dyskryminacja osób homoseksualnych.
Okres karalności kontaktów homoseksualnych w Niemczech datuje się, tak jak w większości innych krajów Europy Zachodniej, od średniowiecza do drugiej połowy XX wieku. W 1871 roku wprowadzono w kodeksie karnym Paragraf 175, określający homoseksualizm jako „przeciwny naturze nierząd”. Paragraf ten uległ rozszerzeniu w czasach narodowego socjalizmu, przyczyniając się do masowego prześladowania gejów. W latach 1933–1945 ponad 100 tys. ludzi zostało aresztowanych na mocy § 175, w tym 5–15 tys. zesłano do obozów koncentracyjnych. Około 60% z nich poniosło tam śmierć.
Niemcy zalegalizowały kontakty homoseksualne w 1969 roku (w Niemczech zachodnich w 1968 roku, a w NRD rok później złagodzono paragraf 175, ale całkowicie zniesiono go dopiero w 1990), a wiek osób legalnie dopuszczających się kontaktów homo- i heteroseksualnych został zrównany odpowiednio w 1987 i 1989 roku, wynosi on 14 lat. Geje nie są wykluczeni ze służby wojskowej z powodu swojej orientacji seksualnej.
Ochrona prawna przed dyskryminacją.
Ogólnokrajowa.
Niemieckie prawo gwarantuje ogólny zakaz dyskryminacji przez wzgląd na orientację seksualną oraz tożsamość płciową. Został on zawarty w kodeksie karnym i obejmuje różne dziedziny życia, w tym miejsce pracy. Przepisy te obowiązują w kraju od 2006 roku.
Regionalna.
Kilka landów: Brandenburgia od 1992, Turyngia od 1993 oraz Berlin od 1995 roku zakazały we własnych konstytucjach dyskryminacji przez wzgląd na orientację seksualną. Podobny zapis znalazł się w przepisach Saksonii-Anhaltu w 1997 roku, ale analogiczny zakaz obejmuje tu tylko miejsce pracy i sektor publiczny.
Azyl.
Niemieckie przepisy prawne przyznają prawo osobom do ubiegania się o azyl polityczny z powodu prześladowań przez wzgląd na orientację seksualną we własnym kraju. Prawo to jest często używane.
Uznanie związków osób tej samej płci.
Ogólnokrajowe
1 sierpnia 2001 roku w Niemczech zalegalizowano związki partnerskie par tej samej płci. Dają one większość praw z tych, jakie mają małżeństwa heteroseksualne. W 2005 roku Niemcy umożliwiły parom tej samej płci adopcję dzieci jednego z partnerów.
Spis powszechny z 2000 roku wykazał, że w Niemczech jest co najmniej 47.000 par homoseksualnych, które wychowują 8.000 dzieci. Według innych danych, zgromadzonych podczas „dobrowolnego spisu” w 2003 roku, par homoseksualnych jest w Niemczech ok. 160.000.
W ciągu 5 lat od wejścia ustawy w życie swój związek zarejestrowało około 20 000 par homoseksualnych.
30 czerwca 2017 roku Niemcy zalegalizowały małżeństwa homoseksualne.
Życie osób LGBT w kraju.
Niemcy, podobnie jak Skandynawowie, należą do najbardziej liberalnych i tolerancyjnych wobec homoseksualistów społeczeństw na świecie. Według sondażu "Pew Global Attitudes Project" z 2002 roku, 83% Niemców akceptuje homoseksualizm.
Według sondażu Eurobarometr, wykonanego na zlecenie UE w 2006 roku, 52% Niemców popierało zalegalizowanie małżeństw homoseksualnych, a 42% przyznanie praw adopcyjnych dla osób tej samej płci.
W Niemczech istnieje jedna z największych na świecie scen gejowskich, skupiona w Berlinie, Frankfurcie nad Menem i Kolonii, Hamburgu i Monachium. Miasta te dysponują dziesiątkami lokali gejowskich i przyjaznych gejom, tzw. "gay-friendly". Nieco mniejszą, ale równie liczną, sceną dysponują Hamburg, Monachium oraz każda aglomeracja. Ponadto w większości dużych miast i niektórych mniejszych istnieje zazwyczaj przynajmniej jeden "gay-friendly" lokal.
Wydawane są tam publikacje, działają liczne organizacje o zasięgu międzynarodowym i regionalnym, zajmujące się niesieniem pomocy przedstawicielom LGBT na całym świecie. Każdego roku ulicami wielu niemieckich miast maszerują parady CSD. Najliczniejszą tego typu imprezą była parada Europride w Kolonii w 2002 roku, która według szacunków organizatorów zgromadziła 1,5 mln uczestników.
Ponadto w kraju nadają dwa kanały telewizyjne o tematyce homoseksualnej.
Otwarte stanowisko wobec gejów i lesbijek prezentuje niemiecki Kościół luterański. Od 2002 roku w kilku niemieckich landach (m.in. Berlin czy Brandenburgia) udziela on błogosławieństw (nie małżeństw) parom tej samej płci, które zdecydowały się na zawarcie związku partnerskiego.

</doc>
<doc id="161704" url="https://pl.wikipedia.org/wiki?curid=161704" title="Premierzy Uzbekistanu">
Premierzy Uzbekistanu

Stanowisko Premiera Republiki Uzbekistanu zostało ustanowione 13 stycznia 1992, pierwszą osobą, która je objęła, był Abdulxashim Mutalov.

</doc>
<doc id="161705" url="https://pl.wikipedia.org/wiki?curid=161705" title="Shavkat Mirziyoyev">
Shavkat Mirziyoyev

Shavkat Miromonovich Mirziyoyev (używana też zrusyfikowana pisownia "Szawkat Miromonowicz Mirzijojew"; ur. 24 lipca 1957 w wilajecie dżyzackim) – uzbecki polityk, premier Uzbekistanu od 12 grudnia 2003 do 14 grudnia 2016, pełniący obowiązki prezydenta Uzbekistanu od 8 września do 14 grudnia 2016, prezydent Uzbekistanu od 14 grudnia 2016.
Kariera polityczna.
Z wykształcenia jest inżynierem – ukończył Taszkiencki Instytut Geodezji i Melioracji. Pracę łączył z działalnością w młodzieżówce Komsomoł jako jeden z sekretarzy komórki zakładowej.
Sprawował funkcję gubernatora Dżyzaku, a potem Samarkandy. Został powołany na urząd premiera przez prezydenta Uzbekistanu Isloma Karimova 12 grudnia 2003 i zatwierdzony przez uzbecki parlament. Zastąpił zdymisjonowanego premiera O‘tkira Sultonova z Ludowo-Demokratycznej Partii Uzbekistanu.
W wyborach parlamentarnych w Uzbekistanie które odbyły się w dniach 21 grudnia 2014 i 4 stycznia 2015 partia Mirziyoyeva – Milliy Tiklanish zdobyła drugie miejsce za partią O’zlidep i uzyskała 36 miejsc w parlamencie.
Prezydentura.
Po śmierci prezydenta Isloma Karimova, Mirziyoyev został przewodniczącym komitetu pogrzebowego i gospodarzem uroczystości pochówkowych w Samarkandzie. Podczas wspólnego posiedzenia obu izb parlamentu 8 września 2016, Shavkat Mirziyoyev został mianowany pełniącym obowiązki prezydenta Uzbekistanu, zastępując na tym stanowisku przewodniczącego Senatu Nigʻmatillę Yoʻldosheva. Tydzień później Mirziyoyev zrezygnował z członkostwa w partii Milliy Tiklanish i ogłosił swój start w wyborach prezydenckich z ramienia ugrupowania O’zlidep.
1 listopada 2016 rządy Uzbekistanu i Kirgistanu ogłosiły osiągnięcie porozumienia w sprawie nowej umowy dot. kontroli i utrzymania granicy pomiędzy krajami. Był to pierwszy istotny krok w celu naprawy obustronnych stosunków między państwami, nadszarpniętych szczególnie m.in. po zamieszkach kirgisko-uzbeckich w 2010 roku. Decyzja administracji Mirziyoyeva została określona jako progres w polityce zagranicznej i pierwsze oznaki odchodzenia od linii dyplomatycznej Isloma Karimova. 6 września 2017 miała miejsce pierwsza od 17 lat wizyta prezydenta Uzbekistanu w Kirgistanie, podczas której prezydenci Mirziyoyev i Atambajew podpisali akt o demarkacji wspólnej granicy.
Shavkat Mirziyoyev zwyciężył w wyborach prezydenckich, które zostały przeprowadzone 4 grudnia 2016 roku uzyskując już w pierwszej turze wynik 88,61% głosów. Drugie miejsce zajął lider partii OXDP Hotamjon Ketmonov z wynikiem 3,73% głosów. 14 grudnia 2016 został zaprzysiężony przez parlament na stanowisku prezydenta. Tego samego dnia nowym szefem rządu został Abdulla Aripov.
24 października 2021 został ponownie wybrany na prezydenta Uzbekistanu. Uzyskał 80,1% głosów.

</doc>
<doc id="161707" url="https://pl.wikipedia.org/wiki?curid=161707" title="Matt Groening">
Matt Groening

Matt Abram Groening (ur. 15 lutego 1954 w Portland, w stanie Oregon, USA) – amerykański twórca filmów animowanych, producent telewizyjny i pisarz.
Stworzył seriale "Simpsonowie" i "Futurama". W sierpniu 2018 roku na platformie Netflix miał premierę nowy serial Groeninga, "Rozczarowani", w oryginale "Disenchantment".

</doc>
<doc id="161708" url="https://pl.wikipedia.org/wiki?curid=161708" title="O‘tkir Sultonov">
O‘tkir Sultonov

O‘tkir To‘xtamuradovich Sultonov (używana też zrusyfikowana pisownia "Utkir Tuchtamuradowicz Sułtanow"; ur. 14 lipca 1939 w Taszkencie, zm. 28 listopada 2015 w Taszkencie) – uzbecki polityk, premier Uzbekistanu od 21 grudnia 1995 do 12 grudnia 2003.
Zdymisjonowany przez prezydenta Uzbekistanu Isloma Karimova za niewystarczającą dbałość o rolnictwo i rynek pracy. Został zastąpiony przez Shavkata Mirziyoyeva.

</doc>
<doc id="161709" url="https://pl.wikipedia.org/wiki?curid=161709" title="Jane Seymour">
Jane Seymour



</doc>
<doc id="161713" url="https://pl.wikipedia.org/wiki?curid=161713" title="Włodzimierz Czerkawski">
Włodzimierz Czerkawski

Włodzimierz Aleksander Czerkawski (ur. 17 lutego 1866 w Bursztynie, zm. 18 grudnia 1913 w Krakowie) – polski ekonomista, statystyk, profesor Uniwersytetu Jagiellońskiego.
Życiorys.
Pochodził z rodziny szlacheckiej, był synem Józefa i Joanny z Ritterów. Ukończył gimnazjum w Rzeszowie (1885), następnie studiował ekonomię na Uniwersytecie Lwowskim (1885-1886) i Jagiellońskim (1886-1889). W 1890 obronił doktorat praw na UJ, uzupełniał studia na uniwersytetach w Berlinie i Paryżu (1891-1892). W 1893 przedstawił na UJ pracę habilitacyjną "Teorya czystego dochodu z ziemi" i został zatrudniony na uczelni jako docent w Katedrze Ekonomii Politycznej i Statystyki; w 1897 mianowany profesorem nadzwyczajnym, objął kierownictwo Katedry (które pełnił do końca życia). W 1906 otrzymał tytuł profesora zwyczajnego, w roku akademickim 1909/1910 był dziekanem Wydziału Prawa. W 1910 został wybrany na członka Akademii Umiejętnośi, pracował nad powołaniem Komisji Statystycznej AU w Krakowie. Z Michałem Rostworowskim założył katolicką partię ludową. Do grona jego uczniów zaliczali się Adam Alojzy Krzyżanowski, Roman Rybarski, Edward Strasburger, Edward Taylor.
Pochowany na Cmentarzu Rakowickim w Krakowie.
Charakterystyka twórczości.
Zajmował się ekonomią polityczną, statystyką, polityką agrarną, skarbowością, demografią, socjologią. Dokonał reformy pojęcia potrzeb ekonomii, dzieląc je na ogólne i klasowe. 
W pracy "Polityka ekonomiczna" (1905, z Józefem Milewskim) dał syntetyczne opracowanie zagadnień dobrobytu, komunikacji, ubezpieczeń, polityki przemysłowej i kwestii robotniczej w aspekcie ekonomii; szczególnie wiele uwagi poświęcił problemowi dobrobytu. Wykazał, że wielka własność podnosi z jednej strony bogactwo narodowe, ale jednocześnie przyczynia się do pogorszenia sytuacji klasy robotniczej. 
Interesował się problemem wynaradawiania Polaków na emigracji w USA, Niemczech, Wielkiej Brytanii i Brazylii; jako przyczynę tego zjawiska podawał brak jednostek wykształconych, brak wpływu na sprawy polityczne i brak własnych organizacji.

</doc>
<doc id="161714" url="https://pl.wikipedia.org/wiki?curid=161714" title="Jane Seymour (królowa)">
Jane Seymour (królowa)

Jane Seymour, Jane lub Joanna Seymour (ok. 1508/1509 – 24 października 1537) – królowa-małżonka Anglii i Irlandii jako trzecia żona króla Anglii Henryka VIII.
Król Henryk VIII zaczął romansować z Jane Seymour jeszcze podczas małżeństwa z Anną Boleyn i poślubił ją zaledwie 11 dni po straceniu Anny – 30 maja 1536. Jane przyczyniła się do powrotu do łask króla jego córki – Marii Tudor, z pierwszego małżeństwa z Katarzyną Aragońską. Ponadto dała ona królowi jedynego męskiego potomka, późniejszego króla Anglii i Irlandii, Edwarda VI. Zmarła w wyniku gorączki poporodowej 12 dni po jego urodzeniu, w nocy z 24 na 25 października 1537 roku.
Życiorys.
Młodość.
Jej ojcem był sir John Seymour, matką – Margaret Wentworth. Miała dwóch braci: Thomasa i Edwarda Seymour. Urodziła się prawdopodobnie w Wolf Hall, Savernake Forest, Wiltshire. Przez pradziadka ze strony matki była praprawnuczką króla Edwarda III, a więc między nią a późniejszym mężem istniało kuzynostwo 5 stopnia. Była też spokrewniona ze swoją poprzedniczką Anną Boleyn – miały wspólną prababkę, Elizabeth Cheney.
Pomimo faktu, że Jane nie była wykształcona tak dobrze, jak pierwsze dwie żony Henryka VIII, otrzymała staranną edukację. Najbardziej była znana ze swojego talentu do szycia oraz haftowania, poza tym umiała pisać i czytać; znała również łacinę i język francuski. Jane Seymour posiadała typową dla epoki urodę – bladą cerę, włosy w kolorze jasny blond oraz niebieskie oczy. Nie była jednak uważana za piękną, była raczej przeciętnej urody. Jeżeli chodzi o charakter, Eustachy Chapuys, Cesarski Ambasador, opisał Jane jako "raczej dumną i wyniosłą", co zdecydowanie odbiega od wizerunku pokornej Joanny, który został stworzony po ślubie z królem. Polydore Vergile opisał ją jako "kobietę niezmiernie czarującą, zarówno wyglądem jak i charakterem". Króla zauroczyła jej skromność i uległość.
Była damą dworu królowej Katarzyny Aragońskiej, przynajmniej od 1532 (a może już od 1527), a później na służbie królowej Anny Boleyn. Wtedy, najpóźniej w 1536 – jeszcze przed śmiercią Katarzyny – zwrócił na nią uwagę Henryk.
Henryk VIII i Jane Seymour.
Henryk VIII zapewne znał Jane, kiedy był mężem Katarzyny, a później Anny, jednak zainteresował się nią dopiero w styczniu 1536 r. To właśnie w styczniu zmarła Katarzyna Aragońska, a Anna Boleyn straciła nienarodzone dziecko. Henryk VIII był rozgniewany na żonę, że nie dała mu syna, oraz niepokoił się, czy kiedykolwiek będzie mu dane mieć więcej dzieci z Anną. Anna natomiast zarzuciła Henrykowi, że straciła dziecko, ponieważ wypadek, któremu Henryk uległ podczas turnieju, wyglądał tak groźnie (Henryk stracił przytomność na 2 godziny), że królowa obawiała się o jego życie. Dodatkowo Anna cierpiała, widząc, jak panna Seymour siedziała na kolanach Henryka, co doprowadziło ją do wielkiego stresu i poronienia. Henryk VIII nie pragnął jednak skrzywdzić Anny Boleyn, a romans z Jane Seymour z założenia miał być krótkotrwały. Dowodem na to jest list i sakiewka z pieniędzmi, którą Henryk przesłał swej nowej miłości w marcu 1536 r. Pieniądze były formą zapłaty za usługi, które – liczył na to monarcha – Jane miała mu wkrótce wyświadczyć w jego sypialni. Ona jednak ucałowała kopertę i rzuciła się na kolana przed królewskimi posłańcami mówiąc, iż "honor to jedyna rzecz, której będzie broniła nawet za cenę śmierci, a jeżeli król pragnie ją wynagrodzić, niech zrobi to po jej ślubie".
Było oczywiste, że Henryk VIII był rozczarowany i znudzony Anną Boleyn. Gdy król zaczął interesować się Jane, Seymourowie dojrzeli szansę i rozpoczęli działania mające na celu pozbycie się królowej i zastąpienie jej Joanną. Tomasz Cromwell, prawa ręka i sekretarz króla, który sam był zagrożony ze strony Anny Boleyn, zawarł z nimi przymierze. Na polecenie Henryka oddał im swoje apartamenty na dworze królewskim, połączone z apartamentami króla. Jako że ich rodowym herbem był paw – symbol dumy – zastąpili go feniksem – symbolem poświęcenia. Zmiana herbu była sprytnym taktycznym posunięciem – Seymourowie nie chcieli, aby Jane była utożsamiana z nadmierną ambicją, ale pragnęli, aby była postrzegana jako pokorna i posłuszna kobieta.
Jane Seymour i upadek Anny Boleyn.
Pozycja Anny Boleyn słabła. Król nie wykazywał już zainteresowania nią, chociaż jeszcze w kwietniu w liście do cesarza nazwał ją "umiłowaną i drogą małżonką". Jednak kłótnia Anny z Cromwellem prawdopodobnie przypieczętowała jej los – na początku maja królowa została oskarżona o zdradę stanu (planowanie zamordowania króla), cudzołóstwo oraz kazirodztwo. Jane podjęła z Henrykiem tę samą grę, co kilka lat wcześniej Anna Boleyn, i tylko Anna stała na przeszkodzie do zawarcia przez króla kolejnego małżeństwa. Chociaż Anna Boleyn nigdy nie była popularna, to jednak fakt, że w czasie, gdy żona jest przesłuchiwana i wciąż żyje, Henryk już planuje poślubić kolejną panią – nawet tego nie ukrywając – wzbudzał wiele nieprzychylnych komentarzy.
Wkrótce po raz kolejny dał o sobie znać charakter Joanny. Jak podaje Eustachy Chapuys:
Z tego zapisu wyraźnie wynika, że Jane Seymour czuła się tak pewna swojej pozycji, że nie wahała się poruszać z Henrykiem VIII drażliwych tematów. Córka Henryka, Maria, bez wątpienia była tematem, o którym Henryk niechętnie rozmawiał, gdyż nie tolerował nieposłuszeństwa najstarszej córki. Kontynuacja tej rozmowy odsłania nam kolejny fakt – pomimo iż Jane została nazwana "głupią", powiedziała królowi, że uważa za stosowne naprawić stosunki z Lady Marią ze względu na spokój króla, jej samej, jej przyszłych dzieci oraz całego Królestwa, gdyż bez tego ani Jego Wysokość, ani jego lud nie będą zadowoleni.
Małżeństwo z Henrykiem VIII.
Anna Boleyn została ścięta 19 maja 1536 r. Następnego dnia król i Jane Seymour zaręczyli się w pałacu Hampton Court. 10 dni później, 30 maja, biskup Gardiner udzielił im ślubu. W prezencie ślubnym Henryk podarował Jane 104 posiadłości w czterech hrabstwach, jak również pewną liczbę lasów i terenów łownych. 4 czerwca została ogłoszona publicznie partnerką króla. Umiejętnie rozgłaszana sympatia dla cieszącej się powszechnym szacunkiem królowej Katarzyny, jak i księżniczki Marii, zapewniła jej popularność wśród ludu i dworzan. Nigdy nie została koronowana, ze względu na epidemię koronację przełożono i Henryk zwlekał (także ze względu na koszty) z koronacją do czasu spełnienia przez Jane jej najważniejszego obowiązku – urodzenia męskiego potomka.
Jane będąc królową utrzymywała bliskie stosunki z Anną Stanhope (drugą żoną jej brata Edwarda) oraz siostrą Elżbietą (która w 1538 r. poślubiła syna Tomasza Cromwella, Grzegorza). Jej przyjaciółką była Lady Lisle z siostrzenicą Lady Beauchamp. Jane uznawała córki Lady Lisle za damy dworu i hojnie obdarowała Lady Beauchamp. Ponadto nowa królowa zatroszczyła się o Marię Tudor, córkę Katarzyny Aragońskiej – to dzięki niej Maria powróciła do łask króla, chociaż pomimo starań nie została przywrócona do aktu sukcesji (stało się to dopiero w 1544 r. za namową szóstej żony Henryka, Katarzyny Parr). Jako królowa Jane zdobyła sobie opinię surowej i formalistycznej, jej mottem było "Bound to obey and serve" (zobowiązana do posłuszeństwa i służby). Wystawne przyjęcia, rozluźniona atmosfera zabawy i ekstrawagancja dworu królowej tak charakterystyczna dla czasów Anny Boleyn ustąpiły ścisłemu przestrzeganiu rygorów formalnych. Zostały zabronione ubrania na francuską modłę, które wprowadziła Anna.
Na początku 1537 r. Jane Seymour spodziewała się pierwszego dziecka, ku zadowoleniu króla i całego dworu. Oczywiste było, iż pożądany jest męski potomek, a nie kolejna córka. We wrześniu królowa zajęła apartamenty przeznaczone do porodu, oczekując na narodziny dziedzica. W czasie ciąży nabrała szczególnego smaku do przepiórek, które Henryk kazał sprowadzić aż z Calais i Flandrii. Latem nie brała udziału w publicznych wystąpieniach, towarzyszył jej królewski lekarz i najlepsze położne w Anglii.
Małżeństwo z Henrykiem VIII należało do spokojnych i szczęśliwych. Jane była uległą żoną, choć było kilka sytuacji, w których Henryk VIII ostrzegł żonę, aby przestała mieszać się w jego sprawy. Było to przy okazji Pielgrzymki Łaski, kiedy Jane błagała Henryka VIII, by łagodnie traktował buntowników. Henryk miał ostrzec ją, by "pamiętała o ostatniej Królowej Annie", która trafiła na szafot m.in. za "mieszanie się w nie swoje sprawy".
Narodziny upragnionego syna.
Poród rozpoczął się po południu 9 października, był długotrwały i bolesny. Wkrótce jasnym stało się, że zarówno życie matki, jak i dziecka, jest zagrożone – cała Anglia modliła się za rodzącą królową. W końcu około drugiej nad ranem, 12 października, na świat przyszedł długo oczekiwany syn. Chłopcu nadano imię Edward i stał się on prawowitym następcą tronu. Henryk, wówczas 46-letni, nie krył swojej radości.
15 października Edward został ochrzczony – zwyczaj nakazywał, aby matka nie uczestniczyła w tym wydarzeniu. Matką chrzestną została Maria Tudor, obecna była również czteroletnia wówczas Elżbieta, którą na rękach trzymał brat królowej, Edward. Cała Anglia świętowała narodziny chłopca, który wkrótce otrzymał tytuł Księcia Walii i Kornwalii oraz Hrabiego Carnarvon. Rodzina Seymourów została wywyższona jeszcze bardziej niż przedtem – Edward Seymour otrzymał tytuł Hrabiego Hertford (tytuł dziedziczony), a Tomasz Seymour tytuł szlachecki oraz dobra ziemskie.
Śmierć.
Radość została szybko przerwana – stan królowej pogorszył się, wystąpiła gorączka. 23 października nastąpiła poprawa i wszyscy mieli nadzieję, że królowa wyzdrowieje. Niestety, jej stan ponownie uległ pogorszeniu, Jane zaczęła majaczyć. Zmarła dokładnie 12 dni po narodzinach syna, 24 października 1537 w pałacu Hampton Court. Podawane są różne przyczyny śmierci – ogólnie przyjęta jest gorączka poporodowa, na którą często umierały kobiety w wyniku braku odpowiedniej higieny podczas porodu.
Istniały pogłoski, że królowa została poddana cesarskiemu cięciu, ale zabiegu tego nie przeprowadzano na żyjących kobietach, ponieważ szansa na przeżycie była niewielka. Nie ma jednak żadnego zapisu, który potwierdziłby cesarskie cięcie na Jane Seymour – zapewne wzmianka, iż książę Edward urodził się w taki sposób, zostałaby zapisana. Wręcz przeciwnie, wszystko wskazuje na to, iż Jane urodziła siłami natury, gdyż w dniu chrzcin syna przyjmowała w swoich komnatach gości do późnych godzin nocnych oraz modliła się w kaplicy w Hampton Court. Gdyby faktycznie odbyło się cesarskie cięcie, królowa nie miałaby na to sił.
Została pochowana 12 listopada. Pogrzebowi przewodniczyła Maria Tudor, w orszaku było 29 żałobnic, po jednej na każdy rok jej życia. Jako jedyna z żon Henryka została pochowana jako królowa. Po jej śmierci Henryk ubierał się na czarno przez trzy miesiące, a do następnego ślubu minęły aż trzy lata, choć – wbrew romantycznej legendzie – poszukiwania następnej żony i negocjacje w tej sprawie zaczęły się wkrótce po śmierci Jane. Jako jedyna z królowych-małżonek Henryka VIII Jane spoczywa z nim we wspólnym grobie w Kaplicy św. Jerzego na zamku Windsor, w prezbiterium. Na życzenie króla, po jego śmierci (która nastąpiła 10 lat później) pochowano go razem z nią. Otwarto kryptę i wstawiono tam olbrzymią ołowianą trumnę Henryka (miał prawie 1,90 m wzrostu i ważył pod koniec życia ok. 140 kg). Sto lat później wstawiono do krypty trumnę zdekapitowanego (tj. pozbawionego głowy) króla Karola I. Ostatni pochówek w krypcie Jane Seymour miał miejsce w roku 1695, umieszczono tam wówczas trumienkę jednego z licznych dzieci księżniczki Anny Stuart. Potem, przy przebudowie kaplicy po pożarze, zapomniano o krypcie i odkryto ją przypadkiem dopiero w 1813. Trumna Henryka pękła (czy też została rozbita i obrabowana za czasów Cromwella) i było widać jego gigantyczny szkielet, trumnę Karola I otwarto z rozkazu Księcia Regenta, ale szczątki Jane pozostawiono w spokoju. Umieszczony tam 300 lat po śmierci Jane Seymour napis na marmurowej płycie nagrobnej głosi "In a Vault Beneath This Marble Slab Are Deposited The Remains of Jane Seymour Queen of Henry VIII, 1537. King Henry VIII, 1547. King Charles I, 1648, And An Infant Child of Queen Anne. This Memorial Was Placed Here by Command of King William IV, 1837".
W kulturze Jane Seymour jest obecna choćby dzięki Gaetano Donizettiemu i jego operze – "Anna Boleyn". W serialu "Dynastia Tudorów" w rolę Joanny Seymour wcieliły się dwie aktorki; Anita Briem (sezon 2) oraz Annabelle Wallis (sezon 3).
Zaskakujące jest to, że pomimo krótkiego i zakończonego tragicznie panowania Jane osiągnęła wszystkie zamierzone cele: urodziła królowi syna, którego tak pragnął, pomogła przywrócić Marię do łask i użyła swych wpływów dla korzyści własnej rodziny. Najbardziej skorzystali na tym dwaj jej bracia: Tomasz i Edward. Tomasz poślubił wdowę po Henryku, Katarzynę Parr, natomiast Edward podczas panowania młodego króla Edwarda VI zdobył pozycję Lorda Protektora i rzeczywistego władcy Anglii. Ostatecznie jednak obaj utracili władzę i pozycję i zostali straceni.

</doc>
<doc id="161723" url="https://pl.wikipedia.org/wiki?curid=161723" title="Chatami">
Chatami



</doc>
<doc id="161727" url="https://pl.wikipedia.org/wiki?curid=161727" title="Sytuacja prawna i społeczna osób LGBT w Austrii">
Sytuacja prawna i społeczna osób LGBT w Austrii

Prawo wobec kontaktów homoseksualnych.
Homoseksualizm w Austrii został zalegalizowany w 1971 roku, ale wiek dopuszczający kontakty homo- i heteroseksualne został zrównany dopiero w 2002 roku w wyniku decyzji Sądu Konstytucyjnego.
Ochrona prawna przed dyskryminacją.
Zakaz dyskryminacji przez wzgląd na orientację seksualną istnieje na szczeblu federalnym w kodeksie pracy od 2004 roku.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
Austriackie prawo uznaje konkubinaty homoseksualne od 2003 roku. Jest to konsekwencja decyzji Europejskiego Trybunału Praw Człowieka. Pary tej samej płci otrzymały takie same prawa, jakie miały do tej pory tylko konkubinaty heteroseksualne.
W 1998 roku zmiana w kodeksie karnym włączyła pary tej samej płci do definicji rodziny, pozwalając homoseksualnym partnerom na odmówienie składania w sądzie zeznań przeciwko sobie.
W grudniu 2004 roku socjalistyczna partia SPÖ opowiedziała się za natychmiastowym wprowadzeniem związków partnerskich, włączając w to adopcję dzieci partnerów. Partia ta również popiera pełne prawo do zawierania małżeństw przez pary jednopłciowe. Podobnie w tej sprawie wypowiadają się austriaccy zieloni.
W lutym 2009 roku minister spraw wewnętrznych Maria Fekter zapowiedziała przygotowanie przez rząd ustawy o rejestrowanych związkach partnerskich. Projekt ustawy ma zostać zaprezentowany jesienią 2009 roku i wejść w życie 1 stycznia 2010 roku.
17 listopada 2009 roku rząd przyjął projekt ustawy o rejestrowanych związkach partnerskich. 10 grudnia 2009 roku ustawa została uchwalona przez parlament. Weszła ona w życie 1 stycznia 2010 roku.
5 grudnia 2017 roku Austriacki Trybunał Konstytucyjny zdecydował, że przepisy zabraniające małżeństw jednopłciowych są dyskryminacyjne i postanowił, że najpóźniej od początku 2019 roku w kraju wolno będzie zawierać takie małżeństwa.
Życie osób LGBT w kraju.
Według sondażu z 2006 około połowa ankietowanych Austriaków była za legalizacją małżeństw homoseksualnych. Austriacy byli również podzieleni w kwestii adopcji dzieci przez te pary.
Scena gejowska rozwija się w każdym dużym mieście, zwłaszcza w Wiedniu. Działają tam organizacje, publikuje się magazyny o tematyce gejowskiej i organizuje parady gejów i lesbijek. Największa tego typu manifestacja co roku na ulicach Wiednia gromadzi około 100 000 osób.

</doc>
<doc id="161729" url="https://pl.wikipedia.org/wiki?curid=161729" title="Wiktor Czermak">
Wiktor Czermak

Wiktor Czermak (ur. 10 sierpnia 1863 w Janowie k. Lwowa, zm. 14 marca 1913 w Krakowie) – polski historyk, profesor Uniwersytetu Jagiellońskiego.
Życiorys.
Był synem Edwarda (starosty obwodu drohobyckiego) i Karoliny z domu Golik. Uczęszczał do szkoły powszechnej w Drohobyczu i gimnazjum we Lwowie; w latach 1882–1887 studiował historię na Uniwersytecie Lwowskim, m.in. pod kierunkiem Ksawerego Liskego. Na podstawie pracy "Sprawa Lubomirskiego w roku 1664" obronił na Uniwersytecie Lwowskim doktorat (1887). W latach 1889–1891 prowadził badania naukowe w archiwach w Berlinie, Rzymie i Wenecji. Od 1891 był związany z UJ. Początkowo kierował Biblioteką Seminarium Historycznego (1891–1897), w 1895 obronił pracę habilitacyjną "Plany wojny tureckiej Władysława IV" i został docentem w Katedrze Historii Powszechnej; od 1899 był profesorem nadzwyczajnym i kierownikiem Katedry Historii Austrii (do 1904), następnie kierownikiem Katedry Historii Polski (1904-1910), profesorem zwyczajnym (1906). Od 1891 pracował również w Akademii Umiejętności jako adiunkt; w 1892 został członkiem Komisji Historycznej AU (był sekretarzem Komisji w latach 1898-1910), w 1902 członkiem korespondentem Akademii. Kierował Powszechnymi Wykładami Uniwersyteckimi przy UJ, organizował kursy wakacyjne dla nauczycieli przy wsparciu „Macierzy Polskiej”. W ostatnich latach życia wiele aktywności poświęcił działalności społecznej na rzecz studentów.
Zajmował się historią nowożytną powszechną, historią polityczną Polski XVII wieku, edytorstwem. W ośrodku krakowskim zainicjował regularne badania nad stosunkami polsko-szwedzkimi w XVII i XVIII wieku. Dokonał krytycznej analizy korespondencji króla Jana III Sobieskiego do Marii Kazimiery oraz korespondencji Marii Leszczyńskiej. Zajmował się sprawą równouprawnienia schizmatyków na Litwie w XV i XVI wieku. Opracował historię Polski do X wieku dla wydawnictwa "Dzieje powszechne ilustrowane" (1905), interesował się dziejami UJ. Przygotował wydania wielu dzieł historycznych, m.in. "Polonia..." Marcina Kromera (1901). Pochowany na Cmentarzu Rakowickim w Krakowie.
Uczniowie.
Do grona uczniów Wiktora Czermaka należeli min.: Leon Białkowski, Oskar Halecki, Roman Grodecki, Tadeusz Stanisław Grabowski, Z. Lisowski.
Linki zewnętrzne.
Dzieła Wiktora Czermaka w:

</doc>
<doc id="161732" url="https://pl.wikipedia.org/wiki?curid=161732" title="Leszczyc (herb szlachecki)">
Leszczyc (herb szlachecki)

Leszczyc ("Bróg, Brożek, Brożyna, Laska, Laski, Wyszowie, Acervorum, Cerulorum") – polski herb szlachecki.
Opis herbu.
"W polu czerwonem bróg złoty. Klejnot: na ogonie pawim godło w skos".
Najwcześniejsze wzmianki.
Herb Leszczyc jest jednym z najstarszych herbów polskich. W opinii prof. Janusza Bieniaka należy on do dziesięciu najstarszych herbów polskich. Według podania przekazanego Bartosza Paprockiego nadany został przez Bolesława Chrobrego. Franciszek Piekosiński zgodnie ze swoją hipotezą o runicznym pochodzeniu polskich herbów wywodził go od linearnych znaków przedheraldycznych.
Pierwsza znana pieczęć z tym herbem pochodzi z roku 1318 i pieczętował się nim Bogusza – kasztelan bydgoski. Wizerunek herbu z 1343 zamieszczony jest na pieczęci Wojciecha z Pakości – wojewody brzeskiego, następny na pieczęci Piotra Wysza, biskupa krakowskiego z 1406 r. i Macieja z Łabiszyna, wojewody brzeskiego z 1419. W zapiskach sądowych pojawia się w początku XV w.
Herb przedstawiony w "Herbarzu Złotego Runa" z lat 1433-1435.
Najwcześniejsze lokalne źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który uznaje go za rdzennie polski. Zapisuje on informacje o herbie pod łacińskimi nazwami "Aceruorum , Cerulorum" wśród 71 najstarszych polskich herbów szlacheckich we fragmencie: "Aceruorum seu Cerulorum, que acervum frumentalem ceruleum in campo rubeo defert. Genus ex Polonia, in quo viri partim simplices, partim auari.".
Pieczętował się nim wielkopolsko-kujawski ród Leszczyców, w Liber Beneficiorum zwany też Wyszami, w innych źródłach Brożynami od Broga. W Herbarzu Rycerstwa W.X. Litewskiego zwanego Compendium, Leszczyc pojawia się także pod nazwą Laski. Było kilka gałęzi tego rodu. Pieczętowało się nim ok. 70 rodzin.
Herbowni.
Belęcki, Białęski, Bieganowski, Biegański, Bierzwieński, Bierzwiński, Biezdrowski, Bijański, Bitner, Bogusz, Bojkowski, Bolemiński, Bolemowski, Bolimiński, Bonczkowski, Bończkowski, Broszlowski, Brożyna, Cerekwicki, Chełmski, Chlewiński, Chlewski, Chmieleński, Chmieliński, Chodorąski, Chodorowski, Chojnicki, Chrypski, Chrzypski, Czacki, Dachowski, Dakowski, Darnowski, Dersław, Dobrowolski, Dobrzycki, Dobszewicz, Dokowski, Donowski, Donoski, Falęcki, Faliński, Gabarzewski, Gąbarzewski, Gembarzewski, Gambarzewski, Gębarzewski, Giełtowski, Głodecki, Gołutowski, Gościejewski, Górski, Grabianka, Grabionka, Gułtowski, Gurski, Gustowicz, Gutowski, Hawryszenko, Hawryszew, Herbst, Holy, Jabłkowski, Janowski, Jarosz, Jasienicki, Jasieniecki, Jaskold, Jaskołd, Jaskolski, Jaskólski, Jaskulski, Jaśkowski, Juszyński, Kaczliński, Karmazynowicz, Kasperowicz, Klonowski, Kołucki, Korunowski, Kossowski, Kostecki, Koszucki, Koszutski, Kościelec, Kretowicz, Krotoski, Krotowski, Krotoszyński, Krzeczkowski, Krzekotowski, Krzyszkowski, Kuranowski, Laskary, Laskowski, Lesisz, Leszczewski, Luboniski, Luboński, Lubstowski, Łabiski, Łopuchowski, Łubowski, Łukawski, Macuda, Mierosławski, Mierucki, Mierzejewski, Mierzejowski, Mierzewski, Mierzwiński, Mikołajewski, Miłaszewski, Mirosławski, Mirucki, Młodocki, Morzycki, Mroczek, Nagórski, Orkusz (Orkisz) Słuczan, Ossowski, Ostroróg, Pakoścki, Pałuka, Parys, Piekarski, Pierzchliński, Piesek, Płodowski, Płomykowski, Poczopowicz, Ponętowski, Popkowski, Popowski, Porębowski, Posiętowski, Psciński, Pszczyński, Pyszczyński, Radoliński, Radolin, Ratajski, Rysiński, Sarbski, Siemieński, Siestrzewitowski, Skarszewski, Skarzewski, Skolimowski, Skrzyszowski, Skulimowski, Słupski, Stawenta, Stawski, Strzeszewski, Strzeszowski, Strzezimiński, Strzeżymiński, Suchorzewski, Sulisławski, Sumiński, Sumieński, Supiński, Surmiński, Szumieński, Szumiński, Śmiełowski, Śniejałowski, Świecki, Świeżowski, Świszulski, Świżowski, Trojan, Walderowicz, Waliszewski, Wąsinocki, Węgorszewski, Węgorzewski, Wielżyński, Wieruszewski, Wieruszowski, Wisz, Włosinowski, Włosinowski, Włoszynowski, Wygrażewski, Wysz, Zalakowski, Zaleski, Załęski, Zielonacki, Zyznowski, Żalęcki, Żuk, Żyznowski
Herb Leszczyc jako herb polskich miejscowości.
Wizerunek herbu Leszczyc zawarty jest także w herbie wsi Kołbiel położonej w województwie mazowieckim, w powiecie otwockim oraz wsi Radolin w Wielkopolsce.

</doc>
<doc id="161733" url="https://pl.wikipedia.org/wiki?curid=161733" title="Odon (władca Franków)">
Odon (władca Franków)

Odon, Eudes (ur. ok. 860, zm. 1 stycznia 898) – hrabia Paryża, król zachodniofrankijski od 888. Syn Roberta Mocnego i Adelajdy, starszy brat Roberta I. 
Życiorys.
Po dowodzeniu zwycięską obroną podczas oblężenia Paryża przez wikingów został wybrany królem zachodniofrankijskim. Podczas oblężenia tego miał utracić prawą rękę, zlecił jednak, by wykonano dlań w jej miejsce metalową protezę i – jak zaświadcza kronikarz Abbon – nie była ona mniej sprawna od dawnej dłoni.
Jego potomkowie walczyli w Galii z Karolingami o władzę. W końcu Hugo Kapet ostatecznie pozbawił władzy Karolingów i rozpoczęło się panowanie nowej dynastii – Kapetyngów.

</doc>
<doc id="161734" url="https://pl.wikipedia.org/wiki?curid=161734" title="Leszczyc">
Leszczyc

Geograficzne:

</doc>
<doc id="161735" url="https://pl.wikipedia.org/wiki?curid=161735" title="Bróg (herb szlachecki)">
Bróg (herb szlachecki)



</doc>
<doc id="161736" url="https://pl.wikipedia.org/wiki?curid=161736" title="Brożek (herb szlachecki)">
Brożek (herb szlachecki)



</doc>
<doc id="161737" url="https://pl.wikipedia.org/wiki?curid=161737" title="Laska (herb szlachecki)">
Laska (herb szlachecki)



</doc>
<doc id="161738" url="https://pl.wikipedia.org/wiki?curid=161738" title="Laski (herb szlachecki)">
Laski (herb szlachecki)

Laski – polski herb szlachecki z nobilitacji, nadany w Królestwie Polskim.
Opis herbu.
"W polu czerwonym skos czarny obarczony trzema gwiazdami złotymi, nad nim czapka Merkurego srebrna w skos, pod nim lew złoty, wspięty, w skos. Klejnot: nad hełmem w koronie pół lwa złotego, wspiętego, w lewo. Labry czerwone, podbite srebrem. Tarczę podtrzymują dwa trzymacze – charty srebrne, z obrożami i językami czerwonymi, patrzące od tarczy, stojące na wstędze z dewizą" SAPIENTER ET AUDACTER (łac. "MĄDRZE I ŚMIAŁO").
Najwcześniejsze wzmianki.
Nadany z dziedzicznym szlachectwem Królestwa Polskiego w 1837 Aleksandrowi Karolowi Bernardowi Laskiemu, bankierowi warszawskiemu żydowskiego pochodzenia, za zasługi dla kraju. Bardzo podobny herb (Frenkel) otrzymał współwłaściciel banku, gdzie udziały miał Laski, Antoni Edward Fraenkel.
Herbowni.
Ponieważ herb Laski był herbem własnym, z nobilitacji osobistej, przysługiwał tylko jednej rodzinie herbownych:
Laski.

</doc>
<doc id="161739" url="https://pl.wikipedia.org/wiki?curid=161739" title="Wyszowie (herb szlachecki)">
Wyszowie (herb szlachecki)



</doc>
<doc id="161742" url="https://pl.wikipedia.org/wiki?curid=161742" title="Diogo Freitas do Amaral">
Diogo Freitas do Amaral

Diogo Pinto de Freitas do Amaral (ur. 21 lipca 1941 w Póvoa de Varzim, zm. 3 października 2019 w Cascais) – portugalski polityk, prawnik i nauczyciel akademicki, współzałożyciel i przewodniczący Centrum Demokratyczno-Społecznego, parlamentarzysta, wicepremier i minister, od 4 grudnia 1980 do 9 stycznia 1981 pełniący obowiązki premiera Portugalii.
Życiorys.
Wykształcenie i działalność zawodowa.
W 1963 uzyskał licencjat, a cztery lata później doktorat z prawa na Uniwersytecie Lizbońskim. Zawodowo związany z macierzystą uczelnią, specjalizował się w prawie administracyjnym. Od 1970 kierował katedrą prawa administracyjnego na Uniwersytecie Lizbońskim. W 1984 otrzymał pełne stanowisko profesorskie. Przez pięć kadencji przewodniczył radzie naukowej wydziału prawa. Od 1977 wykładał również na Universidade Católica Portuguesa. W drugiej połowie lat 90. był współzałożycielem wydziału prawa na Universidade Nova de Lisboa, przechodząc do pracy głównie na tej uczelni. Autor publikacji naukowych, a także książki dotyczącej Alfonsa I i sztuki teatralnej poświęconej Wiriatusowi.
Działalność polityczna.
W 1974 wkrótce po rewolucji kwietniowej był współzałożycielem partii Centrum Demokratyczno-Społeczne. W latach 1974–1982 stał na czele tego ugrupowania. Od 1976 do 1983 sprawował mandat posła do Zgromadzenia Republiki.
Po wyborach parlamentarnych w 1979 i 1980 wprowadzał CDS do rządzącej koalicji. Od stycznia 1980 do czerwca 1983 pełnił funkcję wicepremiera. W latach 1980–1981 był ministrem spraw zagranicznych, a od 1981 do 1983 ministrem obrony narodowej. Po śmierci Francisca Sa Carneiro w katastrofie lotniczej tymczasowo kierował portugalskim rządem (od 4 grudnia 1980 do 9 stycznia 1981).
W 1986 kandydował w wyborach prezydenckich. Osiągnął najlepszy rezultat w pierwszej turze, w drugiej turze pokonał go jednak Mário Soares (Diogo Freitas do Amaral otrzymał 48,8% głosów). W latach 1988–1991 ponownie kierował Centrum Demokratyczno Społecznym, a w pierwszej połowie lat 90. ponownie zasiadał w portugalskim parlamencie w okresie VI kadencji. W 1995 przewodniczył sesji Zgromadzenia Ogólnego ONZ. Odszedł później z założonej przez siebie partii po konflikcie z wchodzącymi w skład jej kierownictwa eurosceptykami. W kolejnych wyborach wspierał Partię Socjaldemokratyczną (2002) i Partię Socjalistyczną (2005). Należał do zdecydowanych przeciwników interwencji w Iraku. Po sukcesie socjalistów w wyborach z 2005 objął stanowisko ministra spraw zagranicznych w gabinecie José Sócrates. Zrezygnował z niego w 2006, motywując to problemami zdrowotnymi.

</doc>
<doc id="161744" url="https://pl.wikipedia.org/wiki?curid=161744" title="Salala">
Salala

Salala (arab. صلالة) – miasto w południowo-zachodnim Omanie, nad Morzem Arabskim (częścią Oceanu Indyjskiego), stolica Muhafazy Zufar i siedziba administracyjna wilajetu Salala. W latach 1932–1970 stolica Omanu. Według danych z 2021 r. liczyło 163 140 mieszkańców (3. miejsce pod tym względem w kraju). Obok miasta przebiega ważny dla Omanu szlak komunikacyjny: droga Maskat – Salala. W tym mieście urodził się poprzedni sułtan Omanu, Kabus ibn Sa’id.
Turystyka.
Miasto jest nazywane „arabską stolicą perfum”. Okolice Salali to coraz popularniejszy kurort turystyczny, ze względu na rozległe, piaszczyste plaże wraz z lagunami (tzw. "Karaiby Orientu") oraz przyrodę pobliskich pasm górskich: Dżebel Qara i Dżabal Samhan w Górach Zufar (m.in. bujna zieleń, kilka wodospadów).

</doc>
<doc id="161745" url="https://pl.wikipedia.org/wiki?curid=161745" title="San Antonio (Teksas)">
San Antonio (Teksas)

San Antonio (wymowa: /ˌsænænˈtoʊni.oʊ/) – miasto w Stanach Zjednoczonych, w stanie Teksas, nad rzeką San Antonio. Według spisu z 2020 roku liczy 1,43 mln mieszkańców i jest drugim co do wielkości miastem Teksasu. Leży około 130 km na południowy zachód od stolicy stanu – Austin. San Antonio jest największym miastem USA, gdzie Latynosi stanowią większość populacji.
Miasto zostało nazwane ku czci św. Antoniego z Padwy, którego wspomnienie jest 13 czerwca, dzień w którym hiszpańska wyprawa zatrzymała się w tym miejscu, w 1691 roku. Założone jako misja hiszpańska i placówka kolonialna w 1718 roku.
Demografia.
Według danych z 2019 roku 78,3% mieszkańców stanowiła ludność biała (23,9% nie licząc Latynosów), 7,3% to Afroamerykanie, 3,7% miało rasę mieszaną, 2,9% to Azjaci, 0,9% to rdzenna ludność Ameryki i 0,06% to Hawajczycy i mieszkańcy innych wysp Pacyfiku. Latynosi stanowili 64,5% ludności miasta. 
Ponad połowę ludności miasta stanowią osoby pochodzenia meksykańskiego (54,2%). Do innych większych grup należą osoby pochodzenia niemieckiego (94,8 tys.), irlandzkiego (61,4 tys.), „amerykańskiego” (59,4 tys.) i angielskiego (53,4 tys.). Liczbę osób pochodzenia polskiego oszacowano na 16,7 tys. 
Religia.
W 2020 roku do największych grup religijnych obszaru metropolitalnego San Antonio należały:
Diecezja rzymskokatolicka w San Antonio powstała w 1874 roku, a w 1926 została podniesiona do rangi archidiecezji San Antonio.
Gospodarka.
Za szybki rozwój San Antonio po 1940 roku w znacznej mierze odpowiadają obiekty wojskowe. Fort Sam Houston (1879), znajdujący się w mieście, jest siedzibą 5. Armii Stanów Zjednoczonych, miejscem narodowego cmentarza oraz Akademii Nauk o Zdrowiu, szkoły wojskowej dla personelu medycznego. W pobliżu znajdują się trzy bazy sił powietrznych USA: Lackland, Randolph i Brooks.
Oprócz wojska, głównymi elementami gospodarki San Antonio są edukacja, opieka zdrowotna i badania medyczne, usługi biznesowe i finansowe oraz turystyka. Produkcja obejmuje sprzęt lotniczy, tekstylia, półprzewodniki, maszyny przemysłowe i obuwie. Miasto posiada również rafinerie ropy naftowej. Produkcja rolna na tym obszarze obejmuje bydło, drób, orzeszki ziemne, sorgo, warzywa i rośliny szklarniowe. Duża część handlu między Meksykiem a Stanami Zjednoczonymi przebiega przez system autostrad międzystanowych w regionie San Antonio. Miasto posiada również międzynarodowe lotnisko.
San Antonio jest najpopularniejszym miejscem turystycznym w Teksasie, a według miejskiego centrum informacji turystycznej w 2018 roku miasto odwiedziło 39 mln ludzi. Do głównych atrakcji turystycznych należą park rozrywki River Walk, oraz obszary historyczne takie jak Alamo. 

</doc>
<doc id="161747" url="https://pl.wikipedia.org/wiki?curid=161747" title="Panzerkampfwagen VI B Tiger II">
Panzerkampfwagen VI B Tiger II

Panzerkampfwagen VI Ausf. B Tiger II (Sd.Kfz.182), pot. Königstiger – niemiecki czołg ciężki, największy i najcięższy czołg II wojny światowej użyty w walce.
Urząd Uzbrojenia Wojsk Lądowych we wrześniu 1943 roku rozpisał przetarg na czołg ciężki, który miałby zająć miejsce wozu PzKpfw. VI Tiger. Do przetargu stanęły dwie firmy: Henschel i Porsche. Projekty różniły się kształtem i grubością pancerza wieży. Przetarg wygrał Henschel i pierwsze prototypy wyprodukowano w ostatnim kwartale 1943 roku, produkcja seryjna w zakładach Henschla rozpoczęła się w styczniu 1944. Wczesne wersje miały wieże przez wielu błędnie zwane wersją „Porsche” (Krupp zaprojektował obydwie wieże). Ponieważ alianci wzmogli bombardowania miasta Kassel, w którym znajdowała się fabryka Henschla, wyprodukowano tylko 487 czołgów. Był to ostatni niemiecki czołg, produkowany seryjnie podczas II wojny światowej. Problemy produkcyjne były związane z licznymi atakami lotnictwa alianckiego oraz pośpieszną produkcją. Do jednostek "Tygrysy II" trafiały od lutego 1944.
Potocznie wobec tego czołgu stosowano określenie "Königstiger", co w języku niemieckim w kontekście zoologicznym odnosi się do „tygrysa bengalskiego”. Powszechnie przyjęło się jednak dosłowne tłumaczenie tej nazwy jako „Tygrys Królewski” (ang. "Royal Tiger", "King Tiger", ros. "Korolewskij Tigr").
Historia.
Doświadczenia wyniesione z walk na froncie wschodnim udowadniały, że przewagę uzyskiwała ta strona, która dysponowała potężniejszym działem. W związku z tym na uzbrojenie nowego czołgu wybrano skonstruowaną w 1941 roku na bazie armaty przeciwlotniczej Flak 41 armatę czołgową 8,8 cm KwK 43 L/71 kalibru 88 mm firmy Friedrich Krupp AG z Essen. Na początku 1942 roku do prac nad nowym czołgiem przystąpiły firmy Nibelungen Werke (Ferdinand Porsche) i Henschel. W sierpniu 1942 wydział Urzędu Uzbrojenia zajmujący się sprzętem pancernym wydał rozkaz, aby nowy czołg był w znacznym stopniu zunifikowany z czołgiem średnim PzKpfw V Panther, m.in. zlecono zastosowanie tego samego silnika typu Maybach HL230 P30 o mocy 700 KM.
Profesor Ferdinand Porsche przedstawił projekt czołgu VK 4502 (P). Zastosowano w nim kombinowany napęd spalinowo-elektryczny, w skład którego wchodziły 2 silniki gaźnikowe Simmering-Graz-Pauker o mocy 200 KM oraz zawieszenie na wzdłużnych wałkach skrętnych. Ten projekt nie uzyskał jednak uznania w oczach Urzędu Uzbrojenia. Uznano, że pojazd Porschego będzie podatny na usterki układu napędowego, zbyt kosztowny materiałowo i trudny w eksploatacji.
Zwyciężył więc prototyp VK 4503 (H) firmy Henschel. Na początku 1943 roku zakłady otrzymały zamówienie na wykonanie trzech prototypów. Uwieńczeniem prac konstrukcyjnych przebiegających pod kierownictwem inż. Erwina Adersa była prezentacja prototypu Adolfowi Hitlerowi 20 października 1943 roku. Od stycznia następnego roku rozpoczęto produkcję seryjną. Zewnętrznie nowy czołg bardzo przypominał powiększone rozwinięcie czołgu PzKpfw V Panther (po zbadaniu zdobycznych czołgów Tiger II Rosjanie doszli do wniosku, że jest on nową wersją czołgu Panther, z ulepszonym opancerzeniem i uzbrojeniem). Tak jak w Panterze, wszystkie powierzchnie kadłuba narażone na ostrzał nie tylko miały znaczną grubość (np. pancerz przedni miał grubość 150 mm), ale zostały odchylone od pionu: przednia, górna i dolna aż o 50°, boczne i górne o 25°, zaś tylna o 30°. Jednak wymóg zamontowania potężnej armaty 8,8 cm KwK 43 L/71 oraz umieszczenia części zasobników amunicyjnych w wieży spowodowało powiększenie wymiarów bocznych płyt wieży. Dlatego też powierzchnie wieży odchylono od pionu, a także wygięto na kształt łuku, aby zwiększyć prawdopodobieństwo rykoszetowania pocisków.
Pierwszymi pododdziałami, które otrzymały nowe czołgi, były pierwsze kompanie 503. Batalionu Czołgów Ciężkich oraz 101. Batalionu Czołgów Ciężkich SS. Debiut bojowy tych czołgów, podobnie jak wcześniej Panter, był niezbyt udany. Pierwsze straty poniesiono już w połowie lipca 1944 w Normandii (3 czołgi). Pierwszą jednostką całkowicie wyposażoną w nowe czołgi był 501. Batalion Czołgów Ciężkich. Mimo to połowa z nich cierpiała na usterki „okresu dojrzewania”. Wobec tego batalion dozbrojono czołgami PzKpfw IV i wysłano na front wschodni. Jednak i inne czołgi nie były wolne od usterek, tylko podczas 10-kilometrowego przemarszu z miejsca do dowództwa 16. Dywizji Pancernej, do której został przydzielony batalion stanęło 10 Tygrysów. Ponadto saperzy musieli wzmacniać mosty, aby ponad 70-tonowe czołgi mogły po nich bezpiecznie przejechać. W wyniku kolejnych usterek 11 sierpnia 1944 batalion miał sprawnych tylko 11 czołgów. Pierwsze użycie bojowe czołgów miało miejsce 12 sierpnia 1944 r., gdy batalion wspierał uderzenie 16. DPanc na Staszów w rejonie radzieckiego przyczółka baranowsko-sandomierskiego na Wiśle pod Sandomierzem. Niemieckie czołgi napotkały zamaskowane działa przeciwpancerne i czołgi w zasadzce przy wsi Oględów koło Staszowa. Atak zakończył się całkowitą klęską, zniszczeniu uległa większość atakujących czołgów (kilka w wyniku trafienia w wieże, co spowodowało eksplozje znajdującej się tam amunicji). Utracono co najmniej trzy zniszczone i trzy porzucone Tigery II. Walki toczyły się również w dniach następnych. W ich wyniku batalion stracił łącznie 14 czołgów Tiger II.
Trzy zdobyte Tygrysy B zostały przez Rosjan poddane we wrześniu 1944 rozległym testom. Uznano, że głównym niedostatkiem jest za duża masa, powodująca niską manewrowość i podatność na uszkodzenia, ponadto czołg ma wady konstrukcyjne, głównie w układzie napędowym, a silnik jest przeciążony. Stwierdzono, że jakość pancerza czołgów Tiger II znacznie pogorszyła się w stosunku do czołgów Panther i Tiger z początku ich produkcji – związane to było ze zmianą składu stali, z której wykonano pancerz czołgu (zamiast molibdenu, którego źródła pozyskiwania Niemcy już stracili, użyto wanadu). Okazało się nawet, że po uderzeniu 3–4 pocisków, w pancerzu, mimo braku przebicia, ukazały się wyraźne pęknięcia i odpryski, także od wewnątrz (te były szczególnie niebezpieczne dla załogi). Podczas prób ostrzału stwierdzono, że układ jezdny jest wrażliwy na ostrzał armat wszystkich kalibrów, a burty na ostrzał pociskami podkalibrowymi armat kalibru 45–76 mm z odległości 400–800 m oraz pociskami przeciwpancernymi kalibru 57–85 mm (z wyjątkiem radzieckich armat 76 mm) z 700–1200 m. Przedni pancerz czołgu był przebijany pociskami kalibrów 100, 122 i 152 mm z odległości 1000–1500 m. Jeden ze zdobytych w czasie tej walki czołgów, z numerem bocznym 502, znajduje się w Muzeum Czołgów w Kubince pod Moskwą.
Nowe Tygrysy zostały użyte w większej liczbie podczas ostatniej akcji ofensywnej Niemiec podczas II wojny światowej – bitwy w Ardenach w grudniu 1944 roku. Hitler liczył, że skoncentrowany atak silnie uzbrojonych czołgów zapewni przytłaczającą przewagę na polu bitwy i pozwoli zniwelować przewagę liczebną wroga (tego typu taktyka była podstawą niemieckiego blitzkriegu). Jednak decyzja Hitlera była błędna, olbrzymie czołgi blokowały wąskie, kręte leśne drogi i nie były w stanie swą szybkością stworzyć „pancernej pięści”, która przebiłaby się przez linie wroga, niszcząc działa i umocnione pozycje wroga, pozostawiając zaskoczonych obrońców podążającej za czołgami piechocie. Alianci starali się bowiem ograniczyć możliwość konfrontacji swoich niezwykle cennych oddziałów pancernych z potężnymi Tygrysami i Panterami. Dlatego też kluczową rolę podczas walk w Ardenach odgrywała piechota, która dokonywała zasadzek przy pomocy min przeciwczołgowych, a następnie unieruchomione czołgi były atakowane z flank przez żołnierzy uzbrojonych w bazooki i niszczone.
Gdy walki w Ardenach dobiegły końca, Amerykanie zabrali zdobyte Tygrysy II na testy do USA. Ich wynik był dość zaskakujący, alianci nie mogli bowiem pojąć, co kierowało twórcami tych kolosów. "Königstiger" był bardzo duży i ciężki, co w znacznym stopniu zmniejszało jego mobilność, dodatkowym problemem był jego zawodny silnik, który nie zapewniał wystarczających osiągów oraz spalał ogromne ilości paliwa, którego Niemcy mieli już niewiele. Pancerz przedni czołgu o grubości 150 mm (górna płyta) oraz 180 mm na wieży, był wówczas nie do przebicia dla żadnego alianckiego działa, nawet z bardzo małej odległości (wyjątkiem było brytyjskie działo 17-funtowe, przebijające pancerz o grubości 192 mm z odległości 1000 m, oraz eksperymentalne amerykańskie działo T15E1). Dodatkowym plusem było nachylenie pancerza, co utrudniało jego przebicie.
Amerykański departament obronny przebadawszy zdobyczny model czołgu Tiger II, wygłosił śmiałą konkluzję na jego temat. Otóż, zdaniem amerykańskiego dowództwa, pojazd był „ślepą uliczką uniemożliwiającą dalszy rozwój ze względu na wysoką masę i gabaryty pojazdu”. Interesujący jest fakt, że w tym samym czasie, ze strony amerykańskiej prowadzono prace nad czołgiem T29 Heavy Tank, którego masa i gabaryty były zbliżone do Tigera II.
Największym atutem Tygrysa II było jego działo. Armata kalibru 88 mm była rozwinięciem tej stosowanej w pierwszym Tygrysie. Kaliber działa pozostał bez zmian, jednak wydłużenie lufy oraz zwiększenie ładunku miotającego naboju spowodowało znaczne zwiększenie siły ognia, celności i dystansu skutecznego rażenia. Podczas prób na poligonie uzyskano trafienia do celu oddalonego o 3500 m, zaś maksymalny zasięg działa określono na 3800 m. Położenie działa pozostawało takie samo, jak przed strzałem. W trakcie testu szybkostrzelności wystrzelono 9 pocisków w trakcie 35 sekund, co daje Tygrysowi II znaczną przewagę nad jego poprzednikiem, następnie oddano strzały do celu ruchomego poruszającego się z prędkością 30 km/h, znajdującego się w odległości 2700 metrów – z pięciu wystrzelonych pocisków trzy trafiły w cel. Obsługa armaty także nie była trudna, celowniczy namierzał z łatwością cel obracaną elektrycznie wieżą, potem wystarczyło nacisnąć spust. Według instrukcji to działo było stuprocentowo skuteczne na odległość od 2500 do 3000 m. Armata Tygrysa w rękach doświadczonego czołgisty stanowiła niezwykle niebezpieczną broń nawet na bardzo dużych dystansach.
Na podstawie szczegółowych badań wywnioskowano, że Tygrys II powstał przede wszystkim z myślą o morderczych walkach na froncie wschodnim, gdzie potężna armata miała niszczyć czołgi i inne opancerzone cele z bezpiecznej odległości, a gruby pancerz miał chronić przed ostrzałem przeciwnika. Wielkie otwarte przestrzenie Rosji miały być „królestwem” nowego Tygrysa, jednak szybkie postępy Rosjan oraz konieczność walki na dwa fronty zmusiła Niemców do użycia "czołgów "wbrew ich przeznaczeniu. W podsumowaniu przyznano jednak, że Pantery, Tygrysy I oraz II stanowiły niezwykle niebezpieczną broń, z którą należy bezwzględnie liczyć się na polu bitwy nawet w przypadku przewagi liczebnej.
Pojazdy na bazie Tygrysa II.
Na bazie pojazdu powstał niszczyciel czołgów Jagdtiger Ausführung B Sd.Kfz.186. Prototyp zbudowały zakłady Nibelungen w kwietniu 1944 roku. W listopadzie tego samego roku pojazdy te trafiły na front. Były używane między innymi przez 653 batalion ciężkich niszczycieli czołgów. Zbudowano 74 egzemplarze.

</doc>
<doc id="161748" url="https://pl.wikipedia.org/wiki?curid=161748" title="Starykoń (herb szlachecki)">
Starykoń (herb szlachecki)

Starykoń ("Antiquus Caballus, Antiquus Equus, Konie, Stary Koń, Szafraniec, Zaprzaniec") – polski herb szlachecki, wzmiankowany w jednych z najstarszych zachowanych do dziś herbarzach europejskich. Herb był przeważnie używany przez rodziny rozrzucone po ziemi krakowskiej (ok. 40 rodzin)', dodatkowo Tadeusz Gajl wymienia listę ogólną zawierającą 127 rodzin pieczętujących danym herbem'.
Opis herbu.
Opis historyczny.
Najstarszy znany opis herbu został sporządzony przez Jana Długosza (1415–1480), który blazonuje herb i wspomina herbownych w następujący sposób":
Po przetłumaczeniu z łaciny na polski:
Inny historyk, Kasper Niesiecki (1682–1744), podając się na dzieła historyczne Marcina Bielskiego, Szymona Okolskiego i Bartosza Paprockiego opisuje herb":
Opis współczesny.
Opis skonstruowany współcześnie brzmi następująco:
"Na tarczy w polu czerwonym" "koń srebrny kroczący, z kopytami złotymi i popręgiem czarnym." 
"W klejnocie nad hełmem w koronie topór srebrny o stylisku złotym, wbity w hełm w prawo."
"Labry herbowe czerwone, podbite srebrem."
Geneza.
Etymologia nazwy.
Pochodzenie nazwy herbu ma dwie możliwości. Pierwsza wywodzi się od przezwiska "Stary Koń", jednakże nie jest to potwierdzone w źródłach historycznych. Drugą od apelatywnej grupy imiennej "stary koń" z łacińskimi odpowiednikami: "antiquus equus", "antiquus caballus", "antiquus cabellus" (ap. "stary" i "koń", gdzie z łac. "antiquus" – stary i "equus", "caballus", "cabellus" – koń). Nazwa Starykoń mogła wówczas powstać na zasadzie automatycznego skojarzenia myślowego z wyobrażeniem białego konia, występującego jako godło herbowe, na dowód czego może służyć historyczny opis, wspominany w sekcji "Opis herbu", sporządzony przez Jana Długosza".
Najwcześniejsze występowanie.
Pieczęcie.
Najstarszą zachowaną pieczęcią z wizerunkiem herbu Starykoń jest pieczęć pochodząca z 1316 roku, którą w tymże roku odcisnął Imbram z Tosznowic, ziemianin śląski'. Następnie kolejno; pieczęcie Jana z Modlnicy i Jana Szafrańca z Piaskowej Skały z 1402 roku, Jana z Łuczyc z 1409 roku, Piotra Szafrańca z Łuczyc z 1413 roku, Piotra z Piaskowej Skały i Jana, biskupa kujawskiego z 1430 roku, Klemensa z Nawojowej z 1450 roku', a także pieczęć Piotra z Piaskowej Skały, podkomorzego krakowskiego z 1453 roku".
Zapiski.
Najstarsza wzmianka pisana pochodzi z 1320 roku i została sporządzona przez Grzegorz z Wronińca (miejscowość ta od XVIII w. figuruje pod nazwą Wroniec) w ramach udowodnienia przez niego pochodzenia szlacheckiego. Przy dokumencie świadkowało po dwóch krewnych ze strony ojca i matki Grzegorza. Szlachectwo zostało potwierdzone jego potomkom w 1413 roku przez kancelarie króla Władysława Jagiełły"". 
Kolejną wzmianką jest przywilej króla Kazimierza Wielkiego z 1366 roku, w którym rycerze herbu Starykoń i rycerze herbu Topór jako „"pochodzący od wspólnego dziada”" otrzymują potwierdzenie „"wyłączności sądzenia własnych kmieci za przestępstwa pospolite”" (kradzież, pobicie itp.)"".
W 1404 oraz w 1420 roku herb został pisemnie wspomniany z zawołaniem "Konie". Z tym, że zapiska z 1420 roku opisuje sytuacje, w której Piotr Szafraniec powiedział Janowi z Łuczanowic następujące słowa: „"Chebda Andrzej de Rostyn jest lepszy gdyż herb Konie zapisany jest w kronice zaś herb Jana z Łuczanowic nie jest”". Możliwe, że w zapis nawiązywał do zaginionej cześć kroniki Jana z Czarkowa"".
Dzieła heraldyczne.
Pierwszym znanym polskim herbarzem zawierającym zapiskę o herbie są wspominane już w artykule "Insignia seu clenodia Regis et Regni Poloniae" sporządzone przez Jana Długosza, dzieło datowane jest na lata 1464–1480"".
Starykoń znalazł swoje miejsce również w licznych średniowiecznych dziełach europejskich, takich jak "Herbarz Złotego Runa", "Codex Bergshammar" oraz "Arma Regni Poloniae".
Pozostałe.
Herb znalazł się na najstarszym berle Uniwersytetu Jagiellońskiego oraz na fragmencie witrażu z 1420 roku w katedrze wawelskiej".
Najstarsze rody.
Najstarsze znane nam familie pieczętujące się herbem Starykoń są powiązane z najwcześniejszymi wzmiankami dotyczącymi tego herbu, albowiem do takich rodzin należą Wroniccy, z których wywodzi się wspomniany wcześniej Grzegorz z Wronińca". 
Należy również wymienić Piotra o przydomku "Bochnar", będącego dzierżawcą żup Bocheńskich, który występuje w 1340 roku razem z synem Mikołajem jako dzierżawcy wszystkich żup krakowskich. Obaj są przodkami domu Wielopolskich".
W 1377 roku znajdujemy również Piotra Szafrańca z Łuczyc, będącego przodkiem domu Szafrańców".
Legenda herbowa.
Bartosz Paprocki przytacza legendę, wedle której herb Starykoń miał przybrać rycerz z rodu Toporczyków po tym, jak zaparli się go bracia. O wspólnym pochodzeniu Starychkoni i Toporczyków miał świadczyć identyczny klejnot obu herbów"".
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (127 nazwiska'). Występowanie na liście nazwiska nie musi oznaczać, że konkretna rodzina pieczętowała się herbem Starykoń. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Starykoń':
Herbem Starykoń posługuje się miasto Sucha Beskidzka
Wątek herbu wykorzystał Tomasz Jurasz w powieści "Stary koń, czyli wędrówki ku tajemniczym historiom" (1977).

</doc>
<doc id="161749" url="https://pl.wikipedia.org/wiki?curid=161749" title="Richard Gasquet">
Richard Gasquet

Richard Gasquet (ur. 18 czerwca 1986 w Béziers) – francuski tenisista, brązowy medalista igrzysk olimpijskich z Londynu z 2012 roku w grze podwójnej, zdobywca Puchar Hopmana 2017 i Pucharu Davisa 2017.
Kariera tenisowa.
Ma za sobą bogatą karierę juniorską; sezon 2002 zakończył jako najlepszy junior na świecie, wygrał wielkoszlemowe turnieje French Open i US Open oraz był w półfinale Australian Open. W tym samym roku zadebiutował w gronie seniorów; wystąpił we French Open dzięki dzikiej karcie (przegrał w I rundzie z obrońcą tytułu Albertem Costą w czterech setach), stając się jednym z najmłodszych uczestników turnieju wielkoszlemowego w historii. W 2003 roku był najmłodszym zawodnikiem w czołowej setce rankingu światowego, ale występował przede wszystkim w turniejach niższej rangi, ATP Challenger Tour.
W 2004 roku zagrał w swoim pierwszym finale w turnieju rangi ATP World Tour; przegrał w Metzu w decydującym meczu z rodakiem, Jérôme Haehnelem. Osiągnął duży sukces w turnieju French Open – w parze z Tatianą Golovin wygrał konkurencję mikście; w finale pokonali parę Cara Black-Wayne Black. W 2005 dotarł do finału turnieju z cyklu ATP Masters Series w Hamburgu (przegrał ten mecz z Rogerem Federerem), a w czerwcu tegoż roku odniósł pierwsze zwycięstwo turniejowe – na kortach trawiastych w Nottingham; w finale pokonał Maksa Mirnego.
W czerwcu 2006 roku obronił tytuł w Nottingham, a miesiąc później triumfował w szwajcarskim Gstaad, gdzie wygrał w finale z Hiszpanem Feliciano Lópezem. W dalszych miesiącach odniósł swój trzeci zawodowy triumf w Lyonie oraz awansował do finału zawodów Masters Series w Toronto; ostatecznie przegrał z Federerem.
Pod koniec września 2007 roku wygrał rozgrywki w Mumbaju. Gasquet przez cały turniej nie stracił seta, a w finale pokonał Belga Oliviera Rochusa. Do końca sezonu zagrał również w finale turnieju w Tokio, w którym przegrał z Davidem Ferrerem.
W roku 2008 Francuz doszedł do jednego turniejowego finału, na kortach ziemnych w Stuttgarcie, jednak w finale nie sprostał Juanowi Martínowi del Potro.
W marcu 2009 roku został oskarżony o spożycie niedozwolonych środków dopingowych; efektem było roczne zawieszenie, obniżone później do 2,5 miesiąca.
Rok 2010 rozpoczął od finału w Sydney (porażka z Markosem Pagdatisem). W maju wygrał szósty turniej ATP World Tour, w Nicei, pokonując w meczu o tytuł Hiszpana Fernando Verdasco w trzech setach. Pod koniec lipca zaliczył swój trzeci w sezonie finał, na kortach w Gstaad. Francuz przegrał jednak spotkanie finałowe w dwóch setach z Nicolásem Almagro.
W sezonie 2012 doszedł do finału turnieju w Estoril. Przegrał w nim z Juanem Martínem del Potro 4:6, 2:6. Na przełomie lipca i sierpnia 2012 roku wspólnie z Julienem Benneteau zdobył brązowy medal XXX Letnich Igrzysk Olimpijskich w grze podwójnej. W meczu o trzecie miejsce pokonali debel David Ferrer-Feliciano López 7:6(4), 6:2. W połowie sierpnia Gasquet po sześciu latach awansował do finału rozgrywek ATP World Tour Masters 1000, w Toronto. Wyeliminował m.in. po drodze Tomáša Berdycha oraz Mardy’ego Fisha, jednak decydujący o tytule pojedynek przegrał z Novakiem Đokoviciem. Pod koniec września, po dwóch i pół roku, Gasquet wygrał kolejny tytuł w grze pojedynczej, w halowym turnieju w Bangkoku. Finałowy pojedynek zakończył się zwycięstwem Gasqueta 6:2, 6:1 z Gilles’em Simonem.
Na początku sezonu 2013 Francuz zwyciężył w turnieju rozgrywanym w Dosze, po wygranej w finale 3:6, 7:6(4), 6:3 z Nikołajem Dawydienką. Miesiąc później Gasquet triumfował w Montpellier, gdzie w finale pokonał 6:2, 6:3 Benoît Paire’a. Dwudziesty finał w zawodowej karierze Gasquet osiągnął w październiku, w Moskwie. O tytuł zmierzył się z Michaiłem Kukuszkinem, którego pokonał 4:6, 6:4, 6:4.
W 2014 roku pierwszy finał Gasquet osiągnął w lutym podczas rywalizacji w Montpellier, gdzie pojedynek o tytuł przegrał z Gaëlem Monfilsem. W czerwcu Gasquet awansował do finału w Eastbourne, jednak poniósł porażkę w decydującym spotkaniu z Feliciano Lópezem.
W sezonie 2015 pierwszy tytuł Gasquet wygrał w lutym, w Montpellier po finale z Jerzym Janowiczem. Trzy miesiące później pokonując Nicka Kyrgiosa został mistrzem zawodów w Estoril.
Na krótko przed rozpoczęciem Australian Open 2016 Francuza z gry w wielkoszlemowym turnieju wyeliminowała kontuzja pleców. W lutym obronił tytuł wywalczony w Montpellier, pokonując Paula-Henriego Mathieu 7:5, 6:4. W październiku został mistrzem zawodów halowych w Antwerpii po finale z Diegiem Schwartzmanem. Gasquet w sezonie 2016 został również finalistą w Shenzhen ponosząc porażkę z Tomášem Berdychem.
Sezon 2017 zakończył bez zwycięstwa w cyklu ATP World Tour, był natomiast w jednym finale, w Montpellier ponosząc porażkę z Alexandrem Zverevem. W listopadzie przyczynił się do pierwszego od 2001 roku triumfu Francji w Pucharze Davisa wygrywając w finale przeciwko Belgii mecz gry podwójnej wspólnie z Pierre-Huguesem Herbertem z parą Ruben Bemelmans–Joris De Loore. Końcowy wynik rywalizacji to 3:2 dla Francji.
W roku 2018 Francuz wygrał jeden tytuł, w Rosmalen na nawierzchni trawiastej, oraz został finalistą w Montpellier i Båstad.
W sezonie 2019 najdalej awansował do półfinałów w Rosmalen i turnieju ATP Tour Masters 1000 w Cincinnati. Jedynym występem Francuza w półfinale w 2020 roku były zawody w Sofii.
W 2021 roku Gasquet osiągnął finał rozgrywek w Umagu, w którym przegrał z Carlosem Alcarazem.
W grze podwójnej Gasquet wygrał dwa turnieje, najpierw w roku 2006 w Metzu w parze z Fabrice’em Santoro, a potem w 2008 roku w Sydney, wspólnie z Jo-Wilfriedem Tsongą. Ponadto był uczestnikiem dwóch deblowych finałów, w Monte Carlo (sezon 2007 z Julienem Benneteau) oraz Petersburgu (sezon 2009 z Jérémym Chardym).
Najwyżej sklasyfikowany w rankingu singlistów był na 7. miejscu w lipcu 2007 roku, natomiast w zestawieniu deblistów w kwietniu 2008 roku zajmował 45. pozycję.

</doc>
<doc id="161751" url="https://pl.wikipedia.org/wiki?curid=161751" title="Starykoń">
Starykoń



</doc>
<doc id="161752" url="https://pl.wikipedia.org/wiki?curid=161752" title="Konie (herb szlachecki)">
Konie (herb szlachecki)



</doc>
<doc id="161753" url="https://pl.wikipedia.org/wiki?curid=161753" title="Stary Koń (herb szlachecki)">
Stary Koń (herb szlachecki)



</doc>
<doc id="161754" url="https://pl.wikipedia.org/wiki?curid=161754" title="Szafraniec (herb szlachecki)">
Szafraniec (herb szlachecki)



</doc>
<doc id="161755" url="https://pl.wikipedia.org/wiki?curid=161755" title="Zaprzaniec">
Zaprzaniec



</doc>
<doc id="161756" url="https://pl.wikipedia.org/wiki?curid=161756" title="Amadej (herb szlachecki)">
Amadej (herb szlachecki)

Amadej ("Amadei", "Amadey"", Amadejowa, Hamadaj, Hamadej, Hamadejowa, Hamadziej, Homadziej, Orlek, Orłek, Orłek bez ogona") – polski herb szlachecki, noszący zawołania "Hamadaj", "Hamadej" oraz "Sokola". Alfred Znamierowski pisze iż herb przybył z Włoch przez Węgry.
Opis herbu.
W polu czerwonym orzeł srebrny (biały) bez ogona (orełek)/turul/ w lewo z koroną złotą i toczenicą złotą w dziobie. W klejnocie pięć piór strusich. Labry czerwone, podbite srebrem.
Najwcześniejsze wzmianki.
Herb z XIV wieku. Zapis z 1402 roku.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (22 nazwiska). Występowanie na liście nazwiska nie musi oznaczać, że konkretna rodzina pieczętowała się herbem Amadej. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Amadej:
Amadej, Bobolicki, Grad, Gronostaj, Jankowski, Kosiński, Kozanecki, Kozubski, Łagiewnicki, Maierhoffer, Msurowski, Mszaniecki, Mzurowski, Pruszkowski, Ptak, Suskrajewski, Suskrajowski, Suskrojowski, Walewski, Węgrzynowicz, Włostowski, Żyzmowski.
Według Siarhieja Rybčonaka, herbem Amadej pieczętują się także osoby o nazwisku:
Assanowicz.
Łącznie: 23 nazwiska.

</doc>
<doc id="161759" url="https://pl.wikipedia.org/wiki?curid=161759" title="Amadej">
Amadej



</doc>
<doc id="161766" url="https://pl.wikipedia.org/wiki?curid=161766" title="Tiger II">
Tiger II



</doc>
<doc id="161767" url="https://pl.wikipedia.org/wiki?curid=161767" title="Rio Grande">
Rio Grande



</doc>
<doc id="161769" url="https://pl.wikipedia.org/wiki?curid=161769" title="Orlek (herb szlachecki)">
Orlek (herb szlachecki)



</doc>
<doc id="161770" url="https://pl.wikipedia.org/wiki?curid=161770" title="Orłek (herb szlachecki)">
Orłek (herb szlachecki)



</doc>
<doc id="161772" url="https://pl.wikipedia.org/wiki?curid=161772" title="Nikołaj Kamow">
Nikołaj Kamow

Nikołaj Ilicz Kamow, ros. "Николай Ильич Камов" (ur. 14 września 1902 w Irkucku, zm. 24 listopada 1973 w Moskwie) – radziecki konstruktor lotniczy.
Życiorys.
Prace nad wiropłatami rozpoczął w 1929 wraz z N. Skrzynskim od projektu autożyro KASKR-1; później do zespołu dołączyli również inni konstruktorzy, w tym Michaił Mil. W latach trzydziestych i czterdziestych, jego praca koncentrowała się głównie nad tego typu maszynami. W 1946 rozpoczął prace nad śmigłowcem Ka-8 o wirnikach w układzie współosiowym, nazywanym dziś układem Kamowa. Sukces tej maszyny sprawił, że w 1948 Kamow został szefem drugiego, obok biura Mila, zespołu projektującego radzieckie śmigłowce. Biuro to wyspecjalizowało się w produkcji maszyn dla marynarki wojennej, na rynek cywilny oraz w realizacji niekonwencjonalnych projektów, takich jak Ka-22. Poza śmigłowcami powstawały również takie konstrukcje, jak sanie o napędzie śmigłowym Ka-30. Po śmierci twórcy biuro działało nadal, zaś po przemianach politycznych w Rosji przekształciło się w spółkę notowaną na giełdzie.

</doc>
<doc id="161774" url="https://pl.wikipedia.org/wiki?curid=161774" title="Drogomir (herb szlachecki)">
Drogomir (herb szlachecki)

Drogomir, inaczej: Borzym, Borzyma, Drogomier, Złota Goleń, Złote Golenie – herb szlachecki.
Według legendy herbowej, herb należy do grupy herbów nadawanych przez księcia Bolesława III Krzywoustego (1102–1138) podczas wojen polsko-niemieckich i powstał po bitwie na Psim Polu w 1109 r. Istnieje też wersja, że herb ten powstał za czasów króla Władysława Łokietka (1306–1333) po bitwie pod Płowcami w 1331 r. Jest ona mniej prawdopodobna, jako że pierwszy znany wizerunek herbu pochodzi z 1297 r. – jest to pieczęć pana Raszka – wójta strzelińskiego. Wizerunek tego herbu jest również ukazany na XIV-wiecznym zworniku w kaplicy Opactwa Cystersów w Lądzie nad Wartą oraz na XV-wiecznym relikwiarzu w kościele w Golubiu. Pierwsza pisemna wzmianka o herbie Borzyma pochodzi z 1400 r.
Istnieje pięć odmian tego herbu:
Opis herbu.
Drogomir.
W czerwonym polu trzy nogi srebrne, zbrojne ostrogami, zgięte w kolanach, połączone w środku. W klejnocie nad hełmem trzy pióra strusie.
Rodziny pieczętujące się Drogomirem to: Czapliński, Dowbor, Dragomir, Drogomir, Drogomirecki, Drogomirski, Drohomirecki, Farenholc, Farenholtz, Gorsicki, Jabłoński, Kobylski, Kuligowski, Kulik, Kulikowski, Kułakowski, Latosławski, Lutosławski, Petrykowski, Pietrykowski, Potrykowski, Radykiewicz, Radykowicz, Rakowski, Ramocki, Ramotowski, Raube, Raubo, Rdułtowski, Romatowski, Romętowski, Romotowski, Rouba, Roubo, Sadowski, Stetkiewicz, Szaciłło, Szaciło, Usakowski, Uszak, Wekier.
Drogomir odmiana – Niesten.
W czerwonym polu trzy nogi srebrne, zbrojne ostrogami, zgięte w kolanach, połączone w środku. W klejnocie noga srebrna zgięta w kolanie zbrojna ostrogą.
Rodziny pieczętujące się Drogomirem odmiana to: Niesten, Nieten.
Kikuł.
W czerwonym polu trzy nogi srebrne, zbrojne ostrogami, zgięte w kolanach, połączone w środku rozetą. W klejnocie nad hełmem trzy pióra strusie. Pióro środkowe barwione na czerwono.
Rodziny pieczętujące się Kikułem to: Gardyński, Kikoł, Kikul, Kikuł, Kikut, Kulik.
Von Nichten.
W żółtym polu trzy nogi srebrne, zbrojne ostrogami, zgięte w kolanach, połączone w środku rozetą. Klejnot nie jest znany. Rodzina pieczętująca się tą odmianą to: Nichten.
Złota Goleń.
W czerwonym polu trzy nogi złote, zbrojne ostrogami, zgięte w kolanach, połączone w środku. W klejnocie nad hełmem trzy pióra strusie. Rodziny pieczętujące się Złotą Golenią to: Bagieński, Chotnawski, Chrzanowski, Falbowski, Jurski, Kitnowski, Kwiatkowski, Romatowski, Rzwieński, Zaścieński. Być może ta odmiana jest pierwotną wersją herbu Drogomir, gdyż z zapisek w Księdze Brzeskiej z 1400 roku wynika, iż herb o zawołaniu Borzyma miał trzy golenie złote.
Legenda herbowa herbu Drogomir.
Za panowanie księcia Bolesława III Krzywoustego Henryk V król niemiecki zaatakował ziemie polskie przychodząc z pomocą bratu Bolesława III Zbigniewowi. Decydująca o losach wojny bitwa rozegrała się w 1109 roku na Psim Polu w okolicach Wrocławia. W bitwie na Psim Polu wziął udział rycerz Drogomir (Drogomier) wraz z trzema swoimi synami, z których każdy stracił w czasie tej bitwy nogę. Nagradzając rozpacz ojca, męstwo i poniesione rany książę Bolesław III Krzywousty nadał rodzinie herb z nazwą pochodzącą od jego imienia oraz opatrzył wszystkich nadaniami ziemskimi.
Istnieją różne wersje tej legendy. Jest legenda mówiąca o pięciu synach, z których trzech zostało rannych, jest inna, w której mówi się o ośmiu synach, z których pięciu zostało zabitych, a pozostali stracili każdy po jednej nodze.
Niesiecki w Herbarzu Polskim podaje, iż podobnego do Drogomira herbu używali królowie na Wyspie Man oraz francuski ród Rubenstein, co może sugerować, iż herb Drogomir ma pochodzenie zagraniczne.
Herb Drogomir został odnotowany również w heraldyce francuskiej w opracowaniu J.B. Rietspat'a.
Oto tekst „Drogomir”: "De gueules, a trois jambes, armées au naturel, éperonnées d'or, posées en pairle, les cuisses jointes sur le coeur de l'écu. Casque couronné".
Być może, że jest to zasługa Józefa Konstantego Ramotowskiego „Wawra”, który po upadku powstania listopadowego osiedlił się we Francji i na stałe związał z tym krajem.

</doc>
<doc id="161776" url="https://pl.wikipedia.org/wiki?curid=161776" title="Borzym (herb szlachecki)">
Borzym (herb szlachecki)



</doc>
<doc id="161778" url="https://pl.wikipedia.org/wiki?curid=161778" title="Bela Bartók">
Bela Bartók



</doc>
<doc id="161783" url="https://pl.wikipedia.org/wiki?curid=161783" title="Jasieńczyk (herb szlachecki)">
Jasieńczyk (herb szlachecki)

Jasieńczyk ("Jasienice", "Jasieniec", "Jasiona", "Klucz") – polski herb szlachecki.
Opis herbu.
Opis zgodnie z klasycznymi regułami blazonowania:
"…ma być w polu błękitnym Klucz złoty zębami w prawą stroną tarczy obrócony, temiż prosto do góry stojący. W klejnocie pięć piór strusich."
Najwcześniejsze wzmianki.
Zapis 1406.
Herbowni.
Lista nazwisk herbownych z "Herbarza polskiego" Tadeusza Gajla. Jest to dotychczas najpełniejsza lista herbownych.
Barcikowski, Barczykowski, Barszczewski, Barzykowski, Belski, Bielski, Bogorski, Bogurski, Bonieszewski, Boniszewski, Boski, Bosko, Branecki, Bucki, Burn, Burno, Burny, Burski, Buski, Busz, Cebrzyński, Chmielewski, Chustka, Czachowski, Czeczerski, Czyczerski, Czerepański, Czerepowicz, Czereptowicz, Ćwikła, Dobrohost, Ducki, Egintowicz, Falicki, Gaba, Gamba, Gąba, Gol, Grajewski, Grzegorski, Grzegorzewski, Grzembski, Grzębski, Hain, Hajno, Hanow, Hanowski, Hayn, Hayno, Horoszko, Ibiański, Jabłonowski, Jabłoński, Jakucewicz, Jankowski, Janowski, Jasieńczyk, Jasieński, Jasinkowicz, Jasińkowicz, Jasiński, Jasiukowicz, Jasiukiewicz, Jaskowski, Jasnogorski, Jasnogórski, Jaśkowski, Jenczyk, Kamionka, Kamionko, Karczewski, Kiewlicz, Klimowicz, Kluczeński, Kluczewicz, Kluczyński, Klukowski, Kluszewski, Kociszewski, Kokoszka, Kołbielski, Kołubielski, Kołubulski, Kołybielski, Konczewski, Konecki, Koniecki, Konopka, Kończewski, Kowalski, Kraiński, Krajeszewicz, Krajewski, Królikiewicz, Krulikiewicz, Kruszewski, Kruszowski, Krzeczkowski, Kudrewicz, Kunecki, Kwecewicz, Kwiecewicz,
Lichański, Lichnowski, Lichowski, Lukiański, Lulewicz, Lychowski, Łabuzek, Łasicki, Łojewski, Łojowski, Łychowski, Malkiewicz, Małcużyński, Mandzikowski, Markowski, Mędzikowski, Michałowski, Miedzechowski, Miedzichowski, Miedziechowski, Miedzychowski, Międzychowski, Mijakowski, Mikita, Montusz, Nagórny, Obuchowicz, Obuchowski, Ochotnicki, Olsanowski, Olszamowski, Olszanowski, Ostaniecki, Ostaniewicz, Ostaniowicz, Ostoniecki, Ostowiecki, Ostrowiecki, Pawłowicz, Pianowski, Pieczyfortski, Piotrkowski, Płocki, Płoski, Płuszczewski, Przeracki, Przeradzki, Przybysławski, Przyradzki, Pstrąg, Pstrągowski, Radoński, Radowski, Radziński, Radzyński, Rudzikowski, Rudzki, Rybicki, Siwocha, Siwocho, Skorupa, Słuchocki, Słuchowski, Stocki, Stropichowski, Strupiechowski, Suski, Szyryn, Szyryński, Szysznerowicz, Śliwowski, Śliwski,Tworek,
Warpachowski, Warpechowski, Warpęchowski, Warpęs, Warpęsz, Warpuciański, Warpuciński, Wawrowski, Werpachowski, Werpechowski, Witowski, Worain, Woraiński, Worana, Worański, Zastruski, Zborski, Zbroiski, Zbroski, Zbrowski, Zbrożek, Zebrowski, Zywolt, Żabiński, Żdan, Żebrowski, Żegocki, Żelazowski.
Odmiany herbu.
Kolejną odmianą jest chociażby herb Żebrowski, który zgodnie z herbarzem Tadeusza Gajla posiada – klucz na tarczy herbu jest koloru srebrnego, w porównaniu z kluczem na herbie Jasieńczyk.

</doc>
<doc id="161784" url="https://pl.wikipedia.org/wiki?curid=161784" title="Amantadyna">
Amantadyna

Amantadyna, 1-aminoadamantan – organiczny związek chemiczny z grupy amin, pochodna adamantanu.
Stosowana jest jako lek, głównie na grypę typu A. Dobrze wchłania się z przewodu pokarmowego, wydalana jest w formie niezmienionej przez nerki z moczem. Należy zachować szczególną ostrożność przy podawaniu tego leku pacjentom z miażdżycą naczyń mózgowych i padaczką. Nie należy stosować w ciąży i niedługo planując zapłodnienie oraz w okresie laktacji.
Synteza.
Amantadynę syntezuje się wprowadzając grupę aminową do adamantanu:
Farmakokinetyka.
Amantadyna cechuje się bardzo dobrą wchłanialnością z przewodu pokarmowego (Tmax 2–8 h), przy czym Tmax chlorowodorku amantadyny (łatwo rozpuszczalnego) jest krótszy niż siarczanu amantadyny (trudno rozpuszczalnego). Stan stacjonarny amantadyny osiągany jest po 3–7 dniach. Po dotarciu do układu krążenia 67% leku wiąże się z białkami osocza. Amantadyna nie jest metabolizowana przez organizm człowieka. Średni okres połowicznego rozpadu wynosi 15 h (10–30 h) i zależy od wieku oraz czynności nerek (11,8 h u młodych osób; 28,9 h u osób w podeszłym wieku). W przypadku niewydolności nerek może wydłużyć się 2- lub 3-krotnie, a u osób poddawanych hemodializom – nawet do 8 dni. Wydalana jest w stanie niezmienionym z moczem (&gt;90% leku). Po 4–5 dniach, 90% dawki pojawia się w postaci niezmienionej w moczu. Ze wzrostem pH moczu zmniejsza się wydalanie amantadyny.
Toksyczność.
Zgłaszano zgony w wyniku przedawkowania amantadyny. Najniższa zgłoszona dawka śmiertelna wynosiła 2 gramy. Przedawkowanie leku spowodowało toksyczne działanie na serce, układ oddechowy, nerki lub ośrodkowy układ nerwowy. Dysfunkcja serca obejmuje arytmię, tachykardię i nadciśnienie. Zgłaszano również:
Napady padaczkowe mogą ulec zaostrzeniu u pacjentów z napadami padaczkowymi w wywiadzie.
Zastosowanie medyczne.
Choroba Parkinsona.
Amantadyna używana jest w leczeniu choroby Parkinsona, ze względu na nasilanie przewodnictwa dopaminergicznego. Jej działanie jest słabsze od lewodopy. Zmniejsza hipokinezję, lecz słabiej wpływa na zwiększone napięcie mięśni i drżenie. Zastosowanie amantadyny pozwala zmniejszyć dawki lewodopy, co prowadzi do zmniejszenia działań niepożądanych.
Grypa.
Stosowana jako lek przeciwwirusowy w leczeniu i profilaktyce grypy typu A u dorosłych, zwłaszcza A2 (nie zwalcza wirusów grypy typu B). Działa przez hamowanie uwalniania materiału genetycznego wirusa z nukleokapsydu do komórki i dalsze etapy jego replikacji. Wirusy szybko uzyskują oporność na ten lek. Amantadyna była w latach 1996–2009 szeroko używana w profilaktyce i leczeniu wirusowej grypy typu A.
Amantadyna w małych stężeniach swoiście hamuje replikację wirusów grypy A. W oznaczeniu wrażliwości metodą zmniejszenia liczby łysinek, wirusy ludzkiej grypy, w tym podtypy H1N1, H2N2 i H3N2 są hamowane przez amantadynę w stężeniach ≤0,4μ g/ml. Hamuje wczesne stadium replikacji wirusa blokując pompę protonową wirusowego białka M2. Ma to dwa działania, zatrzymuje usuwanie otoczki wirusa i unieczynnia nowo syntetyzowaną wirusową hemaglutyninę. Wpływ na późne etapy replikacji stwierdzono dla reprezentatywnych wirusów ptasiej grypy.
Dane z badań reprezentatywnych szczepów wirusa grypy A wskazują, że amantadyna przypuszczalnie działa na uprzednio nieznane szczepy i mogłaby być stosowana we wczesnych stadiach epidemii, przed ogólną dostępnością szczepionki przeciw szczepowi wywołującemu epidemię.
COVID-19.
W 2020 r. przeprowadzone zostały wstępne badania nad możliwością stosowania amantadyny w leczeniu COVID-19.
Wszystkie wymienione powyżej badania mają niską wiarygodność i nie można na ich podstawie ocenić w sposób pewny skuteczności i profilu bezpieczeństwa amantadyny w leczeniu COVID-19.
W 2020 roku Włodzimierz Bodnar, lekarz z Przemyśla, rozpoczął pozarejestracyjne leczenie amantadyną choroby COVID-19. Według lekarza jego terapia jest skuteczna, jednak leczenie to wzbudza kontrowersje w środowisku medycznym ze względu na nieznane możliwe skutki uboczne takiego stosowania leku.
Po rozgłosie medialnym, na polecenie Ministra Zdrowia Adama Niedzielskiego, Agencja Badań Medycznych w końcu 2020 r. wyraziła zgodę na rozpoczęcie badań klinicznych mających ocenić skuteczność i bezpieczeństwo leczenia tym związkiem. Badań podjęły się dwa zespoły badawcze - Samodzielny Publiczny Szpital Kliniczny nr 4 w Lublinie pod kierunkiem prof. Konrada Rejdaka oraz Górnośląskie Centrum Medyczne w Katowicach pod kierunkiem prof. Adama Barczyka. W marcu 2021 Urząd Rejestracji Produktów Leczniczych otrzymał wniosek o wyrażenie zgody na przeprowadzenie badania. Rozpoczęło się ono 29 marca. 
Na początku 2022 roku badanie zostało zakończone. Stwierdzono, że amantadyna jest nieskuteczna w leczeniu COVID-19. Jej podawanie pacjentom szpitalnym nie dawało wyników innych niż placebo.
Przesłanką do rozważania amantadyny jako leku na COVID-19 była obserwacja, że u żadnego z 15 obserwowanych pacjentów cierpiących na chorobę Parkinsona (5 osób) lub stwardnienie rozsiane (SM; 10 osób) nie wystąpiły poważne objawy choroby po stwierdzonym zakażeniu wirusem SARS-CoV-2. Wszyscy ci pacjenci przyjmowali amantadynę. Związek ten, po dostaniu się do komórki, oddziałuje z lizosomami, zakłócając syntezę kilku proteaz, wykorzystywanych przez SARS-CoV-2 do wnikania do komórek. Przypuszcza się, że w ten sposób może utrudniać proliferację wirusa. Inne hipotezy korzystnego działania amantadyny na zmniejszenie objawów COVID-19 to zmniejszenie uczucia zmęczenia (cierpi na nie &gt;90% chorych na SM; jest także częstym objawem COVID-19) lub stymulacja prawidłowej odpowiedzi na hipoksję i hiperkapnię (której zakłócenie u niektórych chorych na COVID-19 stanowi ryzyko śmierci).
Według innych hipotez amantadyna może blokować tzw. kanał E, przez który RNA wirusa dostaje się do komórki lub wiązać się z wirusowym białkiem kolca, zaburzając jego związanie się z infekowaną komórką. Obie te możliwości zostały zweryfikowane obliczeniowo za pomocą modelowania molekularnego.
Preparaty w Polsce.
Dostępne preparaty proste:
Wpływ na ciążę, karmienie piersią i płodność.
Zalecenia wg karty charakterystyki amantadyny:
Działania niepożądane.
Stwierdzone działania niepożądane:

</doc>
<doc id="161785" url="https://pl.wikipedia.org/wiki?curid=161785" title="Jasieńczyk">
Jasieńczyk



</doc>
<doc id="161787" url="https://pl.wikipedia.org/wiki?curid=161787" title="Jasieniec (herb szlachecki)">
Jasieniec (herb szlachecki)



</doc>
<doc id="161788" url="https://pl.wikipedia.org/wiki?curid=161788" title="Jasiona (herb szlachecki)">
Jasiona (herb szlachecki)



</doc>
<doc id="161789" url="https://pl.wikipedia.org/wiki?curid=161789" title="Klucz (herb szlachecki)">
Klucz (herb szlachecki)



</doc>
<doc id="161793" url="https://pl.wikipedia.org/wiki?curid=161793" title="Janina (herb szlachecki)">
Janina (herb szlachecki)

Janina – polski herb szlachecki, noszący zawołanie "Janina". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Janina jest jednym z 47 herbów adoptowanych przez bojarów litewskich na mocy unii horodelskiej z 1413 roku.
Herb występował głównie wśród rodzin osiadłych w ziemi krakowskiej, sandomierskiej, łęczyckiej i sieradzkiej. Spośród najbardziej znanych rodów pieczętujących się herbem Janina, należy wymienić Sobieskich i Piaseckich.
Janiny używał też król Polski, Jan III Sobieski.
Opis herbu.
Opis historyczny.
Jan Długosz blazonuje herb następująco"":
Po przetłumaczeniu:
Kasper Niesiecki, podając się na dzieła historyczne Bartosza Paprockiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym tarcza fioletowa."
"W klejnocie siedem piór pawich."
"Labry herbowe czerwone, podbite srebrem."
Geneza.
Najwcześniejsze wzmianki.
Najwcześniejsza znana wzmianka pochodzi z roku 1246 i odnosi się do Piotra Wydżgi, właściciela zamków w Czorsztynie, Rytrze, oraz zamku "Lemiasz w" Łącku, . 
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz. 
W wyniku unii horodelskiej w 1413 herb został przeniesiony na Litwę. Do rodu Janinów przyjęty został Woysym (Woysim, Woyschin) Daneykowicz, o którym brak wzmianek we współczesnych źródłach, według Semkowicza być może bojar żmudzki. Ród Janinów był godnie reprezentowany w Horodle przez Macieja – biskupa przemyskiego, Piotra Tura – sędziego łęczyckiego i Mikołaja z Suchodołu – sędziego lubelskiego, który też do aktu horodelskiego przycisnął swą pieczęć (pieczęć ta odpadła i brakuje jej obecnie przy akcie, ale znana jest ona z odlewu sporządzonego w swoim czasie przez Bolesława Podczaszyńskiego).
Etymologia.
Janina wzięła swoją nazwę od nazwy miejscowej Janina, zlokalizowanej w powiecie buskim (dawniej powiecie stopnickim). Wieś ta w XII w. wchodziła w skład uposażenia zakonu szpitalników św. Jana, któremu zawdzięcza swoją nazwę. Adam Boniecki używa dla rodu określenia: "z Janiny", uważając wieś Janina za jego gniazdo"".
Legendy herbowe.
Kasper Niesiecki przytacza legendę:
Kasper Niesiecki wzmiankuje również drugą legendę, która według niektórych historyków pojawia się w dziełach Marcina Kromera:
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (275 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Janina. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Janina':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach; Batory, Besser, Gabryłowicz, Hołub, Jankowicz, Onikiewicz, Woytkiewicz.

</doc>
<doc id="161794" url="https://pl.wikipedia.org/wiki?curid=161794" title="Alfred Kowalski (malarz)">
Alfred Kowalski (malarz)

Alfred Jan Maksymilian Kowalski herbu Wieruszowa (Alfred "Wierusz"-Kowalski; ur. 11 października 1849 w Suwałkach, zm. 16 lutego 1915 w Monachium) – polski malarz, przedstawiciel tzw. szkoły monachijskiej w malarstwie realistycznym, członek i honorowy profesor Akademii Sztuk Pięknych w Monachium.
Życiorys.
Był pierwszym dzieckiem z drugiego małżeństwa Teofila Kowalskiego herbu Wieruszowa, notariusza, i Teofili z Siewierskich, córki zarządcy majątku. Dobrze sytuowani materialnie Kowalscy posiadali w Suwałkach dom mieszkalny oraz nieduży majątek w Dębszczyźnie koło Filipowa, w którym spędzali letnie miesiące. Rodzina opuściła Suwałki w 1865, gdy Teofil Kowalski przeniósł się na posadę notariusza do Kalisza. Tam Alfred kontynuował naukę w rządowym Męskim Gimnazjum Klasycznym, w którym rysunku uczył go Stanisław Barcikowski, absolwent Szkoły Sztuk Pięknych, oraz Kazimierz Górnicki. W latach 1868–1871 uczęszczał do warszawskiej Klasy Rysunkowej, gdzie studiował pod kierunkiem Rafała Hadziewicza, Aleksandra Kamińskiego i Wojciecha Gersona.
W latach 1872–1873 studiował w Akademii Sztuk Pięknych w Dreźnie. Od połowy października 1873 w Akademii Monachijskiej kontynuował studia pod kierunkiem Aleksandra von Wagnera w jego "Malschule"; wiele miał również zawdzięczać Józefa Brandtowi, w którego pracowni się doskonalił i gdzie zapoznał się z innymi polskimi malarzami. W Monachium Wierusz-Kowalski założył własną pracownię i pozostał na stałe. Szybko zdobył uznanie u miejscowych handlarzy dzieł sztuki i wybitną pozycję w świecie artystycznym. W uznaniu zasług otrzymał w 1890 tytuł honorowego profesora tamtejszej Akademii Sztuk Pięknych.
Twórczość.
We wczesnym okresie pozostawał pod wyraźnym wpływem Maksymiliana Gierymskiego, później jednakże odszedł od jego koncepcji artystycznej. Niezwykłe powodzenie w skali międzynarodowej przyniosły mu niewielkie rozmiarem a sprawnie malowane kompozycje pejzażowe z wiejską scenerią kresową, chętnie ukazywaną w warunkach zimowych, i wzbogacane ekspresyjnymi przedstawieniami koni oraz egzotycznym na Zachodzie motywem wilka na tle mroźnego pejzażu.
Jego obrazy, osadzone głęboko w rodzimej tematyce z odpowiednim sztafażem, przedstawiały sceny rodzajowe z małych osiedli i miasteczek, nierzadko ukazane z humorem i nutą ironii ("Przyjazd karetki pocztowej", "Wypadek w podróży"), liczne wesela krakowskie, wyjazdy i powroty z polowań, a przede wszystkim dramatycznych napaści wilków na podróżujących saniami ludzi i oszalałe ze strachu konie, odnosiły ogromny sukces.
Mniejszą rolę odgrywały w jego twórczej tematyce motywy historyczne i batalistyczne, wraz z portretowaniem podejmowane dość sporadycznie. W 1903 artysta odbył krótką podróż do Północnej Afryki, inspirującą w jego twórczości wątki orientalne wraz z pojawieniem się w niej egzotycznej tematyki arabskiej ("Beduini przy studni", "Z rozkazem wojennym – Maroko", "Przed meczetem"). Stopniowo jednak artyzm malarza ulegał spłyceniu, a jego twórczość, znana najbardziej z wystaw w krajach niemieckich, w ojczyźnie poznawana była głównie dzięki reprodukcjom zamieszczanym w czasopismach. Prace jego też od 1869 wystawiano okresowo w „Zachęcie”, gdzie dwukrotnie miał wystawy indywidualne (1908, 1935).
Wierusz-Kowalski był przede wszystkim uczestnikiem wielu wystaw międzynarodowych, choć poza Warszawą eksponował swe obrazy również w Krakowie, Lwowie i Poznaniu. Uzyskiwał nagrody i medale w Monachium, Wiedniu, Berlinie, Paryżu, Saint Louis i Louisville. Wielki złoty medal otrzymał także w roku 1904 na ogólnokrajowej wystawie we Lwowie. Obrazy jego nabywały największe galerie i muzea europejskie oraz amerykańskie.
Niesłabnąca przez dziesięciolecia popularność artysty sprawiła, że pod koniec życia tworzył w sposób masowy, niemal rzemieślniczy. W swojej pracowni zatrudniał młodych malarzy wykonujących kopie najsłynniejszych jego prac, które następnie sam wykańczał i sygnował własnym nazwiskiem. Jak twierdzi niemiecki historyk sztuki Hans-Peter Bühler, artysta przypuszczalnie podpisywał niektóre obrazy pseudonimem „Jan Konarski”.
Życie prywatne.
W 1878 ożenił się z Jadwigą Szymanowską, z którą miał pięcioro dzieci. Jeden z jego synów – Czesław – był malarzem, podobnie jak jego córka Joanna Wierusz-Kowalska – wnuczka Alfreda. Do jego dalszej rodziny należy także Karol Wierusz-Kowalski, który był jego bratankiem.
Malarz zmarł 16 lutego 1915 w Monachium. Pierwotnie został pochowany na tamtejszym cmentarzu Leśnym, lecz w 1936 jego prochy sprowadzono do kraju i złożono w alei zasłużonych na cmentarzu Powązkowskim w Warszawie (grób 19); autorką nagrobka jest Barbara Zbrożyna.
W okresie powojennym prace artysty eksponowano w Suwałkach (1966), a także w Ciechanowcu (1978) – wraz z obrazami syna Czesława oraz innych członków rodziny. W 1972 w Muzeum Okręgowym w Suwałkach otwarta została stała wystawa poświęcona życiu i twórczości artysty.

</doc>
<doc id="161796" url="https://pl.wikipedia.org/wiki?curid=161796" title="Karbon14">
Karbon14

Karbon 14 – program do tworzenia grafiki wektorowej, rozwijany przez społeczność KDE. Może przetwarzać typowe figury geometryczne i pozwala tworzyć proste rysunki i ilustracje. Program ten można znaleźć w pakiecie Calligra dla systemu Linux.
Interfejs programu.
 1 – pasek rozwijalnych menu
 2 – pasek pliku
 3 – pasek widoku
 4 – pasek ustawień kolejności obiektów
 5 – pasek narzędzi
 6 – podgląd edycji
 7 – pasek wtyczek
 8 – pasek wyrównania obiektów
 9 – pole edycji rysunku
Kolejność obiektów.
Bring to Front – ustaw na wierzchu
Raise – ustaw wyżej
Lower – ustaw niżej
Send to Back – ustaw na spodzie
Overview – podgląd edycji.
Domyślnie okno to zlokalizowane jest z prawej strony, obok okna edycji rysunku.
Document – zakładka z podglądem rysunku. Można, prócz wyglądu miniaturki całego rysunku, sprawdzić jego wielkość, liczbę warstw, oraz format kartki na jakiej jest rysowany.
Layers – w zakładce tej możliwy jest podgląd poszczególnych warstw, grup obiektów i pojedynczych obiektów. Po kliknięciu na którąś z gałęzi zaznaczony zostanie odpowiedni obiekt, lub ich grupa, w oknie edycji rysunku. Można tu także dodawać lub usuwać warstwy.
History – zakładka, w której ukazane są wszystkie dokonane zmiany. Historię zmian można, dla wygody, pogrupować.
Narzędzia.
 1 – narzędzie wyboru
 2 – narzędzie obracające obiekty
 3 – narzędzie rysujące spirale
 4 – narzędzie rysujące czworokąty
 5 – narzędzie rysujące sinusoidy
 6 – narzędzie rysujące wielokąty
 7 – narzędzie wyboru deseniu
 8 – narzędzie dodające obrazy (png, jpg, gif)
 9 – narzędzie rysujące krzywe łamane
 10 – okno wyboru obramowania i wypełnienia
 11 – narzędzie do edycji węzłów
 12 – shear
 13 – narzędzie rysujące prostokąty z zaokrąglonymi rogami
 14 – narzędzie rysujące gwiazdy
 15 – narzędzie rysujące elipsy
 16 – narzędzie do wstawiania tekstu
 17 – narzędzie do edycji gradientów
 18 – narzędzie powiększania
 a – brak wypełnienia
 b – wypełnienie kolorem
 c – wypełnienie gradientem
 d – deseń
Okno wyboru obramowania i wypełnienia
 1 – ustawienie koloru konturu
 2 – ustawienie koloru wypełnienia
Opcje i ustawienia poszczególnych narzędzi.
Po wybraniu odpowiedniego narzędzia, używamy go, klikając i przeciągając kursorem po polu edycji obrazu. Opcje narzędzi będą wówczas ustawione na domyślne, lub takie z jakich skorzystano przy poprzednim użyciu narzędzia.
Okno opcji i ustawień narzędzia otwieramy
Narzędzie wyboru
Spirale
Czworokąty
Sinusoidy
Wielokąty
Deseń
Czworokąty o zaokrąglonych rogach
Gwiazdy
Elipsy
Gradient

</doc>
<doc id="161798" url="https://pl.wikipedia.org/wiki?curid=161798" title="Hymn Sułtana">
Hymn Sułtana



</doc>
<doc id="161799" url="https://pl.wikipedia.org/wiki?curid=161799" title="Kansas City">
Kansas City

Kansas City – obszar metropolitalny w centralnej części Stanów Zjednoczonych, liczący ponad 2 mln mieszkańców. Leży po obu stronach granicy stanów Missouri i Kansas i składa się z dwóch głównych miast: 
Przedmieścia z ponad 50 tys. mieszkańców należące do obszaru metropolitalnego to: Overland Park (Kansas), Olathe (Kansas), Independence (Missouri), Lee’s Summit (Missouri), Shawnee (Kansas), Lenexa (Kansas) i Blue Springs (Missouri).
Demografia.
W 2010 roku populacja Kansas City składała się w 59,2% z ludności rasy białej (nielatynoskiej), w 29,9% z ludności rasy czarnej lub afroamerykańskiej, 10% hiszpańskiej lub latynoskiej, 3,2% wielorasowej, 2,5% z ludności azjatyckiej i w 0,5% z ludności indiańskiej.

</doc>
<doc id="161801" url="https://pl.wikipedia.org/wiki?curid=161801" title="Metoda LU">
Metoda LU

Metoda LU (ang. "lower" – dolny, "upper" górny) – metoda rozwiązywania układu równań liniowych. Nazwa pochodzi od użytych w tej metodzie macierzy trójkątnych, tj. dolnotrójkątnej (dolnej) i górnotrójkątnej (górnej). Metoda pozwala także na szybkie wyliczenie wyznacznika macierzy układu.
Opis metody LU.
Niech dany będzie układ równań liniowych:
gdzie formula_2 – macierz współczynników, formula_3 – wektor niewiadomych, formula_4 – wektor danych.
W metodzie LU macierz współczynników formula_2 zapisywana jest jako iloczyn pewnych macierzy dolnej formula_6 i górnej formula_7
gdzie:
Układ równań przyjmuje wówczas postać
a jego rozwiązanie sprowadza się do rozwiązania dwóch układów równań z macierzami trójkątnymi:
Ostatecznie liczba mnożeń, potrzebnych do wyznaczenia wektora formula_13 wynosi formula_14 dodawań formula_15
Wyznacznik macierzy formula_2 tej postaci można obliczyć korzystając z twierdzenia Cauchy’ego:
oraz z faktu, że wyznacznik macierzy trójkątnej jest iloczynem elementów na przekątnej:
Ponadto przeważnie przy rozkładzie LU na przekątnej jednej z macierzy znajdują się jedynki – wtedy wyznacznik macierzy formula_2 jest równy wyznacznikowi albo macierzy formula_21 albo formula_22 którego obliczenie wymaga wykonania formula_23 mnożeń (zamiast formula_24).
Zalety metody:
Rozkład LU.
Podstawowym problemem numerycznym w tej metodzie jest dokonanie rozkładu LU macierzy współczynników. Żeby ten rozkład macierzy był jednoznaczny, zakłada się, że elementy na głównej przekątnej jednej z macierzy, formula_6 albo formula_22 są równe 1.
Rozkład LU jest wyznaczany za pomocą metody Doolittle’a (opisana niżej).
Ta metoda nie jest niezawodna, tzn. podczas obliczeń może wystąpić dzielenie przez zero. Istnieje jej modyfikacja pozbawiona tej wady, nazywana metodą Doolittle-Crouta, w której wykorzystuje się "częściowy wybór elementu podstawowego".
"Element podstawowy" to taki element w macierzy formula_27 który jest używany do rugowania zmiennych (czyli zerowania odpowiadających im współczynników) z kolejnych równań. Przy stosowaniu metody Doolittle’a wybiera się "element podstawowy" zawsze z przekątnej głównej, i jeśli formula_28 jest równe zero, metoda zawodzi.
W metodach zmodyfikowanych wybierany jest ten element z danej formula_29-tej kolumny, który ma największy moduł. Następnie wiersz, w którym znajduje się wybrany element, zamieniany jest z formula_29-tym wierszem, co powoduje, że element podstawowy pojawia się na przekątnej głównej. To gwarantuje, że podczas obliczeń nie wystąpi dzielenie przez zero.
Jednocześnie te zmodyfikowane metody nie zawsze dają rozkład LU macierzy formula_2. Może się zdarzyć, że otrzymany rozkład LU dotyczy macierzy formula_32 w której dokonano takich samych przestawień wierszy, jak podczas eliminacji zmiennych. Jednak ma to znaczenie (i komplikuje obliczenia) tylko wtedy, gdy rozkład LU służy do wyznaczenia macierzy odwrotnej; w innych zadaniach nie odgrywa roli.
Metoda Doolittle’a.
W metodzie tej równość formula_33 traktuje się jako układ formula_34 równań z formula_35 niewiadomymi. Te niewiadome to elementy formula_36 dla formula_37 (elementy poniżej przekątnej), oraz formula_38 dla formula_39 (elementy na i powyżej przekątnej), przy założeniu, że na diagonali macierzy formula_6 znajdują się 1:
Wyznaczanie kolejnych elementów macierzy formula_6 i formula_43 robi się naprzemiennie, tj. raz wyznacza wiersz macierzy formula_22 raz kolumnę macierzy formula_45
Wzory ogólne na poszczególne elementy macierzy rozkładu przedstawiają się następująco:
Z ostatniego równania wynika, że metoda nie zadziała, gdy formula_51
Liczba działań potrzebna do rozkładu:
Przykład (macierz 3x3).
Pierwszy wiersz macierzy U:
Pierwsza kolumna macierzy L:
Drugi wiersz macierzy U:
Druga kolumna macierzy L:
Trzeci wiersz macierzy U:
Metoda Gaussa.
Wersja pamięciożerna.
Do macierzy, której rozkładu dokonujemy dopisujemy lewostronnie macierz jednostkową. Na prawym bloku macierzy wykonujemy operacje elementarne takie jak w metodzie Gaussa (odejmowanie mnożenie). W lewym bloku macierzy zapisujemy współczynniki użyte do eliminacji.
Wersja wymagająca mniej pamięci.
Przepisujemy wiersz bez zmian, a elementy w kolumnie poniżej głównej przekątnej dzielimy przez element znajdujący się na głównej przekątnej.
Dla pozostałej części macierzy obliczamy uzupełnienie Schura:
Powyższe kroki wykonujemy dla formula_71
Gdy któryś z elementów na głównej przekątnej wynosi zero, to rozkład formula_72 nie istnieje, ale można spróbować dokonać rozkładu LU dla pewnej permutacji wierszy macierzy formula_73
Dla każdej nieosobliwej macierzy kwadratowej formula_74 można dokonać rozkładu formula_75 macierzy powstałej z pewnej permutacji wierszy macierzy formula_73
Metoda Crouta.
Metoda ta jest analogiczną do metody Doolittle’a, różnica polega na tym, że diagonala macierzy U jest wypełniona liczbami 1.
Przykład rozwiązania układu równań.
Zostanie użyta ta sama macierz współczynników, jak w przykładzie dla metody Doolittle’a:
Teraz zostaną zapisane dwa układy równań z macierzami trójkątnymi formula_6 i formula_7
Najpierw zostanie wyznaczony wektor formula_83 z pierwszego układu równań formula_84 Rozwiązanie układu równań z macierzą trójkątną jest bardzo proste: wyznaczane są kolejno elementy wektora niewiadomych formula_85 następnie, gdy znane jest formula_85 można wyznaczyć formula_87 a na końcu formula_88 ponieważ znane są formula_89 i formula_90
Teraz drugi układ równań przyjmuje postać:
Sposób rozwiązywania jest analogiczny jak dla pierwszego układu, z tym że elementy wektora formula_3 są wyznaczane „od końca”:
Ostatecznie wynikiem jest wektor formula_99
Przykład obliczania wyznacznika.
Ponownie wykorzystane zostaną wyniki z przykładu dla metody Doolittle’a:
Ponieważ na przekątnej macierzy formula_6 są jedynki, dlatego wyznacznik macierzy formula_102.

</doc>
<doc id="161802" url="https://pl.wikipedia.org/wiki?curid=161802" title="Drużynowe mistrzostwa Polski juniorów na żużlu">
Drużynowe mistrzostwa Polski juniorów na żużlu

Drużynowe mistrzostwa Polski juniorów na żużlu, do 2016 roku włącznie organizowane pod nazwą młodzieżowych drużynowych mistrzostw Polski na żużlu – coroczne rozgrywki żużlowe, organizowane przez Polski Związek Motorowy, wyłaniające najlepszą drużynę młodzieżową w Polsce. W mistrzostwach uczestniczą drużyny złożone z kilku (liczba zmienia się na przestrzeni lat, obecnie czterech plus rezerwowy) zawodników do 21. roku życia z jednego klubu (bierze się pod uwagę rok urodzenia zawodnika). Pierwszy raz mistrzostwa zorganizowano w 1978 roku (w latach 1981 i 1982 nie odbyły się). Obecnie przeprowadzane są systemem czterostopniowym: eliminacje w cztero- lub pięciodrużynowych grupach (po dwa turnieje na torze każdego zespołu), część ćwierćfinałowa w czterech czterodrużynowych grupach (po dwa turnieje na torze każdego zespołu), część półfinałowa w dwóch czterodrużynowych grupach (po jednym turnieju na torze każdego zespołu) oraz finał, w którym występują cztery najlepsze drużyny (po jednym turnieju na torze każdego zespołu). Od 2006 w drużynach mogą startować także obcokrajowcy, którzy spełniają wymóg wiekowy.
W latach 1976 i 1977 PZMot. zorganizował "Młodzieżowy Puchar PZMot.", który był pierwowzorem dla rozgrywek MDMP, nie miał jednak jeszcze rangi mistrzostw. W latach 1981–1982 rozgrywek MDMP nie przeprowadzono.
Klasyfikacja medalowa.
Według zawodników.
Tabela obejmuje pierwszą 10. najbardziej utytułowanych zawodników.
Pogrubioną czcionką – zostali zaznaczeni zawodnicy urodzeni w roku 2002 i później.

</doc>
<doc id="161803" url="https://pl.wikipedia.org/wiki?curid=161803" title="Kacper Niesiecki">
Kacper Niesiecki



</doc>
<doc id="161805" url="https://pl.wikipedia.org/wiki?curid=161805" title="Cysta">
Cysta



</doc>
<doc id="161806" url="https://pl.wikipedia.org/wiki?curid=161806" title="Kazimierz Michalski (wojskowy)">
Kazimierz Michalski (wojskowy)

Kazimierz Michalski, właśc. Pizło (ur. 28 listopada 1925) – pułkownik Wojska Polskiego, długoletni pracownik wywiadu wojskowego PRL, m.in. szef Oddziału II (Operacyjnego) Zarządu II Sztabu Generalnego Wojska Polskiego, zastępca szefa Zarządu II Sztabu Generalnego Wojska Polskiego (1965-1972), ambasador PRL w Turcji (1983-1987)
Życiorys.
W 1947 słuchacz Akademii Sztabu Generalnego WP. W lutym 1950 rozpoczął służbę w wywiadzie wojskowym, zaczynając jako słuchacz Korpusu Specjalnego Oddziału II Sztabu Generalnego LWP w Milanówku. Pracę w Oddziale II rozpoczął od posady pomocnika kierownika Sekcji 2 (amerykańskiej) Wydziału II (Operacyjnego) Oddziału II Sztabu Generalnego LWP, którą objął w kwietniu 1950. Od grudnia 1950 pracował już jako oficer w Wydziale II w Sekcji II Oddziału II SG LWP. W 1951 nastąpiła reorganizacja struktur wywiadu wojskowego - Oddział II przekształcono w Zarząd II Sztabu Generalnego Wojska Polskiego, a podstawowe wydziały przeniesiono do rangi oddziałów. W listopadzie 1951 Michalski pracował jako oficer Oddziału II (Operacyjnego) Zarządu II Sztabu Generalnego WP. Pod koniec tego samego roku (1951) został mianowany attaché wojskowym w Bernie. Po powrocie ze Szwajcarii w 1954 objął stanowisko zastępcy szefa Oddziału II - Zarządu II SG WP; na jesieni 1956 został szefem Oddziału II Operacyjnego. W latach 1958-1961 został ponownie wysłany jako attaché wojskowy, tym razem do Paryża. W latach 1965-1972 zastępca szefa Zarządu II Sztabu Generalnego Wojska Polskiego. W latach 1973–1976 - attaché wojskowy Ambasady PRL w Algierii. Następnie dyrektor Biura w Ministerstwie Spraw Zagranicznych. W latach 1983-1987 - ambasador nadzywczajny i pełnomocny PRL w Turcji.
Odznaczony m.in. Krzyżem Komandorskim, Oficerskim i Kawalerskim Orderu Odrodzenia Polski, Złotym Krzyżem Zasługi, Orderem Wojny Ojczyźnianej I stopnia (ZSRR), Orderem Zwycięstwa (Socjalistyczna Republika Wietnamu) oraz wieloma innymi odznaczeniami.

</doc>
<doc id="161807" url="https://pl.wikipedia.org/wiki?curid=161807" title="Eggdrop">
Eggdrop

Eggdrop – bot IRC-owy rozpowszechniany na zasadach GNU GPL. Został napisany przez Robeya Pointera w grudniu 1993 roku na użytek wojny IRC prowadzonej na kanale #gayteen, a następnie rozwijany przez Eggheads.org.
Eggdrop bardzo szybko stał się popularny i utworzone z Eggdropów botnety można było spotkać pod koniec lat 90. XX w. na większości dużych kanałów w IRCnecie, EFnecie i innych sieciach nieposiadających serwisu rejestrowania kanałów.
W celu ułatwienia konfiguracji Eggdropa, powstały gotowe pliki konfiguracyjne, a w celu zwiększenia jego możliwości – skrypty tcl oraz moduły. Użycie tego samego pliku konfiguracyjnego we wszystkich Eggdropach nadzorujących dany kanał gwarantowało, że nie robił się na nim bałagan, polegający na przypadkowo zaczętych "bitwach" między botami, wynikających z niezgodności konfiguracji, a w szczególności z różnic w tzw. userlistach (zawierających listę praw poszczególnych użytkowników i botów). Userlista oraz pliki konfiguracyjne były utrzymywane w tajemnicy, aby utrudnić konkurencji przejęcie kanału.
Wydawanie poleceń Eggdropowi może następować na kilka sposobów: poprzez tzw. "party-line", czyli dzięki połączeniu się przez telnet do serwera, na którym uruchomiony jest bot, pod odpowiednim portem, poprzez DCC CHAT lub ewentualnie przez zwykły CHAT.

</doc>
<doc id="161809" url="https://pl.wikipedia.org/wiki?curid=161809" title="Magazyn Fantastyczny">
Magazyn Fantastyczny

Magazyn Fantastyczny – pismo fantastyczne ukazujące się w latach 2004–2011. Publikowane były w nim opowiadania i komiksy polskich autorów oraz trochę publicystyki.
Redaktorem naczelnym pisma był Robert Zaręba, w skład redakcji wchodzili także W. Leszczyńska, Witold Tkaczyk, Jacek Brodnicki, Tomasz Nowak. Według informacji na okładce „Magazyn Fantastyczny” był dwumiesięcznikiem, jednak odstępy między publikacją kolejnych numerów były większe, co zbliżało go do kwartalnika. Ostatni, pożegnalny numer o podwojonej objętości ukazał się w marcu 2011 roku.

</doc>
<doc id="161814" url="https://pl.wikipedia.org/wiki?curid=161814" title="PWSZ">
PWSZ



</doc>
<doc id="161816" url="https://pl.wikipedia.org/wiki?curid=161816" title="William Seabrook">
William Seabrook

William Buehler Seabrook (ur. 1886, zm. 1945), amerykański dziennikarz, podróżnik i literat. Wykształcenie zdobył w Szwajcarii, a w czasie I wojny światowej służył w armii francuskiej. Po jej zakończeniu pracował dla dziennika "New York Times" oraz zaprzyjaźnił się z Aleisterem Crowleyem. Pracę porzucił na rzecz pisarstwa.
Zasłynął jako autor powieści awanturniczych oraz reportaży z podróży, pisanych - co charakterystyczne - w pierwszej osobie liczby pojedynczej. Spędził dwa lata wśród arabskich plemion koczowniczych, opisywał też Czarną Afrykę, kanibalizm, czarną magię. Odwiedził ponadto Haiti. Stamtąd pochodzi jego najsłynniejsza powieść, "Magiczna wyspa", która zainteresowała Amerykanów religią voodoo oraz wprowadziła zombie do literatury popularnej.
W połowie lat 30. Seabrook popadł w alkoholizm. By się uleczyć, kazał zamknąć się na pół roku w celi (co opisał w powieści "Asylum"). W wydanej kilka lat później autobiografii "No Hiding Place" przyznał jednak, że nie ma dla niego ratunku. Zmarł w 1945 roku po przedawkowaniu środków nasennych.

</doc>
<doc id="161818" url="https://pl.wikipedia.org/wiki?curid=161818" title="Urugwaj (rzeka)">
Urugwaj (rzeka)

Urugwaj (hiszp. "Rio Uruguay"; port. "Rio Uruguai") – rzeka w Ameryce Południowej. Jej długość wynosi 2200 km, a powierzchnia dorzecza 307 tys. km² 
Jej źródła znajdują się w południowej części Wyżyny Brazylijskiej w górach Serra do Mar, w odległości zaledwie kilkudziesięciu kilometrów od wybrzeża Oceanu Atlantyckiego. Płynąc dalej w głąb kontynentu, wyznacza granicę między brazylijskimi stanami Santa Catarina i Rio Grande do Sul, a później granicę państwową między Argentyną a Brazylią oraz Argentyną a Urugwajem. Uchodzi do Oceanu Atlantyckiego, gdzie wraz z rzeką Paraną tworzy estuarium Rio de la Plata. Ważniejsze dopływy to Rio Negro i Ibicuí.
Rzeka Urugwaj jest żeglowna od miasta Salto, dla statków morskich dostępna jest do miasta Paysandú. Ważniejsze miasta nad rzeką Urugwaj to: Uruguaiana, Concordia, Salto, Paysandú, Concepción del Uruguay.
Nazwa rzeki to zniekształcona przez Hiszpanów nazwa w języku guarani, a która znaczy tyle co "rzeka malowanych ptaków".
Przeprawy.
Rzekę przecina osiem mostów: 
- most łączący Paso de los Libres i Rio Grande do Sul - Puente Internacional Agustín P. Justo - Getúlio Vargas
- most łączący Santo Tomé (Corrientes) i São Borja - Puente de la Integración
- most łączący Gualeguaychú i Fray Bentos - Puente Libertador General San Martín
- most łączący Paysandú i Colón - Puente General Artigas
- tama Salto Grande łącząca Salto i Concordia 

</doc>
<doc id="161819" url="https://pl.wikipedia.org/wiki?curid=161819" title="Obediencja">
Obediencja

Obediencja (z łac. "oboedientia" – posłuszeństwo) historycznie miała dwa znaczenia:
W chrześcijaństwie.
W Kościele rzymskokatolickim obediencja ma kilka znaczeń:

</doc>
<doc id="161821" url="https://pl.wikipedia.org/wiki?curid=161821" title="Herb województwa wielkopolskiego">
Herb województwa wielkopolskiego

Herb województwa wielkopolskiego – symbol województwa wielkopolskiego. Herb województwa wielkopolskiego to w polu czerwonym orzeł srebrny, z przepaską złotą na skrzydłach, złotym dziobem zwróconym w prawo, złotymi nogami i złotą przewiązką na ogonie, w polu czerwonym umieszczony na planie trójkątnej gotyckiej tarczy herbowej. Jest to uszczerbiony (pozbawiony korony) orzeł wzorowany na herbie z pieczęci majestatycznej Przemysła II.
Herb został ustanowiony uchwałą sejmiku w dniu 31 stycznia 2000 roku.

</doc>
<doc id="161822" url="https://pl.wikipedia.org/wiki?curid=161822" title="Augiasz">
Augiasz

Augiasz (gr. Augeías, łac. Augeas, co znaczy "jasny") – w mitologii greckiej król Elidy na Peloponezie, jeden z Argonautów. 
Jego pochodzenie jest podawane odmiennie, w zależności od źródeł. Niektóre podają, że był synem Heliosa i Nausidame, inne uznają go za syna Posejdona.
Dzięki szczególnej przychylności bogów posiadał niezliczone trzody i stada koni. Z jego stajni i zagród od trzydziestu lat nie usuwano jednak zanieczyszczeń, również na pastwiskach zalegała gruba warstwa zwierzęcych odchodów.
Zadanie ich oczyszczenia w ciągu jednego dnia stanowiło piątą z 12 prac, które Herakles zmuszony był wykonać dla króla Eurysteusza, zleconych umyślnie dla upokorzenia herosa. Heraklesowi udało się jednak dokonać tego w ciągu jednego dnia. W tym celu wyburzył mur stajni w dwóch miejscach i skierował wody rzeki Alfios i Penejos, tak aby popłynęły przez stajnie i pastwiska. W ten sposób teren został oczyszczony przed zapadnięciem zmroku.
Wprawdzie Augiasz za wykonanie tej pracy obiecał Heraklesowi dziesiątą część swych stad, lecz później nie dotrzymał słowa. Kiedy po jego stronie stanął syn króla, Fyleus, obaj zostali wypędzeni. Bohater w odwecie wywołał wojnę, w której zabił wiarołomnego króla z jego potomstwem, a Fyleusa osadził na tronie.
Według jednej z pieśni Pindara Herakles miał wówczas zapoczątkować tradycję igrzysk olimpijskich:
Potocznie używane wyrażenie „stajnia Augiasza” oznacza w przenośni rzecz lub sprawę zaniedbaną, zapuszczoną, możliwą do uporządkowania tylko najwyższym wysiłkiem.

</doc>
<doc id="161827" url="https://pl.wikipedia.org/wiki?curid=161827" title="Operon (biologia)">
Operon (biologia)

Operon – fragment nici DNA zawierający pewną liczbę genów położonych obok siebie, które są wspólnie transkrybowane. 
Dokładniej, w skład operonu wchodzą: 
Do lat 90. XX wieku sądzono, że operony występują tylko u prokariontów. Jednak w 1993 roku stwierdzono obecność operonów u "Caenorhabditis elegans", a w 1997 roku u wywilżny karłowatej.
Promotor jest rozpoznawany przez polimerazę RNA. Do operatora „przyczepia” się regulator, czyli białko, które reguluje transkrypcję operonu, tj. włącza lub wyłącza transkrypcję.
Rodzaje operonów bakteryjnych:
Przykładowe operony:
Termin „operon” wprowadzili do genetyki w 1961 roku odkrywcy powyższego mechanizmu regulacji François Jacob i Jacques Monod.

</doc>
<doc id="161828" url="https://pl.wikipedia.org/wiki?curid=161828" title="Stała de Bruijna-Newmana">
Stała de Bruijna-Newmana

Stała de Bruijna-Newmana (oznaczana jako formula_1) – stała matematyczna zdefiniowana poprzez zera funkcji
gdzie formula_3 to liczba zespolona, a formula_4 rzeczywista. Funkcja formula_5 ma wszystkie zera rzeczywiste wtedy i tylko wtedy, gdy formula_6 Stała ta jest blisko związana z hipotezą Riemanna dotyczącą miejsc zerowych funkcji dzeta Riemanna formula_7 która jest równoważna z hipotezą, ze formula_8
W roku 1950 de Bruijn pokazał, że formula_9 co podaje w swojej pracy Newman, który początkowo podał oszacowanie formula_10 Poważne badania dotyczące wartości formula_1 prowadzone są od roku 1988 i są kontynuowane do dnia obecnego, co ilustruje poniższa tabelka:

</doc>
<doc id="161829" url="https://pl.wikipedia.org/wiki?curid=161829" title="Erich Ludendorff">
Erich Ludendorff

Erich Ludendorff (ur. 9 kwietnia 1865 w Kruszewni koło Poznania, zm. 20 grudnia 1937 w Monachium) – wojskowy niemiecki, czołowy dowódca w czasie I wojny światowej.
Życiorys.
Urodził się jako syn właściciela ziemskiego i emerytowanego oficera, niedaleko Kruszewni. Jego ojciec pochodził z rodziny pomorskiego kupca, której pochodzenie można śledzić w Szwecji, do czasów Eryka XIV. Jego ojciec walczył jako oficer kawalerii w niemieckiej wojnie zjednoczeniowej 1866 oraz w 1870–71 r. i przeznaczył Ericha do kariery oficerskiej. Następnie jego ojciec sprzedał dwór i pracował jako urzędnik ubezpieczeniowy. Matka pochodziła z pruskiej rodziny szlacheckiej, jednym z ich pradziadków był pruski generał Georg Friedrich von Tempelhoff. Jego młodszym bratem był astrofizyk Hans Ludendorff. Zdecydował się na karierę wojskową, od 1904 roku był oficerem w Sztabie Generalnym. W 1908 został kierownikiem Sekcji II Sztabu Generalnego, zajmującej się rozmieszczeniem wojsk i mobilizacją. Pracował nad modyfikacją Planu Schlieffena, bezskutecznie domagając się zwiększenia wydatków na wojsko.
W I wojnie światowej przesunięty na front, dowodził brygadą stacjonującą w Strasburgu. W roku 1914 odebrał kapitulację belgijskiej twierdzy Liège, co było jednym z pierwszych sukcesów niemieckich w czasie wojny. W uznaniu zasług uhonorowany przez cesarza Wilhelma II orderem Pour le Mérite, został następnie szefem sztabu 8. Armii pod dowództwem Hindenburga i miał udział w spektakularnych zwycięstwach nad Rosjanami pod Tannenbergiem i nad Jeziorami Mazurskimi. W sierpniu 1916 roku, po przejściu Hindenburga na stanowisko szefa sztabu generalnego, Ludendorff został mianowany generalnym kwatermistrzem armii niemieckiej. Wspólnie z Hindenburgiem odgrywał w tym czasie wiodącą rolę w państwie, nie tylko w administracji wojskowej, ale i cywilnej. Występował na rzecz prowadzenia nieograniczonej wojny podwodnej. Brał udział w przygotowaniu Aktu 5 listopada (1916). Ważną rolę odegrał w zawarciu pokoju z Rosją w Brześciu w marcu 1918 roku. Przygotował następnie plan tzw. ofensywy wiosennej na froncie zachodnim. Po jej niepowodzeniu (przegrana druga bitwa nad Marną) zwolennik zawieszenia broni. Jednakże po poznaniu twardych i niekorzystnych warunków podyktowanych przez kraje Ententy II Rzeszy, domagał się podtrzymania walk za wszelką cenę. W październiku 1918 zdymisjonowany przez cesarza Wilhelma II, złożył rezygnację z funkcji dowódczych.
Po zawieszeniu broni schronił się w Szwecji (zbiegł tam w przebraniu), gdzie pracował nad publikacjami na tematy wojenne. Próbował dowodzić w nich, że wojna nie zakończyła się przegraną Niemiec. Po powrocie do Niemiec związał się z powstającym ruchem nazistowskim, brał udział w puczu Kappa (1920) i puczu monachijskim (1923), w wyniku którego został aresztowany. Jednakże podczas procesu przez sąd oczyszczony z zarzutów i uniewinniony. W roku 1924 wsparł finansowo alchemika Franza Tausenda oczarowany możliwością transmutacji rtęci w złoto. Środki te zostały zdefraudowane przez Tausenda, za co 5 lutego 1931 został skazany przez sąd przysięgłych w Monachium na 3 lata i 8 miesięcy więzienia.
W roku 1924 Ludendorff został deputowanym do Reichstagu z ramienia NSDAP, rok później startował w wyborach prezydenckich, ale poniósł klęskę (otrzymał niespełna 1% głosów), a zwycięzcą został Hindenburg. W 1925 r. założył masową organizację polityczną Tannenbergbund, a w 1929 r. religijną organizację Deutschvolk. W 1927 roku Hitler wykluczył Ludendorrfa z NSDAP, dodatkowo zakazał członkom NSDAP przynależności do Tannenbergbund. Po zdobyciu władzy przez nazistów Ludendorff odmówił przyjęcia zaproponowanego przez Hitlera stopnia feldmarszałka, tłumacząc, że nie przyjmie awansu od kaprala. Pochowany na Neuer Friedhof w Tutzing.
Teoria wojny.
W książce "Der Totale Krieg" ("Wojna totalna") twierdził za Clausewitzem, że „polityka to sposób prowadzenia wojny”, a pokój stanowi jedynie krótki czas pomiędzy kolejnymi wojnami. Naród i społeczeństwo powinny być całkowicie podporządkowane potrzebom armii oraz nadrzędnemu celowi, jakim jest pokonanie przeciwnika, jedynym zaś celem wojny jest zniszczenie przeciwnika wszelkimi dostępnymi metodami. Wśród tych metod poczesne miejsce zajmuje uderzenie w naród przeciwnika, jako podstawę jego armii – uderzenie w naród przeciwnika osłabi jego armię, a przez to ułatwi zwycięstwo nad nią.
W kulturze.
Ludendorff jest ważną postacią negatywną w filmie "Wonder Woman z 2017 r." W jego rolę wcielił się Danny Huston.

</doc>
<doc id="161830" url="https://pl.wikipedia.org/wiki?curid=161830" title="Flaga województwa wielkopolskiego">
Flaga województwa wielkopolskiego

Flaga województwa wielkopolskiego – symbol województwa wielkopolskiego. Flagę ustalił Sejmik Województwa Wielkopolskiego jako płat w formie trapezu o proporcjach 5:11. W lewej części znajduje się kwadrat o proporcjach 5:5, w kolorze czerwonym zawierający wizerunek orła identyczny jak w herbie województwa. Pozostałą część stanowi biały trapez o proporcjach 5:6, którego górna krawędź w stosunku do dolnej ma długość jak 2:1.
Pochodzenie flagi.
Orzeł na fladze nawiązuje do majestatycznej pieczęci króla Przemysła II koronowanego w roku 1295. Pięć lat przed tą datą symbol orła był już kojarzony z polską dynastią Piastów.

</doc>
<doc id="161831" url="https://pl.wikipedia.org/wiki?curid=161831" title="Stajnia Augiasza">
Stajnia Augiasza



</doc>
<doc id="161835" url="https://pl.wikipedia.org/wiki?curid=161835" title="Organizmy transgeniczne">
Organizmy transgeniczne



</doc>
<doc id="161837" url="https://pl.wikipedia.org/wiki?curid=161837" title="Iżma">
Iżma

Iżma (ros. Ижма) – rzeka płynąca w Rosji przez terytorium Republiki Komi. Jej źródła znajdują się na Wyżynie Lem’junskiej na zachód od Troicko-Pieczorska. Jej długość wynosi 531 km, przepływa przez Uchtę. Wpada do Peczory na wysokości wsi Ust'-Iżma (Усть-Ижма).
Nazwa tej rzeki, podobnie jak rzeki Tojmy, pochodzi od nieznanego ludu, zamieszkującego jej okolice zanim zostały one zasiedlone przez ludy ugrofińskie.

</doc>
<doc id="161846" url="https://pl.wikipedia.org/wiki?curid=161846" title="Analiza przedziałowa">
Analiza przedziałowa

Analiza przedziałowa (powszechnie nazywana arytmetyką przedziałową) jest gałęzią matematyki. Wykorzystuje ona operacje na przedziałach liczb rzeczywistych. Jej pierwotnym zastosowaniem było zapewnienie wymaganej dokładności obliczeń numerycznych (ścisła kontrola błędów zaokrągleń). W wyniku dalszego rozwoju stała się odrębną dyscypliną. Aktualnie stosuje się ją w zagadnieniach, w których dane wejściowe są niepewne i można je zadać w postaci przedziałów, lub kiedy błędy zaokrągleń przy wykonywaniu operacji zmiennoprzecinkowych, czy wykorzystanej metodzie numerycznej muszą być ściśle kontrolowane.
Arytmetyka przedziałowa została zaproponowana w roku 1966 przez Ramona E. Moore'a. Standardowa arytmetyka przedziałowa jest znana z przeszacowywania przedziałów co zmniejsza jej użyteczność.
Arytmetykę przedziałową stosuje się między innymi w takich obszarach nauki, jak:
Istnieje wiele bibliotek programistycznych dla wielu języków programowania implementujących arytmetykę przedziałową. Kompilator Sun Studio 10 zawiera zintegrowany typ danych przedziałowych.

</doc>
<doc id="161847" url="https://pl.wikipedia.org/wiki?curid=161847" title="Berberys">
Berberys

Berberys, kwaśnica ("Berberis" L.) – rodzaj krzewów z rodziny berberysowatych ("Berberidaceae" Juss.). Należy do niego ok. 450–500 gatunków, przy czym ich klasyfikacja i relacja względem rodzaju mahonia "Mahonia" pozostaje od dawna przedmiotem debaty naukowej. Rośliny te występują głównie w strefie klimatu umiarkowanego na półkuli północnej, a poza tym w Ameryce Południowej. W Polsce rośnie dziko tylko berberys zwyczajny. Rośliny te zasiedlają zróżnicowane siedliska – od lasów deszczowych po półpustynie. 
Liczne gatunki są uprawiane jako rośliny ozdobne ze względu na kwiaty i owoce, są też cenione ze względu na silnie cierniste pędy, dzięki czemu mogą tworzyć żywopłoty stanowiące barierę, która skutecznie zniechęca do jej sforsowania. Owoce są jadalne i nadają się na przetwory. Są też roślinami miododajnymi.
Ponieważ różne gatunki berberysów są roślinami żywicielskimi rdzy zbożowej "Puccinia graminis" wywołującej rdzę źdźbłową zbóż i traw oraz "Puccinia striiformis" wywołującej rdzę żółtą – w wielu krajach obowiązują restrykcje związane z uprawą i przemieszczaniem roślin z tego rodzaju.
Rozmieszczenie geograficzne.
Przedstawiciele rodzaju spotykani są głównie na półkuli północnej, a poza tym w Ameryce Południowej. Obszarami o największym bogactwie gatunków jest rejon Himalajów oraz południowe Chile i Argentyna. W samych Chinach występuje 215 gatunków, z czego 197 jest endemitami. Berberysy rosną na pozostałych obszarach Azji, w Europie (w zależności od ujęcia 4 lub 6 gatunków), w północnej Afryce i w górach afrykańskich oraz w Ameryce Północnej (22 gatunki). W Polsce rośnie w stanie dzikim tylko berberys zwyczajny "Berberis vulgaris". Berberys Thunberga "B. thunbergii" lokalnie rośnie zdziczały z upraw i już zadomowiony (np. w rejonie Poznania i Wrocławia).
Systematyka.
Ujęcie taksonomiczne rodzaju i jego relacja w stosunku do rodzaju mahonia "Mahonia" pozostaje od początku XIX wieku przedmiotem debaty naukowej. Różni autorzy wyodrębniali oba rodzaje lub łączyli je w jeden ("Berberis" "sensu lato"), przy czym zwłaszcza w miarę publikowania kolejnych dowodów molekularnych przewagę zyskiwać zaczął pogląd drugi, w efekcie w bazach taksonomicznych często rodzaje te są łączone jako "Berberis". Mimo dowodów na parafiletyczny charakter rodzaju "Mahonia" wciąż nie ma ustalonego rozwiązania w zakresie taksonomii tych roślin. Tradycyjny podział roślin między tymi dwoma rodzajami opiera się na kryteriach morfologicznych, przy czym kluczową cechą diagnostyczną są liście podzielone w rodzaju "Mahonia" i pojedyncze w rodzaju "Berberis". Znaczenie taksonomiczne tego kryterium zostało podważone po analizach różnic we wzorach użyłkowania pojedynczych liści świadczące o bliższych związkach filogenetycznych niektórych roślin z roślinami o liściach złożonych (typowych dla starszych przedstawicieli tej grupy) niż z innymi roślinami o liściach pojedynczych. W efekcie wyodrębnianie rodzaju "Berberis" w oparciu o to kryterium morfologiczne tworzyło sztuczną grupę obejmującą gatunki o różnym pochodzeniu. W 2017 opublikowana została propozycja, bazująca na analizie molekularnej szerokiej grupy gatunków, z której wynika, że celowe jest wyodrębnienie w grupie "Berberis-Mahonia" czterech rodzajów obejmujących odpowiednio cztery główne linie rozwojowe zachowujące okrojone (wąsko ujmowane) rodzaje "Berberis" (≡ "Berberis" s.str.) i "Mahonia" oraz "Alloberberis" (≡ "Mahonia" sect. "Horridae") i "Moranothamnus" (≡ "Berberis claireae").
Niezależnie od problemów z klasyfikacją gatunków tu zaliczanych rodzaj należy do podplemienia "Berberidinae" (wspólnie z "×Mahoberberis" C. K. Schneid., "Mahonia" Nutt., "Ranzania" T.Ito) i plemienia "Berberideae" z podrodziny "Berberidoideae" w rodzinie berberysowatych ("Berberidaceae") zaliczanej do jaskrowców ("Ranunculales").

</doc>
<doc id="161848" url="https://pl.wikipedia.org/wiki?curid=161848" title="Amfitryta">
Amfitryta

Amfitryta ( Amphitrítē, ‘otaczająca świat’) – w mitologii greckiej jedna z najbardziej znanych nereid (lub okeanid); bogini morza (królowa Morza), utożsamiana z rzymską Salacją.
Uchodziła za córkę Nereusa i Doris lub Okeanosa i Tetydy. Ze swoim mężem, bogiem Posejdonem, miała syna Trytona oraz córki: Rode (Rodos) i Bentesikyme.
Posejdon, aby pojąć ją za żonę poprosił o jej rękę ojca Amfitryty Okeanosa. Wysłał również sprytnego delfina, który w mitologii Jana Parandowskiego opisał jej podwodną krainę Posejdona.
Wraz z Posejdonem sprawowała władzę nad morzami, a zarazem była uosobieniem piękna morza. Posiadała umiejętność przemieniania ludzi.
Jej atrybutami były: delfin, diadem, berło, muszla w kształcie rogu.
W sztuce Amifitryta ukazywana jest zazwyczaj razem z mężem na rydwanie zaprzężonym w hippokampy, jako poważna niewiasta, z welonem lub siatką na włosach, często także w otoczeniu delfinów i ryb. Znane jest przedstawienie m.in. na rzymskiej mozaice z Konstantyny w Algierii, IV w. n.e. (obecnie w muzeum w Luwrze).
Imieniem nimfy została nazwana jedna z planetoid – (29) Amphitrite.

</doc>
<doc id="161849" url="https://pl.wikipedia.org/wiki?curid=161849" title="Pątnów">
Pątnów



</doc>
<doc id="161850" url="https://pl.wikipedia.org/wiki?curid=161850" title="Antyglobaliści">
Antyglobaliści



</doc>
<doc id="161854" url="https://pl.wikipedia.org/wiki?curid=161854" title="Teodor Axentowicz">
Teodor Axentowicz

Teodor Axentowicz herbu Gryf (ur. 13 maja 1859 w Braszowie, zm. 26 sierpnia 1938 w Krakowie) – polski malarz, rysownik i grafik pochodzenia ormiańskiego, profesor i rektor Akademii Sztuk Pięknych w Krakowie.
Życiorys.
Urodził się 13 maja 1859 r. w Braszowie w Siedmiogrodzie, w rodzinie polskich Ormian, która w XVII w. otrzymała szlachectwo i herb Gryf (Jaxa). Ojciec Deodat był austriackim urzędnikiem sądowym, matka Agnieszka pochodziła z węgierskiej rodziny Plucharschów. Niedługo po urodzeniu został ochrzczony w obrządku rzymskokatolickim. Gdy Teodor miał trzy lata, jego rodzina zamieszkała we Lwowie. Wtedy też urodziła się jego siostra Helena.
W latach 1878–1882 Axentowicz kształcił się w Monachium (w połowie października 1878 r. zgłosił się do Akademii Sztuk Pięknych – Antikenklasse), 1882–1895 studiował w Paryżu (pracownia Carolusa-Durana). Pracował jako ilustrator w czasopismach oraz wykonywał kopie obrazów dawnych mistrzów, m.in. Botticellego i Tycjana. W latach 1890–1899 odbył wiele podróży do Londynu i Rzymu, gdzie malował portrety kobiet i polskiej arystokracji. W Anglii poznał Izę z Giełgudów, z którą w 1893 roku wziął ślub. Mieli ośmioro dzieci: urodzony jeszcze w Londynie Filip Tomasz Stanisław, zwany Tomym (1893–1915), zginął pod Łuckiem w 1915 r. jako oficer wojska austriackiego, po jego śmierci powstał obraz „Matka nad grobem syna” (1915 r.); córka Gladys (1896 r.); Jan Bronisław (1898–1967), oficer Wojska Polskiego; Jadwiga (1900 r.); Wanda (1901 r.); Irena /Renia/ (1903 r.); Kazimiera Józefa (1905 r.); Jerzy Archibald (1908 r.).
W 1894 współpracował z Wojciechem Kossakiem i Janem Styką przy realizacji "Panoramy Racławickiej". W 1895 przyjechał do Krakowa, gdzie objął stanowisko profesora w Szkole Sztuk Pięknych, które piastował do 1934. W 1897 założył szkołę malarstwa dla kobiet przy ul. Gołębiej 14, w której uczyli także Stanisławski i Wyczółkowski. Był współzałożycielem Towarzystwa Artystów Polskich „Sztuka”, którego celem było organizowanie wystaw; do członków założycieli należeli także: Józef Chełmoński, Julian Fałat, Jacek Malczewski, Józef Mehoffer, Jan Stanisławski, Włodzimierz Tetmajer, Leon Wyczółkowski i Stanisław Wyspiański. Był również jednym ze współzałożycieli Towarzystwa Przyjaciół Muzeum Narodowego w Krakowie, powstałego w 1903 r. z inicjatywy Axentowicza, Feliksa Jasieńskiego, Feliksa Kopery i Leona Wyczółkowskiego.
W 1910 został rektorem krakowskiej Akademii Sztuk Pięknych. Od 1928 członek honorowy Towarzystwa Zachęty Sztuk Pięknych w Warszawie. Wystawiał swe prace m.in. w Berlinie (1896, 1913), St. Louis (1904), Monachium (1905, 1935), Londynie (1906), Wiedniu (1908), Rzymie (1911), Wenecji (1914, 1926), Paryżu (1921), Chicago (1927), Pradze (1927). Przed 1923 był prezesem honorowym Związku Polskich Artystów Plastyków w Krakowie.
Zmarł 26 sierpnia 1938. Pochowany na Cmentarzu Rakowickim w Krakowie (kwatera XXXVI-płn-12).
Twórczość.
Axentowicz zdobył uznanie jako portrecista (m.in. "Gazda Pająk z Nowego Żywczańskiego", 1934), malarz pięknych kobiet (m.in. "Portret damy w czarnej sukni" (1906)) oraz autor scen rodzajowych pokazujących obrzędy i obyczaje Hucułów (cenione prace: "Pogrzeb Huculski" (1882), "Święto Jordanu" (1893) i "Kołomyjka" (1895). W latach 1911–1912 wykonał według olejnego szkicu z 1900 r. kompozycję "Poselstwo polskie u Henryka Walezego", a także dzieła dotyczące Ormian: "Chrzest Armenii" (1900) czy "Ormianie w Polsce" (ok. 1930).
Zajmował się także grafiką ilustracyjną i projektowaniem plakatów wystaw. Był autorem projektu witraża dla katedry ormiańskiej we Lwowie (1895), który nie został zrealizowany. Był również współzałożycielem towarzystwa Miłośników Historii i Zabytków w Krakowie oraz wiedeńskiej „Secesji” ("Secession") i Stowarzyszenia Narodowego Sztuk Pięknych we Francji. W 1906 r. abp Józef Teodorowicz zaprosił Teodora Axentowicza i jego przyjaciela z Akademii, Józefa Mehoffera, do udziału w pracach nad renowacją katedry ormiańskiej we Lwowie. Propozycję poparł komitet przebudowy świątyni. Axentowiczowi zaproponowano zaprojektowanie nowego ołtarza z marmuru oraz mozaiki w absydzie centralnej i ambony.
W 1998 roku w Muzeum Narodowym w Krakowie odbyła się wystawa monograficzna Artysty. Towarzyszył jej wyczerpujący katalog.

</doc>
<doc id="161856" url="https://pl.wikipedia.org/wiki?curid=161856" title="Annały">
Annały

Annały () – inaczej roczniki, najwcześniejsza forma piśmiennictwa historiograficznego pod postacią mniej lub bardziej rozbudowanych zapisków rejestrujących w porządku chronologicznym najważniejsze dla danej społeczności czy kraju wydarzenia.
Historia.
Europa.
Gatunek pojawił się już w starożytnej Grecji, a bardzo popularność zyskał w Cesarstwie Rzymskim, gdzie dane gromadzone m.in. w "Annales pontificum", czyli rocznikach najwyższego kapłana, bywały opracowywane literacko, nierzadko z moralistycznym czy parenetycznym wydźwiękiem. W średniowieczu miały przeważnie formę lakonicznych zapisków spisywanych głównie w klasztorach, na marginesach tablic świąt ruchomych (np. tablic paschalnych), czasem jednak przyjmowały postać rozbudowaną narracyjnie, upodabniając się do kronik. Niektóre, jak np. "Annales Regni Francorum" (Roczniki Królestwa Franków), czy "Annales Cambriae" (Roczniki Walijskie), miały charakter oficjalny.
Polska.
Najstarsze zabytki polskiej annalistyki to:

</doc>
<doc id="161857" url="https://pl.wikipedia.org/wiki?curid=161857" title="Annał">
Annał



</doc>
<doc id="161859" url="https://pl.wikipedia.org/wiki?curid=161859" title="Ex (Unix)">
Ex (Unix)

ex – edytor wierszowy w systemie UNIX. Zasadnicza różnica między tego typu edytorami a współczesnymi wizualnymi edytorami tekstu polega na skupieniu uwagi użytkownika na pracy z pojedynczymi wierszami tekstu, a nie całym tekstem. Innymi słowy – uwypuklony zostaje podział pliku tekstowego na poszczególne wiersze, które mogą być modyfikowane przez użytkownika pojedynczo za pomocą poleceń wydawanych programowi w trybie interaktywnym, w podobny sposób jak w wierszu poleceń systemów DOS lub UNIX. 
"ex" jest podstawą dla edytora vi – ten jest wizualną nadbudową nad "ex". Aby wywołać "ex" z trybu poleceń "vi" należy wydać polecenie Q, natomiast przejście z "ex" do "vi" następuje poprzez polecenie "vi".
Przykładowa sesja z edytorem "ex" (każde polecenie kończy Enter):
 $ex plik E (wczytuje plik)
 : (znak zachęty "ex")
 :3p E (wyświetl 3 wiersz pliku)
 ala ma kota {przykładowa zawartość 3 wiersza)
 :3 E {przejdź do 3 wiersza w pliku)
 :s/kota/psa E {zamień w bieżącym – trzecim – wierszu "kota" na "psa")
Wygoda pracy z "ex" pozostawia wiele do życzenia, jednak bez "ex" nie byłoby "vi". Opis wszystkich poleceń "ex" można znaleźć w każdej dokumentacji systemu UNIX.

</doc>
<doc id="161860" url="https://pl.wikipedia.org/wiki?curid=161860" title="Antenor">
Antenor



</doc>
<doc id="161861" url="https://pl.wikipedia.org/wiki?curid=161861" title="Antenor (syn Aesyetesa)">
Antenor (syn Aesyetesa)

Antenor – w mitologii greckiej Trojańczyk i doradca Priama, zwolennik pokoju z Achajami. Był skłonny oddać Helenę królowi Menelaosowi, dla zapobieżenia konfliktowi.
Jego synem był Helikaon, mąż Laodike – córki Priama i Hekabe. Po upadku Troi został oszczędzony przez zwycięzców i udał się do Italii, gdzie założył "Patavium" (Padwę).
Jeden z bohaterów "Odprawy posłów greckich" Jana Kochanowskiego.
Od jego imienia wzięła się nazwa drugiego podkręgu w 9 kręgu piekła w "Boskiej Komedii" Dantego, który przeznaczony jest dla zdrajców politycznych.

</doc>
<doc id="161863" url="https://pl.wikipedia.org/wiki?curid=161863" title="Aojdowie">
Aojdowie



</doc>
<doc id="161864" url="https://pl.wikipedia.org/wiki?curid=161864" title="Joseph Weizenbaum">
Joseph Weizenbaum

Joseph Weizenbaum (ur. 8 stycznia 1923 w Berlinie, zm. 5 marca 2008 w Berlinie) – emerytowany profesor informatyki w Massachusetts Institute of Technology. W 1966 stworzył program o nazwie ELIZA, który umożliwiał prowadzenie prostej rozmowy z komputerem (algorytm umożliwiał budowanie zdań-odpowiedzi na zadawane pytania w języku naturalnym).

</doc>
<doc id="161865" url="https://pl.wikipedia.org/wiki?curid=161865" title="Pagan (Mjanma)">
Pagan (Mjanma)

Pagan (birm.: //; ; ) – starożytne miasto i księstwo w Mjanmie (Birmie) słynące z wielkiej liczby (2230) buddyjskich pagód (524), świątyń (911), klasztorów (415) i 380 innych obiektów. Położone w środkowej Mjanmie, w Prowincji Mandalaj, nad rzeką Irawadi. W latach 1044–1287 miasto było stolicą Pierwszego Imperium Birmańskiego (Królestwa Paganu). Obecnie pozostałości miasta tworzą Strefę Archeologiczną Pagan (Bagan Archaeological Zone), która obejmuje kilka miejscowości (m.in. Nyaug U, Wetkyi-in, Pugan Dyoyaung (ang. Old Bagan), New Bagan) na obszarze długości 13 km i szerokości 8 km.
Toponimia.
Klasyczna nazwa palijska ("Arimaddana") tłumaczy się jako „Miażdżące Wrogów”. Obecna nazwa Pagan pochodzi od starobirmańskiego słowa "Pukam" (ပုကမ်).
Historia.
Przez większą część pierwszego tysiąclecia naszej ery teren obecnego Paganu zamieszkiwała grupa etniczna Pyu posługująca się językiem należącym do grupy języków tybeto-birmańskich. Z okresu tego nie zachowały się żadne budowle, choć cegły, z których je wznoszono, a nawet fundamenty wykorzystywano później do budowy obiektów istniejących współcześnie. Przypuszcza się, że Pyu zostali zastąpieni przez napierających z północy Birmańczyków w IX lub X wieku. Chociaż niektóre kroniki jako daty założenia Paganu podają nawet lata od 444 przed Chr. do 107 po Chr., należy je jednak uznać za daty mityczne, mające podkreślać status i starożytność birmańskiej stolicy. Za moment powstania Paganu przyjmuje się obecnie najczęściej rok 849, kiedy to panujący Pyu król Pyinbya miał zbudować mury (najstarszą istniejącą obecnie w Paganie budowlę) i fosę otaczające miasto oraz bramę Tharabha, jednak badania zawartości izotopu węgla 14C w murach podważają tę datę, przesuwając ją nawet między lata 990 a 1230 po Chr. Najwcześniejsza data, jaką odczytano z inskrypcji na kamieniu fundacyjnym umieszczonym w świątyni Kubyaukgyi, to rok 1113. Inskrypcje zawierające wcześniejsze daty są kopiami, więc ich autentyczność może być podważana.
Pierwsze materialne dowody na istnienie niezależnej dynastii birmańskiej w Paganie pochodzą z okresu panowania Anawrahty w XI w. Początkowo, w XI wieku, budynki wznoszono na otoczonym murami terenie nad brzegiem Irawadi (obecnie na terenie wsi Old Bagan), ale już w wieku następnym zaczęto wznosić budowle także na płaskiej, otwartej przestrzeni rozpościerającej się na wschód od rzeki. Wykopaliska przeprowadzone na terenie otoczonym dawnymi murami sugerują, iż istniała tam wcześniej budowla wzniesiona z drewnianych pali. Był to prawdopodobnie pałac wzmiankowany w inskrypcji pochodzącej z okresu panowania Kyanzitthy. Począwszy od czasu panowania Anawrahty Pagan stał się ośrodkiem religijnym i naukowym: sprowadzeni z Indii i Cejlonu mnisi poza nauczaniem zajmowali się badaniami lingwistycznymi, filozofią, prawem i medycyną. Było to też miasto wielonarodowe – oprócz Birmańczyków zamieszkiwali je potomkowie Pyu i Monowie. Pamiątką tej wieloetniczności jest inskrypcja Myazedi znajdująca się w Myinkabie, na południe od Paganu.
Nie wyjaśniono dotąd, jaka była przyczyna upadku Paganu w XIV wieku. Często za wydarzenie decydujące przyjmuje się serię najazdów mongolskich wojsk Kubilaj-chana w latach 80. XIII wieku. Na poparcie tego wyjaśnienia brak jednak dowodów historycznych oraz ze sfery historii sztuki. Wszystko wskazuje raczej na to, że nie był to pojedynczy kataklizm w rodzaju najazdu, zarazy czy kryzysu ekonomicznego. Upadek Paganu wynikał raczej z przeniesienia stolicy państwa do Ava i w konsekwencji, utraty względów i opieki panujących. Pagan nigdy nie został porzucony i nie przestał być miejscem uważanym za święte, jednak jego znaczenie zdecydowanie zmalało. Przez wieki region doświadczył też wielu trzęsień ziemi (z których jedno z największych miało miejsce w roku 1975). Zdarzały się też olbrzymie pożary. Budowle popadały stopniowo w całkowitą ruinę, choć wznoszono także nowe (ok. 200) oraz przeprowadzano niewielkie renowacje. Odbudowę na dużą skalę rozpoczęto na początku lat 90. ubiegłego wieku. Niestety, jakość prowadzonych prac jest przedmiotem zdecydowanej krytyki historyków sztuki i konserwatorów.
Architektura.
Prawie wszystkie zachowane budowle Paganu należą do jednej z trzech głównych kategorii: świątyń, stup i klasztorów. Dużo rzadziej spotyka się biblioteki oraz skromne budynki z jednym pomieszczeniem przeznaczonym na święty wizerunek. Jedenaście największych budowli powstało w XII i XIII wieku, a każda z nich przypisywana jest konkretnemu królowi. Począwszy od XIII wieku olbrzymie budynki zaczynają ustępować znacznie mniejszym, ale liczniejszym konstrukcjom tworzącym zespoły klasztorne. Jak głoszą inskrypcje, budowa największych nawet świątyń nie zajmowała więcej niż 3–4 lata, a wzniesienie średniej wielkości świątyni w strefie otoczonej murami (Shwegugyi) zajęło tylko 7,5 miesiąca.
Świątynie służą wiernym, którzy mogą wejść do świętej przestrzeni zawierającej jeden lub więcej wizerunków Buddy. Architekci Paganu wykorzystywali dwa podstawowe plany świątyń do stworzenia niezliczonych ich wariantów. Pierwszy z tych planów opiera się na litym ceglanym rdzeniu otoczonym przez sklepiony korytarz, podczas gdy drugi przewiduje otwartą, sklepioną świętą przestrzeń w centrum, często otoczoną również zwykle krytym korytarzem. Świątynie budowane były na planie krzyża bądź czworokąta. Wyjątkową cechą architektury Paganu było istnienie świątyń i stup budowanych na planie pięciokąta.
Jeśli chodzi o strukturę pionową, to typowa dla Paganu jest piramida kilku (zwykle trzech) tarasów ze stupą umieszczoną na szczycie. Spotyka się dwie odmiany tego układu: stupa może spoczywać bezpośrednio na najwyższym z tarasów lub też na najwyższym tarasie może stać wieża (wimana) o wypukłych ścianach, a dopiero na niej stupa. Drugie z tych rozwiązań jest spotykane w Paganie częściej.
Świątynie otaczane były murami, których praktycznym zastosowaniem była ochrona przed pożarami. Pod koniec XII wieku zaczęto wznosić większe, dwupiętrowe świątynie, takie jak Thatbyinnyu i Sulamani (1183). Największą ze świątyń jest Dhammayangyi – chociaż nie ma ona dwóch pięter, to posiada kilka tarasów na dachu.
Stupy (nazywane też w Birmie pagodami – birm. "paya") nie zawierają wewnętrznej przestrzeni dostępnej dla wiernych – ich rolą jest przechowywanie relikwii, takich jak fragmenty kości Buddy czy też jego wizerunki sporządzone z drogocennych materiałów. Umieszczone na stupach inskrypcje bardzo rzadko określają, jakie konkretnie relikwie są w nich zawarte. Chociaż stupy mogą posiadać różne kształty, największe z nich, jak na przykład Szwezigon, mają formę dzwonu. Forma ta jest charakterystyczna dla architektury birmańskiej.
Ze względu na stosowane typowe rozwiązania konstrukcyjne i styl, architekturę Paganu dzieli się na dwa okresy: wczesny i późny.
Najważniejsze obiekty.
Miejscowa ludność wyróżnia „cztery wielkie świątynie” Paganu:
Pagoda Szwezigon.
Obok stupy Shwensandaw jest ona najbardziej typowym przykładem architektury Wczesnego Okresu w Paganie. Kroniki przypisują ufundowanie tej stupy Anawrahcie. Ma ona zawierać kość czołową i ząb Buddy. Kość została zrabowana przez Anawrahtę ze stupy w Sri Kszetra, ząb zaś był darem króla Sri Lanki. Ząb Buddy miał ulec rozmnożeniu, a lokalizację pagody Szwezigon oraz stup, w których złożono poszczególne repliki, wyznaczyła marszruta puszczonego swobodnie królewskiego słonia. Za życia Anawrahty ukończono trzy wznoszące się kolejno na sobie czworoboczne tarasy stanowiące podstawę dla dzwonu, który, wraz z dwoma kolejnymi, okrągłymi tarasami ukończono już za panowania Kyanzitthy w roku 1087.
Szwezigon jest pierwszą dużą budowlą wzniesioną w stylu birmańskim (a nie charakterystycznym dla kultury Monów czy Cejlonu). Unikatową jej cechą jest to, że jako jedyna w Pagan nie została ona wybudowana z cegły, ale z kamienia (piaskowca), który jest budulcem trudno dostępnym w tym rejonie. Na jej tarasach umieszczono panele przedstawiające sceny Dżataki. Wykonano je z kamienia pokrytego zieloną glazurą. Osobliwością jest fakt, że przedstawianych scen jest 550, a nie, jak zwykle, 547. Jest to też pierwsza stupa, w obrębie której zezwolono na umieszczenie wizerunków "natów". Włączenie tych duchów do kultu buddyjskiego ułatwiało szerzenie się buddyzmu wśród Birmańczyków. Wśród wizerunków 37 "natów" znajduje się kamienny posąg ich króla – Thagyamina. Jest to najstarszy wolnostojący wizerunek tego ducha w Birmie. Przy zachodnim wejściu na teren świątyni znajdują dwa kamienne lwy (ang. chinthe) – najstarsze w Paganie – stylizowane na sposób chiński, co jest dla Paganu typowe. Lwy umieszczone przy pozostałych wejściach są ich stiukowymi kopiami. Na terenie pagody znajduje się też ważący 3423 kg miedziany dzwon pokryty inskrypcjami opisującymi pierwszych 6 lat panowania króla Bayinnaunga.
Pagoda Szwezigon znajduje się na terenie obecnego Nyaung U.
Świątynia Ananda.
Nazwa świątyni pochodzi z sanskrytu i oznacza "doskonałe szczęście". Powstała ona na przełomie XI i XII wieku za panowania Kyanzitthy. Według legendy opisanej w późniejszych kronikach, króla Kyanzitthę odwiedziło ośmiu oświeconych mnichów (arahantów) medytujących w Grocie Nandamula na górze Gandhamadana. Król nakarmił i ugościł przybyszy, a w zamian poprosił ich, by użyli swych mocy do przywołania obrazu Groty. Następnie Kyanzittha wzniósł świątynię wzorując się na swojej wizji.
Świątynię Ananda wybudowano na planie krzyża greckiego, z litym rdzeniem w centrum oraz czterema długimi holami wejściowymi jako jego ramionami. Ma ona wysokość 52 metrów. Dolne piętro stanowi podstawę dla sześciu kwadratowych tarasów. Na najwyższym tarasie spoczywa dużą złocona wieża ("wimana") na planie kwadratu, z czterema wypukłymi ścianami. Przez środek każdej ze ścian przebiega pionowa nisza w której umieszczono pięć wizerunków Buddy. Na szczycie wieży znajduje się pozłacana stupa w kształcie dzwonu. Pomimo wysokiego dolnego piętra i dużej wysokości całkowitej, świątynia charakteryzuje się typową dla obiektów powstałych we Wczesnym Okresie dominacją mocnych linii poziomych.
W czterech wnękach rdzenia umieszczone są główne obiekty kultu w postaci wysokich (9,5 m) wizerunków stojącego Buddy wykonanych z pozłacanego drewna. Przedstawiają one Buddę historycznego (strona zachodnia), oraz poprzedzających go w naszej epoce trzech wcześniejszych Buddów: Kakusandhę (strona północna), Konagamanę (strona wschodnia), Kassapę (strona południowa). Tylko posągi północny i południowy są oryginalne przedstawiając styl typowy dla Okresu Wczesnego. Osobliwością jednego z tych wizerunków jest to, że pomimo pozycji stojącej ręce Buddy ułożone są w geście dharmaćakramudry (głoszenia nauki). Wszystkie wcześniejsze obrazy Buddy nauczającego przestawiają go w pozycji siedzącej.
We wnękach każdego z czterech pomieszczeń wejściowych znajduje się 16 rzeźb przedstawiających najważniejsze wydarzenia z życia Buddy. Wnętrze świątyni zorganizowane jest wokół dwóch okrężnych korytarzy. W wewnętrznej ścianie zewnętrznego korytarza znajduje się 80 nisz w dwóch rzędach, zawierających rzeźbione panele przedstawiające w porządku chronologicznym sceny z życia Buddy. Pierwszy panel znajduje się w dolnym rzędzie przy wejściu zachodnim, a kolejne rozmieszczone są wokół świątyni zgodnie z ruchem wskazówek zegara, najpierw w rzędzie dolnym, a następnie górnym tak, że aby poznać całą historię należy obejść korytarz dwukrotnie. Przedstawione sceny wykazują silne podobieństwo do palijskiego tekstu pochodzącego z V lub VI wieku ("Nidanakatha"). Niektóre z tych scen są unikatowe dla sztuki buddyjskiej, jak na przykład przedstawienie omdlenia Buddy na końcu jego sześcioletniej głodówki. Inną unikatową dla Paganu cechą tych przedstawień jest to, że dominują w nich postaci Buddy, podczas gdy obrazy opowieści zostały zepchnięte na ścianę piedestału, na którym Budda spoczywa. Powyżej znajduje się jeszcze pięć rzędów nisz, jednak umieszczone w nich wizerunki nie są widoczne dla osób stojących na dole.
W zewnętrznej ścianie świątyni znajduje się ponad 1500 wnęk, w których umieszczono pokryte zieloną glazurą kafle, z umieszczonymi na nich scenami i podpisami sporządzonymi w języku mon. Na każdym z sześciu tarasów znalazły się sceny z Dżataki, przy czym na trzech najwyższych są to epizody z dziesięciu ostatnich, najbardziej znanych opowieści (Mahanipata). W niszach znajdujących się w podstawie świątyni umieszczono sceny walki Buddy z armią demonów Mary.
Świątynia Dhammayangyi.
Największą świątynię Paganu wybudowano za panowania króla Narathy bądź jego ojca – Alaungsithu, w latach 1163–1165. Według legend ufundowanie Dhammayangyi miało służyć odkupieniu jego licznych win, wśród nich zamordowania własnego ojca i brata, a także żony. Według innej legendy, podczas budowy król nakazał, aby cegły dopasowywano do siebie tak ściśle, by nie mieściła się między nimi szpilka. Murarzom, którzy nie spełnili tego warunku miał kazać obcinać ręce.
Świątynię Dhammayangyi zbudowano na planie niemal identycznym jak Świątynię Ananda (krzyż grecki, dwa okrężne korytarze wokół ceglanego rdzenia), jest ona jednak bardziej obszerna, choć nigdy nie została ukończona. Wewnętrzny okrężny korytarz został z nieznanych powodów zasypany ceglanym gruzem. Z tego powodu dostępna jest tylko jedna z czterech nisz przeznaczonych na wizerunki Buddy – jest to nisza wschodnia. Znajdujący się w niej posąg nie jest oryginalny, ale pochodzi z okresu królestwa Ava. Pozostałe wizerunki zamiast w niszach umieszczono w odpowiadających im holach wejściowych. Dhammayangyi jest jedyną świątynią Paganu, w której znalazł się posąg siedzących obok siebie dwóch Buddów: współczesnego (Gautamy) i przyszłego (Maitreji). Znajduje się on w zachodnim holu wejściowym. Korytarze posiadają stropy kolebkowe, co jest cechą typową dla świątyń Okresu Późnego.
Na dachu podstawy znajduje się sześć wysokich (ale kolejno coraz niższych), stromo pochylonych tarasów, co nadaje świątyni kształt piramidy. Dzięki temu oś pionowa równoważy linie poziome. Na tarasach znajdują się nisze przeznaczone na płytki z przedstawieniami Dżataki, które jednak pozostały puste. Znajdująca się na szczycie świątyni wieża jest uszkodzona – brak jej wierzchołka wraz z wieńczącą ją stupą.
Świątynia Thatbyinnyu.
Nazwa świątyni tłumaczy się jako "wszechwiedza" – jeden z atrybutów Buddy. Jest to najwyższa świątynia Paganu (61 m). Wybudowana została za panowania króla Alaungsithu w roku 1144 w obrębie murów miasta. Zbudowana jest na planie niesymetrycznego krzyża, w formie dwóch leżących na sobie prostopadłościennych brył stanowiących dwa piętra budowli (niektórzy autorzy, np. Raezer, U Lu Pe Win, uwzględniając półpiętra twierdzą, że jest ona cztero- a nawet pięciopiętrowa). Na każdym z pięter znajdują się po trzy tarasy z iglicami w rogach. Dolne piętro zbudowane zostało na planie z ceglanym rdzeniem w środku, co umożliwiło uniesienie ciężaru całej konstrukcji. Piętro to służyło za mieszkanie dla mnichów. Piętro górne nie zawiera rdzenia, otoczona jest za to korytarzem. Główny posąg znajduje się na tym właśnie piętrze – takie rozwiązanie zostało zastosowane po raz pierwszy właśnie w Thatbyinnyu. Jeszcze wyżej, na półpiętrze znajdowała się biblioteka. Główny posąg świątyni nie jest oryginalny – pochodzi z XIII wieku. Zwieńczenie świątyni stanowi względnie niska i szeroka wieża ("wimana") ze stupą na szczycie.
Ściany wnętrza świątyni zostały pobielone podczas jednego z remontów, co spowodowało zniszczenie większości zdobiących je malowideł.
Świątynia Thatbyinnyu nie została ukończona – brak na przykład przedstawień Dżataki, choć na tarasach znajdują się przeznaczone dla nich wnęki.
Świątynia Gawdawpalin.
Świątynię tę wybudowano prawdopodobnie w roku 1203 za panowania króla Narapatisithu. Znajduje się ona obecnie na terenie wsi Old Bagan, w obrębie dawnych murów miasta. Jest to druga pod względem wysokości świątynia Paganu (55 m). Wzorowana jest ona na Thatbyinnyu (dwa piętra, trzy tarasy na pierwszym, cztery na drugim piętrze), jest jednak od niej smuklejsza. Obydwa piętra oparte są na planie z ceglanym rdzeniem i otaczającym korytarzem. Główna świątynia znajduje się na piętrze. Znajdują się w niej cztery posągi reprezentujące czterech ostatnich Buddów, z głównym posągiem umieszczonym na wprost wejścia. Świątynia Gawdawpalin została znacznie uszkodzona podczas trzęsienia ziemi w roku 1975 i odbudowana w latach następnych.
Świątynia Sulamani.
Świątynia Sulamani znajduje się obecnie na terenie wsi Minnanthu, w południowo-wschodniej części dawnego Paganu. Zbudowana została w roku 1183 przez króla Narapatisithu. Jest to świątynia dwupiętrowa, a każde z pięter zbudowano na planie z ceglanym rdzeniem i okrężnym korytarzem. Na każdym z pięter znajdują się po trzy tarasy. Stanowi ona szczytowy przykład typowego dla Okresu Późnego nacisku na pionową oś budowli. Osiągnięto to zwężając piętro (przy niezmienionej w stosunku do starszych budowli jego wysokości), powiększając wieżę oraz zwężając i podwyższając hole wejściowe.
Gzymsy dolnej części świątyni i spoczywających na niej tarasów wyłożone są szkliwionymi płytkami z motywami geometrycznymi i roślinnymi. Elementami bogatego wystroju zewnętrznego są też sztukaterie znajdujące się na narożnych stupach i ponad bocznymi wejściami.
Na ścianach korytarza dolnego poziomu świątyni znajdują się bardzo dobrze zachowane freski z okresu dynastii Konbaung (1752-1885).
Świątynia Abeyadana.
Świątynia Abeyadana zbudowana w czasie panowania Kyanzittha, króla dynastii Pagan na przełomie XI i XII wieku. Składa się z dwóch połączonych prostokątnych budynków, w pierwszym znajduje się właściwa świątynia, drugi to hol wejściowy. W świątyni znajduje się duża płaskorzeźba Buddy a sama świątynia ozdobiona jest wieloma freskami przedstawiającymi bóstwa hinduistyczne m.in. Brahmę, Wisznu, Sziwę i Indrę.

</doc>
<doc id="161866" url="https://pl.wikipedia.org/wiki?curid=161866" title="Giani Zail Singh">
Giani Zail Singh

Giani Zail Singh (ur. 5 maja 1916 w Sandhan, stan Pendżab, zm. 25 grudnia 1994 w Chandigarh) – polityk indyjski, prezydent Indii w latach 1982-1987.
Pochodził z rodziny sikhijskiej. Działał w Indyjskim Kongresie Narodowym na rzecz niepodległości kraju; w 1938 został aresztowany i skazany na 5 lat więzienia. Po powstaniu niepodległych Indii kierował oddziałem Indyjskiego Kongresu Narodowego w stanie Pendżab, a w latach 1955-1956 i 1966-1972 był przewodniczącym partii. W 1948 po raz pierwszy znalazł się w składzie rządu stanowego Pendżabu jako minister rezerw państwowych i rolnictwa (do 1952); w latach 1972-1977 był premierem stanu Pendżab. W 1980 powołany na ministra spraw wewnętrznych w rządzie centralnym.
25 lipca 1982 został zaprzysiężony na prezydenta Indii; był pierwszym prezydentem pochodzenia sikhijskiego. Zastąpił Neelama Reddy'ego. Po 5-letniej kadencji w lipcu 1987 jego następcą został Ramaswamy Venkataraman.

</doc>
<doc id="161867" url="https://pl.wikipedia.org/wiki?curid=161867" title="Wielomian minimalny">
Wielomian minimalny

Wielomian minimalny macierzy kwadratowej formula_1 – wielomian anulujący formula_2 tej macierzy, tzn. formula_3 stopnia najniższego względem formula_4 o współczynniku jeden przy najwyższej potędze formula_5
Równoważnie, dla przekształcenia liniowego formula_6 zadanego daną macierzą, jest to taki wielomian formula_7 że formula_8 (interpretując formula_9 jako przekształcenie formula_6 złożone ze sobą formula_11 razy) przekształca każdy wektor na wektor zerowy, a wielomian formula_12 jest najniższego możliwego stopnia i ma współczynnik 1 przy najwyższej potędze formula_5
Należy wiedzieć, że istnieje tylko jeden wielomian minimalny macierzy kwadratowej formula_14
Wielomian minimalny formula_2 macierzy formula_1 jest związany z wielomianem charakterystycznym formula_17 następującą zależnością:
przy czym formula_19 jest największym wspólnym dzielnikiem wszystkich elementów macierzy dołączonej
Powyższa zależność jest przydatna przy wyznaczaniu wielomianu minimalnego.
Algorytm wyznaczania.
Algorytm wyznaczania wielomianu minimalnego formula_2 macierzy formula_24
Przykład.
Wyznaczmy wielomian minimalny macierzy:
Wyznaczamy najpierw wielomian charakterystyczny macierzy formula_24
Następnie obliczamy macierz dołączoną formula_27 macierzy formula_37 więc wyznaczamy dopełnienia algebraiczne elementów macierzy formula_24
Aby więc otrzymać macierz dołączoną, należy zastąpić elementy danej macierzy przez ich dopełnienia algebraiczne i dokonać transpozycji. Ostatecznie macierz dołączona formula_42 podanej macierzy formula_1 ma postać:
Wszystkie elementy macierzy dołączonej są podzielne przez formula_45 zatem ze wzoru:
otrzymujemy, że szukany wielomian minimalny zadanej macierzy formula_1 ma postać: formula_48

</doc>
<doc id="161871" url="https://pl.wikipedia.org/wiki?curid=161871" title="Armando Calderon Sol">
Armando Calderon Sol



</doc>
<doc id="161872" url="https://pl.wikipedia.org/wiki?curid=161872" title="Ramaswamy Venkataraman">
Ramaswamy Venkataraman

Ramaswamy Venkataraman (ur. 4 grudnia 1910 w Rajamadam koło Pattukottain, stan Madras, zm. 27 stycznia 2009 w Nowym Delhi) – indyjski prawnik i polityk, 8. prezydent Indii w latach 1987–1992. Wcześniej wieloletni minister w różnych resortach: finansów, spraw wewnętrznych i obrony, 7.wiceprezydent Indii, a także minister w rządzie stanowym oraz parlamentarzysta.
Życiorys.
Pochodził z kasty braminów. Urodził się i wychowywał w ówczesnym stanie Madras (obecnie Tamilnadu). Ukończył National College Higher Secondary School w Tiruchirapalli, a następnie ukończył studia z ekonomii, a następnie z prawa na uniwersytecie w Madrasie.
W latach 1935–1942 pracował jako adwokat w sądzie w Madrasie. Był bojownikiem o wolność Indii – działał w niepodległościowej organizacji „Opuśćcie Indie”, w latach 1942–1944 był więziony przez brytyjskie władze kolonialne. Po uwolnieniu zajął się organizacją związków zawodowych w stanie Madras.
Kariera polityczna.
Od początku swojej kariery politycznej związany z Indyjskim Kongresem Narodowym. W niepodległych Indiach zasiadał w najpierw w Zgromadzeniu Konstytucyjnym (1950–1952), później pełnił mandat deputowanego do Izby Ludowej Lok Sabha w latach 1952–1957 oraz 1977–1984; był m.in. sekretarzem klubu parlamentarnego Partii Kongresowej.
Zajmował stanowiska we władzach stanowych Tamilnadu – był przewodniczącym lokalnego parlamentu, ministrem przemysłu i pracy (1957–1967). W latach 1975–1977 był redaktorem naczelnym pisma „Swarajya”.
W latach 1967–1971 zasiadał w Komisji Planowania przy rządzie centralnym, później był ministrem finansów w rządzie centralnym (1980–1982) i ministrem obrony (1982–1984). W sierpniu 1984 został wiceprezydentem Indii i – z urzędu przewodniczącym izby wyższej parlamentu Rajya Sabha.
W lipcu 1987 zastąpił Zaila Singha na stanowisku prezydenta Indii. Po upływie 5-letniej kadencji w lipcu 1992 jego następcą został dotychczasowy wiceprezydent, Shankar Dayal Sharma.
Po zakończeniu kariery politycznej został prezydentem Bharatiya Vidya Bhavan – indyjskiego trustu edukacyjnego oraz redaktorem wydawanego przez trust pisma „Bhavan's Journal”
Życie prywatne.
W 1938 ożenił się z Janaki Venkataraman. Mieli trzy córki
Publikacje.
Ramaswamy Venkataraman jest autorem kilku książek poświęconych polityce i historii oraz swojej autobiografii.
Powstało również kilka książek poświęconych Venkataramanowi i jego prezydenturze. Są to m.in.:

</doc>
<doc id="161875" url="https://pl.wikipedia.org/wiki?curid=161875" title="Metoda trapezów">
Metoda trapezów

Metoda trapezów – metoda analizy elektromagnetycznych stanów przejściowych.
Jest to metoda z pamięcią sięgającą jeden krok wstecz. Zatem stan układu w danej chwili jest tu uzależniony od stanu w poprzedniej chwili oraz od aktualnych wymuszeń.
Podstawą metody modeli iterowanych są modele elementów formula_1 i formula_2 Równanie definicyjne elementu formula_3 ma postać: formula_4
W metodzie trapezów równanie różniczkowe jest aproksymowane równaniem różnicowym.
gdzie:
Pojemność formula_3 występująca w powyższych wzorach może być:
Równanie (1) można przekształcić do postaci:
Analogicznie można opisać element indukcyjny:
Jeżeli zastąpimy wszystkie elementy formula_1 i formula_3 występujące w układzie ich modelami iterowanymi, wówczas analizowany układ dynamiczny zostanie zamodelowany iterowanym układem statycznym (zbudowanym tylko z elementów rezystywnych i źródeł) o parametrach modyfikowanych w każdym kroku czasowym. Układ taki dla formula_18 kroku będzie opisany następującym układem równań węzłowych (2):
gdzie:
Problem rozwiązania układu liniowych równań różniczkowych sprowadza się do iteracyjnego rozwiązywania odpowiedniego układu algebraicznych równań liniowych. Gdy założy się dodatkowo, że krok formula_31 jest stały w całym przedziale czasu analizy, wtedy macierz formula_20 również pozostaje stała, i równanie (2) można przedstawić w korzystniejszej numerycznie formie (3):
Zerowe warunki początkowe.
Załóżmy zerowe warunki początkowe i stały krok czasowy formula_31 oraz że analiza odbywa się w przedziale czasu: formula_35
Poszczególne etapy są następujące:
Niezerowe warunki początkowe.
Fizycznie, stan początkowy w układzie jest określany przez wartości napięć na kondensatorach i prądów przez cewki dla formula_40 Natomiast dla umożliwienia startu obliczeń iteracyjnych według przedstawionego algorytmu tenże stan początkowy musi być wyrażony w postaci napięć węzłowych i prądów w elementach formula_1 i formula_3 dla formula_40
Najprostszą numerycznie i najczęściej stosowaną praktycznie metodą uwzględniania niezerowego stanu początkowego w analizie układów metodą modeli iterowanych jest następujące postępowanie:
Powyższy tryb postępowania jest stosowany we wszystkich metodach analizy należących do rodziny metod modeli iterowanych.
Start programu analizy metodą trapezów dla niezerowych warunków początkowych:

</doc>
<doc id="161877" url="https://pl.wikipedia.org/wiki?curid=161877" title="Phoumi Vongvichit">
Phoumi Vongvichit

Phoumi Vongvichit (ur. 6 kwietnia 1909 w Xieng Khouang, zm. 7 stycznia 1994) – laotański polityk, p.o. prezydenta Laosu od października 1986 do sierpnia 1991.
Życiorys.
Ukończył wyższe studia historyczne. Brał udział w walkach niepodległościowych z kolonizatorami francuskimi, potem z siłami amerykańskimi; działał w Ludowej Partii Laosu i wchodził w skład jej kierownictwa. W powołanym w 1957 pierwszym rządzie jedności narodowej objął tekę ministra oświaty; był więziony po obaleniu tego rządu (1959). W kolejnym rządzie jedności został ministrem informacji (1962). Po interwencji wojskowej USA, wspierającej laotańskie siły prawicowe, był jednym z przywódców walk z Amerykanami; w 1970 został wybrany na przewodniczącego Patriotycznego Frontu Laosu.
Po proklamowaniu Laotańskiej Republiki Ludowo-Demokratycznej w 1974 ponownie wszedł w skład rządu, tym razem jako minister spraw zagranicznych i szkolnictwa. W 1979 został wicepremierem. Był członkiem Biura Politycznego Komitetu Centralnego Laotańskiej Partii Ludowo-Rewolucyjnej. 29 października 1986, po złożonej rezygnacji przez prezydenta księcia Souphanouvonga (ze względu na zły stan zdrowia), Vongvichit został powołany na mocy dekretu najwyższych władz na p.o. prezydenta. Pełnił funkcję tymczasowej głowy państwa do sierpnia 1991 (zastępując Souphanouvonga, który pozostał formalnie prezydentem); odszedł w 1991 także z Biura Politycznego.
Źródła:

</doc>
<doc id="161879" url="https://pl.wikipedia.org/wiki?curid=161879" title="Bonifacy z Tarsu">
Bonifacy z Tarsu

Bonifacy z Tarsu, Bonifacy Rzymski (Tarski), cs. "Muczenik Wonifatij Tarsijskij" (zm. ok. 290, według innych źródeł ok. 305-307) – męczennik chrześcijański, święty Kościoła katolickiego i prawosławnego, jeden z tzw. trzech zimnych ogrodników.
Życie.
Bonifacy żył za czasów cesarza Dioklecjana. Według legendy był sługą Rzymianki Algae wysłany po relikwie świętych. Przybywszy do miasta Tarsus, trafił na tracenie chrześcijan do których zwrócił się słowami:
Wykonujący wyrok cesarza Symplicjusz pojmał Bonifacego i po poddaniu go torturom kazał ściąć za niewyrzeczenie się Jezusa Chrystusa. Miało to miejsce prawdopodobnie 14 maja 290 roku. Ciało przewieziono do Rzymu i wybudowano tam kościół.
Pewnym jest, że w VII w. istniał w Rzymie kościół lub diakonia pod wezwaniem Bonifacego.
Kult.
W Polsce kult świętego zapoczątkował Stanisław Herakliusz Lubomirski w drugiej połowie XVII wieku. Pragnął zbudować kościół-mauzoleum dla swojej rodziny, od papieża Innocentego XII dostał relikwie św. Bonifacego, męczennika z Tarsu, które umieszczono w kryształowej trumnie we wnętrzu ołtarza. Do kościoła św. Antoniego z Padwy co roku 14 maja wyruszała pielgrzymka z Warszawy na odpust i majówkę. Obecnie kult tego świętego prawie zupełnie zanikł.
Św. Bonifacy jest patronem kawalerów i nawróconych.
Wyznawcy prawosławia uważają Bonifacego za jednego z głównych orędowników, do którego wierni modlą się o wybawienie od alkoholizmu.
Święty przedstawiany jest jako młodzieniec w czerwonym męczeńskim płaszczu z krzyżem w ręce. Niekiedy trzyma też zwój z napisem: "Władco, Panie Wszechmocny, wybaw lud Swój od bałwochwalczego gniewu, wszelkiego cierpienia i smutku".
Dzień obchodów.
Wspomnienie liturgiczne w Kościele katolickim obchodzone jest 14 maja.
Cerkiew prawosławna wspomina męczennika Bonifacego 19 grudnia/1 stycznia, tj. 1 stycznia według kalendarza gregoriańskiego. Według bollandystów śmierć Bonifacego nastąpiła do 290 roku, ale z jakich powodów pamięć o nim jest 19 grudnia (według kalendarza juliańskiego) nie wiadomo.

</doc>
<doc id="161880" url="https://pl.wikipedia.org/wiki?curid=161880" title="Evelyn Glennie">
Evelyn Glennie

Dame Evelyn Glennie (ur. 19 lipca 1965 w Aberdeen) – szkocka perkusistka, wykonawczyni muzyki poważnej.
Niesłysząca od dwunastego roku życia. Niepełnosprawność nie przeszkadza jej w występach koncertowych oraz nagraniach, zdobyła m.in. nagrodę Grammy za nagranie "Sonaty na dwa fortepiany i perkusję" Bartóka. Została także uhonorowana kilkunastoma doktoratami honorowymi muzycznych uczelni brytyjskich oraz Orderem Imperium Brytyjskiego (1993). Odznaczona Orderem Towarzyszy Honoru (2017). Laureatka Nagrody Fundacji Muzycznej Léonie Sonning (2023).

</doc>
<doc id="161881" url="https://pl.wikipedia.org/wiki?curid=161881" title="Język buduchyjski">
Język buduchyjski

Język buduchyjski (także: budychyjski, buduchski, nazwa własna Будад мез) – jeden z niewielkich języków kaukaskich, używany przez Buduchów. Należy do zespołu samurskiego, podgrupy dagestańskiej w grupie północno-wschodniej (nachsko-dagestańskiej) języków kaukaskich. Wraz z językami kryzyjskim oraz szachdagijskim wydzielany jest czasami w ramach zespołu samurskiego w odrębną podgrupę.
Język ten używany jest przez maksymalnie ok. 5 tys. osób w kilku osiedlach w północnym Azerbejdżanie. Według mniej optymistycznych szacunków liczba użytkowników oscyluje wokół 1–2 tys. osób. Nazwa języka wywodzi się od nazwy wsi Buduch (inna nazwa: Budad), w którym zamieszkuje największa grupa użytkowników języka.
Buduchyjski jest językiem aglutynacyjnym.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest natomiast język azerski. Ze względu na niewielką liczbę użytkowników języka, a także z powodu obniżania się prestiżu języka wśród jego użytkowników, uważa się, iż buduchyjski jest językiem zagrożonym wymarciem w ciągu najbliższych kilkudziesięciu lat. Ze względu na długotrwałą dwujęzyczność do języka buduchskiego przeniknęło wiele elementów języka azerskiego

</doc>
<doc id="161882" url="https://pl.wikipedia.org/wiki?curid=161882" title="Stała Erdősa-Borweina">
Stała Erdősa-Borweina

Stała Erdősa-Borweina – suma szeregu złożonego z odwrotności liczb Mersenne’a. Nazwana tak na cześć matematyków Paula Erdősa i Petera Borweina.
Z definicji
Można pokazać, że następujące określenia są równoważne z powyższą definicją:
gdzie formula_6 jest funkcją, przypisującą liczbie "n" liczbę jej dodatnich podzielników. Aby dowieść równoważność powyższych sum, wystarczy zauważyć, że można je zapisać w postaci szeregu Lamberta.
W roku 1948 Paul Erdős pokazał, że liczba formula_7 jest niewymierna.

</doc>
<doc id="161885" url="https://pl.wikipedia.org/wiki?curid=161885" title="Jan Czubek">
Jan Czubek

Jan Czubek (ur. 12 kwietnia 1849 w Baczkowie koło Bochni, zm. 14 lipca 1932 w Krakowie) – polski bibliotekoznawca, historyk literatury, filolog klasyczny, członek PAU; także poeta i tłumacz poezji antycznej.
Życiorys.
Był synem średniorolnego chłopa Jana i Wiktorii z Barbackich. W 1869 ukończył Gimnazjum św. Jacka w Krakowie i rozpoczął studia filologiczne na Uniwersytecie Jagiellońskim (ukończone w 1872). W latach 1872-1873 był nauczycielem w szkole powszechnej w Stanisławowie, następnie w Bochni (1873-1875). W 1875 został profesorem języków starożytnych i języka polskiego w Gimnazjum w Tarnowie, a w 1877 przeniósł się do pracy w Krakowie i prowadził analogiczne przedmioty w Gimnazjum Św. Anny. Od 1903 pracował jako bibliotekarz w Bibliotece Akademii Umiejętności w Krakowie.
W 1902 został członkiem korespondentem, w 1918 członkiem czynnym AU (późniejsza PAU). W pracach Komisji Językowej AU brał udział już od 1879. Był ponadto członkiem Komisji dla Badań w Zakresie Historii Literatury i Oświaty w Polsce AU (1884, sekretarz 1902-1903), członkiem Komisji Języka Polskiego AU (1918), przewodniczącym Komisji do Badań w Zakresie Historii Literatury i Oświaty w Polsce PAU (1927-1931), przewodniczącym Komitetu Pisarzów Polskich PAU (1927-1931) oraz dyrektorem zbiorów i wydawnictw Komisji Historii Literatury Polskiej PAU (1930-1931). W latach 1906-1913 redagował „Przewodnik Bibliograficzny”.
Został pochowany na Cmentarzu Rakowickim (kwatera GD).
W pracy naukowej zajmował się bibliotekoznawstwem, edytorstwem, historią literatury polskiej oraz filologią klasyczną. Zbadał zbiory rękopisów biblioteki Branickich w Suchej, Biblioteki Uniwersytetu Warszawskiego, warszawskich kolekcji Zamoyskich i Krasińskich, lwowskich zbiorów Biblioteki Uniwersytetu, Ossolińskich, Pawlikowskich, Baworowskich i Poturzyckich. Pracował nad uporządkowaniem i udostępnieniem zbiorów Biblioteki AU. Udało mu się dotrzeć do nieznanych wcześniej danych o pisarzach polskich z XVI i XVII wieku, m.in. Wacławie Potockim, Wespazjanie Kochowskim, Janie Chryzostomie Pasku. Przygotował wydania wielu dzieł literackich polskich i zagranicznych, m.in. antologię "Lirycy greccy doby klasycznej" (1883), "Orlando szalony" Ariosta (1903, przekład Piotr Kochanowski), "Pieśń nowa o szczęśliwej potrzebie pod Byczyną" Joachima Bielskiego (1910), "Zwierciadło" Reja (1914, z Janem Łosiem), "Pamiętniki" Paska (1914). Uporządkował i wydał korespondencję filomatów z lat 1815-1823 (1913, w 5 tomach), poezje filomatów (1913-1922, w 2 tomach), "Pisma" Krasińskiego (1912, w 8 tomach), "Poezje" Konopnickiej (1916-1925, w 10 tomach).
Był autorem przekładów, m.in. Sofoklesa ("Edyp w Kolonie", 1876; "Antygona", 1881; "Król Edyp", 1890), Marcjalisa ("Epigramy", 1908), Homera ("Iliada", 1921, z przedmową Kazimierza Morawskiego), Horacego ("Poezje", 1924). Jego opracowaniom zarzucano brak dokładności oraz powierzchowność.
Ponadto ogłosił m.in.:
Bibliografia.
Dzieła w:

</doc>
<doc id="161886" url="https://pl.wikipedia.org/wiki?curid=161886" title="Laissez faire">
Laissez faire



</doc>
<doc id="161888" url="https://pl.wikipedia.org/wiki?curid=161888" title="Język arczyński">
Język arczyński

Język arczyński (nazwa własna ) – jeden z niewielkich języków kaukaskich, używany przez Arczynów. Należy do zespołu samurskiego, podgrupy dagestańskiej w grupie północno-wschodniej (nachsko-dagestańskiej) języków kaukaskich. Przez niektórych badaczy uważany jest za dialekt lezgińskiego.
Język ten używany jest przez maksymalnie ok. 1000 osób (2000) w osiedlu Arczin (Arczib) w południowym Dagestanie oraz sześciu niewielkich wioskach w okolicy. Nazwa języka wywodzi się od nazwy wsi, w której zamieszkują użytkownicy języka.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Niektórzy Arczynowie znają także rosyjski, jako język urzędowy Federacji Rosyjskiej.
Studia nad językiem arczyńskim zapoczątkował niemiecki kaukazolog Adolf Dirr (1867–1930), publikując w 1908 r. w Tbilisi rozprawę pt. Арчинский язык.

</doc>
<doc id="161889" url="https://pl.wikipedia.org/wiki?curid=161889" title="Justin Chancellor">
Justin Chancellor

Justin Gunnar Walte Chancellor (ur. 19 listopada 1971 w Londynie) – brytyjski muzyk. Od 1996 roku basista progresywno-metalowego zespołu Tool.
Życiorys.
Absolwent Durham University. W młodości był zapalonym piłkarzem. Rodzice Justina byli przekonani, że ich syn zostanie kiedyś słynnym zawodnikiem. Jednak tak się nie stało, choć do dziś Justin jest miłośnikiem futbolu i kibicem Chelsea FC. Często na koncertach można zobaczyć go w koszulce piłkarskiej z numerem 8 i nazwiskiem „Lampard”, bo to właśnie Frank Lampard jest jego ulubionym piłkarzem.
Pierwszy kontakt z gitarą miał w wieku ośmiu lat. Grał w szkolnym zespole prowadzonym przez jego nauczyciela muzyki. Był słabym gitarzystą pośród innych kolegów, z którymi grał. Jego nauczyciel zaproponował mu grę na basie, przy akompaniamencie fortepianu. Radził sobie dobrze. W wieku 14 lat dostał swoją pierwszą gitarę basową.
W tym samym okresie zaczął spotykać się z przyjaciółmi, z którymi w późniejszym czasie założył zespół Peach. Razem nagrali płytę „Giving Birth to a Stone” (reedycja płyty, z okładką zaprojektowaną przez Adama Jonesa ukazała się w sklepach w 2006 roku). Wcześniej jednak miał kontakt z muzyką grając w zespole Surlies.
Muzyków Tool poznał kiedyś w USA przez swojego brata Jima, z którymi był w dobrych stosunkach i z którymi utrzymywał kontakt (szczególnie zaprzyjaźnił się z Adamem Jonesem), co zaowocowało tym, iż Peach w 1994 roku grał jako support dla Toola na europejskiej trasie koncertowej.
Po przeprowadzce do USA w życiu Chancellora wiele rzeczy się zmieniło. Rozpadł się Peach, a on wraz ze swoim przyjacielem – gitarzystą Peach – planował już założenie nowego zespołu. W tym samym czasie Tool rozpoczął poszukiwania nowego basisty po tym, jak opuścił ich dotychczasowy basista Paul D’Amour, który chciał spróbować swoich sił w eksperymentach muzycznych. Wtedy właśnie Adam Jones zorganizował wraz z kolegami z Tool przesłuchanie ewentualnych kandydatów na nowego basistę zespołu. Byli tam między innymi: Scott Reeder z zespołu Kyuss, Frank Cavanough z zespołu Filter i Frank E. Sheperd Stevenson z Pigmy Love Circus. Ci kandydaci nie okazali się jednak wystarczająco odpowiedni, i według Adama Jonesa należało skontaktować się z Justinem Chancellorem i ściągnąć go do zespołu. Adam zadzwonił do Justina, ten jednak, czując się zobowiązany wobec swojego kolegi, z którym przyjaźnił się od 14 lat i z którym planował założyć kolejny zespół, odmówił. Z czasem jednak dotarło do niego, że nie może przepuścić takiej okazji i w 1996 roku, w czasie nagrywania albumu Ænima zasilił szeregi Tool. Dołączenie Chancellora do zespołu, Adam Jones tak skomentował na łamach „Guitar World” w 1996 roku: "„(Justin) wymyśla toolowe riffy, jego ulubionym zespołem jest Tool, jest świetnym gościem i wygląda jak diabeł”".
Znany jest ze specyficznego stylu gry na gitarze z wykorzystywaniem efektu Digitech Whammy Bass (znanym też jako Digital Whammy Bass), przy użyciu którego gitara basowa brzmi jak gitara prowadząca. Uważany jest za prekursora gry z wykorzystaniem tej techniki. Jest drugim głównym, obok Adama Jonesa, kompozytorem większości utworów Tool. Najsłynniejszym skomponowanym przez niego riffem jest ten, który można usłyszeć w piosence „Schism” z albumu "Lateralus" z 2001 roku.
12 stycznia 1997 roku, na szczycie Mingus Mountain w Arizonie w USA, wziął ślub z Ariadne Philoppoussis, arystokratką pochodzącą ze Statten Island w stanie Nowy Jork będącą instruktorką yogi i projektantką ogrodów.
Chancellor wraz z żoną prowadził sklep internetowy "Lobal Orning", co tłumaczy się na polski „Udekorować twój umysł”. Sprzedawał tam wyjątkowe i trudno dostępne płyty, winyle i książki. Sklep został zamknięty 1 marca 2008 roku.
Justin ćwiczy jogę, gra w piłkę nożną. Jest też wielkim miłośnikiem piwa. Jako jedyny członek zespołu Tool pali papierosy.
Jest bardzo miły, spokojny, otwarty i – w przeciwieństwie do reszty zespołu – chętnie udziela wywiadów. Kolega z zespołu Danny Carey (perkusja) tak powiedział o nim: "„Uwielbiamy 'Latający Cyrk Monty Pythona', więc Anglik w zespole to dla nas doskonała rozrywka. Amerykanie są strasznie sztywni, nudni i nie mają poczucia humoru. Anglicy je mają i ma je Justin, dlatego cieszymy się, że jest z nami”".
Wraz z Piotrem „Glacą” Mohamedem (twórca polskiej grupy Sweet Noise) powołał do życia projekt muzyczny pod nazwą M.T.void.

</doc>
<doc id="161890" url="https://pl.wikipedia.org/wiki?curid=161890" title="Automatyczny Statek Transportowy">
Automatyczny Statek Transportowy

Automatyczny Statek Transferowy (ang. "Automated Transfer Vehicle", ATV) – typ kosmicznych statków transportowych Europejskej Agencji Kosmicznej (ESA), służących do zaopatrywania Międzynarodowej Stacji Kosmicznej (ISS) w paliwo, wodę, powietrze i materiały do eksperymentów. Dodatkowo, ATV mógł podnieść orbitę stacji, przywracając jej właściwą pozycję utraconą przez działanie szczątkowej ziemskiej atmosfery. Były to pojazdy bezzałogowe wynoszone za pomocą rakiet Ariane 5 ES z kosmodromu Kourou. Po kilku dniach lotu (w przypadku pierwszej misji po trzech tygodniach lotu) statki automatycznie dokowały do Międzynarodowej Stacji Kosmicznej (do modułu Zwiezda).
ATV został zaprojektowany jako zamiennik dla statku Progress, miał jednak trzykrotnie większą ładownię niż jego rosyjski odpowiednik. Podobnie jak Progress, mógł służyć jako magazyn odpadów i pozwalał na ich późniejsze usunięcie. Umożliwiał także dostęp do dostarczonych towarów bez potrzeby zakładania skafandra. Elementem zapożyczonym z pojazdu Progress (częściowo) był system zbliżania Kurs.
Pierwszy egzemplarz, nazwany "Jules Verne", wystartował 9 marca 2008 i przycumował do stacji 3 kwietnia, odcumował od niej 5 września, a 29 września 2008 planowo spłonął wchodząc w ziemską atmosferę.
W sumie zakontraktowano 5 lotów statków ATV, ostatni statek poleciał w kosmos w 2014 roku.
Możliwości transportowe.
Każdy ATV miał masę 20 ton podczas startu i przewoził 9 ton ładunku w zależności od potrzeb ISS. Statek mógl przewozić ładunki w różnej konfiguracji, jednak nie więcej niż 7667 kg naraz. Maksymalna masa poszczególnych ładunków:
Plan startów.
2 kwietnia 2012 Europejska Agencja Kosmiczna ogłosiła wygaszenie produkcji kolejnych Automatycznych Statków Transportowych i zakończenie programu po piątej misji w 2014 roku. Program bezzałogowych transporterów pokrył udział Europejskiej Agencji Kosmicznej w kosztach stacji do 2017 roku.
Ewolucja ATV.
Europejska Agencja Kosmiczna przeprowadziła w 2004 roku badania nad możliwościami przyszłych zastosowań ATV. Powstało kilka scenariuszy przedstawiających możliwe drogi rozwoju.
Towarowa kapsuła powrotna
Scenariusz zakładal zastąpienie modułu towarowego kapsułą powrotną, dzięki której będzie można przywozić setki kg eksperymentów i doświadczeń po wycofaniu z użycia amerykańskich promów kosmicznych w 2011. ESA posiadała technologie i doświadczenie potrzebne do takiej misji. W 1998 agencja przeprowadziła demonstrację technologii powrotnej wysyłając w kosmos mały statek ARD (Atmospheric Reentry Demonstrator) i pomyślnie sprowadzając go na Ziemię.
Załogowa kapsuła powrotna
Drugi scenariusz zakładał przekształcenie modułu towarowego w kapsułę zdolną przewieźć astronautów na stację i ze stacji na Ziemię. Jednak ten scenariusz wymagał poważnych modyfikacji ATV.
Statek logistyczny
Trzeci scenariusz zakładał zastąpienie modułu towarowego niehermetyzowaną kapsułą, którą można by rozładowywać na zewnątrz stacji przy pomocy spacerów kosmicznych lub dźwigów.
Inne scenariusze zakładały m.in.:

</doc>
<doc id="161891" url="https://pl.wikipedia.org/wiki?curid=161891" title="Movie Battles II">
Movie Battles II

Movie Battles II – modyfikacja gry komputerowej "". Jest to kontynuacja modyfikacji "Movie Battles", osadzonej w realiach "Gwiezdnych wojen".
"Movie Battles II" jest zaprojektowana pod kątem trybu gry wieloosobowej. Gracze mają do wyboru czternaście różnych klas. Dużą uwagę poświęcono zwiększeniu poziomu realizmu walk, stąd też broń musi być przeładowywana, ruch wpływa na celność strzałów, rozszerzono też możliwości walki mieczami świetlnymi. Gra podzielona jest na cztery tryby różniące się poziomem autentyczności odwzorowania realiów "Gwiezdnych wojen".

</doc>
<doc id="161892" url="https://pl.wikipedia.org/wiki?curid=161892" title="AFIA">
AFIA



</doc>
<doc id="161894" url="https://pl.wikipedia.org/wiki?curid=161894" title="AW">
AW



</doc>
<doc id="161895" url="https://pl.wikipedia.org/wiki?curid=161895" title="Roczniki">
Roczniki



</doc>
<doc id="161896" url="https://pl.wikipedia.org/wiki?curid=161896" title="DHS">
DHS



</doc>
<doc id="161897" url="https://pl.wikipedia.org/wiki?curid=161897" title="KdsBP">
KdsBP



</doc>
<doc id="161899" url="https://pl.wikipedia.org/wiki?curid=161899" title="Marka transferowa">
Marka transferowa



</doc>
<doc id="161900" url="https://pl.wikipedia.org/wiki?curid=161900" title="Przełom rzeczny">
Przełom rzeczny



</doc>
<doc id="161901" url="https://pl.wikipedia.org/wiki?curid=161901" title="Lepton">
Lepton



</doc>
<doc id="161902" url="https://pl.wikipedia.org/wiki?curid=161902" title="Lepton (moneta)">
Lepton (moneta)

Lepton (od gr. λεπτός "leptós" „mały, drobny; słaby; cienki”, l. mn. "lepta") – 
"Lepton" to liczba pojedyncza, zaś "lepta" to liczba mnoga używana do okreslenia jednostki monetarnej. Monety "lepta" i "lepton" były bite w ramach tych samych systemów monetarnych, czyli w tym samym czasie.
Do roku 2001 była to setna część drachmy, a od 2002 jest grecką nazwą umieszczaną na monetach eurocentowych.
W języku nowogreckim „lepto” (lm. „lepta”) oznacza przedmiot drobny, cienki, „grosz”, monetę o małej wartości. Poza tym oznacza również minutę, czyli formula_1 godziny, a także minuty kątowe (formula_1 stopnia kątowego).

</doc>
<doc id="161911" url="https://pl.wikipedia.org/wiki?curid=161911" title="Społeczeństwo otwarte">
Społeczeństwo otwarte

Społeczeństwo otwarte – społeczeństwo, w którym polityka rządu podlega ocenie społecznej i zmienia się pod jej wpływem. U podstaw społeczeństwa leżą prawa jednostki i wolność stowarzyszeń, sprawy dotyczące społeczności nie są skrywane, a wiedza na ich temat jest ogólnie dostępna.
Cechą charakterystyczną społeczeństwa otwartego jest ruchliwość społeczna. Możliwości awansu zawodowego i społecznego, w tym przechodzenie z jednej warstwy społecznej do drugiej, nie są niczym krępowane, a wręcz pochwalane i oczekiwane.
Pojęcie wprowadzone zostało przez francuskiego filozofa Henriego Bergsona.
Inną charakterystykę społeczeństwa otwartego podał Karl Popper w książce "Społeczeństwo otwarte i jego wrogowie" (ang. "The Open Society and Its Enemies"). Wyróżnikiem społeczeństwa otwartego jest możliwość zmiany elit politycznych w sposób pozbawiony przemocy, w przeciwieństwie do "społeczeństwa zamkniętego", w którym do zmiany rządu dochodzi w wyniku rewolucji lub zamachu stanu. Zdaniem Poppera, przykładem społeczeństw otwartych są pewne formy demokracji, natomiast przykładem społeczeństw zamkniętych wszelkiego rodzaju totalitaryzmy i dyktatury.
Społeczeństwo otwarte zezwala na swobodną ocenę, krytykę i kontrolę swych działań w trakcie liberalnej i demokratycznej dyskusji. Zmiany społeczne zachodzą drogą „cząstkowej inżynierii społecznej”, czyli modyfikowania tego co złe i utrwalania tego co dobre, nie zaś drogą gwałtownych skoków. Społeczeństwo takie jest kulturowo i religijnie pluralistyczne, co pozwala na wyciągnięcie maksimum korzyści z wielu różnych punktów widzenia dostępnych w takim społeczeństwie.
Popperowska idea społeczeństwa otwartego wywodzi się z jego filozofii nauki – ponieważ nikt nie zna doskonałej formy rządów, najlepszą realnie formą rządu będzie taka, która dopuszcza zmiany swej polityki w jej trakcie.
Wielu zwolenników społeczeństwa otwartego uważa, że motorem jego ewolucji jest społeczeństwo obywatelskie, a zdecydowanie sprzyja mu społeczeństwo informacyjne.

</doc>
<doc id="161913" url="https://pl.wikipedia.org/wiki?curid=161913" title="Pori">
Pori

Pori (szw. Björneborg) – miasto położone w południowo-zachodniej Finlandii, u ujścia rzeki Kokemäenjoki do Zatoki Botnickiej. Położone w prowincji Finlandia Zachodnia. Główne miasto regionu Satakunta. Port morski. Miejsce corocznego międzynarodowego festiwalu jazzowego "Pori Jazz".
Historia.
Od X wieku u ujścia rzeki Kokemäenjoki rozwijała się osada, która stała się lokalnym ośrodkiem handlowym. Obecne Pori zostało założone przez Jana III Wazę (fiń. Juhana Herttua lub Juhana III) w roku 1558. Rozwój zawdzięcza położeniu poniżej miasta Ulvila, dzięki czemu mogło przejąć funkcje handlowe pełnione przez tę osadę. Przez port importowane były towary do północnej Finlandii, głównie: przyprawy, wino i tkaniny. W XVII wieku wojny prowadzone przez Szwecję doprowadziły do załamania handlu, co odbiło się na rozwoju miasta. W 1765 roku przywrócono miastu prawo do prowadzenia handlu zagranicznego. W 1809 roku Finlandia stała się częścią Imperium Rosyjskiego, jednak nie odbiło się to negatywnie na relacjach handlowych miasta. Dynamicznie rozwijał się przemysł drzewny. W 1895 roku ukończono budowę linii kolejowej do Tampere. Miasto rozwijało się także jako ośrodek kultury, wydawano kilka gazet, powstała biblioteka i muzeum.
Gospodarka.
W mieście rozwinął się przemysł drzewny, celulozowo-papierniczy, stoczniowy, maszynowy, bawełniany oraz hutniczy.
Polityka.
W mieście największym poparciem cieszy się Socjaldemokratyczna Partia Finlandii ("SDP"). W wyborach w 2004 roku partia ta zdobyła 32,4% poparcia. Burmistrz Aino-Maija Luukkonen również jest członkiem SDP.
Transport.
Odległości do największych miast Finlandii:
Lotnisko w Pori posiada regularne połączenie jedynie z Helsinkami, obsługiwane przez linie Finncomm Airlines.
W mieście znajduje się też jedna stacja kolejowa.

</doc>
<doc id="161915" url="https://pl.wikipedia.org/wiki?curid=161915" title="León Febres Cordero Ribadeneyra">
León Febres Cordero Ribadeneyra

Leon Febres Cordero Ribadeneyra (ur. 9 marca 1931 w Guayaquil, zm. 15 grudnia 2008 tamże) – ekwadorski inżynier i polityk, prezydent w latach 1984-1988.
Z wykształcenia był inżynierem budowy maszyn, studiował w USA. Pracował w przemyśle w Ekwadorze, był m.in. dyrektorem Izby Przemysłowej w Guayaquil i prezesem Federacji Izb Przemysłowych Ekwadoru (od 1973). W latach 1975-1976 pełnił funkcję przewodniczącego Latynoamerykańskiego Stowarzyszenia Przemysłowców. Prowadził jednocześnie działalność polityczną; zasiadał w Zgromadzeniu Konstytucyjnym (1966-1967), był senatorem (1968-1970), deputowanym do Izby Ludowej (1979-1984). Od 1979 członek Partii Chrześcijańsko-Społecznej.
6 maja 1984 odniósł zwycięstwo w powszechnych wyborach prezydenckich; zaprzysiężony na 4-letnią kadencję 10 sierpnia 1984 jako następca Osvaldo Hurtado Larrea. W czasie pełnienia przez niego funkcji prezydenta nastąpiło pogorszenie sytuacji gospodarczej, a w 1986 doszło do próby przejęcia władzy przez wojsko; sam prezydent został porwany 16 stycznia 1987 i był przetrzymywany przez kilkanaście godzin jako zakładnik grupy oficerów w zamian za zwolnienie przywódcy buntu z 1986. Utrzymał się jednak do końca kadencji w sierpniu 1988, a jego następcą został socjaldemokrata Rodrigo Borja Cevallos.

</doc>
<doc id="161916" url="https://pl.wikipedia.org/wiki?curid=161916" title="Administrator">
Administrator



</doc>
<doc id="161917" url="https://pl.wikipedia.org/wiki?curid=161917" title="Leon Febres Cordero Rivadeneira">
Leon Febres Cordero Rivadeneira



</doc>
<doc id="161918" url="https://pl.wikipedia.org/wiki?curid=161918" title="Leon Febres Cordero">
Leon Febres Cordero



</doc>
<doc id="161920" url="https://pl.wikipedia.org/wiki?curid=161920" title="Matti Vanhanen">
Matti Vanhanen

Matti Taneli Vanhanen (ur. 4 listopada 1955 w Jyväskylä) – fiński polityk i dziennikarz, parlamentarzysta, w 2003 minister obrony, od 2003 do 2010 premier Finlandii oraz przewodniczący Partii Centrum, w latach 2019–2020 i od 2022 przewodniczący Eduskunty, w latach 2020–2021 minister finansów, w 2020 również wicepremier.
Życiorys.
Syn Tatu Vanhanena, profesora nauk politycznych na Uniwersytecie w Tampere. Ukończył w 1989 studia z zakresu nauk politycznych na Uniwersytecie Helsińskim. Od 1985 pracował jako dziennikarz pisma „Kehäsanomat”, a następnie (w latach 1988–1991) jako jego redaktor naczelny.
Należy do Partii Centrum, na początku lat 80. kierował młodzieżówką partyjną. W latach 1991–2010 sprawował mandat posła do Eduskunty. W kwietniu 2003 objął urząd ministra obrony w gabinecie Anneli Jäätteenmäki, a po jej nagłej rezygnacji w czerwcu tego samego roku został premierem koalicyjnego rządu, współtworzonego przez centrystów, Partię Socjaldemokratyczną i liberalne ugrupowanie mniejszości szwedzkiej. W październiku 2003 Matti Vanhanen zastąpił byłą premier również na stanowisku przewodniczącego Partii Centrum.
W 2006 kandydował w wyborach prezydenckich, zajmując w pierwszej turze 3. miejsce z wynikiem 18,6% głosów. Przed drugą turą poparł publicznie Sauliego Niinistö z Koalicji Narodowej, który jednak przegrał z ubiegającą się o reelekcję Tarją Halonen ze współtworzących rząd socjaldemokratów.
Kierowani przez Mattiego Vanhanena centryści po wyborach w 2007 utrzymali status głównej siły w Eduskuncie, co pozwoliło mu pozostać na stanowisku premiera. Nowy gabinet poza jego macierzystą formacją i Szwedzką Partią Ludową poparły również Partia Koalicji Narodowej i Liga Zielonych. Przed Bożym Narodzeniem 2009 zapowiedział odejście z obu stanowisk (lidera partii i premiera) w połowie 2010. 12 czerwca 2010 na funkcji przewodniczącego Partii Centrum zastąpiła go minister Mari Kiviniemi, 18 czerwca tego samego roku złożył rezygnację z urzędu premiera. Cztery dni później Eduskunta powołała na to stanowisko Mari Kiviniemi. W tym samym roku Matti Vanhanen złożył także mandat poselski. Ponownie uzyskał go w wyniku wyborów w 2015. 2 czerwca 2015 został przewodniczącym klubu parlamentarnego Partii Centrum.
W 2018 ponownie był kandydatem centrystów w wyborach prezydenckich. W pierwszej turze głosowania otrzymał 4,1% głosów, zajmując 5. miejsce wśród 8 kandydatów. W 2019 kolejny raz został wybrany do Eduskunty.
W czerwcu 2019 został wybrany na nowego przewodniczącego fińskiego parlamentu. W czerwcu 2020 w rządzie Sanny Marin objął stanowisko ministra finansów w miejsce Katri Kulmuni. Powierzono mu wówczas także funkcję wicepremiera, którą wykonywał do września tegoż roku. W maju 2021 odszedł ze stanowiska ministra finansów. W styczniu 2022 ponownie wybrany na przewodniczącego Eduskunty (od lutego tegoż roku).

</doc>
<doc id="161921" url="https://pl.wikipedia.org/wiki?curid=161921" title="Społeczeństwo zamknięte">
Społeczeństwo zamknięte



</doc>
<doc id="161922" url="https://pl.wikipedia.org/wiki?curid=161922" title="Kotka (Finlandia)">
Kotka (Finlandia)

Kotka (ros. Котка) − miasto w południowej Finlandii nad Zatoką Fińską, oddalone o 40 km od granicy z Federacją Rosyjską, 120 km na wschód od stolicy Finlandii Helsinek. Jest to jedno z większych miast Finlandii - ludność: 54,6 tys. (2003).

</doc>
<doc id="161928" url="https://pl.wikipedia.org/wiki?curid=161928" title="Balsam kanadyjski">
Balsam kanadyjski

Balsam kanadyjski – ekstrakt z żywicy jodły balsamicznej ("Abies balsamea"), charakteryzujący się współczynnikiem załamania światła identycznym lub bardzo zbliżonym do wielu gatunków szkła optycznego. Przez wiele lat był wykorzystywany w przemyśle optycznym do klejenia ze sobą elementów optycznych. Spoina charakteryzuje się niewielką wytrzymałością cieplną, a jej utworzenie wymaga względnie długiego czasu. Z tych przyczyn współczesny przemysł optyczny ucieka się do stosowania syntetycznych spoin. Balsam kanadyjski nadal jest stosowany w mikroskopii optycznej do klejenia preparatów oraz do utrwalania cienkich szlifów mineralnych w badaniach minerałów. Rozpuszcza się w ksylenie, toluenie, benzenie i innych rozpuszczalnikach organicznych, w zetknięciu z powietrzem stopniowo gęstnieje aż do stwardnienia.

</doc>
<doc id="161931" url="https://pl.wikipedia.org/wiki?curid=161931" title="Mina">
Mina



</doc>
<doc id="161933" url="https://pl.wikipedia.org/wiki?curid=161933" title="José Sarney">
José Sarney

José Ribamar Ferreira Sarney de Araujo Costa (ur. 24 kwietnia 1930 w Pinheiro w stanie Maranhão) – brazylijski polityk, prawnik, malarz, poeta, prezydent kraju w latach 1985–1990.
Życiorys.
Z wykształcenia prawnik, adwokat; autor książek beletrystycznych, jest członkiem Brazylijskiej Akademii Literatury (od 1980). W latach 1956–1966 deputowany do Kongresu Narodowego, 1965–1970 pełnił funkcję gubernatora rodzinnego stanu Maranhão. Zasiadł następnie (1970) w Senacie. W latach 1980–1984 kierował rządzącą Partią Demokratyczno-Społeczną (PDS). Opuścił PDS w lipcu 1984 i utworzył nowe ugrupowanie – Partię Frontu Liberalnego (PFL). 15 stycznia 1985 został wybrany na wiceprezydenta Brazylii; w związku z ciężką chorobą prezydenta elekta Tancredo Nevesa objął w jego imieniu władzę 15 marca 1985. Po śmierci Nevesa w kwietniu tego roku został zaprzysiężony jako pełnoprawny prezydent (do końca czteroletniej kadencji Nevesa). Był pierwszym cywilnym szefem państwa od 21 lat.
Za jego kadencji wprowadzono początkowo poprawkę do konstytucji, ustanawiającą bezpośrednie wybory prezydenckie (wcześniej było to zadaniem kolegium elektorskiego), a w 1988 nową konstytucję. Złą sytuację gospodarczą prezydent (będący jednocześnie szefem rządu) próbował zwalczyć planem stabilizacyjnym ("Plano Cruzado"), ale bez powodzenia. W czerwcu 1988 Kongres wydłużył kadencję Sarneya o dodatkowy rok; jego następcą został wybrany w grudniu 1989 Fernando Collor de Mello, zaprzysiężony w marcu 1990.
Po odejściu z funkcji prezydenta ponownie zasiadł w Senacie, w latach 2003–2005 był przewodniczącym tej izby. Jego syn José Sarney Filho został ministrem środowiska w administracji prezydenta Lula da Silva.

</doc>
<doc id="161934" url="https://pl.wikipedia.org/wiki?curid=161934" title="Jose Sarney">
Jose Sarney



</doc>
<doc id="161941" url="https://pl.wikipedia.org/wiki?curid=161941" title="Automatyka bezpieczeństwa pociągu">
Automatyka bezpieczeństwa pociągu

Automatyka bezpieczeństwa pociągu (ABP) – zespół urządzeń odpowiedzialnych za bezpieczeństwo jazdy pojazdu trakcyjnego.
W Polsce do systemów automatyki bezpieczeństwa pociągu zalicza się przede wszystkim: SHP (samoczynne hamowanie pociągu), CA (czuwak aktywny) oraz Radio-Stop. Urządzenia SHP oraz CA kontrolują czujność maszynisty. Zadaniem systemu Radio-Stop jest wstrzymanie ruchu wszystkich pojazdów trakcyjnych będących w strefie bezpośredniego zagrożenia ruchu kolejowego
. Działanie urządzeń automatyki bezpieczeństwa pociągu oraz czujność maszynisty rejestrowane są za pomocą prędkościomierza wskazująco-rejestrującego (rodzaj tachometru) firmy "Sécheron Hasler" (dawniej "Hasler").

</doc>
<doc id="161947" url="https://pl.wikipedia.org/wiki?curid=161947" title="Krzywizna pola">
Krzywizna pola

Krzywizna pola – w optyce, jedna z aberracji optycznych, czyli wad układów optycznych. Polega ona na tym, że wiązka promieni świetlnych wychodząca z punktu położonego poza osią optyczną tworzy po przejściu przez układ plamkę zogniskowaną zamiast na płaszczyźnie obrazowej, na czaszy wklęsłej lub wypukłej. Stopień zniekształcenia jest tym większy, im dalej od osi optycznej układu znajduje się źródło światła.
Krzywizna pola objawia się np. w niemożności zogniskowania obrazu na płaskiej kliszy. Jeśli na środku kadru obraz jest ostry, to na brzegach już nie, bo promienie brzegowe ogniskują się za daleko lub za blisko.
Można z nią walczyć odpowiednio wyginając kliszę w wycinek sfery, jak w astronomicznych kamerach Schmidta, lub odpowiednio projektując wielosoczewkowy obiektyw, tak aby był wolny od tej wady. Przykładowo krzywizna pola lustra wklęsłego jest porównywalna z jego ogniskową.

</doc>
<doc id="161948" url="https://pl.wikipedia.org/wiki?curid=161948" title="Intensywna terapia">
Intensywna terapia

Intensywna terapia – dziedzina medycyny zajmująca się diagnostyką i leczeniem osób znajdujących się w stanie zagrożenia życia z powodu potencjalnie odwracalnej niewydolności jednego lub wielu narządów albo układów.
Za stan zagrożenia życia uznaje się sytuację, gdy z powodu choroby lub innej przyczyny dochodzi do ustania lub zagrożenia podstawowych czynności życiowych, takich jak oddychanie, krążenie, czynności OUN. Intensywna terapia polega na zastąpieniu zagrożonych czynności organizmu metodami leczniczymi, stosowanymi przede wszystkim na oddziale intensywnej terapii. Polega również na diagnozowaniu przyczyn powodujących chorobę wymagającą leczenia na oddziale intensywnej terapii. W Polsce i większości krajów europejskich intensywną terapią zajmują się lekarze anestezjolodzy. W USA na ogół Oddziały Intensywnej Opieki Medycznej (Intensive Care Units) prowadzone są przez lekarzy pulmonologów, niekiedy zamiennie nazywanymi "intensywistami" ("intensivist").
W Polsce intensywna terapia wchodzi w zakres specjalizacji lekarskiej anestezjologia i intensywna terapia, jest także dostępna jako odrębna specjalizacja „intensywna terapia” dla lekarzy którzy posiadają specjalizację II stopnia lub tytuł specjalisty w jednej z następujących dziedzin: choroby wewnętrzne, choroby zakaźne, choroby płuc, kardiologia, nefrologia, neurologia, toksykologia kliniczna, chirurgia ogólna, chirurgia onkologiczna, chirurgia klatki piersiowej, chirurgia naczyniowa, kardiochirurgia, neurochirurgia, pediatria, neonatologia, choroby płuc dzieci, kardiologia dziecięca, nefrologia dziecięca, neurologia dziecięca, chirurgia dziecięca. Konsultantem krajowym intensywnej terapii od 23 stycznia 2022 jest dr hab. n. med. Tomasz Mroczek, a anestezjologii i intensywnej terapii prof. dr hab. Rafał Drwiła (od 25 lipca 2022).

</doc>
<doc id="161949" url="https://pl.wikipedia.org/wiki?curid=161949" title="Układ optyczny">
Układ optyczny

Układ optyczny – zespół dwóch lub więcej elementów optycznych, biorących udział w tworzeniu obrazu w przyrządzie optycznym. W zależności od konstrukcji układu optycznego, światło może przechodzić przez jego poszczególne elementy (1 na rysunku) lub odbijać się od nich (2). W skład układu optycznego mogą wchodzić takie elementy jak: soczewki, zwierciadła, siatki dyfrakcyjne czy pryzmaty. Elementy te mogą stykać się z sobą bezpośrednio lub być od siebie oddalone.

</doc>
<doc id="161954" url="https://pl.wikipedia.org/wiki?curid=161954" title="Andrzej Przewoźnik">
Andrzej Przewoźnik

Andrzej Jan Przewoźnik (ur. 13 maja 1963 w Jurkowie, zm. 10 kwietnia 2010 w Smoleńsku) – polski historyk, sekretarz generalny Rady Ochrony Pamięci Walk i Męczeństwa (1992–2010).
Życiorys.
W 1988 ukończył studia historyczne na Wydziale Filozoficzno-Historycznym Uniwersytetu Jagiellońskiego w Krakowie. W 2002 został absolwentem studiów podyplomowych z dziedziny z obronności państwa na Wydziale Strategiczno-Obronnym Akademii Obrony Narodowej w Warszawie.
W latach 1981–1989 zaangażowany w działalność NSZZ „Solidarność””. W 1990 uzyskał mandat radnego Rady Dzielnicy Zwierzyniec w Krakowie z ramienia Komitetu Obywatelskiego. W tym samym roku rozpoczął pracę w Urzędzie Wojewódzkim w Krakowie. Od 1 września 1992 do 10 kwietnia 2010 pełnił funkcję sekretarza generalnego Rady Ochrony Pamięci Walk i Męczeństwa. Pełniąc tę funkcję odniósł liczne sukcesy, m.in. w sprawie cmentarza i pomnika ofiar zbrodni w Jedwabnem czy wieloletniej skutecznej batalii o odbudowę i ponowne uroczyste otwarcie Cmentarza Obrońców Lwowa. Był Wiceprzewodniczącym i Sekretarzem Komisji ds. Upamiętnienia Ofiar Zbrodni Katyńskiej przy Prezesie Rady Ministrów (1994–1998).
Członek Rady Muzealnej Państwowego Muzeum KL Auschwitz-Birkenau w Oświęcimiu-Brzezince, Muzeum Niepodległości w Warszawie, Centralnego Muzeum Jeńców Wojennych w Łambinowicach-Opolu, wiceprzewodniczący Rady Muzeum Wojska Polskiego, członek Rady Programowej Muzeum Powstania Warszawskiego. W dniu 30 kwietnia 2009 został powołany przez Ministra Kultury i Dziedzictwa Narodowego na członka pierwszej kadencji (2009–2013) Rady Muzeum II Wojny Światowej w Gdańsku oraz wybrany na jej sekretarza. Redaktor naczelny czasopisma historycznego „Niepodległość”.
W 2005 był jednym z najpoważniejszych kandydatów na następcę Leona Kieresa na stanowisku prezesa Instytutu Pamięci Narodowej.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Pozostawił żonę Jolantę i dwie córki – Joannę i Julię.
27 kwietnia 2010 został pochowany w Kwaterze Smoleńskiej na cmentarzu Wojskowym na Powązkach w Warszawie.

</doc>
<doc id="161960" url="https://pl.wikipedia.org/wiki?curid=161960" title="Radio dzieciom">
Radio dzieciom

Radio dzieciom – audycja Programu I Polskiego Radia, szczególnie popularna w latach 80. Rozpoczyna się codziennie o godzinie 19:30, trwa pół godziny i składa się z dwóch części – słuchowiska Teatru Polskiego Radia i piosenek w wykonaniu Radiowych Nutek i Chochlików. Wyjątek stanowią wydania niedzielne, podczas których usłyszeć można tylko piosenki.
Z anteny Jedynki zniknęła w październiku 2005 r. na mocy decyzji p.o. dyrektora Programu I Antoniego Szybisa. 2 października 2006 r. audycja powróciła po rocznej przerwie na antenę Programu 1 decyzją kolejnego dyrektora radiowej Jedynki Marcina Wolskiego. Dodatkowo w styczniu 2007 r. uruchomiono stronę internetową.

</doc>
<doc id="161961" url="https://pl.wikipedia.org/wiki?curid=161961" title="Hemofilia">
Hemofilia

Hemofilie (łac. "haemophilia", z gr. = "krew" + = "kochać") – grupa trzech uwarunkowanych genetycznie skaz krwotocznych, których objawy wynikają z niedoborów czynników krzepnięcia: VIII (hemofilia A), IX (hemofilia B) lub XI (hemofilia C). Hemofilia typu A i B głównie dotyczy mężczyzn, typ C - zarówno kobiet i mężczyzn.
Etiologia.
Hemofilia A i B są chorobami sprzężonymi z płcią. Geny, których mutacje wywołują choroby, znajdują się na chromosomie X. Hemofilie dziedziczone są w sposób recesywny, co oznacza, że chorują jedynie osoby z pełną ekspresją recesywnego genu:
Kobieta nosicielka zmutowanego allela genu posiada drugi chromosom X z prawidłowym allelem i nie choruje. Syn, który urodzi się ze związku z nosicielką wadliwego genu, może odziedziczyć od matki mutację i wtedy będzie chorował na hemofilię, natomiast córka z takiego związku może być tylko nosicielką zmutowanego allelu (prawdopodobieństwo odziedziczenia wadliwego allelu wynosi 50%).
Możliwe jest zachorowanie na hemofilię córki kobiety-nosicielki wadliwego genu, w przypadku, kiedy ojciec takiej dziewczynki będzie chory na hemofilię: wówczas obydwie kopie genu będą miały mutacje.
Dziecko mężczyzny chorującego na hemofilię będzie zdrowe(chłopiec) lub będzie nosicielem(dziewczynka) – (przy założeniu, że drugi rodzic nie jest nosicielem uszkodzonego genu).
Dziecko kobiety będącej nosicielką może być nosicielem (dziewczynka) lub może być chore (chłopiec), ale może też być zdrowe – (przy założeniu, że ojciec nie jest chory na hemofilię, czyli nie jest nosicielem uszkodzonego genu).
Choroba w 1/3 przypadków jest wynikiem mutacji "de novo" i wywiad rodzinny jest ujemny.
Typy.
Postać mówi nam o tym, jak poważne mogą być objawy hemofilii. Normalny poziom u zdrowego człowieka wynosi od 50% do 150% aktywności czynnika VIII lub IX. Postać choroby zależy od poziomu czynnika krzepnięcia we krwi i kształtuje się następująco:
Osoby z ciężką hemofilią odznaczają się niższym poziomem jakości życia związanego ze zdrowiem.
Śmiertelność wśród chorych na hemofilię jest o 20% wyższa niż w populacji ogólnej, a w hemofilii ciężkiej o 40%.
Epidemiologia.
Wrodzona hemofilia A występuje z częstotliwością 1:5000 urodzeń u mężczyzn, hemofilia B jest rzadsza i częstość jej występowania wynosi 1:25,000-30,000 urodzeń u mężczyzn. Nabyta hemofilia A rozwija się częściej u osób powyżej 60 r. ż.. Częstość zachorowań to 1:1,000,000 na rok. W Polsce na hemofilię choruje ok. 3000 osób
Objawy i przebieg.
Objawy hemofilii A i B są takie same.
Krwawienia wewnętrzne (niektóre powodują krwiaki):
Krwawienia zewnętrzne (rzadziej):
Krwawienia które mogą zagrażać życiu:
Jeśli krwawienia powtarzają się wielokrotnie do tego samego stawu, powodują one trwałe w nim uszkodzenia oraz bóle stawowe. Dodatkowo powodują poważne zwyrodnienia stawów. Utrudnia to poruszanie się oraz wykonywanie codziennych czynności. Co ciekawe stawy dłoni u chorych na hemofilię zwykle pozostają w dobrym stanie.
Rozpoznanie.
Prosty test różnicujący hemofilię A i B polega na dodaniu osocza pacjenta z hemofilią B, jeśli badane osocze pochodzi od pacjenta z hemofilią A, dojdzie do korekcji czasu kaolinowo-kefalinowego.
Diagnostyka preimplantacyjna (PGD).
Diagnostyka preimplantacyjna (PGD) w kierunku hemofilii A polega na badaniu amplifikacji znajdującego się na ramieniu długim chromosomu X (Xq28) genu F8 (najczęstsza mutacja dotyczy intronu 22), a w kierunku hemofilii B na badaniu amplifikacji genu F9. Materiał jest analizowany metodą fluorescencyjnej hybrydyzacji in situ (FISH) albo łańcuchowej reakcji polimerazy (PCR). Diagnostyka taka jest możliwe w przypadku procedury zapłodnienia in vitro (IVF). Do badania pobierana jest jedna lub dwie komórki zarodka (blastomery) lub ciałko kierunkowe z komórki jajowej (w tym przypadku badany jest tylko materiał genetycznych pochodzący od matki).
Hemofilia a zakażenie chorobami wirusowymi.
HIV.
Dawniej hemofilicy należeli do grup podwyższonego ryzyka jeśli chodzi o zakażenie wirusem HIV (z uwagi na częste przetaczanie preparatów krwiopochodnych). Mimo to, odsetek zakażeń był bardzo niewielki (dotyczyło to także i Polski, gdzie stosowano preparat Krioprecypitat, o wiele mniej narażony na zakażenie - produkowany z donacji osocza małej grupy dawców). Obecnie krew jest badana pod kątem obecności wirusa HIV, a leki są poddawane metodzie inaktywacji wirusów otoczkowych (do tej właśnie grupy wirusów należą wirusy HIV, HBV i HCV).
Leczenie chorych na hemofilię coraz częściej opiera się na lekach nie produkowanych z krwi tzw. lekach rekombinowanych produkowanych dzięki biotechnologii.
Wirusowe zapalenie wątroby.
W Polsce większość dorosłych chorych na hemofilię jest zakażonych wirusowym zapaleniem wątroby typu C. Obecnie ryzyko przeniesienia wirusów HCV i HBV za pomocą osoczopochodnych koncentratów czynników krzepnięcia jest znikome.
Profilaktyka i leczenie.
Podstawowym celami w postępowaniu z chorymi na ciężką postać hemofilii powinny być:
Leczenie polega na wstrzykiwaniu dożylnie koncentratów czynników VIII lub IX. Preparaty są rekombinowane (uzyskane metodami inżynierii genetycznej) lub wysokooczyszczone (osoczopochodne), i na ogół są słabo immunogenne. Czynnik VIII ma czas biologicznego półtrwania 10-15 godzin, czynnik IX około 24 godzin, stąd w dawkowaniu czynnika IX podaje się go raz na dobę, a w celu utrzymania prawidłowego stężenia czynnika VIII połowę dawki początkowej podaje się co 12 godzin.
Postępowanie przy krwawieniu domięśniowym
Krwawienia do mięśni mogą wystąpić w każdym mięśniu. Zazwyczaj dzieje się to w wyniku urazu lub gwałtownego rozciągnięcia. 
Objawami krwawienia do mięśnia są ból mięśnia, dyskomfort uniemożliwiający normalne utrzymanie kończyny, silny ból przy rozciąganiu mięśnia, ból przy aktywnym skurczu, napięcie, bolesność w badaniu palpacyjnym i możliwy obrzęk. Leczenie powinno to nastąpić, gdy chory na hemofilię rozpozna pierwsze symptomy, a nie dopiero gdy wystąpi obrzęk i ból.
Rozpoznaje się je klinicznie i/lub za pomocą badań obrazowych. Na ogół jest związany z bólem i/lub obrzękiem oraz z upośledzeniem funkcji (np. utykaniem). W przypadku krwawienia do mięśni biodrowo-lędźwiowych istnieje ryzyko porażenia nerwu skórnego bocznego uda, podudzia oraz nerwu udowego. W przypadku krwawienia do przednio-tylnego i głębokiej tylnej partii podudzia może wystąpić ryzyko urazu nerwu piszczelowego tylnego i głębokiego nerwu strzałkowego. W przypadku wylewu krwi do zginaczy mięśnia przedramienia - ryzyko niedokrwiennego przykurczu Volkmanna. 
Krwawienia do centralnego układu nerwowego/ urazy głowy
W zależności od postaci hemofilii leczenie może przebiegać profilaktycznie bądź objawowo. Leczenie profilaktyczne (zapobiegawcze) polega na okresowym, powtarzanym uzupełnieniu brakującego czynnika krzepnięcia (dożylnie). Leczenie objawowe polega na podawaniu dawek czynnika jedynie w przypadku wystąpienia krwawienia i ma na celu jego zatrzymanie.
Niektóre leki takie jak kwas acetylosalicylowy i sulfonamidy nasilają krwawienia i są przeciwwskazane. Z oczywistych względów nie wolno też podawać żadnych leków przeciwzakrzepowych (heparyna).
Najczęściej występującymi powikłaniami są postępujące zmiany zwyrodnieniowe (artropatia hemofilowa) na skutek długotrwałych, nawracających wylewów dostawowych. 
Leczenie profilaktyczne prowadzone jest dwa razy w tygodniu w przypadku hemofilii B lub trzy razy w tygodniu w przypadku hemofilii A. Podawanie leku chroni stawy dzieci przed uszkodzeniami i późniejszym inwalidztwem.
W łagodnych postaciach hemofilii A lekiem z wyboru jest pochodna wazopresyny (DDAVP), uwalniająca czynnik VIII z rezerwy tkankowej jaką są komórki śródbłonka. Po podaniu DDAVP stężenie czynnika VIII wzrasta w osoczu 2-4 razy w ciągu 2-4 godzin. PO 3-4 dniach leczenia DDAVP należy się spodziewać zjawiska tachyfilaksji.
Krążący inhibitor czynnika VIII.
Powikłaniem leczenia koncentratem czynnika VIII (rzadziej IX) jest wytworzenie przeciwciał skierowanych przeciwko temu białku. Dotyczy to 15-20% leczonych pacjentów. Leczenie wymaga wtedy odpowiedniej korekty,po określeniu poziomu inhibitora (w jednostkach Bethesda, j.B.).
Historia.
Najstarsze wzmianki o hemofilii znajdują się w księgach Starego Testamentu i na papirusach pochodzących ze starożytnego Egiptu. Pisemne opisy chorych z objawami skazy krwotocznej, prawdopodobnie hemofilii, zawarte są w Talmudzie, w którym przedstawiono przypadki śmiertelnego wykrwawienia obrzezanych chłopców. Te relacje pochodzą mniej więcej z roku 140 n.e. Najstarszy opis hemofilii na obszarze europejskim wyszedł spod pióra arabskiego lekarza i autora podręcznika chirurgii Khalaf ibn Abbasa, znanego także jako Albucasis z Kordoby, już w XI wieku.
Królowa Wiktoria przekazała mutację swojemu synowi Leopoldowi oraz swoim córkom: Alicji i Beatrycze (nosicielki genu hemofilii), co zapoczątkowało "epidemię" hemofilii wśród członków rodów królewskich w całej Europie: w Hiszpanii, Niemczech i Rosji. Stąd też hemofilię nazywa się często "chorobą królów".
Uważa się, że Wiktoria posiadała mutację "de novo", ponieważ sama nie chorowała (nosicielka), podobnie jak jej matka. Ojciec Wiktorii, Edward, książę Kentu, nie miał hemofilii, co niemal jednoznacznie wskazuje na mutację od linii królowej Wiktorii prawdopodobnie od roku 1818.
Hemofilia wywarła także wielki wpływ na losy carskiej Rosji – a przez to na losy całej Europy. Syn ostatniego cara, a jednocześnie prawnuk królowej Wiktorii (carewicz Aleksiej), był hemofilikiem – a wówczas nie istniały skuteczne leki na tę dolegliwość. Jedną z przyczyn pojawienia się Rasputina na dworze carskim była jego obietnica, że będzie w stanie uzdrowić Aleksego.
Choroba natomiast przeniosła się dalej poprzez:
Hemofilia w literaturze pięknej.
Trudności życia z hemofilią w Polsce przedstawione są w książce Anny Łaciny "Czynnik miłości". Autorka przedstawia ponadto krytycznie wybrane stereotypy dotyczące hemofilii.
Stowarzyszenia chorych.
Stowarzyszenia chorych na hemofilię w Polsce:
Polskie Stowarzyszenie Chorych na Hemofilię powstało w 1988 roku. Koła terenowe Polskiego Stowarzyszenia Chorych na Hemofilię istnieją w takich miastach jak: Gdynia, Kalisz, Katowice, Kraków, Lublin, Łódź, Olsztyn, Wysokie Mazowieckie (woj. Podlaskie), Bydgoszcz, Poznań, Rzeszów, Szczecin, Warszawa, Wrocław.
Polskie Stowarzyszenie Chorych na Hemofilię zrzesza większość chorych na hemofilię w Polsce. PSCH jest członkiem europejskiej organizacji chorych na hemofilię - European Haemophilia Consortium i agendy WHO ds. hemofilii i pokrewnych skaz krwotocznych World Federation Hemophilia (WFH). Celem Stowarzyszenia jest pomoc chorym na hemofilię i inne wrodzone skazy krwotoczne, bez względu na przynależność tych osób do stowarzyszenia, w szczególności w zakresie opieki medycznej, rehabilitacji, pomocy socjalnej i pomocy prawnej. PSCH otrzymało Honorową Nagrodę Zaufania "Złoty Otis" dla organizacji Pacjentów, Nagrodę Advocacy Recognition Award, Order św. Stanisława I Klasy, a jego niektórzy członkowie zostali odznaczeni między innymi: Krzyżem Komandorskim Orderu Św. Stanisława, Nagrodą Prezydenta Światowego Kongresu World Federation of Hemophilia, czy zostali Kawalerami Orderu Uśmiechu.

</doc>
<doc id="161963" url="https://pl.wikipedia.org/wiki?curid=161963" title="Peczora">
Peczora

Zobacz też: Peczory

</doc>
<doc id="161964" url="https://pl.wikipedia.org/wiki?curid=161964" title="Kanał Angielski">
Kanał Angielski



</doc>
<doc id="161966" url="https://pl.wikipedia.org/wiki?curid=161966" title="Kościół św. Andrzeja Apostoła w Koninie">
Kościół św. Andrzeja Apostoła w Koninie

Kościół św. Andrzeja Apostoła – gotycki kościół w dzielnicy Konina – Gosławicach.
Kościół wybudowano na początku XV wieku, konsekrowano w 1444 roku. Fundatorami kościoła byli urodzony w Gosławicach biskup poznański Andrzej Łaskarz oraz jego bratanek Jan z Lichenia.
Zbudowany na planie krzyża greckiego, którego ramiona tworzą: 
Prezbiterium posiada sklepienie gwiaździste, którego każde żebro opiera się na wsporniku w kształcie tarczy herbowej (herby okolicznych rodów). W kościele znajduje się także ośmioboczna renesansowa chrzcielnica z XV wieku.
W 1771 r. wybuchł pożar, który częściowo zniszczył kościół. Kolejne pożary miały miejsce w XIX wieku, co spowodowało, że dwukrotnie był odnawiany, raz w 1801 drugi raz w 1819. Został wtedy częściowo przebudowany przez ówczesnych właścicieli Gosławic – Kwileckich, zyskał neogotycki wystrój wnętrza, przebudowano kruchtę, zakrystię, wzniesiono nową sygnaturkę, odrestaurowano sklepienie w prezbiterium, kaplicach i kruchcie. W trzech neogotyckich ołtarzach umieszczono obrazy Józefa Buchbindera z lat 1902-1904.
Po prawej stronie nawy głównej umieszczono obraz przedstawiający błogosławionego męczennika ks. Dominika Jędrzejewskiego, proboszcza parafii w latach 1928-1940.

</doc>
<doc id="161967" url="https://pl.wikipedia.org/wiki?curid=161967" title="Peczora (rzeka)">
Peczora (rzeka)

Peczora (ros. Печора, "Pieczora", komi Печӧра, nieniecki Санэроˮ яха) – rzeka w europejskiej części Rosji płynąca przez Republikę Komi oraz przez Nieniecki Okręg Autonomiczny. Długość – 1810 km, powierzchnia zlewni – 322 tys. km². 
Jej źródła znajdują się w Peczorsko-Iłyckim Rezerwacie Biosfery na Uralu Północnym. Uchodzi do Morza Barentsa, gdzie znajduje się Rezerwat Nieniecki. Jej główne dopływy to Usa i Iżma. Przepływa przez Troicko-Pieczorsk, Peczorę i Narjan-Mar. Zamarza na 8 miesięcy w roku.
Rzeką odbywa się spław drewna, statki dopływają tylko do miasta Narjan Mar, wzdłuż niej znajdują się złoża węgla, ropy naftowej i gazu ziemnego.

</doc>
<doc id="161968" url="https://pl.wikipedia.org/wiki?curid=161968" title="Bakteriofagi">
Bakteriofagi



</doc>
<doc id="161969" url="https://pl.wikipedia.org/wiki?curid=161969" title="Ziarno (program telewizyjny)">
Ziarno (program telewizyjny)

Ziarno – katolicki program dla dzieci i ich rodziców, produkowany przez TVP3 Katowice, emitowany od 17 lutego 1990 roku do wakacji 2020 w niedzielne poranki w TVP1, a od wakacji 2020 nadawany jest premierowo w TVP ABC i powtarzany tego samego dnia na antenie TVP Polonia.
Charakterystyka.
Program "Ziarno" powstał 17 lutego 1990 roku. Jego pomysłodawcą i pierwszym prowadzącym był ksiądz Wojciech Drozdowicz, animator kultury z archidiecezji warszawskiej, zaś przez 20 lat autorką scenariuszy była Lidia Lasota, która stała się szerzej rozpoznawalna za sprawą występów w programie typu reality show, nadawanym przez TVP1 o nazwie "Motel Polska" w latach 2020–2021 i objęciu w 2021 stanowiska prezesa Polskiego Radia Łódź. Po odejściu z Telewizji Polskiej księdza Drozdowicza, program kilka razy zmieniał formułę. Aktualnie autorami scenariuszy i prowadzącymi program są Ewelina Grzebinoga oraz ksiądz Adam Węgrzyn.
Program jest tworzony przez Redakcję Programów Katolickich Telewizji Polskiej. Jego celem jest ewangelizacja dzieci w wieku przedszkolnym oraz szkolnym. Autorzy Ziarna znani byli z kilku ogólnopolskich przedsięwzięć takich jak np. drukowanie na początku lat 90. XX wieku co tydzień na potrzeby kilku tysięcy parafii broszurki z ewangelią o nazwie "Ziarno." "Ziarno" angażowało się również w promocję chrześcijańskich zespołów, takich jak m.in.: Arka Noego, Dzieci z Brodą, Promyczki i Mały Chór Wielkich Serc.
Z programem jest i było związanych przez lata wiele osób, m.in.: ks. Wojciech Drozdowicz, Robert Sowa, Katarzyna Łaniewska, Józef Mika, Aleksandra Szwed, bp Antoni Długosz, ks. Mariusz Karbowski, Zofia Merle, Piotr Szwedes, Rafał Kołsut, ks. Łukasz Piórkowski, ks. Andrzej Dębski, Kevin Aiston, Magdalena Korzekwa.
W 2020 zaczęły powstawać krótsze odcinki programu, które trwają ok. 25 minut, a nie – jak wcześniej – niemal godzinę.

</doc>
<doc id="161973" url="https://pl.wikipedia.org/wiki?curid=161973" title="Okres wielkanocny">
Okres wielkanocny

Okres wielkanocny (łac. "tempus paschale") – okres w roku liturgicznym trwający od wigilii paschalnej do niedzieli Zesłania Ducha Świętego (to jest 50 dni). W tym okresie używa się w liturgii Kościoła katolickiego białego koloru szat liturgicznych. Rozważa się w nim Zmartwychwstanie Pańskie.

</doc>
<doc id="161976" url="https://pl.wikipedia.org/wiki?curid=161976" title="Ludwik Ćwikliński">
Ludwik Ćwikliński

Ludwik Ćwikliński (ur. 17 lipca 1853 w Gnieźnie, zm. 3 października 1942 w Krakowie) – polski filolog klasyczny, profesor i rektor Uniwersytetu Lwowskiego, minister oświaty w rządzie austriackim.
Życiorys.
Był synem organisty kościelnego Wojciecha i Cecylii z Buszkiewiczów. Ukończył Królewskie Gimnazjum w Gnieźnie, gdzie w 1870 zdał maturę, następnie studiował filologię klasyczną, historię starożytną i slawistykę na Uniwersytecie Wrocławskim (1870-71) oraz filologię klasyczną, historię starożytną i historię filozofii na uniwersytecie w Berlinie (1871-1873). W Berlinie jednym z jego wykładowców był Theodor Mommsen. W 1873 na podstawie pracy "Quaestiones de tempore, quo Thucydides priorem historiae suae partem composuerit" obronił doktorat na uczelni berlińskiej. Pracował jako nauczyciel historii i języków starożytnych w gimnazjum w Berlinie (do 1875). W 1876 został profesorem nadzwyczajnym Uniwersytetu Lwowskiego; wykładał filologię klasyczną, archeologię i historię starożytną; kierował II Katedrą Filologii Klasycznej. W 1879 otrzymał tytuł profesora zwyczajnego, dwukrotnie pełnił funkcję dziekana Wydziału Filozoficznego (1883/1884, 1891), był prorektorem (1894/1895) i rektorem (1893/1894) Uniwersytetu Lwowskiego. W latach 1876–1902 kierował jednocześnie Komisją Egzaminacyjną dla kandydatów na nauczycieli szkół średnich, a 1879-1902 był konserwatorem zabytków przedhistorycznych w Urzędzie Konserwatorskim we Lwowie. Pełnił funkcję prezesa Towarzystwa Kursów Akademickich dla kobiet (1896-1899). Wsparł kandydaturę Tadeusza Wojciechowskiego na stanowisko kierownika Katedry Historii Polski na Uniwersytecie Lwowskim (1881); redagował czasopismo „Eos” (1894-1901).
W latach 1899–1902 sprawował mandat posła do parlamentu austriackiego. W 1902 przeniósł się do Wiednia, gdzie pracował naukowo w Instytucie Archeologicznym. Był jednocześnie kierownikiem Sekcji Szkół Wyższych w Ministerstwie Oświaty Austrii, a w latach 1917–1918 pełnił funkcję ministra oświaty i wyznań religijnych. Ze stanowiska ministra wspierał naukę i szkolnictwo polskie w Cieszyńskiem i Małopolsce. Po powrocie do kraju (1919) osiadł w Poznaniu. W 1920 prowadził wykłady z filologii klasycznej na Uniwersytecie Wileńskim, a w 1928 został mianowany profesorem honorowym Uniwersytetu Poznańskiego. Odebrał doktoraty "honoris causa" uniwersytetów we Lwowie, Poznaniu oraz Jagiellońskiego w Krakowie.
W 1905 został odznaczony Orderem Korony Żelaznej II Klasy.
W 1893 został powołany na członka korespondenta, a w 1904 na członka czynnego AU (późniejsza PAU). Był również członkiem Poznańskiego Towarzystwa Przyjaciół Nauk (1892 członek korespondent, 1928 członek honorowy), członkiem założycielem (1893) i wieloletnim prezesem (1893-1939) Towarzystwa Filologicznego ("Societas Philologa", od 1919 r. "Societas Phililoga Polonorum", czyli Polskie Towarzystwo Filologiczne), członkiem Instytutu Archeologicznego w Wiedniu (od 1902), członkiem Czeskiej Akademii Umiejętności (od 1903), członkiem honorowym Towarzystwa Filozoficznego w Wiedniu (1903). W 1929 organizował Zjazd Filologów Klasycznych Krajów Słowiańskich w Poznaniu. Po wybuchu wojny był więziony w obozie koncentracyjnym, następnie przebywał w szpitalu sióstr Elżbietanek w Poznaniu, a pod koniec życia w krakowskim klasztorze ojców kapucynów, zamienionym na szpital-schronisko dla starców. Pochowany na Cmentarzu Rakowickim w Krakowie.
W pracy naukowej zajmował się historiografią i poezją grecką, odkryciami archeologicznymi oraz literaturą polsko-łacińską. Analizując "Wojnę peloponeską" Tukidydesa uznał, że pewne części dzieła – opisujące wojny archidamejską i sycylijską – stanowiły pierwotnie odrębne opracowanie. Wskazał również pozostające bez związku z całością tekstu fragmenty traktatu Ksenofonta o dochodach państwowych; uznał je za notatki, robione przez autora na marginesie. Badał przekłady Homera, szczególnie na język polski. Przygotował pierwsze kompletne wydanie dzieł Klemensa Janickiego ("Clementiis Janicii poetae laureatis carmina", 1930); ustalił, że Janicki otrzymał laur poetycki nie z rąk papieża Pawła III, ale od przedstawiciela Republiki Weneckiej Marco Antonio Contariniego. Prowadził badania archeologiczne we Włoszech (1875-1876) i Grecji, zajmował się odkryciami Heinricha Schliemanna (artykuł "Homer, Schliemann i Mykeny", 1879).
Publikacje.
Ogłosił szereg prac naukowych; najważniejsze:

</doc>
<doc id="161978" url="https://pl.wikipedia.org/wiki?curid=161978" title="Język chinalugijski">
Język chinalugijski

Język chinalugijski (nazwa własna Каьатш миI) – jeden z niewielkich języków kaukaskich, używany przez Chinalugów w północnym Azerbejdżanie. 
Stanowisko języka chinalugijskiego w obrębie języków kaukaskich jest sporne. Według niektórych opracowań język ten należy do zespołu samurskiego, podgrupy dagestańskiej w grupie północno-wschodniej (nachsko-dagestańskiej) języków kaukaskich. Niektórzy jednak językoznawcy uważają, iż język ten jest na tyle różny od pozostałych języków zespołu samurskiego, iż można go z niej wydzielić. Przy tej klasyfikacji język ten opisywany jest jako izolowany w grupie języków dagestańskich.
Według rozmaitych źródeł język ten używany jest przez 1–3 tys. osób w kilku osiedlach w północnym Azerbejdżanie. Nazwa języka wywodzi się od nazwy wsi Chinalug, w którym zamieszkuje największa grupa użytkowników języka.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest natomiast język azerski. Ze względu na niewielką liczbę użytkowników języka, a także z powodu obniżania się prestiżu języka wśród jego użytkowników, uważa się, iż chinalugijski jest językiem zagrożonym wymarciem w ciągu najbliższych kilkudziesięciu lat.

</doc>
<doc id="161980" url="https://pl.wikipedia.org/wiki?curid=161980" title="Bitwa pod Wagram">
Bitwa pod Wagram

Bitwa pod Wagram – jedna z największych bitew w kampaniach napoleońskich, stoczona 5–6 lipca 1809 wokół wyspy Lobau na Dunaju i w pobliżu wsi Wagram, 15 km na północny wschód od Wiednia.
W bitwie wojska francuskie pod dowództwem cesarza Napoleona Bonaparte pokonały wojska austriackie dowodzone przez arcyksięcia Karola Ludwika Habsburga; kluczową rolę w batalii odegrała artyleria.
Bitwa.
Pierwsze działania wojenne miały miejsce 27 maja 1809 r. Atak wojsk napoleońskich, mimo początkowych sukcesów, został powstrzymany, w wyniku braku amunicji. Spowodowane to zostało przerwaniem mostów na Dunaju. Po zebraniu posiłków i zbudowania solidniejszych mostów, 5 lipca Napoleon przeprawił swe wojska ponownie. Mimo zapadających ciemności wojska francuskie rozpoczęły natarcie. Jednak przypadkowa potyczka między oddziałami francuskimi wywołała chaos w szeregach i uniemożliwiła pokonanie wojsk austriackich tego samego dnia.
Rozstrzygnięcie nastąpiło nazajutrz, 6 lipca. Plan Cesarza Francuzów (szefem sztabu był marszałek Louis Berthier) polegał na przepołowieniu wojsk arcyksięcia Karola silnym atakiem w centrum, przy jednoczesnym natarciu prawego skrzydła. Plan Austriaków był podobny: silny atak na lewe skrzydło Francuzów. Bitwa rozpoczęła się około trzeciej w nocy. Wojska arcyksięcia Karola nie zgrały się w czasie i słabsze lewe skrzydło ruszyło pierwsze. Dlatego też marszałek Davout zaczął spychać wojska Rosenberga.
Prawe skrzydło austriackie natarło na żołnierzy marszałka Masseny. Jego wojska stawiały zacięty opór, ale zaczęły się cofać na południe. W czasie tego odwrotu wojska napoleońskie poniosły największą stratę w tej bitwie. Podczas jednej z osłaniających odwrót szarż zginął generał Antoni Karol Ludwik de Lasalle, nazywany pierwszym kawalerzystą cesarstwa. Zasłynął z powiedzenia, iż: „dobry huzar nie powinien przeżyć 30 lat”. W chwili śmierci miał 34 lata. W tym samym czasie Napoleon w centrum rozkazał sformować wielki czworobok. Na czele szli piechurzy, część gwardii i armii włoskiej. Na końcu bardzo liczna kawaleria – głównie kirasjerzy. Za czworobokiem postępowała gwardia. Czworobokiem dowodził gen. Macdonald.
Atak osłaniała olbrzymia artyleria. Setka dział, rozstawiona na odcinku 2 kilometrów (tzn. 1 armata na ok. 20 m), rozpoczęło największą w czasie wojen napoleońskich kanonadę. Łącznie podczas całej bitwy Francuzi zużyli 96 000 ładunków artyleryjskich. Dla porównania pod Borodino zużyli ok. 91 000 ładunków, a pod Lipskiem 89 000 (bitwa pod Lipskiem trwała 3 dni). Ostrzał ten znacznie zaszkodził wojskom austriackim. Próby powstrzymania francuskiego natarcia spełzły na niczym.
Po nieudanej szarży austriackiej ciężkiej jazdy, która zaatakowana przez kirasjerów w czasie ucieczki wpadła na własną piechotę, do ataku ruszyła francuska kawaleria. Przełamała częściowo opór przeciwnika, reszty dokonała piechota. W końcowej fazie natarcia dużą rolę odegrali polscy Szwoleżerowie Gwardii, atakując austriackich ułanów, pochodzących w większości z ziem zabranych Polsce. Szwoleżerowie odebrali ułanom ich lance i tak dobrze radzili sobie z nimi w dalszym ciągu bitwy, że po Wagram cesarz przydzielił im lance na stałe i zmienił nazwę formacji na szwoleżerów-lansjerów.
Wkrótce po ataku konnicy francuskiej cała armia arcyksięcia Karola rozpoczęła z nastaniem zmroku uporządkowany i dobrze przeprowadzony odwrót na północ, w stronę Czech (drogą na Znojmo).
Bitwa pod Wagram położyła kres marzeniom Austrii o potędze, a umocniła prestiż Napoleona. Znana jest szczególnie ze zmasowania artylerii, jak również z wielkich szarż i starć jazdy.
Bitwa składała się z wielu bezpośrednich starć piechoty i kawalerii. Żadna bitwa epoki napoleońskiej do tej chwili nie była tak krwawa. Straty francuskie były niemal takie same jak Austriaków. Raport napoleońskiego szefa sztabu w dniu 6 lipca wieczorem podawał liczbę 25 142 zabitych i rannych. Generał Andreossy mianowany 'gubernatorem' Wiednia donosił, że 5844 rannych, tylko z korpusu Bernadotte'a (dwie dywizje saskie i jedna francuska), zostało skierowanych do szpitali w mieście. Arcyksiążę Karol twierdził, że wziął 7000 Francuzów do niewoli, ale nie ma to potwierdzenia w dokumentach.

</doc>
<doc id="161981" url="https://pl.wikipedia.org/wiki?curid=161981" title="Marianna Cope">
Marianna Cope

Marianna Cope, właśc. "Barbara Koob", również: "Kob, Kopp", oficjalne "Coop", łac. "Maria Anna Cope" (ur. 23 stycznia 1838 w Heppenheim (Bergstraße) w Niemczech, zm. 9 sierpnia 1918 w Kalaupapa na Hawajach) – amerykańska tercjarka franciszkańska (OFS) i misjonarka, opiekunka trędowatych na Hawajach i założycielka Zgromadzenia Sióstr Niepokalanego Poczęcia Misjonarek Nauczania, święta Kościoła katolickiego.
Wstąpiła do zgromadzenia sióstr III zakonu św. Franciszka w Syracuse w stanie Nowy Jork ("Córki św. Franciszka z Asyżu"). W listopadzie 1888 roku przeniosła się do Kalaupapa, by pomóc schorowanemu Ojcu Damianowi z Molokaʻi na Hawajach, gdzie pracowała jako opiekunka trędowatych. Nazywana ją matką Marianną z Molokaʻi. Żyła wśród trędowatych 35 lat.
Kult.
Została beatyfikowana 14 maja 2005 roku. Była to pierwsza beatyfikacja w okresie pontyfikatu papieża Benedykta XVI, ale mszę celebrował nie papież, a prefekt Kongregacji ds. Kanonizacyjnych kardynał José Saraiva Martins. Wraz z Marią Anną Cope błogosławioną ogłoszona została hiszpańska zakonnica Ascensión Nicol Goni. Kanonizowana została 21 października 2012 także przez papieża Benedykta XVI.
Jej wspomnienie liturgiczne w Kościele katolickim obchodzone jest 23 stycznia. W Kościele Episkopalnym w USA Mariannę wspomina się 15 kwietnia obok św. ojca Damiana.

</doc>
<doc id="161982" url="https://pl.wikipedia.org/wiki?curid=161982" title="Werner von Blomberg">
Werner von Blomberg

Werner von Blomberg (Werner Eduard Fritz von Blomberg) (ur. 2 września 1878 w Stargardzie, zm. 14 marca 1946 w Norymberdze) – niemiecki feldmarszałek.
Życiorys.
Urodził się na Pomorzu jako najstarszy syn ppłk. Emila von Blomberga i jego żony Emmy.
Wstąpił do armii jako szeregowy w 1894 roku. W marcu 1897 roku został podporucznikiem w 73. pułku fizylierów. W latach 1905–1908 pełnił różne funkcje sztabowe i wojskowe w Akademii Wojny. W 1907 awansował na porucznika. W latach 1908-1911 służył w Wielkim Sztabie Generalnym w Berlinie. W 1911 roku został kapitanem, w trzy lata później oficerem dywizji rezerwy. Od początku 1914 r. dowodził kompanią w pułku piechoty. 
Podczas I wojny światowej służył na froncie zachodnim jako oficer w sztabach kolejno XVIII Korpusu Rezerwowego i 7. Armii. W 1916 awansował na majora. Został uhonorowany najwyższym odznaczeniem cesarskim – orderem Pour le Mérite. Od 1919 roku był referentem w Ministerstwie Reichswehry, potem w sztabie 10. Brygady Reichswehry "Doberitz". W 1920 awansował na podpułkownika. W latach 1921–1924 był szefem sztabu 5 Dywizji i V Okręgu Wojskowego, a w 1925 roku został szefem wyszkolenia w Ministerstwie Reichswehry. Był zaangażowany we współpracę militarną ze Związkiem Radzieckim i kilkukrotnie tam wyjeżdżał. W roku 1927 został awansowany na generała majora i został szefem Truppenamtu – (urząd podległy Ministerstwu Obrony, a pełniący rolę sztabu generalnego armii niemieckiej, którego istnienie zakazane zostało na mocy traktatu wersalskiego). Ze stanowiska został odwołany w wyniku rozgrywek personalnych wśród wyższych oficerów Reichswehry i w 1929 objął stanowisko dowódcy I Okręgu Wojskowego w Prusach Wschodnich.W 1929 awansował na generała porucznika.
W 1931 pogorszył się stan jego zdrowia po upadku z konia oraz w związku ze śmiercią żony. Z tego powodu został przeniesiony na mało znaczące stanowisko kierownika delegacji wojskowej przy Międzynarodowej Genewskiej Konferencji Rozbrojeniowej. Nieoczekiwanie dostęp do prezydenta Hindenburga wykorzystał w celu podkopania pozycji swoich przeciwników. W 1933 został generałem piechoty i ministrem Reichswehry. Po dojściu do władzy Hitlera zadeklarował wobec niego lojalność, przyjmując „paragraf aryjski” zabraniający Żydom służby w armii i włączający symbol swastyki do jej insygniów. Choć były to głównie symboliczne gesty – przykładowo na nalegania prezydenta Hindenburga żydowscy weterani nie mogli zostać wydaleni, a rzeczywiście ze służby zwolniono jedynie ok. siedemdziesięciu żołnierzy – i tak były znaczącymi ustępstwami na rzecz nazistowskiej ideologii. Początkowo cieszył się dużym autorytetem wśród wojskowych, ale zaczął go tracić z powodu ugodowej postawy wobec NSDAP i usprawiedliwianiu wydarzeń podczas nocy długich noży. W sierpniu 1933 awansował na generała pułkownika. Od maja 1935 roku był ministrem wojny i naczelnym dowódcą Wehrmachtu. 1 kwietnia 1936 roku został feldmarszałkiem. Poparcie Hitlera zaczął tracić z powodu za mało stanowczej jego zdaniem postawy podczas militaryzacji Nadrenii. W dodatku był przeciwny niemieckiej interwencji w wojnie domowej w Hiszpanii, a przygotowywane przez niego plany strategiczne były z założenia defensywne. W 1938 opowiadał się przeciw agresji wobec Czechosłowacji, oceniając, że Wehrmacht będzie gotowy do wojny dopiero w latach 1943-1945. Chociaż ostatecznie się ugiął i przeprowadził operację zajęcia Sudetenlandu, popadł w niełaskę Hitlera.
W styczniu 1938 roku nieoczekiwanie został usunięty z armii i zwolniony ze służby wojskowej. Pretekstem był ślub z 26-letnią urzędniczką państwową Evą Gruhn (świadkami byli Adolf Hitler i Hermann Göring). Policja obyczajowa zawiadomiła berlińską policję kryminalną, że Gruhn była notowana za prostytucję i pornografię, a w młodości uciekła z czeskim Żydem, który prawdopodobnie nakłonił ją, by pozowała do zdjęć. Dla pewności szef berlińskiej policji kryminalnej poprosił generała Keitela o zidentyfikowanie jednego ze zdjęć, ten jednak nie potrafił tego zrobić i udał się do Hermanna Göringa. Ten potwierdził tożsamość Gruhn i poinformował o tym fakcie Gestapo. Powiadomiony o aferze Hitler nakazał usunąć generała z armii i pozbawić go wszystkich tytułów wojskowych.
Jednak prawdziwymi przyczynami odsunięcia feldmarszałka były zawiść H. Göringa i Heinricha Himmlera o wpływy Blomberga w wojsku oraz niezadowolenie Hitlera z postawy generała, którą dokumentuje raport Hossbacha, adiutanta Hitlera.
Kilka dni później wybuchła afera Blomberga-Fritscha i nastąpiło odsunięcie także gen. Wernera von Fritscha oraz innych konserwatywnych, sceptycznych wobec planów Hitlera generałów.
Zamieszkał z żoną w Bad Wiessee w Bawarii. Podczas II wojny światowej zginęło jego dwóch synów. W 1945 roku został aresztowany przez aliantów. Zmarł w norymberskim więzieniu sądowym w marcu 1946 roku.

</doc>
<doc id="161984" url="https://pl.wikipedia.org/wiki?curid=161984" title="Huta ferrum">
Huta ferrum



</doc>
<doc id="161985" url="https://pl.wikipedia.org/wiki?curid=161985" title="RGppanc-7">
RGppanc-7



</doc>
<doc id="161987" url="https://pl.wikipedia.org/wiki?curid=161987" title="Ascensión Nicol Goni">
Ascensión Nicol Goni

Ascensión od Serca Jezusowego Nicola Goni, imię chrzestne Florentyna (ur. 14 marca 1868 w Tafalla, zm. 24 lutego 1940 w Pampelunie) – hiszpańska zakonnica, błogosławiona Kościoła katolickiego.
Była współzałożycielką zgromadzenia dominikanek sióstr misjonarek Najświętszego Różańca i ich pierwszą przełożoną generalną. Zmarła w opinii świętości; została ogłoszona błogosławioną 14 maja 2005 w pierwszej beatyfikacji za pontyfikatu papieża Benedykta XVI (wspólnie z zakonnicą amerykańską Marią Anną Barbarą Cope).

</doc>
<doc id="161988" url="https://pl.wikipedia.org/wiki?curid=161988" title="Ascension Nicol Goni">
Ascension Nicol Goni



</doc>
<doc id="161990" url="https://pl.wikipedia.org/wiki?curid=161990" title="RGppanc-2">
RGppanc-2



</doc>
<doc id="161991" url="https://pl.wikipedia.org/wiki?curid=161991" title="Marianowo (gmina)">
Marianowo (gmina)

Marianowo – gmina wiejska w północno-zachodniej Polsce, położona w zachodniej części województwa zachodniopomorskiego, w powiecie stargardzkim. Siedzibą gminy jest wieś Marianowo.
Miejsce w województwie (na 114 gmin): powierzchnia 97., ludność 107.
Położenie.
Gmina położona w zachodniej części województwa zachodniopomorskiego, w środkowej części powiatu stargardzkiego. Gmina leży na Równinie Nowogardzkiej i Pojezierzu Ińskim.
Sąsiednie gminy: Chociwel, Dobrzany, Stara Dąbrowa, Stargard (wiejska) i Suchań (powiat stargardzki)
Do 31 XII 1998 r. wchodziła w skład województwa szczecińskiego.
Gmina stanowi 6,7% powierzchni powiatu.
Demografia.
Dane z 30 czerwca 2004:
Gminę zamieszkuje 2,6% ludności powiatu. 
Przyroda i turystyka.
Gmina położona jest w dorzeczu rzeki Krąpiel dostępnej dla kajaków, jej dopływu Krępy, która tworzy Jezioro Marianowskie oraz mniejszych Dołżnicy i Pęzinki. Ta ostatnia, przepływająca przez południowo-wschodni fragment gminy jest także dostępna dla kajaków. Tereny leśne zajmują 25% powierzchni gminy, a użytki rolne 64%.
Komunikacja.
Przez gminę prowadzi droga krajowa nr 20 łącząca wieś Dzwonowo (5 km od Marianowa) ze Stargardem (16 km) i przez Lisowo z Chociwlem (10 km). Z Lisowa (gmina Chociwel) prowadzi droga wojewódzka nr 142 łącząca wieś przez Krzywiec (5 km) do skrzyżowania z drogą ekspresową S3 w okolicach Szczecina (36 km). Odległość z Marianowa do stolicy powiatu, Stargardu wynosi 17 km.
Obecna gmina Marianowo uzyskała połączenie kolejowe w 1859 r. po połączeniu Stargardu z Koszalinem, do 1870 r. wybudowano jeszcze odcinek do Gdańska. Fragment linii przez Trąbki zelektryfikowano w 1986 r. W 1895 r. otwarto linię Stargard - Kalisz Pomorski przez Sulino (wcześniej zbudowano odcinek do Piły Gł.). W 2000 r. całą linię zamknięto. We wrześniu 2006 r. reaktywowano ruch na odcinku Stargard-Kalisz Pomorski. Przez gminę prowadziła także Stargardzka Kolej Wąskotorowa o szerokości toru 1000 mm, która w 1895 r. połączyła Stargard przez Trąbki Wąsk. i Marianowo z Ińskiem. W 1996 r. część tej linii na odcinku Stara Dąbrowa - Ińsko została zamknięta. Obecnie w gminie czynne są 3 stacje: Gogolewo, Trąbki i Sulino.
W gminie czynny jest 1 urząd pocztowy: Marianowo k. Stargardu (nr 73-121).
Administracja.
W 2016 r. wykonane wydatki budżetu gminy Marianowo wynosiły 11,8 mln zł, a dochody budżetu 12,7 mln zł. Zobowiązania samorządu (dług publiczny) według stanu na koniec 2016 r. wynosiły 1,6 mln zł, co stanowiło 12,5% poziomu dochodów.
Sołectwa gminy Marianowo: Czarnkowo, Dalewo, Dzwonowo, Gogolewo, Sulino, Trąbki i Wiechowo

</doc>
<doc id="161994" url="https://pl.wikipedia.org/wiki?curid=161994" title="Browning M1919">
Browning M1919



</doc>
<doc id="161998" url="https://pl.wikipedia.org/wiki?curid=161998" title="Chociwel (gmina)">
Chociwel (gmina)

Gmina Chociwel – gmina miejsko-wiejska położona jest w północno-wschodniej części powiatu stargardzkiego. Siedzibą gminy jest miasto Chociwel.
Sąsiednie gminy:
Do 31 XII 1998 r. wchodziła w skład województwa szczecińskiego.
Miejsce w województwie (na 114 gmin):
powierzchnia 68., ludność 62.
Gmina stanowi 10,6% powierzchni powiatu.
Demografia.
Dane z 30 czerwca 2004:
Gminę zamieszkuje 5,1% ludności powiatu.
Około 53% całej liczby ludności gminy mieszka w mieście Chociwel.
Przyroda i turystyka.
Gmina Chociwel położona jest w środkowej części powiatu stargardzkiego w mezoregionie Pojezierza Ińskiego należącego do makroregionu Pomorza Zachodniego. Wschodnia część gminy położona jest na terenie Ińskiego Parku Krajobrazowego. Powierzchnia parku w granicach gminy wynosi 2585 ha, powiększa ją otulina licząca 4332 ha. Pojezierze Ińskie należy do wyróżniających się regionów pod względem przyrodniczym. Występuje tu duża koncentracja zróżnicowanych komponentów środowiska przyrodniczego tworzących malowniczy i stosunkowo mało przekształcony przez człowieka krajobraz pojezierny, która stanowi jeden z najciekawszych regionów województwa. Chociwel jest malowniczo usytuowany nad jeziorem Starzyc o charakterystycznym półksiężycowym kształcie. Na jej bogactwo przyrodnicze składają się liczne morenowe wzniesienia, lasy, jeziora i oczka wodne oraz fragment Ińskiego Parku Krajobrazowego. Na terenie gminy występują jeziora polodowcowe przeważnie typu rynnowego, jeziora Starzyca i Kamienny Most z pływającymi wyspami. Gmina na północnym wschodzie graniczy też z jeziorem Woświn, jednym z większych w województwie. Tereny leśne zajmują 34% powierzchni gminy, a użytki rolne 56%.
Turystyka odgrywa niewielką rolę w gospodarce gminy (1 obiekt turystyczny z 43 miejscami noclegowymi całorocznymi oraz 24 miejscami noclegowymi w domkach letniskowych z wypożyczalnią sprzętu wodnego nad jeziorem Starzyc), choć jej walory predysponują ją do rozwoju tej branży gospodarki. Podstawowe funkcje gospodarcze gminy to rolnictwo, przemysł i usługi.
Regionalnym produktem kulinarnym jest chleb wiejski wojenny.
Komunikacja.
Przez gminę prowadzą droga krajowa nr 20 łącząca Chociwel ze Stargardem (26 km) i Węgorzynem (15 km) oraz wojewódzkie nr 144 do Dobrej (14 km), a przy południowo-zachodniej granicy także nr 142 łącząca Lisowo (5 km od Chociwla) ze skrzyżowaniem z drogą krajową nr 3 koło Szczecina (36 km).
Chociwel uzyskał połączenie kolejowe w 1859 r. po wydłużeniu linii Szczecin-Stargard do Koszalina, 11 lat później zbudowano dalszą część do Gdańska. W 1986 r. linia ta została zelektryfikowana. Przez północną część prowadzi wąskotorowa linia kolejowa ze Stargardu do Dobrej zbudowana w 1895 r., zamknięta w 2001 r. Obecnie na linii normalnotorowej czynne są 2 stacje: Chociwel i Lisowo.
W gminie czynny jest 1 urząd pocztowy: Chociwel (nr 73-120).
Administracja.
W 2016 r. wykonane wydatki budżetu gminy Chociwel wynosiły 20,9 mln zł, a dochody budżetu 21,7 mln zł. Zobowiązania samorządu (dług publiczny) według stanu na koniec 2016 r. wynosiły 2,5 mln zł, co stanowiło 11,4% poziomu dochodów.

</doc>
<doc id="162001" url="https://pl.wikipedia.org/wiki?curid=162001" title="Lidia Grychtołówna">
Lidia Grychtołówna

Lidia Grychtołówna (ur. 18 lipca 1928 w Rybniku) – polska pianistka i pedagog. 
Życiorys.
Dzieciństwo spędziła na Śląsku. Jej rodzina ze strony matki pochodziła ze Lwowa. Matka grała dobrze na fortepianie. Ojciec, Karol Grychtoł, pracował w rybnickim starostwie.
Od 6 roku życia uczyła się gry na fortepianie u Wandy Chmielowskiej. Jeździła do niej z rodzicami na lekcje dwa razy w tygodniu z Rybnika do Katowic. W latach 1941–1944 uczyła się prywatnie u Karola Szafranka. W latach 1945–1951 studiowała w Państwowej Wyższej Szkole Muzycznej w Katowicach pod kierunkiem Wandy Chmielowskiej. Po ukończeniu studiów z najwyższym wyróżnieniem kontynuowała naukę u prof. Zbigniewa Drzewieckiego, a w latach 1957–1959 brała udział w kursach pod kierownictwem Artura Benedettiego Michelangeliego.
Jest laureatką VII miejsca na V Międzynarodowym Konkursie Pianistycznym im. Fryderyka Chopina w Warszawie w 1955. W 1956 zdobyła III nagrodę na Międzynarodowym konkursie Pianistycznym im. Roberta Schumanna w Berlinie. W latach 1958 i 1959 otrzymała nagrody pozaregulaminowe na Międzynarodowym Konkursie Pianistycznym im. Ferruccio Busoniego w Bolzano i konkursie w Rio de Janeiro.
Koncertowała w całej Europie, Ameryce Południowej, Australii, Stanach Zjednoczonych, Meksyku, na Kubie, w Japonii, Chinach i Tajlandii. Ma bardzo szeroki repertuar sięgający od Bacha, przez Mozarta, Beethovena, Chopina, Schumanna, aż po klasyków XX wieku. Dokonała wielu nagrań płytowych, telewizyjnych i radiowych. Brała udział w międzynarodowych festiwalach muzycznych w Bergen, Atenach, Taorminie, Warszawie, Adelajdzie, Perth, Berlinie oraz Dubrowniku.
Prof. Lidia Grychtołówna zasiadała wielokrotnie w jury Konkursów Chopinowskich, a także innych międzynarodowych konkursów. Od 1986 do 2007 roku prowadziła działalność pedagogiczną na Uniwersytecie Johannesa Gutenberga w Moguncji.
Była żoną muzykologa Janusza Ekierta.

</doc>
<doc id="162006" url="https://pl.wikipedia.org/wiki?curid=162006" title="Dobrzany (gmina)">
Dobrzany (gmina)

Dobrzany – gmina miejsko-wiejska w województwie zachodniopomorskim, w południowo-wschodniej części powiatu stargardzkiego. Siedzibą gminy jest miasto Dobrzany.
Miejsce w województwie (na 114 gmin):
powierzchnia 78., ludność 77.
Według danych z 31 grudnia 2009 roku gmina miała 4928 mieszkańców.
Położenie.
Według danych z 1 stycznia 2010 powierzchnia gminy wynosiła 134,73 km². Gmina stanowi 8,9% powierzchni powiatu.
Tereny leśne zajmują 24% powierzchni gminy, a użytki rolne 62%.
Sąsiednie gminy:
Do 31 XII 1998 r. wchodziła w skład województwa szczecińskiego.
Demografia.
Dane z 31 grudnia 2008:
Gminę zamieszkuje 4,2% ludności powiatu. 
Przyroda i turystyka.
Gmina leży na Pojezierzu Ińskim. Wschodnia część gminy położona jest na terenie Ińskiego Parku Krajobrazowego. Wchodzące w skład gminy cztery jeziora: Krzemień, Dolice, Sierakowo i Okole posiadają drugą klasę czystości wód. Gmina posiada nowoczesną oczyszczalnię ścieków. Lasy i czyste jeziora są jej atutem, zachęcają do rozwoju turystyki i bazy wypoczynkowej. Przez gminę przepływa dostępna dla kajaków rzeka Pęzinka.
Przez gminę Dobrzany prowadzą dwa szlaki turystyczne:
Komunikacja.
Dobrzany są jedynym miastem w województwie, do którego nie prowadzą żadne drogi wojewódzkie ani krajowe. Przez wschodnie obrzeża prowadzi droga wojewódzka nr 151 łącząca Ińsko z Reczem. Odległość z Dobrzan do stolicy powiatu, Stargardu wynosi 32 km jadąc przez Suchań lub Marianowo.
Dobrzany uzyskały połączenie kolejowe w 1896 r. po wybudowaniu odcinka linii kolei wąskotorowej z Kóz Pomorskich do nieistniejącej obecnie wsi Poźrzadło. Rok wcześniej wybudowano linię ze Stargardu przez Starą Dąbrowę do Ińska. W 1897 r. linię tę przedłużono do Jankowa Pomorskiego Wąsk., a w 1910 r. do Drawska Pomorskiego Wąsk. Około 1965 r. w związku z wydzieleniem terenu na obecny poligon drawski linie Dobrzany- Poźrzadło Dwór i Ińsko- Drawsko Pomorskie Wąsk. zostały zamknięte i rozebrane. W 1996 r. zamknięto linie ze Starej Dąbrowy przez Kozy Pomorskie do Dobrzan i Ińska. W południowej części gminy istnieją także tory linii kolejowej Stargard - Kalisz Pomorski- Piła Gł., otwartej w latach 1881-1898 (odcinek przez Ognicę w 1895 r.). Linia została zamknięta w 2000 r. Część trasy ze Stargardu do Kalisza Pom. czynna była jeszcze w latach późniejszych. We wrześniu 2006 r. przywrócono ruch na tej linii. Obecnie w gminie czynna jest 1 stacja: Ognica.
W gminie czynny jest 1 urząd pocztowy: Dobrzany (nr 73-130).
Administracja i samorząd.
W 2016 r. wykonane wydatki budżetu gminy Dobrzany wynosiły 19 mln zł, a dochody budżetu 17,9 mln zł. Zobowiązania samorządu (dług publiczny) według stanu na koniec 2016 r. wynosiły 7,5 mln zł, co stanowiło 42% poziomu dochodów.
Gmina Dobrzany utworzyła 13 jednostek pomocniczych, będących sołectwami.

</doc>
<doc id="162008" url="https://pl.wikipedia.org/wiki?curid=162008" title="Browning wz.1928">
Browning wz.1928



</doc>
<doc id="162012" url="https://pl.wikipedia.org/wiki?curid=162012" title="DP wz. 1928">
DP wz. 1928



</doc>
<doc id="162015" url="https://pl.wikipedia.org/wiki?curid=162015" title="Johann Nepomuk Mälzl">
Johann Nepomuk Mälzl

Johann Nepomuk Mälzl, nazwisko zapisywane także Mälzel, Melzl, Maelzel (ur. 15 sierpnia 1772 w Ratyzbonie, zm. 21 lipca 1838 na pokładzie statku u wybrzeży Wenezueli), inżynier niemiecki, wynalazca, konstruktor instrumentów muzycznych, jeden z twórców metronomu.
Jego ojciec, również Johann Nepomuk, był znanym budowniczym organów. Mälzl zdobył wykształcenie muzyczne i w 1792 przeniósł się do Wiednia, gdzie otworzył tam warsztat mechaniczny. Zasłynął jako twórca wielkich konstrukcji muzycznych, wykorzystujących ponad 250 pojedynczych instrumentów, które określał mianem "panharmonikonów". Budował również m.in. katarynki. Przez krótki czas przyjaźnił się z Beethovenem, który korzystał ze skonstruowanej przez Mälzla trąbki słuchowej; Beethoven skomponował utwór przeznaczony na panharmonikon "Wellingtons Sieg oder die Schlacht bei Vittoria" (po. 91, 1813). 
Przede wszystkim Mälzl kojarzony jest z metronomem. W 1815 opatentował metronom pod własnym nazwiskiem w Paryżu i Londynie, przy wsparciu Beethovena i Salieriego promował go energicznie w Wiedniu i Paryżu oraz otworzył wytwórnię w Paryżu. Opublikował także kilka podręczników poświęconych metronomowi ("Metronomic Tutor"), rozesłał egzemplarze do 200 europejskich kompozytorów. W rzeczywistości Mälzl dokonał przeróbki wcześniejszego wynalazku zegarmistrza amsterdamskiego Dietricha Winkla (dodając skalę) i później przegrał proces o prawa autorskie; pozostaje jednak do dziś kojarzony jako wynalazca metronomu.
Mälzl był także znany z innych wynalazków oraz efektownych pokazów. W 1804 odkupił słynnego Mechanicznego Turka, konstrukcję Wolfganga von Kempelena uważaną za automat do gry w szachy, w rzeczywistości kryjącą w swoim wnętrzu żywego gracza. W 1825 Mälzl przeniósł się do USA, prowadził dalej działalność wynalazczą i handlową w Bostonie, Baltimore i Filadelfii. Pod koniec życia, po zdemaskowaniu działania Turka przez "Baltimore Gazette", popadł w alkoholizm.
Źródła:

</doc>
<doc id="162017" url="https://pl.wikipedia.org/wiki?curid=162017" title="Johann Nepomuk Malzl">
Johann Nepomuk Malzl



</doc>
<doc id="162018" url="https://pl.wikipedia.org/wiki?curid=162018" title="Akuszerka">
Akuszerka



</doc>
<doc id="162020" url="https://pl.wikipedia.org/wiki?curid=162020" title="Wilhelm Gustloff (ujednoznacznienie)">
Wilhelm Gustloff (ujednoznacznienie)



</doc>
<doc id="162023" url="https://pl.wikipedia.org/wiki?curid=162023" title="Zakon żebraczy">
Zakon żebraczy

Zakon żebraczy, zakon żebrzący, zakon mendykancki – zakon powstały w XIII wieku w celu realizacji życia ewangelicznego i apostolskiego w ubóstwie na wzór apostołów ("vita apostolica").
Pierwszymi zakonami żebraczymi były dwie dynamiczne wspólnoty powstałe w krótkim czasie wokół charyzmatycznych postaci Franciszka z Asyżu i Dominika Guzmána – franciszkanie i dominikanie. Ich inspiracją były ruchy ubogich. W organizacji swego życia wykazywały współzależność zarówno z formami kościelnymi jak i z sektami heretyckimi, jak Waldensi czy "Humiliati" z Lombardii. Te dwa katolickie zakony stały się inspiracją dla innych wspólnot zakonnych tego typu.
Geneza historyczna.
Zakony te pojawiły się w czasie, gdy Innocenty III próbował przywrócić do pierwotnej gorliwości doświadczające kryzysu wspólnoty mnisze benedyktynów oraz powstałe w wyniku reformy w XII wieku opactwa i klasztory, między innymi cystersów, braci szpitalnych, założonych przed 1198 przez Gwidona z Montpellier, i trynitarzy, powołanych przez Jana z Maty i Feliksa z Valois do wykupu chrześcijańskich jeńców i niewolników z rąk muzułmanów, a także kleryckie wspólnoty zakonne kanoników i norbertanów. Papież Innocenty starał się zreformować dawne zakony przez działalność swoich legatów i przez nałożenie na biskupów obowiązku wizytacji klasztorów. Widział bowiem w zakonach podporę reformy całego Kościoła.
W międzyczasie dwie charyzmatyczne postacie XIII-wiecznego Kościoła zgromadziły wokół siebie wspólnoty żebracze. Franciszek wcielał w życie ze swymi duchowymi braćmi pełne ewangeliczne ubóstwo. Dominik Guzmán, razem z pierwszymi dwunastoma braćmi stanowiącymi trzon klasztoru kaznodziejskiego w Tuluzie, pragnął utworzyć kolegium braterskie skupione wokół Mistrza-Chrystusa – wspólnotę, która odnawia i kontynuuje kolegium dwunastu apostołów w sercu Kościoła-Jerozolimy. Wspólnotę dającą świadectwo miłości między braćmi, którzy mają „jednego ducha i jedno, serce w Panu” (Dz 4,32). Dominik łączył troskę o rozwój intelektualny braci z życiem w radykalnym ubóstwie. Dominikanie zostali zatwierdzeni najpierw przez Innocentego III, a następnie oficjalnie dwiema bullami z 22 grudnia 1216 i 21 stycznia 1217, przez papieża Honoriusza III.
Franciszek z Asyżu otrzymał dla swego zakonu najpierw ustne zatwierdzenie od Innocentego III w 1206. W 1221 zebranie braci (nazwane kapitułą namiotów), w którym uczestniczyło trzy tysiące pierwszych franciszkanów, ogłosiło drugą regułę, będącą zbiorem fragmentów biblijnych w 24 rozdziałach. Nazwano ją "regula non bullata" (regułą niezatwierdzoną), dopiero bowiem wersję opracowaną w bardziej prawniczy sposób z pomocą kardynała Hugolina z Ostii papież Honoriusz zaaprobował bullą wydaną 29 listopada 1223. Ta druga zwana jest "regula bullata" (regułą zatwierdzoną). Papieże zdecydowali się zatwierdzić i popierać nowe zakony, mimo że sobór laterański IV (1215) w kanonie 13, próbując uporządkować sytuację licznych spontanicznie rodzących się wspólnot, wyraził życzenie, by nie zatwierdzano wspólnot o regułach zakonnych innych niż istniejące. Papież Innocenty jedynie poprosił dominikanów, by przyjęli regułę św. Augustyna.
Źródłem utrzymania braci mendykantów, czyli braci żebrzących, była jałmużna. Łączyli życie zakonne z posługą ewangelizacyjną. Swoje konwenty zakładali zwykle w miastach, najczęściej nieopodal bramy miejskiej. Dominikanie z początku prowadzili apostolstwo ściśle wędrowne we współpracy z biskupami i duchowieństwem parafialnym. Od roku 1240 zaczął się proces przekształcania klasztorów braci w ośrodki duszpasterskie z kaznodziejstwem, udzielaniem sakramentów, systemem konfraterni świeckich. Jako przykłady w Polsce można wymienić pierwsze trzynastowieczne kościoły dominikanów, w tym Świętej Trójcy w Krakowie, wraz z grobem św. Jacka (1183–1257), Świętego Wojciecha we Wrocławiu, z grobem Czesława Odrowąża (ok. 1175–1242), czy kościół św. Jakuba w Sandomierzu. Jednym z pierwszych kościołów franciszkańskich była bazylika św. Franciszka z Asyżu w Krakowie.
Do zakonów żebraczych również zaliczają się pierwotnie eremickie wspólnoty karmelitów i augustianów. Karmelici zostali ogłoszeni zakonem mendykanckim bullą Innocentego IV w 1247. Pierwszym generałem był Szymon Stock. Augustianie powstali po zjednoczeniu różnych oddzielnych grup w 1256, jednak dopiero papież Marcin V uznał ten zakon za żebraczy w 1424.
Wykaz.
Do zakonów żebraczych zaliczani są:

</doc>
<doc id="162024" url="https://pl.wikipedia.org/wiki?curid=162024" title="Wędrowiec (rzeźba)">
Wędrowiec (rzeźba)



</doc>
<doc id="162025" url="https://pl.wikipedia.org/wiki?curid=162025" title="Enhanced Interior Gateway Routing Protocol">
Enhanced Interior Gateway Routing Protocol

EIGRP () – hybrydowy protokół trasowania opracowany przez Cisco Systems operujący na algorytmie wektora odległości. Jest przeznaczony do trasowania wewnątrz systemu autonomicznego (IGP). Od protokołów trasowania stanu łącza odróżnia go fragmentaryczna wiedza o strukturze sieci (zna on jedynie połączenia do swoich sąsiadów), a co za tym idzie, do przeliczania tras nie wykorzystuje algorytmu Dijkstry "Shortest Path First".
Do przeliczania tras protokół EIGRP używa maszyny DUAL FSM (ang. "Diffused Update Algorithm Finite State Machine"). Stosowany jest on w sieciach o wielkości nieprzekraczającej 50 routerów, wykorzystuje płaską strukturę sieci z podziałem na systemy autonomiczne i używa złożonej metryki. Do transportu pakietów wykorzystuje protokół "Reliable Transport Protocol". EIGRP jest chętnie używany, ze względu na łatwą konfigurację, obsługę VLSM i krótki czas konwergencji.

</doc>
<doc id="162026" url="https://pl.wikipedia.org/wiki?curid=162026" title="Dolice (gmina)">
Dolice (gmina)

Dolice – gmina wiejska w zachodniej części województwa zachodniopomorskiego, w powiecie stargardzkim. Siedzibą gminy jest wieś Dolice.
Miejsce w województwie (na 114 gmin):
powierzchnia 39., ludność 48.
Położenie.
Gmina jest położona w zachodniej części województwa zachodniopomorskiego, w południowej części powiatu stargardzkiego. Gmina leży na Równinie Pyrzycko-Stargardzkiej. Całą północną granicę wyznacza rzeka Ina.
Gmina stanowi 15,6% powierzchni powiatu.
Sąsiednie gminy:
Do 31 XII 1998 r. wchodziła w skład województwa szczecińskiego.
Demografia.
Dane z 30 czerwca 2004:
Gminę zamieszkuje 6,8% ludności powiatu.
Przyroda i turystyka.
Północną granicę wyznacza rzeka Ina, przez gminę przepływa także jej dopływ, Mała Ina. Obie rzeki dostępne są dla kajaków. W południowo-wschodniej części położony jest rezerwat "Dęby Sądowskie". Tereny leśne zajmują 18% powierzchni gminy, użytki rolne 72% a grunty rolne 59%.
Komunikacja.
Przez gminę Dolice prowadzi droga wojewódzka nr 122, łącząca Dolice z wsią Piasecznik (8 km, skrzyżowanie z drogą nr 160 Suchań- Choszczno) oraz przez Lubiatowo (11 km) z Pyrzycami (23 km). Odległość z Dolic do stolicy powiatu, Stargardu wynosi 25 km (jadąc wzdłuż linii kolejowej).
Dolice uzyskały połączenie kolejowe już w 1847 r. po wybudowaniu kolejnego odcinka linii Szczecin - Poznań ze Stargardu przez Choszczno do Dobiegniewa. W 1978 r. ukończono elektryfikację linii. Obecnie w gminie czynne są 2 stacje: Dolice i Kolin oraz 3 przystanki: Strzebielewo Pyrzyckie, Morzyca i Ziemomyśl.
W gminie czynny jest 1 urząd pocztowy: Dolice (nr 73-115).
Administracja.
W 2016 r. wykonane wydatki budżetu gminy Dolice wynosiły 28,2 mln zł, a dochody budżetu 29,8 mln zł. Zobowiązania samorządu (dług publiczny) według stanu na koniec 2016 r. wynosiły 3,7 mln zł, co stanowiło 12,4% poziomu dochodów.
Sołectwa gminy Dolice: Bralęcin, Brzezina, Dobropole Pyrzyckie, Dolice, Kolin, Krępcewo, Lipka, Mogilica, Morzyca, Moskorzyn, Płoszkowo, Pomietów, Przewłoki, Rzeplino, Sądów, Skrzany, Strzebielewo, Szemielino, Warszyn, Ziemomyśl A, Ziemomyśl B i Żalęcino

</doc>
<doc id="162028" url="https://pl.wikipedia.org/wiki?curid=162028" title="Fiat-Revelli wz. 14">
Fiat-Revelli wz. 14



</doc>
<doc id="162032" url="https://pl.wikipedia.org/wiki?curid=162032" title="Pierścienie Newtona">
Pierścienie Newtona

Pierścienie Newtona – zjawisko optyczne polegające na powstawaniu prążków interferencyjnych w kształcie pierścieni, w świetle przechodzącym jak i odbitym, przechodzącym poprzez cienkie warstwy w pobliżu styku powierzchni wypukłej i płaskiej rozdzielonych substancją o innym niż stykające się współczynniku załamania. Dla światła białego powstają wielobarwne prążki, dla monochromatycznego – jasne i ciemne prążki. 
Pierścienie Newtona były pierwszym zjawiskiem interferencyjnym badanym ilościowo. Zjawisko jako pierwszy obserwowali Robert Boyle w 1663 roku i niezależnie od niego Robert Hooke, który wyjaśnił je falową naturą światła. Nazwane zostały na cześć Izaaka Newtona, który jako pierwszy opisał zjawisko dokładnie, m.in. obserwując powstawanie pierścieni barwnych.
Występowanie pierścieni Newtona jest szczególnie dokuczliwe w DTP podczas skanowania materiałów transparentnych, gdyż w wynikowych plikach graficznych obraz tych prążków jest szczególnie trudny do usunięcia. W celu uniknięcia tego zjawiska stosuje się skanowanie materiałów transparentnych przyklejonych specjalnymi środkami bezpośrednio do płyty lub cylindra skanera, wprowadza się olej w miejsce szpary powietrznej, umieszcza w specjalnych kopertach, z których następnie powietrze jest odsysane lub też umieszcza w specjalnych ramkach zapewniających odpowiednio dużą warstwę powietrza względem sąsiednich elementów skanera.

</doc>
<doc id="162033" url="https://pl.wikipedia.org/wiki?curid=162033" title="Adam Danielewicz">
Adam Danielewicz

Adam Bolesław Danielewicz, pseud. Tadeusz Oskard (ur. 23 grudnia 1846 w Koźminku w Kaliskiem, zm. 25 czerwca 1935 w Warszawie) – demograf i statystyk polski, wykładowca Szkoły Nauk Politycznych w Warszawie.
Życiorys.
Pochodził z rodziny ziemiańskiej, był synem Wojciecha i Julii z Mizgalskich. Kształcił się w szkołach powszechnych w Sieradzu (1858-1860) i Warszawie (1860-1862), II Gimnazjum w Warszawie (1862-1865); w latach 1865-1869 studiował matematykę w Szkole Głównej Warszawskiej. W 1869 został członkiem zarządu Dyrekcji Kolei Warszawsko-Terespolskiej (do 1888); był tam również naczelnikiem kontroli dochodów (1886-1888). Od 1891 pozostawał związany z Towarzystwem Ubezpieczeń "Przezorność"; do 1919 był głównym matematykiem, następnie radcą. Wykładał statystykę i algebrę na Kursach Handlowych im. Zielińskiego w Warszawie (1906-1910) oraz statystykę w Szkole Nauk Politycznych w Warszawie (1915-1921). W 1908 został wybrany na członka Towarzystwa Naukowego Warszawskiego; przez wiele lat pełnił funkcję prezesa Polskiego Instytutu Aktuariuszy, w 1931 nadano mu członkostwo honorowe. Współpracował z periodykiem "Zdrowie". Wykształcił wielu statystyków miejskich. 2 maja 1924 został uhonorowany Krzyżem Oficerskim Orderu Polonia Restituta. Pochowany na cmentarzu Powązkowskim (kwatera 41-3-22/23).
Zajmował się w pracy naukowej demografią, prawem ubezpieczeniowym, statystyką i analizą matematyczną. Zgromadził obszerne materiały do analizy śmiertelności w Warszawie w II połowie XIX wieku. Zajmował się metodyką nauczania matematyki na poziomie szkół średnich. Opracował teoretyczne założenia postępowania ubezpieczeniowego na wypadek niezdolności do pracy oraz koncepcję ubezpieczeń na życie. Był autorem wielu artykułów publicystycznych oraz prac naukowych, m.in.:

</doc>
<doc id="162040" url="https://pl.wikipedia.org/wiki?curid=162040" title="Biohaker">
Biohaker

Biohaker – określenie osoby wykonującej eksperymenty biologiczne, w tym związane z DNA i innymi aspektami genetyki, zwykle poza laboratoriami akademickimi, rządowymi lub laboratoriami firm – np. farmaceutycznych.

</doc>
<doc id="162042" url="https://pl.wikipedia.org/wiki?curid=162042" title="Biohacker">
Biohacker



</doc>
<doc id="162046" url="https://pl.wikipedia.org/wiki?curid=162046" title="Biohaking">
Biohaking



</doc>
<doc id="162048" url="https://pl.wikipedia.org/wiki?curid=162048" title="Haking">
Haking



</doc>
<doc id="162050" url="https://pl.wikipedia.org/wiki?curid=162050" title="8SVX">
8SVX

8SVX - odmiana formatu IFF (Interchange File Format), służąca do przechowywania 8-bitowych danych dźwiękowych, zarówno mono- jak i stereofonicznych. Posiada opcjonalną możliwość zapisu informacji dotyczących zapętlenia dźwięku. 8SVX jest obsługiwany przez AmigaOS poprzez 8svx.datatype oraz przez praktycznie wszystkie aplikacje dźwiękowe i edytory muzyczne stworzone dla tego systemu (w szczególności programy typu tracker).
Format 8SVX przez wiele lat był standardem dla próbek dźwiękowych na komputerach Amiga, jednak wraz z upływem czasu i wzrostem wymagań wobec jakości dźwięku stracił swoje znaczenie. Jego 16-bitowy odpowiednik, 16SV, nigdy nie zyskał popularności głównie ze względu na brak 16-bitowych układów dźwiękowych w Amigach oraz rosnącą popularność innych formatów, takich jak AIFF oraz WAV.

</doc>
<doc id="162051" url="https://pl.wikipedia.org/wiki?curid=162051" title="Useless">
Useless

Useless – singel grupy Depeche Mode promujący album Ultra. Nagrań "live" dokonano podczas pierwszego koncertu trasy Ultra Parties w Adrenaline Village w Londynie (Wielka Brytania) - 10 kwietnia 1997. W utworze główną uwagę zwracają gitara basowa i gitara elektryczna (Martin Gore gra na gitarze elektrycznej), keyboard (Andrew Fletcher) i wokale (Martin Gore i David Gahan)

</doc>
<doc id="162054" url="https://pl.wikipedia.org/wiki?curid=162054" title="Klejstenes">
Klejstenes

Klejstenes (gr. "Kleisthenes") – polityk ateński, żyjący na przełomie VI i V w. p.n.e. Był synem Megaklesa i Agaristy. Ojcem jego matki był Klejstenes (tyran Sykionu).
Obalenie tyranii.
W 510 p.n.e., jako przywódca rodu Alkmeonidów, Klejstenes przyczynił się do obalenia tyranii w Atenach. Stało się to możliwe dzięki wsparciu militarnemu Kleomenesa, króla Sparty, o której pomoc zabiegali Alkmeonidzi przebywający na wygnaniu w wyniku represji po zabójstwie Hipparcha Pizystratydy w 514 p.n.e. Po upadku tyranii Klejstenes przeprowadził w roku 508/507 p.n.e. reformy, będące kontynuacją reform Solona. Stały się one podstawą demokracji ateńskiej. 
Po upadku tyranii Pizystratydów Klejstenes musiał walczyć z grupą arystokratów skupionych wokół Isagorasa będącego w 508/507 p.n.e. archontem. Sam Klejstenes nie sprawował wówczas żadnego urzędu. Isagoras i jego zwolennicy doprowadzili do ponownego wygnania z Aten Klejstenesa i siedmiuset rodzin w czym pomogli im Spartanie. Wygnanie trwało zaledwie kilka dni, gdyż lud ateński sprzeciwił się obaleniu porządku wprowadzonego przez Klejstenesa i wystąpił przeciw rządom grupy arystokracji oraz wypędził spartański garnizon z ateńskiego zamku. Po powrocie do Aten Alkmeonidzi rozprawili się krwawo ze swoimi przeciwnikami.
Reforma.
Klejstenes podzielił Attykę na demy i 10 nowych fyl składających się z trzech części rozrzuconych na terenie całego miasta-państwa (polis). Fyle były sztucznym tworem. Na obradach różnych organów zbierano się fylami, co wymieszało obywateli i przełamało układy plemienno-rodowe.
Demy utworzono z wsi i otaczających ich terenów lub dzielnic Aten i przylegających do nich obszarów poza miastem. Nie były tworem sztucznym, gdyż skupiały w większości osoby mieszkające w pobliżu (przypisanie do demu następowało w osiemnastym roku życia i było dziedziczne oraz nie zmieniało się po przesiedleniu się) i miały swoje zgromadzenie, kulty, dobra i urzędnika zwanego demarchosem. Trzy demy tworzyły trytię z urzędem trytarchy. Każda trytia należała do jednej z trzech stref, na które podzielono całą Attykę: miasto, wybrzeże i wnętrze.
Nowe 10 fyl utworzono z połączenia trzech trytii, każda z innej strefy. Dlatego obywatele w fylach nie mieli ze sobą zbyt ścisłych związków. W ramach fyl wybierano przedstawicieli do Rady Pięciuset i własnego stratega. Fyla miała też swego opiekuna, którym był heros wybrany przez wyrocznię w Delfach.
Po reformach Klejstenesa w Atenach istniały następujące organy władzy:
Urzędnikami w systemie Klejstenesa byli:
Jednym z ciekawszych pomysłów Klejstenesa był ostracyzm, umożliwiający usunięcie na 10, potem na 5 lat obywatela, którego działalność polityczną lud uznawał za zagrożenie dla demokracji. Co roku miano głosować nad tym czy trzeba przeprowadzić ostracyzm, a dopiero po uzyskaniu większości głosów w tej sprawie przystępowano w innym terminie do głosowania za pomocą skorupek, by wskazać polityka, który powinien pójść na wygnanie ze względu na zagrożenie z jego strony dążeniem do przywrócenia tyranii. W głosowaniu powinno wziąć udział co najmniej 6000 obywateli.
Ustrój wprowadzony w Atenach przez Klejstenesa przetrwał niemal sto lat i charakteryzuje się go jako demokrację, czyli rządy ogółu, lub jako izonomię, czyli równy podział władzy wśród wszystkich.

</doc>
<doc id="162060" url="https://pl.wikipedia.org/wiki?curid=162060" title="Zoofag">
Zoofag

Zoofag, mięsożerca – gatunek zwierzęcia lub rośliny odżywiający się żywymi lub martwymi tkankami zwierzęcymi. Wśród zoofagów wyróżnia się drapieżniki, padlinożerców oraz pasożyty.
Zoofagia (z gr. "zōon" – zwierzę, "phageín" – jeść) albo mięsożerność to sposób odżywiania zwierząt lub roślin.

</doc>
<doc id="162063" url="https://pl.wikipedia.org/wiki?curid=162063" title="Politechnika Lubelska">
Politechnika Lubelska

Politechnika Lubelska – państwowa uczelnia techniczna założona w 1953 roku w Lublinie. Według ogólnoświatowego rankingu szkół wyższych "Webometrics Ranking of World Universities" ze stycznia 2013, opracowanego przez hiszpański instytut "Consejo Superior de Investigaciones Científicas" uczelnia zajmuje 14. miejsce w Polsce wśród uczelni technicznych, a na świecie 1726. pośród wszystkich typów uczelni.
Politechnika Lubelska jest jedną z pięciu uczelni państwowych w Lublinie, lecz jako jedyna ma profil techniczny. Uczelnia ta oferuje programy kształcenia na poziomie licencjackim, inżynierskim, magisterskim i doktorskim. Większość prowadzonych w Uczelni kierunków studiów posiada pozytywną ocenę jakości kształcenia Polskiej Komisji Akredytacyjnej.
Od chwili powstania Politechnika Lubelska kształci kadrę inżynierską i prowadzi badania naukowe, głównie na potrzeby Lubelszczyzny. Główne kierunki badań naukowych prowadzonych obecnie w uczelni związane są z rozwojem konstrukcji i technologii, ochroną środowiska oraz oszczędnością materiałów i energii. Politechnika Lubelska wykonuje ekspertyzy i prowadzi działalność konsultingową. Efektem prowadzonych tu badań są ponadto liczne publikacje naukowe, a także patenty i prawa ochronne.
Historia.
Uczelnia powstała z inicjatywy środowiska techników i inżynierów lubelskich w Lublinie 13 maja 1953 roku jako Wieczorowa Szkoła Inżynierska. Równocześnie z powstaniem szkoły funkcjonować zaczął jej pierwszy wydział – mechaniczny. W 1965 roku uczelnia zmieniła nazwę na Wyższą Szkołę Inżynierską. W tym samym roku powstał Wydział Budownictwa Lądowego, rok wcześniej zaś Wydział Elektryczny. Głębokie przeobrażenia na uczelni przyniosły lata 70. XX wieku. W 1977 roku Wyższą Szkołę Inżynierską przemianowano na politechnikę.
W 1988 r. utworzono wydział Zarządzania i Podstaw Techniki, który z dniem 28 grudnia 2007 r. przekształcony został w Wydział Zarządzania. W 2003 r. Wydział Elektryczny został przekształcony w Wydział Elektrotechniki i Informatyki. Od grudnia 2007 r. w Uczelni funkcjonuje szósty wydział – Wydział Podstaw Techniki.
Władze.
Władze rektorskie Politechniki Lubelskiej w kadencji 2020-2024:
Wydziały i kierunki kształcenia.
Obecnie Uczelnia daje możliwość podjęcia studiów pierwszego i drugiego stopnia na dwudziestu czterech kierunkach prowadzonych w ramach sześciu wydziałów.
w zakresie 16 kierunków studiów pierwszego stopnia, w tym na studiach drugiego stopnia w ramach 12 kierunków. Studia drugiego stopnia trwają trzy lub cztery semestry (w zależności od kierunku studiów). Rekrutacja na studia prowadzona jest dwukrotnie w ciągu roku akademickiego – w ramach rekrutacji zimowej (czerwiec–wrzesień) oraz rekrutacji letniej (styczeń–luty).
Do dziś uczelnię ukończyło ponad 41 tysięcy absolwentów.
Jednostki ogólnouczelniane.
W Politechnice działają podległe rektorowi jednostki ogólnouczelniane, którymi są:
Baza akademicka.
Obejmuje 14 budynków dydaktycznych umiejscowionych we właściwej części Miasteczka Akademickiego Politechniki Lubelskiej (część z nich to zabytkowe dworki) pomiędzy ul. Nadbystrzycką a doliną rzeki Bystrzycy (na południe od centrum Lublina). W bezpośrednim sąsiedztwie Politechniki baza żywieniowa, połączenia komunikacyjne, 4 domy studenckie, kilka klubów i hala sportowa. Baza administracyjna uczelni w dużej części znajduje się w zabytkowych budynkach dawnego pałacu Sobieskich przy ul. Bernardyńskiej (w centrum miasta).
Życie studenckie.
W ramach Politechniki działają liczne organizacje studenckie, m.in.:
Przy uczelni działają również instytucje kulturalne, takie jak:
Prężnie działają także kluby sportowe:

</doc>
<doc id="162064" url="https://pl.wikipedia.org/wiki?curid=162064" title="Płaszcz zewnętrzny">
Płaszcz zewnętrzny



</doc>
<doc id="162065" url="https://pl.wikipedia.org/wiki?curid=162065" title="Kobylanka (gmina)">
Kobylanka (gmina)

Kobylanka – gmina wiejska w północno-zachodniej Polsce, w zachodniej części województwa zachodniopomorskiego, w powiecie stargardzkim. Siedzibą gminy jest wieś Kobylanka.
Miejsce w województwie (na 114 gmin):
powierzchnia 85., ludność 43.
Położenie.
Gmina jest położona w zachodniej części województwa zachodniopomorskiego, w zachodniej części powiatu stargardzkiego.
Gmina leży na równinach: Pyrzyckiej i Goleniowskiej. Całą północną i zachodnią część gminy porastają lasy Puszczy Goleniowskiej, natomiast wschodnia część jest położona nad jeziorem Miedwie.
Sąsiednie gminy:
Do 31 grudnia 1998 wchodziła w skład województwa szczecińskiego.
Gmina stanowi 8,0% powierzchni powiatu.
Demografia.
Dane z 30 listopada 2007:
Gminę zamieszkuje 5,6% ludności powiatu.
Przyroda i turystyka.
Z Klęskowa do Morzyczyna prowadzi zielony szlak turystyczny im. B. Czwójdzińskiego, a z Załomia do Stargardu przez wieś Cisewo prowadzi niebieski szlak im. Anny Jagiellonki. Jezioro Miedwie jest dostępne dla żeglarzy. Tereny leśne zajmują 55% powierzchni gminy, a użytki rolne 34%.
Władze gminy pobierają opłatę miejscową od turystów na terenie miejscowości: Kobylanka, Morzyczyn, Rekowo, Zieleniewo.
Komunikacja.
Przez gminę prowadzi droga krajowa nr 10 łącząca Kobylankę ze Szczecinem (12 km do skrzyżowania z autostradą A6) i ze Stargardem (12 km), oraz droga wojewódzka nr 120 do Kołbacza (8 km, skrzyżowanie z drogą krajową nr 3).
Obecna gmina Kobylanka uzyskała połączenie kolejowe w 1846 r. po połączeniu Szczecina ze Stargardem. Do 1848 r. zbudowano linię ze Stargardu do Poznania, w 1859 r. do Koszalina, a w 1870 r. do Gdańska. W 1978 r. odcinek torów przez gminę został zelektryfikowany. Obecnie w gminie czynne są 2 stacje: Reptowo i Miedwiecko.
W gminie czynny jest 1 urząd pocztowy: Kobylanka k. Stargardu (nr 73-108).
Administracja.
W 2016 r. wykonane wydatki budżetu gminy Kobylanka wynosiły 22,4 mln zł, a dochody budżetu 22,9 mln zł. Zobowiązania samorządu (dług publiczny) według stanu na koniec 2016 r. wynosiły 11,1 mln zł, co stanowiło 48,3% poziomu dochodów.

</doc>
<doc id="162067" url="https://pl.wikipedia.org/wiki?curid=162067" title="Silvia Cartwright">
Silvia Cartwright

Silvia Rose Cartwright, z domu Poulter (ur. 7 listopada 1943 w Dunedin) – nowozelandzka działaczka państwowa, gubernator generalny Nowej Zelandii w latach 2001–2006, prawnik.
Życiorys.
Ukończyła High St School, Otago Girls High School i prawo na Uniwersytecie Otago. Ma 4 siostry i 1 brata, w 1969 wyszła za mąż za prawnika Petera Cartwrighta. W 1989 została prezesem Sądu Dystryktowego, w 1993 weszła w skład Sądu Najwyższego. Zawodowo i prywatnie podejmowała działania na rzecz kobiet i ich praw. Była gospodynią międzynarodowej konferencji kobiet-sędziów w Wellington w 1993; w tym samym roku została członkinią Komisji Praw Człowieka w Organizacji Narodów Zjednoczonych.
W 1989 została Damą Orderu Imperium Brytyjskiego (DBA). Od 4 kwietnia 2001 do 4 sierpnia 2006 była gubernatorem generalnym Nowej Zelandii.

</doc>
<doc id="162069" url="https://pl.wikipedia.org/wiki?curid=162069" title="Sydney Penny">
Sydney Penny

Sydney Margaret Penny (ur. 7 sierpnia 1971 w Nashville, Tennessee) – amerykańska aktorka.
Życiorys.
Jej przodkowie byli węgierskiego, irlandzkiego, szkockiego, angielskiego, francuskiego i chorwackiego pochodzenia. Ma czwórkę rodzeństwa (braci Grega i Billa oraz siostry Patrycię i Sandrę). Rodzice związani z show biznesem (ojciec Hank Penny – gitarzysta country i matka Shari Penny – piosenkarka) od dziecka zabierali ją na swoje występy. Na scenie pojawiła się po raz pierwszy w wieku 3,5 roku śpiewając własną kompozycję „My Little Pony”. W 1977 roku wystąpiła w swojej pierwszej reklamie (zabawek). Później występowała w reklamach Jello, Barbie, McDonald’s. Pierwszą większą rolę odtworzyła w 1983 roku, kiedy w miniserialu "Ptaki ciernistych krzewów" zagrała małą Meggie Cleary. Za tę kreację zdobyła uznanie krytyki. Do dzisiaj grywa regularnie – głównie w serialach i filmach telewizyjnych (m.in. "Wszystkie moje dzieci", "Santa Barbara", "Moda na sukces", "Sunset Beach", "Beverly Hills 90210"). Za rolę Julii Santos Keefer w serialu "Wszystkie moje dzieci", w 1995 roku otrzymała nominację do nagrody Emmy.
Zna cztery języki: angielski, francuski, włoski i hiszpański. Jej hobby to gotowanie i poznawanie lat 30. i 40. XX wieku. Uprawia pływanie, surfing, jazdę na nartach wodnych, kickboxing i jazdę konną. Ma 163 cm wzrostu, jest szatynką o brązowych oczach. Od 30 września 1995 jest żoną producenta Roberta L. Powersa. Ma syna Chasena Augusta (ur. 31 maja 2007).

</doc>
<doc id="162075" url="https://pl.wikipedia.org/wiki?curid=162075" title="MP 40">
MP 40



</doc>
<doc id="162079" url="https://pl.wikipedia.org/wiki?curid=162079" title="Stara Dąbrowa (gmina)">
Stara Dąbrowa (gmina)

Stara Dąbrowa (do 1954 "gmina Dąbrowa") – gmina wiejska w województwie zachodniopomorskim, w północnej części powiatu stargardzkiego. Siedzibą gminy jest wieś Stara Dąbrowa.
Według danych z 31 grudnia 2009 roku gmina miała 3602 mieszkańców.
Miejsce w województwie (na 114 gmin):
powierzchnia 91., ludność 102.
Położenie.
Według danych z 1 stycznia 2010 powierzchnia gminy wynosi 112,59 km². Gmina stanowi 7,4% powierzchni powiatu.
Sąsiednie gminy: Chociwel, Marianowo i Stargard (w powiecie stargardzkim) i gmina Maszewo (w powiecie goleniowskim).
W latach 1975–1998 gmina położona była w województwie szczecińskim.
Demografia.
Dane z 30 czerwca 2004:
Gminę zamieszkuje 3,0% ludności powiatu. 
Przyroda i turystyka.
Gmina leży na Równinie Nowogardzkiej. Przez gminę przepływa rzeka Krąpiel (dopływ Iny) dostępna dla kajaków. Jedyne lasy w gminie występują w okolicach wsi Chlebówko. Jedną z atrakcji turystycznych gminy była kursująca do niedawna kolej wąskotorowa. Tereny leśne zajmują 9% powierzchni gminy, a użytki rolne 81%.
Komunikacja.
Przez gminę prowadzą dwie drogi wojewódzkie. Droga nr 106 łączy wieś Łęczycę z drogą lokalną w kierunku Starej Dąbrowy (4 km, do wsi 8 km) i Stargardem (13 km) oraz z Maszewem (7 km). Droga nr 142 oddalona ok. 1 km od Starej Dąbrowy łączy wieś Lisowo (10 km) oraz przez Łęczycę (5 km, najbliższy wjazd na drogę) ze skrzyżowaniem z drogami krajowymi: nr 3 i nr 6 w lasach koło Szczecina (26 km).
Stara Dąbrowa uzyskała połączenie kolejowe w 1895 r. po wybudowaniu odcinka kolei wąskotorowej (rozstaw szyn: 1000 mm) ze Stargardu do Dobrej Nowogardzkiej. W tym samym roku otwarto drugą linię ze Starej Dąbrowy przez Kozy Pomorskie do Ińska. Rok później oddano do użytku odcinek Kozy Pomorskie przez Dobrzany do Poźrzadła Małego, a w 1897 r. z Ińska do Jankowa Pomorskiego Wąsk. wydłużoną do Drawska Pomorskiego Wąsk. w 1910 r. W latach 60. zamknięto, a później także rozebrano linię z Ińska do Drawska Pom. Wąsk. oraz z Dobrzan do Poźrzadła Małego. W 1996 r. zamknięto linię ze Starej Dąbrowy przez Kozy Pomorskie do Ińska i Dobrzan, a w 2001 r. ze Stargardu Szczecińskiego Wąsk. do Dobrej Nowogardzkiej.
W gminie czynny jest 1 urząd pocztowy: Stara Dąbrowa (73-112).
Administracja.
W 2016 r. wykonane wydatki budżetu gminy Stara Dąbrowa wynosiły 18,6 mln zł, a dochody budżetu 17,6 mln zł. Zobowiązania samorządu (dług publiczny) według stanu na koniec 2016 r. wynosiły 0 mln zł, co stanowiło 0,1% poziomu dochodów.
Gmina Stara Dąbrowa utworzyła 13 jednostek pomocniczych, będących sołectwami

</doc>
<doc id="162082" url="https://pl.wikipedia.org/wiki?curid=162082" title="Grand Prix Australii 2004">
Grand Prix Australii 2004

Wyniki Grand Prix Australii, pierwszej rundy Mistrzostw Świata Formuły 1 w sezonie 2004.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="162083" url="https://pl.wikipedia.org/wiki?curid=162083" title="Rafa Kingmana">
Rafa Kingmana



</doc>
<doc id="162084" url="https://pl.wikipedia.org/wiki?curid=162084" title="Mahdi z Sudanu">
Mahdi z Sudanu

Mahdi z Sudanu, Al-Mahdi, właściwie Muhammad Ahmad ibn Abd Allah (, ur. 12 sierpnia 1844 w pobliżu Dongoli, zm. 22 czerwca 1885 w Chartumie) – przywódca powstania sudańskiego.
Mahdi (arabskie مَهْديّ "mahdī", człowiek prowadzony przez Boga; mesjasz) jest tytułem, jaki Muhammad Ahmad ibn Abd Allah sam sobie nadał przed rozpoczęciem powstania.
Wczesne życie.
Muhammad Ahmad pochodził z beduińskiego klanu Baggara. Urodził się w rodzinie budowniczych łodzi, która wkrótce przeniosła się do położonej w pobliżu Chartumu wioski Karari. Ukończył szkołę koraniczną w Chartumie. Już we wczesnej młodości wykazywał głębokie zainteresowania studiami religijnymi i związał się z ruchem muzułmańskich mistyków – Sammanijach. Stał się wędrownym kaznodzieją, głoszącym wśród sudańskich plemion słowo Allaha. W 1870 roku zamieszkał wraz z grupą uczniów na położonej na Błękitnym Nilu wyspie Abba, leżącej w odległości 250 km na południe od Chartumu.
Wybuch powstania.
W drugiej połowie XIX wieku Sudan poddany był zwierzchności Egiptu, który sam był formalnie prowincją Imperium Osmańskiego. Rządy mówiących przeważnie po turecku urzędników egipskich wywoływały niechęć miejscowej ludności, którą pogłębiała polityka fiskalna władz i nieliczenie się z potrzebami mieszkańców Sudanu.
Wiosną 1881 Muhammad Ahmad wyjawił swoim uczniom, że Bóg powierzył mu zadanie oczyszczenia islamu i zniszczenia wrogich islamowi rządów egipskich. 29 czerwca ogłosił się mahdim, Bożym wysłannikiem, który pokona wrogów i doprowadzi swoich wyznawców do wiecznej szczęśliwości. Liczba zwolenników Mahdiego szybko rosła i wkrótce jego uzbrojona w prymitywną broń armia wyruszyła do walki. Pod koniec 1883 mahdyści pokonali trzy armie egipskie i zdobyli El Obeid oraz Barę. 26 stycznia 1885 wojska Mahdiego rozpoczęły szturm na Chartum. Atak, po ciężkich walkach, został uwieńczony sukcesem i zakończył oblężenie Chartumu. W boju poległ wysłany na pomoc wojskom egipskim brytyjski generał Charles Gordon. Od tego momentu Sudan był pod rządami mahdystów.
Rządy w Sudanie.
Mahdi nie osiedlił się w zdobytym Chartumie, lecz przeniósł się do swojej rezydencji położonej po drugiej stronie Nilu, w wiosce Omdurman. Z niej to kierował życiem religijnym stworzonego przez siebie państwa, starając się urzeczywistnić głoszone przez siebie idee oczyszczenia islamu. Sprawy związane z administrowaniem państwem powierzył mianowanym przez siebie czterem kalifom. Rządy te nie zawsze były efektywne, jeśli chodzi o gospodarkę kraju, gdyż Sudan często nawiedzały w tym okresie klęski głodu.
W 1885 Mahdi zachorował na tyfus i zmarł 22 czerwca. Władzę po nim objął jego zaufany towarzysz Abdullahi, który wzniósł zmarłemu okazały grobowiec w Omdurmanie.
Po śmierci Mahdiego.
2 września 1898 połączone armie egipsko-brytyjskie, dowodzone przez lorda Kitchenera, rozgromiły mahdystów dowodzonych przez Abdullahiego w bitwie pod Omdurmanem. Sudan został podporządkowany Egipcjanom i Brytyjczykom. Grobowiec Mahdiego zburzono, a ciało Mahdiego zostało przez zwycięzców wyciągnięte z grobu i zbezczeszczone.
Jednak ruch religijny stworzony przez Mahdiego pozostał nadal znaczącą siłą polityczną w Sudanie. Po śmierci Abdullahiego na jego czele stanął syn Mahdiego, Abd Rahman. Od tego czasu ruchem kierowali kolejni członkowie rodziny Mahdiego. Cieszył się on popularnością jeszcze blisko sto lat po śmierci założyciela.
Potomkowie Mahdiego wciąż stanowią w Sudanie ważną siłę polityczną; Sadik al-Mahdi, przywódca postmahdystowskiej partii Umma, dwukrotnie pełnił rolę premiera.
W literaturze.
Mahdi był negatywnym bohaterem w powieści Henryka Sienkiewicza pt. "W pustyni i w puszczy". Usiłował zmusić Stasia Tarkowskiego i Nel Rawlison do konwersji na islam, co mu się jednak nie udało.

</doc>
<doc id="162086" url="https://pl.wikipedia.org/wiki?curid=162086" title="Uniwersytet Medyczny w Lublinie">
Uniwersytet Medyczny w Lublinie

Uniwersytet Medyczny w Lublinie (do 2008 Akademia Medyczna im. Feliksa Skubiszewskiego w Lublinie) – publiczna uczelnia medyczna utworzona w 1950 jako Akademia Lekarska w Lublinie.
Historia.
Historia nauczania medycyny w Lublinie sięga 1944 roku, kiedy to powstał Uniwersytet Marii Curie-Skłodowskiej. W tym samym roku na UMCS powstał Wydział Lekarski, rok później także Wydział Farmaceutyczny. Pierwszym dziekanem Wydziału Lekarskiego był Jan Henryk Lubieniecki (1944/1945). W 1950 roku wydzielono z UMCS Akademię Lekarską. Jeszcze w tym samym roku uczelnia zmieniła nazwę na Akademię Medyczną. W następnych latach uczelnia się rozwijała, tworząc nowe wydziały i oddziały:
W 2003 roku Akademia otrzymała imię prof. Feliksa Skubiszewskiego. 22 marca 2008 roku uczelnia stała się uniwersytetem na mocy ustawy z dnia 23 stycznia 2008 r. (Dz.U. z 7 marca 2008 r. nr 39, poz. 225).
Uczelnia dzisiaj.
Na lubelskim Uniwersytecie Medycznym n dzień 30 listopada 2016 roku studiowało 6817 osób, w tym 1336 studentów zagranicznych. Uczelnia wykształciła ponad 12 tysięcy lekarzy, 2 tysiące lekarzy stomatologów, 5 tysięcy farmaceutów i 4 tysiące magistrów pielęgniarstwa.
Wydziały i kierunki kształcenia.
Uniwersytet Medyczny oferuje możliwość podjęcia studiów na piętnastu kierunkach prowadzonych w ramach czterech wydziałów.
Szpitale kliniczne.
Uniwersytet Medyczny w Lublinie ma bogate zaplecze praktyczne. Studenci i wykładowcy UM mają pod swoją opieką pacjentów z trzech publicznych szpitali:
Zajęcia kliniczne odbywają się ponadto w Centrum Onkologii Ziemi Lubelskiej przy ul. Jaczewskiego, Wojewódzkim Szpitalu Specjalistycznym im. Stefana Kardynała Wyszyńskiego przy al. Kraśnickiej (Klinika Toksykologii) oraz w 1 Wojskowym Szpitalu Klinicznym przy Al. Racławickich (studenci Wydziału Nauk o Zdrowiu).
Baza akademicka.
Główny budynek (rektorat), Collegium Novum, mieści się w centrum miasta przy Al. Racławickich. W centrum Lublina, w odległości ok. kilometra mieści się jeszcze Collegium Medicum (przy ul. Radziwiłłowskiej) i Collegium Maximum (od kwietnia 2013 przy ul. Staszica, dawniej Collegium Pharmaceuticum). Większa część budynków znajduje się w północnej części miasta, gdzie wybudowano Miasteczko Akademickie UM, zwane Chodźkowem (od ul. dra Witolda Chodźki). Tam znajdują się m.in. Collegium Pathologicum, Collegium Universum, Collegium Maius-Anatomicum, Centrum Symulacji Medycznej oraz nowo wybudowane i przeniesione z ul. Staszica Collegium Pharmaceuticum (od listopada 2010), a także 4 domy studenckie i hala sportowa. W sąsiedniej części miasta, w okolicach Dworca Głównego PKS, mieści się gmach Biblioteki Głównej UM. 
W maju 2005 roku oddano do użytku nowy budynek Collegium Maius – Collegium Anatomicum. Siedzibę znalazły tam zakłady znajdujące się w dotychczasowym Collegium Maius przy ul. Lubartowskiej (budynek dawnej Jeszywas Chachmej Lublin, zwrócony Gminie Żydowskiej), dotychczasowym Collegium Anatomicum przy ul. Spokojnej (budynek zwrócony KUL), jak również część zakładów z Collegium Novum i budynku przy ul. Chodźki 6.
Życie studenckie.
W ramach Uniwersytetu Medycznego w Lublinie działa wiele organizacji studenckich m.in. Oddział Lublin Międzynarodowego Stowarzyszenia Studentów Medycyny IFMSA-Poland, Młodzi Medycy – Oddział Lublin Europejskiego Stowarzyszenia Studentów Medycyny, Samorząd Studentów, oddział Polskiego Towarzystwa Studentów Stomatologii, Polskie Towarzystwo Studentów Farmacji przy Uniwersytecie Medycznym w Lublinie, Studenckie Towarzystwo Diagnostów Laboratoryjnych, Studenckie Towarzystwo Naukowe. Na terenie uczelni istnieje także duszpasterstwo akademickie, Centrum Wolontariatu, chór, Zespół Pieśni i Tańca UM i sekcja Akademickiego Związku Sportowego.
Współpraca międzynarodowa.
Uczelnia przystąpiła do programu Erasmus+. Współpracuje też z uczelniami i instytucjami ze Stanów Zjednoczonych, Danii, Holandii, Włoch, Niemiec, Ukrainy. Dzięki uczestnictwu w programie TEMPUS uczelnia nawiązała kontakty z uniwersytetami z Hiszpanii i Belgii.

</doc>
<doc id="162087" url="https://pl.wikipedia.org/wiki?curid=162087" title="Suchań (gmina)">
Suchań (gmina)

Suchań – gmina miejsko-wiejska w południowej części województwa zachodniopomorskiego, w powiecie stargardzkim. Siedzibą gminy jest miasto Suchań.
Według danych z 31 grudnia 2016 r. gmina miała 4335 mieszkańców.
Miejsce w województwie (na 114 gmin):
powierzchnia 80, ludność 88,
Położenie.
Gmina znajduje się w południowej części województwa zachodniopomorskiego, w południowej części powiatu stargardzkiego, na obszarze Równiny Pyrzycko-Stargardzkiej.
Teren gminy Suchań rozciąga się na wschód od gminy wiejskiej Stargard, od południa graniczy z rzeką Iną, od północy po części z rzeką Reczyca i linią kolejową, Stargard-Recz a wschodnią granicę gminy wyznacza linia jezior Wapnica i Sierakowo, od zachodu sąsiaduje z gminą Stargard, od północy: z gminami Marianowo i Dobrzany, od wschodu z gminą Recz, a od południa z gminami: Choszczno i Dolice.
Sąsiednie gminy: Choszczno, Stargard, Marianowo, Dobrzany, Recz, Dolice.
Do 31 grudnia 1998 r. wchodziła w skład województwa szczecińskiego.
Gmina stanowi 8,7% powierzchni powiatu.
Demografia.
Dane z 30 czerwca 2004:
Gminę zamieszkuje 3,6% ludności powiatu.
Przyroda i turystyka.
Gmina leży na Równinie Nowogardzkiej i Pojezierzu Ińskim. Południową granicę gminy wyznacza dostępna dla kajaków rzeka Ina, a przez Suchań przepływa jej dopływ, Rzeczyca. Tereny leśne zajmują 13% powierzchni gminy, a użytki rolne 77%.
W Żukowie znajduje się stadnina koni, która dysponuje ukrytą ujeżdżalnią koni umożliwiającą jazdę konną w okresie zimowym. Ośrodek Jeździectwa Konnego w Żukowie dysponuje ponad setką koni sportowych. Posiada zaplecze noclegowe i rekreacyjne.
Na terenie gminy znajduje się Jezioro Wapnickie o pow.62,5 ha i Jezioro Sierakowskie o pow. 65 ha, które głównie pełnią funkcję rybacką. Oba jeziora posiadają zaplecze noclegowe z wypożyczalnią sprzętu pływackiego.
Komunikacja.
Gmina Suchań położona jest wzdłuż drogi krajowej nr 10 ze Szczecina do Bydgoszczy, Torunia i Warszawy w odległości 56 km od Szczecina, 20 od Stargardu, 14 km od Recza. Ponadto przez gminę przebiega droga wojewódzka nr 160 do Miedzichowa, przez Piasecznik (7 km), Choszczno (18 km), Drezdenko i Międzychód.
Suchań był jednym z dwóch miast w obecnym województwie zachodniopomorskim (obok Dziwnowa), które nigdy nie doczekało się połączenia kolejowego. Najbliżej położona była linia kolejowa otwarta w 1895 r. ze Stargardu do Kalisza Pomorskiego (ostatni etap linii z Piły) przez najbliższą miastu stację Tarnowo Pomorskie. Linia została zamknięta w 2000 r., a po tym czasie odcinek Stargard-Kalisz Pomorski jeszcze kilkakrotnie otwierano i zamykano. Obecnie (od września 2006 r.) jest czynna. Obecnie w gminie czynna jest 1 stacja: Tarnowo Pomorskie.
W gminie czynny jest 1 urząd pocztowy: Suchań (nr 73-132), przy czym miejscowość Brudzewice posiada kod pocztowy Pęzina (73-131).
Gospodarka.
Podstawowym kierunkiem gospodarczym jest rolnictwo. W gminie funkcjonuje drobny przemysł metalowy oraz przedsiębiorstwa rolno-spożywcze
i usługowe. Gmina prowadzi ekologiczną gospodarkę, na którą składają się:
Atutem gminy jest:
Kultura i oświata.
Gmina realizuje swoje zadania w zakresie oświaty w 3 placówkach, które wchodzą w skład Zespołu Szkół Publicznych w Suchaniu oraz placówkach na terenie gminy.
Oferta kulturalna skierowana jest do dzieci i młodzieży, które mogą rozwijać swoje zdolności w zespołach artystycznych i kołach zainteresowań.
Zespół Szkół Publicznych w Suchaniu ul. Kardynała Augusta Hlonda 1. W skład Zespołu Szkół Publicznych w Suchaniu wchodzą:
Parafia rzymskokatolicka jest jedyną instytucją religijną działającą na terenie gminy Suchań. Dom parafialny zlokalizowany jest na ulicy ks. kard. A. Hlonda 12 w miejscu starej remizy strażackiej, która została zburzona w 2003 r. Parafia wchodzi w skład dekanatu Suchań wraz z parafiami: Dobrzany, Marianowo, Barzkowice, Piasecznik, Wapnica. Proboszczem jest ks. kanonik Robert Kos.
Sport.
Gmina posiada jeden stadion piłkarski w Suchaniu. Działa tu Ludowy Zespół Sportowy „Orkan”, w którym trenują i grają piłkarze w grupach: seniorów, juniorów oraz trampkarzy. Ponadto we wszystkich wsiach znajdują się boiska sportowe. Szkoła w Suchaniu posiada zespół boisk, salę gimnastyczną i siłownię. W Zespole Szkół Publicznych działa Ludowy Uczniowski Klub Sportowy „Kusy”, w skład którego wchodzą sekcje piłki nożnej, lekkoatletyki i tenisa stołowego.
Administracja i samorząd.
W 2016 r. wykonane wydatki budżetu gminy Suchań wynosiły 15,9 mln zł, a dochody budżetu 16,9 mln zł. Zobowiązania samorządu (dług publiczny) według stanu na koniec 2016 r. wynosiły 2,7 mln zł, co stanowiło 15,7% poziomu dochodów.
Sołectwa gminy Suchań: Brudzewice, Modrzewo, Nosowo, Sadłowo, Słodkowo, Słodkówko, Suchanówko, Tarnowo, Wapnica i Żukowo.

</doc>
<doc id="162088" url="https://pl.wikipedia.org/wiki?curid=162088" title="Pistolet maszynowy MP 38">
Pistolet maszynowy MP 38

MP 38 – niemiecki pistolet maszynowy kalibru 9 mm, zasilany nabojem 9 × 19 mm Parabellum, produkowany na początku II wojny światowej. Niepoprawnie nazywany „Schmeisserem”. Zastąpiony przez MP 40.
Historia konstrukcji.
W okresie międzywojennym armia niemiecka posiadała 3700 pistoletów maszynowych (głównie MP 18/I i MP 28 II), nie były one jednak przepisowym uzbrojeniem. Dopiero doświadczenia wojen toczonych na świecie w latach trzydziestych XX wieku spowodowały zwiększenie zainteresowania tym rodzajem broni.
W 1925 roku IWG (Inspection für Waffen und Geräte – niem. Inspektorat Uzbrojenia i Wyposażenia) zorganizował potajemne próby pistoletów maszynowych (traktat wersalski zakazywał prac nad bronią automatyczną w Niemczech). W efekcie prób za najlepszą z badanych konstrukcji uznano MP 28 II, a jego producent firma Waffen- und Fahrradfabrik C.G. Haenel otrzymała zapewnienie, że w przypadku odrzucenia ograniczeń traktatu wersalskiego MP 28 II stanie się standardowym pistoletem maszynowym niemieckiej armii.
Po odrzuceniu przez Niemcy ograniczeń traktatu wersalskiego w 1935 roku uruchomiono produkcję MP 28 II w zakładach Haenel. Do zamówienia dużych ilości tej broni jednak nie doszło. Zamówiono tylko gniazda magazynka nowego typu i przy ich pomocy zmodernizowano część MP 18/I. Dowództwo Wehrmachtu wstrzymywało się z zakupami ponieważ w tym czasie trwały spory dotyczące zastosowania taktycznego i założeń konstrukcyjnych pistoletów maszynowych. Konserwatyści chcieli broni przypominającej karabinek z kolbą i łożem drewnianym jak najlepiej przystosowaną do wymagań zwykłej piechoty, zwolennicy wojsk pancernych i powietrznodesantowych chcieli broni optymalnej dla tych formacji.
W 1936 roku doszło do prób porównawczych dwóch pistoletów maszynowych:
Wyniki prób nie były jednoznaczne. Wymagania Wehrmachtu, w którym przewagę zdobyli zwolennicy nowych metod prowadzenia wojny, lepiej spełniał wyposażony w składaną kolbę EMP 36, ale pod względem budowy wewnętrznej lepszy był MP 36III. Sytuację skomplikowały protesty przedstawicieli firmy Erma, którzy uznali że mechanizm powrotny zamka zastosowany w MP 36III narusza należący do niej patent Heinricha Vollmera.
Ostatecznie wojskowi odkupili od Haenela prawa do rozwiązań zastosowanych w MP 36III i przekazali je firmie Erma, która miała opracować pistolet maszynowy będący połączeniem najlepszych rozwiązań zastosowanych w EMP 36 i MP 36III. Dodatkowo Haenel otrzymał gwarancje, że będzie drugim obok Ermy producentem nowej broni. Za prace konstrukcyjne odpowiadała Erma, ale zastosowanie w prototypach nowego pistoletu maszynowego gniazda magazynka ze znakiem fabrycznym Haenela świadczy, że Haenel od początku uczestniczył w przygotowaniach do produkcji.
Nowy pistolet maszynowy przyjęto do uzbrojenia 29 czerwca 1938 roku jako M.P.38 (w literaturze częściej spotykany jest zapis MP 38). Jednocześnie z przyjęciem do uzbrojenia w obu firmach zamówiono duże ilości MP 38. Pierwsza produkcję uruchomiła Erma, która do końca 1938 roku dostarczyła kilkaset MP 38. W momencie wybuchu II wojny światowej Wehrmacht posiadał 8772 egzemplarze MP 38, jednak w czasie kampanii wrześniowej nie użyto ich na większą skalę (większość wyprodukowanych przed wojną MP 38 została przydzielona spadochroniarzom i pancerniakom, nie użytym we wrześniu 1939 roku na większą skalę).
Pod koniec 1939 roku produkcję MP 38 uruchomiono także w zakładach Haenela. Jednak produkcja nadal nie zaspakajała rosnących potrzeb. Dodatkowo zaczęły napływać pierwsze uwagi dotyczące użycia MP 38 w warunkach polowych. Pistolet maszynowy był chwalony za wygodę w użytkowaniu i ergonomię, ale okazał się wrażliwy na zanieczyszczenia i niezbyt bezpieczny. MP 38 nie posiadał żadnego bezpiecznika pozwalającego zabezpieczyć broń z zamkiem w przednim położeniu. Przy dużym przeciążeniu (np. podczas zeskoku z samochodu z bronią trzymaną lufą do góry) zdarzały się przypadki przypadkowych strzałów. Wypadkom zapobiegało przenoszenie broni zabezpieczonej, z zamkiem napiętym, ale wtedy przez odsłonięte okno wyrzutowe łusek i wycięcie rękojeści napinania zamka do komory zamkowej dostawały się zanieczyszczenia zwiększające ryzyko zacięć.
Kłopoty z realizacją zamówień spowodowały, że wkrótce po wprowadzeniu do uzbrojenia zaczęto szukać sposobów na zwiększenie produkcji. W produkcję MP 38 zaangażowano szereg poddostawców, którzy dostarczali podzespoły ostatecznie montowane w pistoletach maszynowych produkowanych przez Ermę (oznaczenie kodowe 27) i Haenela (oznaczenie kodowe 122). Rozpoczęto także eksperymenty nad nowymi technologiami produkcji. Erma opracowała prototyp MP 38(L) z komorą zamkową i spustową wykonanymi jako odlewy ze stopu aluminium. Zmniejszyło to pracochłonność, a przy okazji masę broni zmniejszono o kilogram. MP 38(L) pozostał prototypem ponieważ uznano, że pierwszeństwo w dostawach aluminium ma przemysł lotniczy. Do uzbrojenia przyjęto zaś wersję MP 38 z komorą zamkową wykonaną z blachy stalowej oznaczoną jako MP40. Produkcję MP 38 zakończono w 1940 roku (w 1941 roku w zakładach Erma zmontowano pewną ilość MP 38 z wcześniej wyprodukowanych części). Wyprodukowano ok. 40 000 egz. MP 38.
Opis konstrukcji.
Pistolet maszynowy MP 38 jest indywidualną bronią samoczynną. Zasada działania automatyki oparta o odrzut swobodny zamka. Strzela z zamka otwartego seriami. Trzon zamkowy ma postać walca w wydrążeniu którego umieszczona była ruchoma iglica na masywnej żerdzi. Żerdź otoczona sprężyną powrotną. Sprężyna powrotna w osłonie teleskopowej. Zasilanie z magazynka dwurzędowego z jednopozycyjnym wyprowadzeniem o pojemności 32 naboi. Przyrządy celownicze składają się z muszki w osłonie i celownika przerzutowego. Lufa wkręcona w komorę zamkową zakończona podstawą muszki i hakiem zabezpieczającymi podczas strzelania przez otwory strzelnicze pojazdów. Łoże i chwyt pistoletowy z bakelitu. Kolba metalowa, składana pod spód broni.

</doc>
<doc id="162093" url="https://pl.wikipedia.org/wiki?curid=162093" title="Astral Projection">
Astral Projection

Astral Projection – izraelska grupa grająca psychedelic trance oraz goa trance. W skład wchodzą: Avi Nissim i Lior Perlmutter, (dawniej z Yaniv Haviv). Ich pierwsza grupa nosiła nazwę Paradox. W 1989 Lior Perlmuter i Avi Nissim rozpoczęli działalność pod nazwą SFX, a od 1995 istnieją pod nazwą Astral Projection. W Polsce wystąpili trzykrotnie. Po raz pierwszy 26 kwietnia 2008 w klubie M25. 16 sierpnia tego samego roku byli gośćmi festiwalu Creamfields Polska. 10 lutego 2010 roku otwarto sklep internetowy w którym można kupić praktycznie wszystkie utwory w formacie MP3 bądź WAV.

</doc>
<doc id="162096" url="https://pl.wikipedia.org/wiki?curid=162096" title="Uśmiech sardoniczny">
Uśmiech sardoniczny

Uśmiech sardoniczny (łac. "sardonicus" – sardoniczny, cyniczny, pogardliwy; gr. "σαρδάνιος" ["sardanios"]) – grymas twarzy przypominający uśmiech wywołany skurczem mięśni mimicznych po zażyciu trucizn zawartych w kropidle szafranowym ("Oenanthe crocata"), zwanym sardonijskim zielem. Także w szerszym znaczeniu – uśmiech szyderczy, pogardliwy oraz w znaczeniu medycznym – charakterystyczny grymas twarzy w przebiegu tężca.
Trucizny zawarte w kropidle szafranowym (alkohole poliyno polienowe, enantotoksyna i dihydroenantotoksyna) blokują receptor GABA uszkadzając ośrodkowy układ nerwowy i powodując silny skurcz mięśni. W efekcie twarz zatrutego wywarem z "sardonijskiego ziela" zastyga w grymasie z wyszczerzonymi zębami, przypominającym uśmiech.
Według powołującego się na dzieło Izydora z Sewilli ("Etymologiarum sive originum libri XX") – autora przypisów do dzieła Salwiana z Marsylii ("O rządach Boga") – starożytni używali rośliny pochodzącej z Sardynii (gr. "Σαρδώ" ["Sardo"] – dlatego nazywano to ziele sardyńskim) w celu uśmiercenia, sądząc że przyczynia się do tego długotrwały śmiech. Substancja została zidentyfikowana jako enantotoksyny kropidła szafranowego w wyniku badań zrealizowanych w Universita degli Studi del Piemonte Orientale pod nadzorem chemika Giovanniego Appendino. W starożytności podawano wywar z sardyńskiego ziela zniedołężniałym starcom lub skazanym na śmierć przestępcom, a następnie zrzucano ich ze skał lub bito na śmierć.

</doc>
<doc id="162102" url="https://pl.wikipedia.org/wiki?curid=162102" title="Requiem (album Huntera)">
Requiem (album Huntera)

Requiem – debiutancki album studyjny polskiej grupy muzycznej Hunter. Wydawnictwo ukazało się w grudniu 1995 roku nakładem wytwórni muzycznej Meridian Publishing. Zdecydowana większość utworów została wykonana w języku angielskim przez Pawła Grzegorczyka. Teksty w większości opowiadają o wojnie.
Materiał na płytę został nagrany w APN Studio Neustadt GmbH w Niemczech pomiędzy grudniem 1993 roku, a styczniem 1994, a następnie, w kwietniu 1994, został zmiksowany w Studio S-4 w Warszawie. W 2004 roku ukazało się wznowienie płyty nakładem wytwórni Mystic Production.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="162109" url="https://pl.wikipedia.org/wiki?curid=162109" title="Uniwersytet Przyrodniczy w Lublinie">
Uniwersytet Przyrodniczy w Lublinie

Uniwersytet Przyrodniczy w Lublinie (daw. Akademia Rolnicza w Lublinie) – publiczna uczelnia przyrodnicza w Lublinie, która powstała jako samodzielna jednostka w 1955 roku, o charakterze wieloprofilowym, integrującym nauki rolnicze, biologiczne, weterynaryjne, techniczne i ekonomiczno-społeczne. Tworzy ją siedem wydziałów. 
Historia.
Tradycje uniwersyteckie uczelni sięgają roku 1944, kiedy w ramach nowo utworzonego Uniwersytetu Marii Curie-Skłodowskiej w Lublinie powołano pierwsze cztery wydziały: Lekarski, Przyrodniczy, Rolny i Weterynaryjny. Wśród kolejno tworzonych wydziałów w 1953 rozpoczął działalność Wydział Zootechniczny. 
W 1955 na fali tworzenia nowych uczelni wyższych ówczesny rektor UMCS prof. Bohdan Dobrzański dostał nakaz utworzenia z fakultetów rolnego, weterynaryjnego i zootechnicznego odrębnej jednostki naukowo-dydaktycznej i badawczej. Rada Ministrów uchwałą nr 503 z 6 sierpnia 1955 r. powołała Wyższą Szkołę Rolniczą w Lublinie. Jej pierwszym rektorem został prof. Bohdan Dobrzański.
Rozwój uczelni, rozszerzenie prowadzonej działalności, doprowadziło do powołania dwóch kolejnych wydziałów w 1970: Ogrodniczego (od 2010 Ogrodnictwa i Architektury Krajobrazu) i Techniki Rolniczej (od 2003 Inżynierii Produkcji). Rozporządzeniem Rady Ministrów z dnia 23 września 1972 r. nadano uczelni nową nazwę. Odtąd, przez ponad 35 lat, istniała pod nazwą Akademia Rolnicza w Lublinie.
Wydział Rolny w 1960 został Rolniczym, a od 2007 nosi nazwę Wydział Agrobioinżynierii, Wydział Weterynaryjny w 1991 zmienił nazwę na Wydział Medycyny Weterynaryjnej, a Wydział Zootechniczny od roku 1998 przekształcono w Wydział Biologii i Hodowli Zwierząt. W maju 2005 Senat powołał jako szósty Wydział Nauk o Żywności i Biotechnologii, a w 2006 jako siódmy Wydział Nauk Rolniczych w Zamościu (dawny Instytut Nauk Rolniczych), działający do 2015 roku. 
W 2008 Sejm RP przegłosował ustawę o nadaniu nowych nazw niektórym akademiom rolniczym. Uroczysta zmiana nazwy na Uniwersytet Przyrodniczy w Lublinie nastąpiła 17 kwietnia 2008 roku. 
W XXI w. uczelnia rozbudowała swoją infrastrukturę naukowo-badawczą, m.in. wykorzystując fundusze unijne. W 2012 oddano budynek biblioteki głównej, rok później Centrum Innowacyjno-Wdrożeniowe Nowych Technik i Technologii w Inżynierii Rolniczej, a w 2015 – Innowacyjne Centrum Patologii i Terapii Zwierząt.
Decyzją senatu Uczelni z 29 marca utworzono siódmy wydział w strukturze Uniwersytetu – Wydział Biologii Środowiskowej, powołano również szkołę doktorską.
Władze uczelni.
Władze uczelni w kadencji 2020–2024:
Rektorzy.
Rektorzy Uczelni od roku 1955: 
Wydziały i kierunki kształcenia.
Obecnie Uczelnia daje możliwość podjęcia studiów wszystkich rodzajów stopni na pięćdziesięciu jeden kierunkach prowadzonych w ramach siedmiu wydziałów.
Posiadane uprawnienia.
Uniwersytet Przyrodniczy w Lublinie posiada uprawnienia do nadawania następujących stopni naukowych:
Uczelnia ma uprawnienia do prowadzenia studiów pierwszego i drugiego stopnia oraz jednolitych magisterskich (weterynaria), prowadzenia studiów trzeciego stopnia (studia doktoranckie), a także prowadzenia studiów podyplomowych.
Baza akademicka.
Uniwersytet Przyrodniczy w Lublinie skupia swoją główną działalność w dwóch obszarach Lublina – w okolicach Felina oraz na południe od Miasteczka Akademickiego (okolice ul. Głębokiej, ul. Uniwersyteckiej i ul. Raabego). W dzielnicy Felin znajdują się domy studenckie („Broadway” i „Manhattan”), gospodarstwo doświadczalne, budynki dydaktyczne przy ul. Doświadczalnej i Dobrzańskiego. W okolicach ul. Głębokiej i Akademickiej znajdują się główne budynki uczelni: rektorat, biblioteka główna, większość wydziałów, kliniki weterynaryjne oraz Centrum Sportowo-Rekreacyjne z basenem i halami sportowymi. 
Przy ul. Głębokiej 28 mieści się Centrum Innowacyjno-Wdrożeniowe Nowych Technik i Technologii w Inżynierii Rolniczej, będące siedzibą Wydziału Inżynierii Produkcji, części katedr Wydziału Ogrodnictwa i Architektury Krajobrazu oraz Centralnego Laboratorium Badawczego. 
Nieopodal, na miasteczku akademickim, mieszczą się trzy domy studenckie (Cebion, Dodek i Eskulap). Część budynków Uniwersytetu znajduje się przy ul. Skromnej (Wydział Nauk o Żywności i Biotechnologii), a także w centrum miasta (przy ul. Leszczyńskiego - Wydział Agrobioinżynierii oraz Wydział Ogrodnictwa i Architektury Krajobrazu).
Życie studenckie.
Na Uniwersytecie Przyrodniczym w Lublinie działa samorząd studentów z Radą Uczelnianą Samorządu Studenckiego oraz liczne koła naukowe i organizacje studenckie. Największym projektem studenckim jest organizacja Feliniady – części Lubelskich Dni Kultury Studenckiej. 
Funkcjonują instytucje kulturalne, takie jak Chór Akademicki (drugi najstarszy studencki zespół chóralny w Lublinie, powstały w 1952 r.) oraz Zespół Pieśni i Tańca „Jawor” (założony w 1960 r.), skupione w Centrum Kultury i Folkloru Wsi. Do nowych inicjatyw należy Sekcja Tańca Towarzyskiego El Centro. 
Na uczelni działa także Centrum Kongresowe (jedna z większych sal widowiskowych w Lublinie). 
Współpraca międzynarodowa.
Uniwersytet Przyrodniczy w Lublinie współpracuje z instytucjami naukowo-badawczymi m.in. w Belgii, Chinach, Rosji, na Słowacji, Ukrainie oraz we Włoszech. W ramach współpracy prowadzone są wspólne przedsięwzięcia o charakterze naukowym i edukacyjnym oraz programy międzynarodowych wymian akademickich.
Uczelnia uczestniczy w programie Erasmus+, dla tego celu podpisano 61 umów z uczelniami partnerskimi.

</doc>
<doc id="162110" url="https://pl.wikipedia.org/wiki?curid=162110" title="Fahrenheit (e-zin)">
Fahrenheit (e-zin)

Fahrenheit – najstarszy polski e-zin literacko-publicystyczny o tematyce fantastycznej ukazujący się od 1997 r. Utworzony przez Andrzeja Ziemiańskiego (pod pseudonimem "Gin") oraz Eugeniusza Dębskiego ("Tonik").
Do roku 2001 ukazało się 21 numerów „Fahrenheita”. 21 maja 2001 pismo połączyło się z „Fantazinem” i powstał „Fahrenheit&amp;Fantazin” („F&amp;F”), który ukazywał się do 2002 r. Ponieważ formuła portalu literackiego, jakim był F&amp;F, nie sprawdziła się, w lipcu 2002 powstała idea powrotu do formuły miesięcznika i przywrócenia nazwy „Fahrenheit”. Do „Fahrenheita i Fantazinu” dołączył „Srebrny Glob”.
„Fahrenheit” znany jest także z inicjatyw mających na celu wyławianie i promowanie nowych talentów ("ZakuŻone Warsztaty Fahrenheita" oraz tzw. "Nieustający Konkurs Literacki", którego owocem były antologie Kochali się, że strach i Nawiedziny).
Na łamach Fahrenheita debiutowali m.in.: Tomasz Pacyński, Marta Kisiel, Magdalena Kozak, Paweł Paliński i jako tłumaczka Milena Wójtowicz.
Redaktorzy naczelni:

</doc>
<doc id="162114" url="https://pl.wikipedia.org/wiki?curid=162114" title="Intermitencja">
Intermitencja

Intermitencja – zachowanie pewnych układów złożonych, oznaczające przełączanie układu pomiędzy dwoma typami zachowań, np. zachowaniem prawie periodycznym oraz całkowicie chaotycznym.
Tego typu intermitencja została odkryta przez Pomeau i Manneville’a w układzie Lorenza – zaobserwowali oni, że układ ten, mimo wyraźnego zachowania chaotycznego, co jakiś czas trafia w otoczenie punktu stałego, gdzie może przebywać przez bardzo długi okres, przy czym „wstrzykiwanie” w obszar będący otoczeniem tego punktu odbywa się na pozór w sposób losowy. W przypadku układu Lorenza intermitencja wywołana jest występowaniem (dla zbliżonej wartości jednego z parametrów) bifurkacji siodło-węzeł, prowadzącej do powstania stabilnego i niestabilnego punktu stałego. Poniżej punktu intermitencji żaden z tych punktów stałych nie istnieje, jednak układ „wyczuwa ich obecność”. Jest to tzw. intermitencja I rodzaju.
Oprócz niej wykryto także w układach złożonych intermitencję II rodzaju (związaną z bifurkacją Hopfa) oraz III rodzaju (związaną z odwrotną bifurakcją podwajania okresu), a ponadto bardziej złożone typy intermitencji, jak intermitencję wywołaną kryzysem (nieciągłą zmianą atraktora chaotycznego), gdzie układ przełącza się pomiędzy dwoma typami zachowań chaotycznych, lecz o różnych własnościach statystycznych, oraz intermitencję on-off, gdzie układ wiele czasu spędza w pobliżu niezmienniczej podprzestrzeni, która wcześniej utraciła swoją stabilność.

</doc>
<doc id="162115" url="https://pl.wikipedia.org/wiki?curid=162115" title="Błyskawica (pistolet maszynowy)">
Błyskawica (pistolet maszynowy)



</doc>
<doc id="162117" url="https://pl.wikipedia.org/wiki?curid=162117" title="Fahrenheit">
Fahrenheit



</doc>
<doc id="162119" url="https://pl.wikipedia.org/wiki?curid=162119" title="Medium (osoba)">
Medium (osoba)

Medium (łac. „pośrednie” r. nij. od „pośredni”) – termin z zakresu spirytyzmu oraz spirytualizmu określający osobę która twierdzi że potrafi ustanowić połączenie pomiędzy duchami, duszami albo innymi nadprzyrodzonymi siłami a światem realnym. Zgodnie z tym wierzeniem osoba będąca medium jest kanałem umożliwiającym połączenie ze światem paranormalnym, by sprawdzić co się w nim dzieje, lub uzyskać jakieś istotne informacje. W gronie spirytualistów rozróżnia się kilka różnych typów medium. Często są to osoby, które (jak twierdzą) doświadczają wizji albo fizycznego i/lub psychicznego kontaktu z siłami paranormalnymi. Inne utrzymują, iż duchy przejmują kontrolę nad ich głosem i mową których używa do przekazywania wiadomości. Kolejne osoby przekonują, że potrafią skłonić duchy do manifestacji swojej obecności, na przykład poprzez telekinezę.
Kontakty ze zmarłymi lub innymi siłami nadprzyrodzonymi są zakorzenione od bardzo dawna w wielu wierzeniach na całym świecie, między innymi szamanizmie, mitologii greckiej, voodoo, umbanda, birmańskim kulcie natów, judaizmie (wróżka z Endor 1 Sm 28, 7) i New Age. Rozkwit działalności medium przypada na XIX wiek, jednak w wyniku szeroko zakrojonych badań, które podważyły ich prawdziwość, spirytyzm utracił wiarygodność i co za tym idzie popularność. Po dziś dzień nie udało się potwierdzić w ani jednym przypadku paranormalnych umiejętności osób podających się za medium. Nie przeszkadza to jednak zwolennikom teorii istnienia komunikacji ze światem astralnym. 

</doc>
<doc id="162120" url="https://pl.wikipedia.org/wiki?curid=162120" title="Medium">
Medium

medium – osoba, która komunikuje się z duchami, duszami albo innymi nadprzyrodzonymi siłami.
Medium może też odnosić się do:
Inne znaczenia.
Określenie „medium” może również występować w innych kontekstach jako:

</doc>
<doc id="162121" url="https://pl.wikipedia.org/wiki?curid=162121" title="Komputerowe wspomaganie konstruowania">
Komputerowe wspomaganie konstruowania



</doc>
<doc id="162125" url="https://pl.wikipedia.org/wiki?curid=162125" title="Hugh Gaitskell">
Hugh Gaitskell

Hugh Todd Naylor Gaitskell (ur. 9 kwietnia 1906 w Londynie, zm. 18 stycznia 1963 tamże) – brytyjski polityk, przywódca Partii Pracy w latach 1955-1963, minister w rządzie Clementa Atlee.
Życiorys.
Wykształcenie odebrał w Dragon School, w Winchester College oraz w New College na Uniwersytecie Oksfordzkim. Studia ukończył w 1927 r. z tytułem naukowym z filozofii, politologii i ekonomii. Zaangażowany i wspierający ruch socjalistyczny w czasie strajku generalnego zorganizowanego w 1926 r.. W latach 30. pracował na University College w Londynie, gdzie kierował wydziałem ekonomii politycznej. Podczas II wojny światowej pracował w korpusie służby cywilnej w Ministerstwie Wojny Ekonomicznej. W 1945 r. został wybrany do Izby Gmin jako reprezentant okręgu Leeds South.
W 1946 r. otrzymał stanowisko parlamentarnego sekretarza w Ministerstwie Paliwa i Mocy. W 1947 r. stanął na czele tego departamentu. W lutym 1950 r. objął tekę ministra ds. ekonomii. W październiku 1950 r. został członkiem gabinetu jako kanclerz skarbu. Na tym stanowisku musiał stawić czoła problemom finansowym kraju, związanym z kosztami udziału Wielkiej Brytanii w wojnie koreańskiej. Przedstawiony przezeń w 1951 r. budżet oszczędności spotkał się krytyką wielu członków gabinetu, a dwóch z nich (Aneurin Bevan i Harold Wilson) podało się do dymisji. Kryzys jaki na tym tle wybuchł w Partii Pracy doprowadził do przedterminowych wyborów i porażki Partii Pracy.
Gaitskell do 1955 r. był kanclerzem skarbu w laburzystowskim gabinecie cieni. W 1954 r. został dodatkowo skarbnikiem Partii Pracy. Po rezygnacji Attlee'ego w 1955 r. wygrał wybory na lidera laburzystów i został jednocześnie Liderem Opozycji. W partii dochodziło do wewnętrznych wstrząsów i przetasowań po kolejnych porażkach wyborczych, ale ostatecznie Gaitskellowi udało się odbudować jej jedność. Jako przywódca opozycji wykazał się szczególną aktywnością w okresie kryzysu sueskiego. Był przeciwnikiem pojawiających się w jego partii dążeń do jednostronnego rozbrojenia Wielkiej Brytanii.
Zmarł w styczniu 1963 r. po nagłym ataku tocznia rumieniowatego układowego. Został pochowany w Hampstead w północnym Londynie. Nowym liderem Partii Pracy został Harold Wilson, który poprowadził ją do zwycięstwa w wyborach powszechnych w 1964 r.
Jego żoną była Anna Dora Gaitksell.

</doc>
<doc id="162126" url="https://pl.wikipedia.org/wiki?curid=162126" title="Tuczno (gmina)">
Tuczno (gmina)

Tuczno – gmina miejsko-wiejska w Polsce położona w południowo-wschodniej części województwa zachodniopomorskiego, w powiecie wałeckim. Siedzibą gminy jest miasto Tuczno.
Według danych z 31 grudnia 2016 r. gmina miała 5025 mieszkańców. Natomiast według danych z 31 grudnia 2019 roku gminę zamieszkiwało 4890 osób.
Miejsce w województwie (na 114 gmin):
powierzchnia 33., ludność 79.
Położenie.
Gmina znajduje się w południowo-wschodniej części województwa zachodniopomorskiego, w środkowo-zachodniej części powiatu wałeckiego.
Gmina stanowi 17,7% powierzchni powiatu.
Sąsiednie gminy: Człopa, Mirosławiec i Wałcz w powiecie wałeckim, gmina Drawno w powiecie choszczeńskim i gmina Kalisz Pomorski w powiecie drawskim.
W latach 1975–1998 gmina administracyjnie należała do województwa pilskiego.
Demografia.
Według danych z 31 grudnia 2016 r. gmina miała 5025 mieszkańców, co stanowiło 9,3% ludności powiatu. Gęstość zaludnienia wynosi 20,1 osoby na km².
Dane z 31 grudnia 2016 r.:
Administracja i samorząd.
W 2016 r. wykonane wydatki budżetu gminy Tuczno wynosiły 18,4 mln zł, a dochody budżetu 19,2 mln zł. Zobowiązania samorządu (dług publiczny) według stanu na koniec 2016 r. wynosiły 2,4 mln zł, co stanowiło 12,6% poziomu dochodów.
Gmina utworzyła 13 sołectw: Jamienko, Jeziorki, Lubiesz, Marcinkowice, Martew, Miłogoszcz, Mączno, Nowa Studnica, Płociczno, Próchnówko, Rusinowo, Rzeczyca, Strzaliny, Tuczno, Zdbowo.
Gmina Tuczno jest obszarem właściwości Sądu Rejonowego w Wałczu. Sprawy z zakresu ubezpieczeń społecznych i sprawy gospodarcze są rozpatrywane Sąd Rejonowy w Koszalinie, a z zakresu prawa pracy przez Sąd Rejonowy w Szczecinku. Gmina jest obszarem właściwości Sądu Okręgowego w Koszalinie. Gmina (właśc. powiat wałecki) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Tuczno razem z mieszkańcami gmin: Człopa i Mirosławiec wybierają 5 z 17 radnych do Rady Powiatu w Wałczu, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Miejscowości.
Jamienko, Jeziorki, Lubiesz, Marcinkowice, Martew, Miłogoszcz, Mączno, Nowa Studnica, Płociczno, Próchnówko, Rusinowo, Rzeczyca, Strzaliny, Tuczno Drugie, Tuczno Pierwsze, Tuczno Trzecie, Zdbowo ---
Bytyń, Krępa Krajeńska, Lubowo, Mączno, Ponikiew, Wrzosy, Zdbowo, Złotowo.
Przyroda i turystyka.
Gmina leży na Pojezierzu Wałeckim i Równinie Drawskiej. Południowo-zachodnią część gminy zajmuje obszar Drawieńskiego Parku Narodowego, a północno-wschodnią fragment Jeziora Bytyń Wielki, na którym znajduje się rezerwat Wielki Bytyń. W okolicach miasta znajdują się rezerwaty przyrody Mszary Tuczyńskie i Nad Jeziorem Liptowskim, a kilka innych rezerwatów znajduje się na terenie Drawieńskiego PN. Przepływająca przez Park Płociczna na odcinku do wsi Krępa Krajeńska oraz jej dopływ Runica przepływająca przez Jezioro Tuczno są dostępne dla kajaków. Tereny leśne zajmują 44% powierzchni gminy, a użytki rolne 43%.
Władze gminy pobierają opłatę miejscową od turystów na terenie miejscowości: Tuczno, Nowa Studnica, Martew.
Komunikacja.
Przez gminę Tuczno prowadzi droga krajowa nr 22 łącząca wieś Rusinowo z Wałczem (20 km) i Człopą (13 km). Ze wsi prowadzi także droga wojewódzka nr 179 do Piły (33 km). Przez Tuczno prowadzi droga wojewódzka nr 177 do Człopy (12 km) i Mirosławca (21 km). Odległość z Tuczna do stolicy powiatu Wałcza wynosi: 24 km jadąc przez Rutwicę (11 km od Tuczna) lub 30 km jadąc przez Rusinowo (10 km od Tuczna).
Tuczno (stacja „Tuczno Krajeńskie”) uzyskało połączenie kolejowe w 1888 r. po wybudowaniu odcinka Wałcz- Kalisz Pomorski (7 lat wcześniej otwarto linię z Piły). W 1895 r. linię wydłużono do Stargardu. W 2000 r. cała linia została zamknięta. Jednak 1 września 2012 wznowiono połączenia do tych miast, a nawet do Szczecina. W pobliżu wsi Rusinowo istniała stacja kolejowa na linii Wałcz – Człopa – Krzyż czynnej w latach 1904-1988.
W gminie czynne są 2 urzędy pocztowe: Tuczno (nr 78-640) i Lubiesz (nr 78-641).
Zabytki.
Źródła historyczne podają rok 1338, jako datę wybudowania przez Ludwika von Wedel zamku w Tucznie.
Położony na wzgórzu, na pograniczu Wielkopolski i Brandenburgii Zamek od razu zyskał duże znaczenie strategiczne. W latach 1516–87 Stanisław Wedel-Tuczyński przebudował zamek w stylu renesansowym, a w latach 1608–31 Krzysztof Wedel-Tuczyński zbudował dwa nowe skrzydła i wzniósł trzecią basztę narożną.
Zamek z budowli obronnej przekształcony został w rezydencje pałacową. Kolejna przebudowa na początku XVIII w. nadała rezydencji formy posiadane obecnie. Po śmierci ostatniego z Wedlów – zamek wskutek częstych zmian właścicieli popadł w ruinę. Odbudowano go w połowie XIX w. Mimo tego w początkach XX w. zamek został opuszczony, później adaptowany na cele szpitalne, a w latach 30. stał się obronnym ogniwem umocnień Wału Pomorskiego. Po częściowych zniszczeniach w czasie wojny, spłonął w 1945 r. W latach 1966–1976 dzięki zabiegom i staraniom Stowarzyszenia Architektów Polskich, Zamek został odbudowany, odrestaurowany i doprowadzony do świetności jaką miał w XVIII w. Obecnie w Zamku mieści się centrum konferencyjne-szkoleniowe.

</doc>
<doc id="162129" url="https://pl.wikipedia.org/wiki?curid=162129" title="Ludwik II Wittelsbach">
Ludwik II Wittelsbach

Ludwik II, niem. "Ludwig Friedrich Wilhelm von Wittelsbach", znany również jako Ludwik Szalony lub Bajkowy Król (ur. 25 sierpnia 1845 w Monachium, zm. 13 czerwca 1886 nad Starnberger See) – król Bawarii od 1864 do swej śmierci.
Życiorys.
Ludwik II urodził się w pałacu Nymphenburg nieopodal Monachium jako pierwsze dziecko Maksymiliana II i księżniczki pruskiej Marii. Na chrzcie otrzymał imię Ludwik na cześć dziadka Ludwika I. Dzieciństwo wraz z bratem Ottonem urodzonym w 1848 roku spędzał pod okiem wychowawców na zamku Hohenschwangau, natomiast letnie wakacje w specjalnie wybudowanej willi Berchtesgaden.
Wstąpił na tron po śmierci ojca, w wieku 18 lat. Za jego panowania Bawaria została włączona do Rzeszy Niemieckiej, czemu był osobiście niechętny. Podpisał on co prawda wystosowany z inicjatywy Bismarcka list do Wilhelma I, w którym jako najpotężniejszy po królu pruskim władca niemiecki wezwał go do objęcia tronu cesarskiego, ale zdecydowały o tym względy finansowe (zadłużony Ludwik za swoją zgodę przyjął od Bismarcka 6 milionów marek w złocie).
Od początku swego panowania Ludwik II zaangażowany był w promocję sztuki, zasłynął zwłaszcza jako mecenas muzyki kompozytora Richarda Wagnera. Jest wielce prawdopodobne, że gdyby nie królewskie wsparcie pieniężne, nigdy nie powstałby "Pierścień Nibelunga". Dzięki hojnemu mecenatowi i przy jego „duchowym” współudziale stworzone zostały kolejne dzieła mistrza: "Śpiewacy norymberscy" w 1868, "Złoto Renu" w 1869 czy "Walkiria" w 1870 roku. Od 1872 roku król coraz bardziej stroniący od ludzi kazał grywać sobie poszczególne utwory przy pustej widowni. Walnie przyczynił się poprzez kolejne dotacje na rzecz Wagnera do budowy wielkiego teatru operowego, umożliwiającego realizację wizji muzycznych i dramaturgicznych swojego ulubionego kompozytora. Ludwik II pozostał przyjacielem Wagnera aż do jego śmierci, choć nie były to relacje łatwe.
Ludwik był ekscentryczną osobą, np. utożsamiał się z Parsifalem. Jego dziwactwo (interpretowane jako zaburzenia schizotypowe) postępowało wraz z kolejnymi niepowodzeniami w polityce zagranicznej i wewnętrznej. Pod koniec rządów praktycznie odseparował się od świata (mógł cierpieć na chorobę Picka), spędzając czas w swoich baśniowych pałacach w Alpach. Najsłynniejszy z nich, Neuschwanstein, nie został ukończony, lecz mimo to jest jedną z najpopularniejszych niemieckich atrakcji turystycznych i symbolem Bawarii. Wielu współczesnych badaczy uważa, że „nietypowe” zachowania bawarskiego króla nie wynikały z obłędu, lecz ze stresu i problemów nieodłącznie związanych ze sprawowaniem władzy przez wrażliwą jednostkę. Ludwik II był nie tylko wielkim budowniczym niesamowitych pałaców (poza Neuschwanstein wybudował również pałace Herrenchiemsee i Linderhof; czwarty z pałaców – Falkenstein – pozostał w sferze planów).
Ludwik nigdy się nie ożenił, choć był zaręczony z księżniczką bawarską – Zofią Charlottą, jego kuzynką i siostrą cesarzowej Elżbiety. Zaręczyny ogłoszono 22 stycznia 1867, ale po licznych zmianach daty ślubu, Ludwik wycofał się z danego słowa w październiku tego samego roku, Zofia zaś poślubiła Ferdynanda d’Alençon, wnuka Ludwika Filipa. Część zachowanych zapisków z dzienników króla wydanych na początku XX wieku wskazuje na jego orientację homoseksualną. Wydarzenia roku 1867 przyczyniły się walnie do izolacji króla, który bez reszty oddał się sztuce i budownictwu.
9 czerwca 1886 Ludwik II został oficjalnie uznany za niepoczytalnego i faktycznie pozbawiony tronu w wyniku spisku zawiązanego przez wrogich mu ministrów z jego stryjem, księciem Luitpoldem, na czele. Rządy objął regent. Król następnie został przewieziony do zamku Berg, nad jeziorem Starnberger See, na południe od Monachium.
Niejasna jest jego śmierć w jeziorze Starnberg, rozważane było samobójstwo i morderstwo. 13 czerwca 1886 niedaleko brzegu jeziora Starnberger See odnaleziono ciało Ludwika i jego lekarza Bernharda von Guddena, który wcześniej wydał opinię o niepoczytalności króla. Ludwik został pochowany w kościele św. Michała w Monachium.
Jest jednym z najbardziej charakterystycznych władców w historii Niemiec. Jego postać wciąż budzi żywe emocje i spory. W pamięci swoich poddanych zapisał się jako król-pacyfista (starał się unikać konfliktu zbrojnego z Prusami, a później z Francją). Jego życie stało się kanwą dla filmu Luchino Viscontiego pt. "Ludwig".

</doc>
<doc id="162133" url="https://pl.wikipedia.org/wiki?curid=162133" title="RPD">
RPD



</doc>
<doc id="162135" url="https://pl.wikipedia.org/wiki?curid=162135" title="RPK wz. 1961">
RPK wz. 1961



</doc>
<doc id="162136" url="https://pl.wikipedia.org/wiki?curid=162136" title="Architektura gotycka w Hiszpanii">
Architektura gotycka w Hiszpanii

Do Hiszpanii, podobnie jaki do wielu innych państw, architektura gotycka dotarła z Francji. Pierwsze budowle w tym stylu pojawiły się już w XII w., a czas trwania tradycji gotyckich sięga końca XV w. Styl ten z czasem przyswoił sobie wiele elementów ze szkoły flamandzkiej i nadreńskiej, a po mariażu z domem Plantagenetów widoczne są także wpływy idące z Anglii. Budowniczowie hiszpańscy wykorzystali także dawniejsze świątynie Arabów i Żydów, dostosowując je do potrzeb chrześcijaństwa. Gotyk w Hiszpanii, spotykając się regionalnymi tradycjami mauretańskimi, wytworzył tzw. styl mudejar, który przetrwał do okresu renesansu, przechodząc początkowo w fazę zwaną plateresco. W końcowej fazie gotyku, z połączenia mudejar z francuskim gotykiem płomienistym powstał styl zwany izabelińskim (od imienia królowej hiszpańskiej Izabeli Katolickiej).
Cechą charakterystyczną hiszpańskiego gotyku jest bogata dekoracyjność architektoniczna i często inny niż we Francji układ przestrzenny katedr.
Początki gotyku na terenie Hiszpanii związane są z działalnością zakonu cystersów i kontaktami władców i biskupów katalońskich z południem Francji (z Langwedocją i Prowansją) oraz kastylijskich z rejonem Andegawenii i Burgundii. Budowane w XII i XIII w. klasztory o układzie romańskim były niejednokrotnie przykrywane sklepieniami krzyżowo-żebrowymi. Do tego przejściowego okresu należą kastylijskie katedry w:
Do najstarszych zabytków architektury gotyckiej znajdujących się na terenie Hiszpanii należą:
Historia kościoła w Cuence (konsekrowanego w 1208) to przykład wykorzystania istniejącej już świątyni mauretańskiej i dostosowania jej do potrzeb chrześcijaństwa. Prace zostały przeprowadzone przez architektów sprowadzonych przez żonę Alfonsa VIII, Eleonorę z rodu Plantagenetów. Stąd w katedrze można dostrzec wiele szczegółów wspólnych z gotykiem angielskim i normandzkim.
Katedra w Barcelonie budowana od 1298 do ok. 1450 to trójnawowa bazylika przecięta krótkim transeptem, którego ramiona tylko w niewielkim stopniu wychodzą poza obrys naw bocznych. Prezbiterium okala obejście z wieńcem kaplic. Na zakończeniach transeptu zbudowano masywne wieże. Trzecia wieża, podparta trompami, ustawiona została na pierwszym, od strony zachodu, przęśle nawy głównej (zamiast na skrzyżowaniu naw). Przypory umieszczono w obrysie budowli. Ich ściany oddzielają od siebie kaplice przylegające do naw bocznych. Inne są też proporcje naw, z których główna tylko w niewielkim stopniu przewyższa nawy boczne. Nad niskimi kaplicami umieszczono empory. Wnętrze katedry oświetlone jest rozproszonym światłem przedostającym się przez okna kaplic. Podobnie rozwiązano system przyporowy w jednonawowej katedrze w Gironie. Tu także pomiędzy skarpami umieszczono kaplice przylegające do nawy, którą kończy prezbiterium wraz z obejściem (szerokość nawy i prezbiterium z obejściem są sobie równe – 23,0 m, co stanowi znaczną rozpiętość). Dookoła obejścia rozplanowano wieniec siedmiu kaplic, dodatkowo po dwie umieszczono na wysokości przęseł prezbiterium. Wysokość nawy wynosi 34,0 m i przekrywa ją stosunkowo płaskie, kamienne sklepienie. Cechą charakterystyczną budowli katalońskich i aragońskich są wpuszczane do wnętrza przypory pełniące dodatkowo rolę ścian oddzielających boczne kaplice. Przestronne nawy o zbliżonych wysokościach przykrywają spłaszczone sklepienia albo drewniane konstrukcje sklepień pozornych opartych na poprzecznych łukach. Przestronne wnętrza są prostsze, bez nadmiernych dekoracji. Tak rozwiązana została katedra w Palma de Mallorca. Bryła budowli zdominowana filarami, łukami przyporowymi i skarpami kryje wnętrze o szerokiej (55,0 m), wysoko sklepionej nawie. Wnętrze rozświetla światło przechodzące przez wysokie okna w ścianach bocznych i ogromnej, wysoko umieszczonej, rozecie ściany wschodniej.
Katalońskie dzwonnice budowane w formie prostych graniastych wież zdobią tylko okna i niewielkie sterczyny. Przykładem takiej budowli jest Miguelete, dzwonnica katedry w Walencji. Zbudowana w latach 1381-1424 na planie ośmioboku z ostatnią kondygnacją wyposażoną w okna zwieńczone delikatnym fryzem złożonym z wimperg, łuków i maswerków.
Katedry w Salamance (ukończona dopiero w XVIII w.), Segowii (zbudowana w latach 1526-1617), Grenadzie należą już do późniejszego okresu, pomiędzy gotykiem a początkami renesansu.
Największym kościołem gotyckim w Hiszpanii jest katedra w Sewilli. Zbudowana została w latach 1402-1519 na miejscu meczetu, z którego zachowany został minaret przebudowany na dzwonnicę Giraldę. Pięcionawowa bazylika z przylegającymi do naw zewnętrznych kaplicami tworzy przestronne, właściwie siedmionawowe wnętrze. Przykrywa je sklepienie wyniesione nad nawę główną na wysokość 56,0 m. Nawy boczne są niewiele niższe. Prezbiterium zamyka prosta ściana. W latach 1524 – 1526 na skrzyżowaniu naw Juan Gila de Hontañón dobudował latarnię a sklepienie krzyżowe wzmocnił poprzez dodanie dekoracyjnych żeber w stylu płomienistym. Na wystrój architektoniczny składają się detale gotyckie i arabskie.
Oprócz budowli sakralnych w Hiszpanii zachowały się przykłady budowli świeckich. Wśród nich wyróżniają się obiekty obronne:
oraz:
W budynkach mieszkalnych w miastach, zwłaszcza na południu kraju, zachowano układ mauretański – z wewnętrzym dziedzińcem i surową elewacją. Przykładem takiej budowli jest "Casa de las Conchas" – Dom Muszli, nazwany tak od rzeźbionych muszli zdobiących zewnętrzną elewację budowli. W podobny sposób została rozwiązana elewacja pałacu Infantado w Guadalajarze zbudowanego pod koniec XV wieku przez Juana Guasa, jednego z najważniejszych przedstawicieli stylu izabelińskiego.

</doc>
<doc id="162137" url="https://pl.wikipedia.org/wiki?curid=162137" title="UKM-2000">
UKM-2000



</doc>
<doc id="162140" url="https://pl.wikipedia.org/wiki?curid=162140" title="PK/PKS">
PK/PKS



</doc>
<doc id="162141" url="https://pl.wikipedia.org/wiki?curid=162141" title="Bilans cieplny">
Bilans cieplny

Bilans cieplny – w termodynamice zestawienie opisujące ilości energii cieplnych określonego układu termodynamicznego.
Bilans cieplny jest równoważny sformułowaniu I zasady termodynamiki dla szczególnego przypadku układu termodynamicznie izolowanego. 
Zasada bilansu cieplnego jest formułowana w postaci bilansu ciepła dla ciał układu izolowanego:
W układzie bez strat ciepła, ciepło pobrane przez jedno ciało jest równe ciepłu oddanemu przez inne ciało. 
Bilans cieplny uwzględnia:
Uwzględnienie ciepła dostarczonego i wydzielonego oraz wytworzonego w układzie umożliwia zastosowanie zasady bilansu cieplnego do układu zamkniętego. 
W bilansie cieplnym nie rozpatruje się wykonywania pracy przez elementy układu. 
Każdy bilans ciepła można zapisać z "punktu widzenia" układu lub otoczenia.
Tradycyjnie, w konwencji termodynamicznej, bilans ciepła pisze się zawsze "z punktu widzenia" analizowanego układu. Stąd, w bilansie tym ciepło dostarczane dla układu jest zapisywane jako wartość dodatnia, a ciepło wydzielane jako wartość ujemna. Dla układów, w których przeważają procesy egzotermiczne (układ generuje energię termiczną) bilans ciepła przyjmuje zatem wartość ujemną, zaś w układach, w których przeważają procesy endotermiczne (układ pochłania ciepło), bilans ciepła przyjmuje wartość dodatnią.
W zastosowaniach "inżynierskich", często wygodniej jest przyjąć konwencję pisania bilansu "z punktu widzenia" otoczenia, co powoduje, że znaki dla ciepła dostarczanego i wydzielonego są odwrócone w stosunku do konwencji termodynamicznej.

</doc>
<doc id="162142" url="https://pl.wikipedia.org/wiki?curid=162142" title="Arystydes Sprawiedliwy">
Arystydes Sprawiedliwy

Arystydes, ("Aristeídēs") (ur. ok. 530 p.n.e. w Atenach, zm. ok. 467 p.n.e.) – ateński polityk i dowódca wojskowy, nazywany Sprawiedliwym.
Kariera polityczna i wojskowa.
Brał udział w bitwie pod Maratonem w 490 p.n.e. jako jeden z dziesięciu strategów, w roku następnym został wybrany archontem-eponimem. Wysunął się wówczas na czoło umiarkowanych demokratów, głównie średniozamożnych chłopów. Kiedy Ateńczycy odkryli nowe żyły srebra w górach Laurion, rozgorzała walka polityczna o to, jak wydatkować wpływy z eksploatacji złóż. Arystydes przeciwstawiał się polityce Temistoklesa, który głosił konieczność budowy wielkiej floty do obrony przed Persami. Arystydes był zwolennikiem prowadzenia wojny z Persją na lądzie i proponował podział wpływów między obywateli, świadomy również tego, że skutkiem realizacji projektu Temistoklesa byłoby zwiększenie politycznej roli warstwy najuboższej (tetów), z której wywodziły się załogi okrętów wojennych. Zwyciężył jednak wniosek Temistoklesa. 
Temistokles doprowadził w 483 p.n.e. lub 482 p.n.e. do wygnania Arystydesa przez ostracyzm. Zgodnie z tym prawem Arystydes opuścił Ateny i udał się na pobliską wyspę Eginę. Miał pozostawać na zesłaniu dziesięć lat. Dwa lata później jednak w obliczu zagrożenia perskiego został wezwany do powrotu. Wybrany przez Ateńczyków jednym z wodzów, sprawował to stanowisko razem ze swoim dawnym wrogiem Temistoklesem.
W czasie wojen perskich brał udział w bitwie pod Salaminą w 480 p.n.e. oraz dowodził oddziałem ateńskim w bitwie pod Platejami w 479 p.n.e. Doprowadził do złagodzenia konfliktu Aten z Pauzaniaszem i Spartą oraz pozyskania przez Ateny sprzymierzeńców do walki z Persją. W 478 p.n.e. stanął na czele armii ateńskiej, która wyzwoliła Bizancjum i większą część Cypru. Odegrał wybitną rolę w zawiązaniu pierwszego Ateńskiego Związku Morskiego (Symmachii Delijskiej) w 478-477 p.n.e., sojuszu greckich miast-państw występujących w latach 478-447 p.n.e. wspólnie przeciw Persom i tworzącym "arche" ateńską. Jemu to powierzono funkcję skarbnika Związku oraz zadanie wyznaczenia wysokości stałych opłat od miast związkowych. Z uwagi na uczciwość w stosunkach z państwami greckimi, czystą grę w dyplomacji oraz uczciwe ustalenie wysokości corocznego trybutu od państw członkowskich Związku uzyskał sobie przydomek Sprawiedliwego.
Arystydes umarł jako człowiek ubogi podczas podróży inspekcyjnej nad Morze Czarne (nie chciał zdobywać majątku przez nadużywanie stanowiska). Pochowany został uroczyście na koszt państwa. Ateny, w uznaniu jego zasług, wyposażyły jego córki.
Anegdoty.
Arystydes w oczach Ateńczyków już za swojego życia uchodził za wzór uczciwości:

</doc>
<doc id="162145" url="https://pl.wikipedia.org/wiki?curid=162145" title="Eksmisja">
Eksmisja

Eksmisja – usunięcie kogoś z zajmowanego lokalu lub z nieruchomości, z reguły na podstawie wyroku orzekającego eksmisję.
Pod pojęciem "eksmisja" należy rozumieć wszelkie czynności faktyczne i prawne zmierzające do opróżnienia lokalu lub nieruchomości z osób i rzeczy i wydania uprawnionej osobie.
W Polsce podstawą żądania eksmisji jest stan, w którym osoba zajmująca lub władająca lokalem (nieruchomością) nie ma do tego tytułu prawnego. Wiązać się to może z samowolnym zajęciem lokalu (nieruchomości) lub zakończeniem trwania stosunku prawnego, na podstawie którego można używać rzeczy cudzej (np. wypowiedzenie umowy najmu). W wyjątkowych sytuacjach można przymusowo usunąć osobę, która dysponuje tytułem prawnym, gdy szczególny przepis na to zezwala (np. konieczność remontu lub zagrożenie bezpieczeństwa związanego ze stanem budynku).
Podstawą prawną eksmisji jest przede wszystkim art. 222 § 1 Kodeksu cywilnego (ochrona własności). Na jego podstawie właściciel może żądać od osoby, która włada faktycznie jego rzeczą, ażeby rzecz została mu wydana, chyba że osobie tej przysługuje skuteczne względem właściciela uprawnienie do władania rzeczą. To skuteczne uprawnienie to właśnie tytuł prawny, który może zniweczyć żądanie właściciela.
Podobne skutki – doprowadzenie do eksmisji – ma żądanie w trybie powództwa o ochronę naruszonego posiadania. Inne są natomiast przesłanki – chroniony jest stan faktyczny posiadania, a nie uprawnienie wynikające z określonego prawa.
Przepisy dopuszczają, aby osoby korzystające z lokalu lub nieruchomości na podstawie innego tytułu prawnego niż własność mogły żądać ochrony na podstawie przepisów o ochronie własności. Przykładowo art. 690 Kodeksu cywilnego stanowi, iż do ochrony praw najemcy do używania lokalu stosuje się odpowiednio przepisy o ochronie własności. 
Eksmisję w ścisłym znaczeniu można odnosić do postępowania przed sądem lub odpowiednim organem, zmierzającym do wydania orzeczenia nakazującego określonej osobie wydanie rzeczy.
Sam proces można podzielić na etap wstępny (np. wezwanie do dobrowolnego wydania), postępowania przed organem orzekającym (powództwo do sądu powszechnego, wniosek do organu administracji) i egzekucyjny (przymusowe wykonanie obowiązku określonego w odpowiednim orzeczeniu). 
Wykonanie eksmisji oddane jest państwu (komornikowi lub administracyjnemu organowi egzekucyjnemu) i może się odbyć na podstawie przepisów Kodeksu postępowania cywilnego albo ustawy o egzekucji w administracji, w zależności od charakteru obowiązku lub właściwości organu do orzekania. Sam fakt, iż eksmisja może odbyć się na podstawie odpowiedniego orzeczenia, ma na celu uniknięcie samowoli w tym zakresie i zabezpieczenie interesów osoby eksmitowanej.
Eksmisja na bruk.
Od 2005 roku w Polsce nie ma zasady tzw. eksmisji na bruk, która była stosowana masowo w latach 90. Jeśli sąd nie przyzna prawa do zawarcia umowy najmu socjalnego, komornik musi się wstrzymać z egzekucją do czasu, aż gmina wskaże tymczasowe pomieszczenie lub sam dłużnik je znajdzie (art. 1046 § 4 kodeksu postępowania cywilnego). Lokal zastępczy musi się nadawać do zamieszkania, zapewniać co najmniej 5 m² powierzchni mieszkalnej na osobę oraz znajdować się w tej samej lub pobliskiej miejscowości.
Na skutek wyroku Trybunału Konstytucyjnego z dnia 4.11.2010 orzekającego o niekonstytucyjności art. 1046 § 4 k.p.c., który uniemożliwiał przeprowadzenie eksmisji bez lokalu tymczasowego, przepis ten z dniem 17.11.2011 traci moc. Tak więc zalegającym z czynszem grozi wyrzucanie na bruk, a gminy nie będą musiały przyznawać lokali tymczasowych. Rzecznik Praw Obywatelskich wystąpił do ministra sprawiedliwości, by w trybie pilnym przygotował projekt zapobiegający eksmisjom na bruk.
Dnia 16.11.2011 weszła w życie nowelizacja ustawy o ochronie praw lokatorów oraz kodeksu postępowania cywilnego. Eksmisję może przeprowadzić wyłącznie komornik, po uprawomocnieniu się wyroku. Osoba eksmitowana jest do lokalu będącego przedmiotem najmu socjalnego albo pomieszczenia tymczasowego. Nowością jest określenie przypadków, w których wyznaczono możliwość przeniesienia osób z wyrokiem eksmisyjnym za znęcanie się nad rodziną, rażąco albo uporczywie postępujących wbrew zasadom współżycia społecznego lub porządkowi domowemu, które samowolnie zajęły pusty lokal i nie ma do niego tytułu prawnego albo miały wynajęte mieszkanie na podstawie umowy najmu okazjonalnego do noclegowni lub schroniska. Od 1 listopada do 31 marca zakazane jest wykonywanie wyroków eksmisyjnych, jeżeli osobie eksmitowanej nie wskazano lokalu, do którego ma nastąpić przekwaterowanie. Wynika to z art. 16 ustawy o ochronie praw lokatorów, mieszkaniowym zasobie gminy i o zmianie Kodeksu cywilnego ().
Liczba eksmisji w Polsce.
Liczba eksmisji w Polsce w latach 2000-2012

</doc>
<doc id="162147" url="https://pl.wikipedia.org/wiki?curid=162147" title="Singel">
Singel

Singel, singiel lub syngiel może odnosić się do:

</doc>
<doc id="162148" url="https://pl.wikipedia.org/wiki?curid=162148" title="Ludwik II, król Bawarii">
Ludwik II, król Bawarii



</doc>
<doc id="162149" url="https://pl.wikipedia.org/wiki?curid=162149" title="John Howe">
John Howe

John Howe (ur. 21 sierpnia 1957 w Vancouver) – kanadyjski ilustrator książek, obecnie mieszka w Neuchâtel (Szwajcaria). Jest jednym z najlepszych ilustratorów książek J.R.R. Tolkiena. Wraz z Alanem Lee współpracował u Petera Jacksona nad trylogiami "Władcy Pierścieni" i "Hobbita" tworząc szkice koncepcyjne do filmów. J. Howe zrekonstruował mapy z takich książek jak Władca Pierścieni, Hobbit i Silmarillion (lata 1996-2003).
Jest ekspertem w dziedzinie zbroi i broni z okresu średniowiecza.

</doc>
<doc id="162151" url="https://pl.wikipedia.org/wiki?curid=162151" title="Powojnik chiński">
Powojnik chiński

Powojnik chiński ("Clematis chinensis") – gatunek pnącza z rodzaju powojników. Występujące w centralnych Chinach, w Japonii i w Indochinach.

</doc>
<doc id="162152" url="https://pl.wikipedia.org/wiki?curid=162152" title="Pegasos">
Pegasos

Pegasos – nazwa płyt głównych komputerów produkowanych przez firmę Genesi. Płyty te oparte są na procesorach PowerPC z serii G3 i G4. 
Płyta Pegasos I oparta jest o chipset Articia S firmy Mai Logic i procesor PowerPC G3 (750 CX) taktowany częstotliwością 600 MHz. Jak się wkrótce okazało, układ Articia S przejawiał nieoczekiwane zachowania związane z transmisjami DMA. Dlatego w płycie Pegasos II wykorzystano układ Discovery II firmy Marvell, oprócz procesora G3 można w niej zainstalować procesor G4 (7447) taktowany zegarem 1,0 GHz. 
Obie płyty są zgodne ze standardem MicroATX, zintegrowane peryferia to port szeregowy, równoległy, porty myszy i klawiatury PS/2, karta sieciowa 100 Mbit/s, podwójny kontroler dyskowy ATA-100, układ dźwiękowy zgodny z AC97, 3 porty USB 1.1, 2 porty FireWire. Pegasos II posiada dodatkowo kartę sieciową 1 Gbit/s. Obie płyty wyposażone są w 3 złącza PCI (33 MHz, 32-bitowe) oraz jedno złącze grafiki AGP (1x).
Na płytach Pegasos można uruchomić system operacyjny MorphOS, AmigaOS 4.1 kilka dystrybucji Linuksa oraz przy pomocy MacOnLinux system OS X.
Produkcję płyt głównych Pegasos II zakończono w październiku 2006 roku. Jednym z powodów były problemy z przystosowaniem Pegasosa do europejskiej dyrektywy RoHS.
Wady.
Błąd konstrukcyjny płyty Pegasos I uniemożliwia w pełni poprawną pracę z mostkiem Articia S. Objawem tego jest między innymi niemożność używania tunera telewizyjnego PCI z kartą graficzną w gnieździe AGP.

</doc>
<doc id="162153" url="https://pl.wikipedia.org/wiki?curid=162153" title="Kazimierz Hartleb">
Kazimierz Hartleb

Kazimierz Jan Hartleb (ur. 6 lipca 1886 w Zimnej Wodzie, zm. 21 listopada 1951 w Toruniu) – polski historyk, profesor Uniwersytetu Jana Kazimierza we Lwowie i Uniwersytetu Mikołaja Kopernika, założyciel Unii Narodowo-Państwowej w 1922 roku.
Życiorys.
Był synem Adama (inspektora szkolnego) i Antoniny z Gołębiowskich, starszym bratem Mieczysława (historyka literatury i docenta na Uniwersytecie Warszawskim). W 1904 ukończył gimnazjum we Lwowie i podjął studia na Uniwersytecie Lwowskim w dziedzinie historii, uwieńczone doktoratem w 1909. W czasie studiów działał w Kole Historyków Uniwersytetu Lwowskiego o profilu postępowym i lewicowym (1904–1907). Od 1909 pracował w bibliotece uniwersyteckiej. Po przedstawieniu pracy habilitacyjnej "Stosunki artystyczne na dworze ostatniego Jagiellona" został w 1920 docentem historii kultury polskiej na Wydziale Humanistycznym Uniwersytetu Jana Kazimierza we Lwowie; do 1931 kierował Seminarium Kultury. W 1929 został mianowany profesorem tytularnym. W latach 1931–1932 był dyrektorem Biblioteki Sejmu Śląskiego w Katowicach. Po powrocie do Lwowa został dyrektorem Muzeum Przemysłu Artystycznego (1932–1936). Od 1935 do 1938 był redaktorem "Ziemi Czerwieńskiej". W czasie okupacji sowieckiej Lwowa (1939–1941) pracował na uniwersytecie oraz w bibliotece szkoły średniej. W czasie okupacji niemieckiej (1941–1944) pracował jako urzędnik i brał udział w tajnym nauczaniu na podziemnym UJK we Lwowie (wypromował 5 doktorów i 11 magistrów). Był kierownikiem archiwum ZWZ-AK Obszaru Lwowskiego. 
Zmuszony do wyjazdu ze Lwowa we wrześniu 1945 osiadł w Toruniu. Organizował Wydział Humanistyczny Uniwersytetu (był dziekanem w roku akademickim 1947/1948), jako profesor zwyczajny (nominacja w 1945) kierował Katedrą Historii Kultury Polski. Krótko przed śmiercią został członkiem korespondentem PAU (1951), brał udział w pracach Komisji Historycznej i Komisji dla Dziejów Oświaty i Szkolnictwa w Polsce PAU. Od 1920 był również członkiem przybranym Towarzystwa Naukowego we Lwowie, działał w Towarzystwie Naukowym w Toruniu (przewodniczący Wydziału I), Związku Historyków Sztuki i Kultury (wiceprezes), Polskim Towarzystwie Historycznym (członek zarządu).
Zajmował się historią kultury i dziejami reformacji. Prowadził przez wiele lat badania nad kulturą polską epoki humanizmu. Interesował się działalnością Jana Zambockiego, sekretarza Zygmunta Starego. Analizował historię reformacji na Litwie. W pracy "Biblioteka Zygmunta Augusta. Studium z dziejów kultury królewskiego dworu" (1928) przedstawił proces powstawania polskich księgozbiorów. W 1935 brał aktywny udział w VI Zjeździe Historyków Polskich w Wilnie; w latach 1935–1938 redagował pismo „Ziemia Czerwińska”.

</doc>
<doc id="162154" url="https://pl.wikipedia.org/wiki?curid=162154" title="Powojnik górski">
Powojnik górski

Powojnik górski ("Clematis montana") – gatunek rośliny z rodziny jaskrowatych ("Ranunculaceae" Juss.). Pochodzi z obszarów Azji (Chiny, Tajwan, Afganistan, Bhutan, Indie, Nepal, Pakistan). Jest uprawiany w wielu krajach świata.
Zastosowanie.
Jest uprawiany w ogródkach jako roślina ozdobna. Szczególnie przydatny jest do zasłonięcia mało efektownych ścian czy murów. Jego pąki i młode pędy mogą przemarzać, z tego też względu należy go sadzić w miejscach osłoniętych i cieplejszych. Niektóre uprawiane odmiany to:

</doc>
<doc id="162155" url="https://pl.wikipedia.org/wiki?curid=162155" title="Gubałówka">
Gubałówka

Gubałówka – podłużne wzniesienie na Pogórzu Gubałowskim (Paśmie Gubałowskim).
Charakterystyka.
Ma wysokość od 1120 m na wschodnim końcu do 1129 m na zachodnim końcu. Wznosi się w północno-zachodniej części Zakopanego. Po wschodniej stronie Gubałówki znajduje się miejscowość Ząb, a po zachodniej Gubałówka sąsiaduje z Butorowym Wierchem. U podnóża północnych stoków Gubałówki w dolinie potoku Bystrego położone jest Nowe Bystre. Nazwa Gubałówka pochodzi od znajdującej się na niej polany Gubałówka, tej zaś od nazwiska Gubała. Testament Jędrzeja Gadowskiego spisanego dnia 1 maja 1692 roku podaje pierwszą nazwę tego wzniesienia jako Antgua.
Turystyka i rekreacja.
Na Gubałówkę prowadzi kolej linowo-terenowa z Zakopanego wybudowana w 1938 roku, długości 1298 m oraz różnicy wysokości ok. 300 m., zmodernizowana w 2001 roku. Góra jest popularna wśród turystów odwiedzających Zakopane. Z jej grzbietu roztacza się panorama całych polskich Tatr i Zakopanego oraz Podhala, Pienin, Gorców i Beskidu Żywieckiego wraz z ich słowacką częścią. Z Gubałówki prowadzi spacerowy Szlak Papieski na Butorowy Wierch 1160 m, z którego można zjechać kolejką krzesełkową do Kościeliska. Na skutek sporów pomiędzy właścicielami gruntów na zboczu Gubałówki a Polskimi Kolejami Linowymi zjazd narciarski do dolnej stacji kolejki jest aktualnie niemożliwy.
Na górze znajdują się między innymi:
Przyroda.
Gubałówka jest w dużym stopniu bezleśna. Z rzadkich w Polsce gatunków roślin stwierdzono tutaj występowanie storzana bezlistnego, prosienicznika plamistego i widlicza Isslera.

</doc>
<doc id="162158" url="https://pl.wikipedia.org/wiki?curid=162158" title="Powojnik Jackmana">
Powojnik Jackmana

Powojnik Jackmana ("Clematis ×jackmanii" Moore) – mieszaniec roślin z rodzaju powojników, powstały ze skrzyżowania "Clematis lanuginosa" i "Clematis viticella". Jest pierwszym wielkokwiatowym mieszańcem, otrzymano go jeszcze w 1812 i nadal jest uprawiany. Obecnie jego formę pierwotną traktuje się jako odmianę, występuje pod nazwą "Jackmanii". 

</doc>
<doc id="162159" url="https://pl.wikipedia.org/wiki?curid=162159" title="Chrześcijański Związek Jedności Narodowej">
Chrześcijański Związek Jedności Narodowej

Chrześcijański Związek Jedności Narodowej (ChZJN, potocznie "Chjena") – powstał 16 sierpnia 1922 jako koalicja wyborcza Związku Ludowo-Narodowego, Chrześcijańsko-Narodowego Stronnictwa Pracy, Narodowo-Chrześcijańskiego Stronnictwa Ludowego i Chrześcijańsko-Narodowego Stronnictwa Rolniczego.
"Chjena" wygrała wybory do parlamentu w 1922, uzyskując 163 mandaty poselskie (na 444) i 48 senatorskich (na 111). Nie powołała jednak wspólnego klubu parlamentarnego. Po zawarciu 28 maja 1923 tzw. paktu lanckorońskiego z PSL „Piast”, utworzono koalicyjny drugi rząd Wincentego Witosa, tzw. rząd Chjeno-Piasta (funkcjonujący od 28 maja do 14 grudnia 1923). 10 maja 1926 powstał trzeci rząd Wincentego Witosa, czyli kolejny rząd "Chjeno-Piasta", który obalony został 4 dni później przez przewrót majowy.
Po przewrocie majowym ChZJN nie startowało w wyborach jako blok.

</doc>
<doc id="162161" url="https://pl.wikipedia.org/wiki?curid=162161" title="K.c.">
K.c.



</doc>
<doc id="162162" url="https://pl.wikipedia.org/wiki?curid=162162" title="Powojnik kwiecisty">
Powojnik kwiecisty

Powojnik kwiecisty ("Clematis florida" Thunb.) – gatunek rośliny z rodziny jaskrowatych. Pochodzi z Chin, rozprzestrzenił się również w Japonii jako uciekinier z uprawy. Jest uprawiany w wielu krajach, również w Polsce, jako roślina ozdobna. Już w XVII wieku był uprawiany w Japonii, do Europy zaś został sprowadzony w 1776 roku przez botanika Carla Petera Thunberga.
Biologia i ekologia.
Roślina wieloletnia, pnącze. Okres kwitnienia przypada od czerwca do września. Kwiaty rozwijają się powoli i długo utrzymują na roślinie (do 3 tygodni). W swoim naturalnym środowisku powojnik kwiecisty rośnie w górskich zaroślach, na wysokości około 1700 m n.p.m. Cała roślina jest lekko trująca.
Uprawa.
Jest trudny w uprawie. Wymaga zacisznego, osłoniętego od wiatru i ciepłego miejsca, żyznej gleby i starannej pielęgnacji. Wrażliwy na mróz, w związku z czym nie nadaje się do sadzenia w najzimniejszych rejonach Polski, oraz w terenach, gdzie tworzą się zastoiny mrozowe. Uprawiany jest wyłącznie z sadzonek. Podczas sadzenia należy zapewnić mu odpowiedni drenaż, oraz żyzną glebę, a ziemię wokół rośliny wyściółkować. Wymaga stałej, umiarkowanej wilgotności, dlatego też w razie potrzeby należy go podlewać, szczególnie w czasie kwitnienia. W czasie wzrostu należy go rozpinać na podporach i podwiązywać, by zapewnić właściwą ekspozycje kwiatów i dostęp liści do światła. Ponieważ kwitną tylko tegoroczne pędy, należy go silnie ciąć. Na zimę należy go zabezpieczyć przed silnymi mrozami (np. okrywając gałązkami drzew iglastych).

</doc>
<doc id="162166" url="https://pl.wikipedia.org/wiki?curid=162166" title="Mafia (ujednoznacznienie)">
Mafia (ujednoznacznienie)



</doc>
<doc id="162171" url="https://pl.wikipedia.org/wiki?curid=162171" title="Zdania podrzędne dopełnieniowe w łacinie">
Zdania podrzędne dopełnieniowe w łacinie

Zdanie dopełnieniowe (łac. "sententia obiectiva") jest to zdanie podrzędne, które zastępuje dopełnienie orzeczenia zdania głównego i odpowiada na pytania "kogo?", "co?". Orzeczenie zdania dopełnieniowego podlega zasadom następstwa czasów na ogólnych zasadach.
Spójnik wprowadzający zdanie zależy od tego, do jakiej grupy zalicza się orzeczenie zdania głównego.
Specyficzną odmianą zdania dopełnieniowego jest zdanie pytajne zależne.

</doc>
<doc id="162173" url="https://pl.wikipedia.org/wiki?curid=162173" title="XMLHttpRequest">
XMLHttpRequest

XMLHttpRequest, XHR – obiekt języków skryptowych (np. JavaScript, JScript lub VBScript) przeglądarek internetowych umożliwiający przesyłanie żądań do serwera WWW za pomocą protokołu HTTP.
Cechą charakterystyczną XMLHttpRequest jest możliwość wykonywania żądań już po załadowaniu się strony internetowej w trakcie interakcji z użytkownikiem. Otrzymane odpowiedzi serwera są wówczas wykorzystywane do modyfikacji załadowanego dokumentu. Możliwość asynchronicznego wykonywania żądań sprawia, że są one wykonywane w tle i nie przerywają interakcji użytkownika ze stroną, dynamicznie ją zmieniając. Treść odpowiedzi serwera najczęściej przekazywana jest w formatach XML, JSON lub czystym tekstem.
XMLHttpRequest stał się podstawą techniki projektowania stron AJAX. Przykłady aplikacji opartych na XHR to Google Gmail, Google Maps i Google Suggest oraz Windows Live Local.
Historia i wsparcie przeglądarek.
XMLHttpRequest było pierwotnie stworzone przez Microsoft jako część usługi OWA (Outlook Web Access) 2000, w postaci obiektu ActiveX o nazwie XMLHTTP. Jego implementacja jest dostępna w Internet Explorerze poczynając od wersji 5.0, poprzez JScript, VBScript i inne języki skryptowe obsługiwane przez IE.
Pierwsza natywna implementacja XMLHttpRequest została włączona przez Mozillę do Mozilla Application Suite 1.0 w 2002 roku. Ta implementacja była potem obsługiwana przez Apple w Safari 1.2, Konqueror, Opera Software od Opery 8.0 i iCab od wersji 3.0b352. Również sam Microsoft w przeglądarce Internet Explorer 7 dodał natywną obsługę.
Konsorcjum World Wide Web opublikowała szkic (Working Draft) specyfikacji obiektu XMLHttpRequest 5 kwietnia 2006 roku. Prace nad nią ciągle trwają, jej celem jest udokumentowanie minimalnego zestawu wspólnych cech istniejących implementacji, co ułatwi tworzenie kodu bez oddzielnych bloków tekstu dla różnych platform. Szkicowa specyfikacja bazuje na implementacjach popularnych przeglądarek, dla zapewnienia przenośności kodu.
Strony wykorzystujące XMLHttpRequest lub XMLHTTP wykorzystują obiekt XMLHttpRequest bezpośrednio w JavaScripcie lub z poziomu gotowych bibliotek konstrukcyjnych (frameworków).
Istnieją również inne metody, które dają te same efekty:
Znane problemy.
Pamięć podręczna Microsoft Internet Explorera.
IE implementuje pamięć podręczna dla zapytań typu GET. Autorzy, którzy nie znają zachowań IE, oczekują, że zapytania GET będą odświeżane za każdym razem tak samo jak po odświeżeniu strony. W niektórych sytuacjach może to spowodować błędy na stronie. Najprostszym rozwiązaniem jest stosowanie zapytań typu POST.
Możemy również ustawić nagłówek „Expires” na datę w przeszłości, dzięki czemu unikniemy zapisania strony w pamięci podręcznej. Przykład zastosowania w PHP:
 header( "Expires: Mon, 26 Jul 1997 05:00:00 GMT" ); // sprawia, że IE nie zapisze tej strony
 header( "Last-Modified: " . gmdate( "D, d M Y H:i:s" ) . " GMT" );
 header( "Cache-Control: no-cache, must-revalidate" );
 header( "Pragma: no-cache" );
 header( "Expires: -1", false );
To samo można osiągnąć używając Java Servlet:
 response.setHeader( "Pragma", "no-cache" );
 response.addHeader( "Cache-Control", "must-revalidate" );
 response.addHeader( "Cache-Control", "no-cache" );
 response.addHeader( "Cache-Control", "no-store" );
 response.setDateHeader("Expires", 0);
Alternatywnie można również określić w obiekcie XMLHttpRequest aby pobierał zawartość pomimo zapisanej wersji w pamięci podręcznej, tak jak pokazano w poniższym przykładzie:
 req.open( "GET", "xmlprovider.php" );
 req.setRequestHeader( "If-Modified-Since", "Sat, 1 Jan 2000 00:00:00 GMT" );
 req.send( null );
Kolejnym rozwiązaniem jest używanie losowego ciągu znaków na końcu zapytania:
 req.open( "GET", "xmlprovider.php?sid=" + Math.random());
Zapewni to pobranie aktualnej zawartości.
Należy pamiętać, że te techniki powinny być wykorzystywane tylko jeżeli występują problemy. Zamiast wysyłać niepoprawne nagłówki lepiej jest informować użytkownika, że nowe dane mogą być aktualnie dostępne.
Biblioteki szkieletowe (frameworki).
Powstało wiele bibliotek szkieletowych, które obsługują wszystkie implementacje XMLHttpRequest. Patrz też: AJAX.

</doc>
<doc id="162180" url="https://pl.wikipedia.org/wiki?curid=162180" title="Zdania podrzędne celowe w łacinie">
Zdania podrzędne celowe w łacinie

Zdanie okolicznikowe celu (łac. "sententia finalis") objaśnia cel czynności wyrażonej przez orzeczenie zdania nadrzędnego. Zdanie celowe wprowadza się spójnikami:
Dodatkowe zdanie celowe zaprzeczone powiązane z tym samym orzeczeniem wprowadza się spójnikiem "neve" (i żeby nie). Zdania celowe podlegają następstwu czasów na ogólnych zasadach.
Zaimki i partykuły nieokreślone typu "aliquis", "aliquid", "aliquando" itp. w połączeniu z "ne" tracą przedrostek, a więc:
Zaimki i partykuły przeczące stawia się po "ne" i przekształca na ogólnych zasadach w zaimki i partykuły nieokreślone celem uniknięcia podwójnego przeczenia:
Jeśli w zdaniu celowym zaprzeczony jest tylko jeden wyraz, jako spójnika używa się "ut non", "ut minus" etc.
Inne sposoby wprowadzania zdania celowego.
Zdanie względno-celowe.
Istnieją też zdania celowe konstruowane na ogólnych zasadach, które jednak wprowadzane są przez formy zaimka względnego "qui", "quae", "quod" (który, która, które) oraz orzeczenia w coniunctivie np.:
Jest to zdanie względno-celowe. Od zwykłego zdania względnego odróżnia je to, że ma orzeczenie w coniunctiwie.

</doc>
<doc id="162182" url="https://pl.wikipedia.org/wiki?curid=162182" title="Accusativus cum infinitivo">
Accusativus cum infinitivo

Accusativus cum infinitivo (acc.c.inf., A.C.I., ACI) – charakterystyczny dla niektórych języków, zwłaszcza łaciny i greki klasycznej, równoważnik zdania dopełnieniowego lub podmiotowego; składa się on z wyrażenia rzeczownikowego w bierniku (łac. "accusativus") oraz bezokolicznika (łac. "infinitivus"). W łacinie i grece konstrukcja ta powstała ze składni podwójnego biernika osoby i rzeczy, np. gr. – „uczę dziewczynę filozofii” – rozwinęło się do – „uczę dziewczynę filozofować”.
ACI w języku łacińskim.
ACI w roli dopełnienia.
Accusativus cum infinitivo występuje jako dopełnienie czasowników tzw. deklaratywnych ("verba declarandi"), oraz odpowiadających im treściowo wyrażeń. Są to:
Jest to odpowiednik polskiego zdania dopełnieniowego wprowadzonego przez "że" („widzę, że”, „myślę, że”, „piszę, że” itp.), lub, w przypadku "verba voluntatis", przez "żeby" („chcę, żeby”). Accusativus odpowiada podmiotowi takiego zdania, infinitivus natomiast – orzeczeniu.
Trzeba zaznaczyć, że w przeciwieństwie do tego, co widać w polskich przekładach, ACI nie jest zdaniem, a więc od właściwego orzeczenia (zwanego "verbum regens") konstrukcji tej nie oddziela się przecinkiem.
W przypadku czasowników nieprzechodnich (takich jak "ire") nie występują żadne niejednoznaczności. Jednak kiedy jako infinitivus w skład konstrukcji ACI wchodzi czasownik przechodni, który sam wymaga dopełnienia w accusatiwie, istnieją wątpliwości, który accusativus jest dopełnieniem którego czasownika. Klasycznym przykładem jest wyrocznia, jakiej Pyrrusowi udzieliła Pytia na pytanie, czy jego zwycięstwo nad Rzymianami jest możliwe:
Co może oznaczać "potwierdzam, synu Ajasa, że możesz zwyciężyć Rzymian", ale równie dobrze "potwierdzam, synu Ajasa, że Rzymianie mogą zwyciężyć ciebie" (kolejność wyrazów, jak zwykle w przypadku łaciny, nie odgrywa żadnej roli). Obie interpretacje są równie uprawnione, w zależności od tego, co zostanie przyjęte za dopełnienie do "aio", a co do "vincere". Dla uniknięcia tej dwuznaczności stawia się infinitivus w stronie biernej, co pociąga za sobą odpowiednie przekształcenie dopełnienia tego czasownika:
Aspekt czasu.
Dla konstrukcji ACI ważny jest również czas bezokolicznika. Łacina ma po trzy bezokoliczniki dla każdej ze stron (czyli razem sześć), to jest "infinitivus perfecti", "infinitivus praesentis" oraz "infinitivus futuri". Czas infinitiwu określa chwilę bądź porę, kiedy dzieje się wyrażana przezeń czynność, ale nie jest to obiektywny punkt na osi czasu, a jedynie przeszłość, teraźniejszość lub przyszłość względem czasu, w odniesieniu do orzeczenia ("verbum regens"):
ACI w roli podmiotu.
W roli podmiotu kładzie się acc.c.inf. po:
ACI w języku greckim.
W klasycznym języku greckim "accusativus cum infinitivo" miał – z nielicznymi wyjątkami – podobny zakres użycia do konstrukcji łacińskiej. Z czasem konstrukcję tę zaczęto uważać za jedną całość z rzeczownikiem w bierniku jako podmiotem. Np. zdanie – dosł. *"Nauczyciel mówi świat piękny (biernik) być" tłumaczymy najczęściej jako "Nauczyciel mówi, że świat jest piękny", a wspomniane wcześniej zdanie – dosł. "uczę dziewczynę filozofować" – najczęściej oddaje się polsku jako "Uczę dziewczynę, żeby filozofowała (zajmowała się filozofią)", ponieważ rzeczownik w bierniku jest w języku greckim podmiotem wyrażenia. 
Orzeczenie imienne wyrażone ACI.
Orzeczenie imienne, tak w języku greckim, jak i łacińskim, wyraża się najczęściej rzeczownikiem w mianowniku z czasownikiem „być”, np. gr. , łac. "Magister philosophus est". Możliwa jest jednak też konstrukcja z biernikiem, np. – „Uważam, że nauczyciel jest filozofem”. W zdaniu tym obydwa rzeczowniki użyte są w bierniku, jednak przed orzecznikiem nie stosuje się po grecku rodzajnika, co przy swobodnym szyku wyrazów umożliwia jednoznaczne zrozumienie zdania. Łacina nie ma rodzajników, a zatem tego samego typu wyrażenie może być dwuznaczne: "Magistrum philosophum habeo" może znaczyć zarówno „uważam nauczyciela za filozofa”, jak i „uważam filozofa za nauczyciela”. Decyzja musi tu zapaść na podstawie kontekstu.
ACI w języku angielskim.
W języku angielskim występuje konstrukcja czasownik + rzeczownik (zaimek) + bezokolicznik. Ponieważ fleksja w tym języku zanikła, widać ją tylko w przypadku użycia zaimka w funkcji dopełnienia: "I want you to go to hell" → "Chcę, byś poszedł sobie w cholerę". Konstrukcja występuje po czasownikach oznaczających życzenie: "want", "wish", "hate", stan umysłu: "think", "expect", "believe", oznaczających nakaz, prośbę zezwolenie: "order", "ask", "recommend" i niektórych innych.

</doc>
<doc id="162183" url="https://pl.wikipedia.org/wiki?curid=162183" title="Andrzej Spychalski">
Andrzej Spychalski

Andrzej Kazimierz Spychalski (ur. 3 grudnia 1948 w Kaliszu) – polski polityk, prawnik, działacz ZMS, ZSMP i PZPR. Senator V kadencji; w latach 1979–1988 prezydent Kalisza, w latach 2005–2006 przewodniczący Unii Pracy.
Życiorys.
Kształcił się w Technikum Samochodowym im. Stanisława Staszica w Kaliszu. W latach 1967–1970 był słuchaczem Wieczorowego Uniwersytetu Marksizmu-Leninizmu, a w latach 1970–1972 słuchaczem Centralnej Szkoły Aktywu ZMS. W 1979 ukończył studia na Wydziale Prawa i Administracji Uniwersytetu im. Adama Mickiewicza w Poznaniu.
Pracował w Wytwórni Sprzętu Komunikacyjnego „PZL-Kalisz”, a od 1970 w aparacie organizacyjnym Związku Młodzieży Socjalistycznej (ZMS), Związku Socjalistycznej Młodzieży Polskiej (ZSMP) i Polskiej Zjednoczonej Partii Robotniczej (PZPR), do której należał w latach 1967–1990). Był wiceprzewodniczącym ZMS w Kaliszu (1970–1972), następnie do 1973 przewodniczącym miejskich struktur tej organizacji. W latach 1973–1975 kierował radą powiatową, a od 1975 do 1979 radą wojewódzką Federacji Socjalistycznych Związków Młodzieży Polskiej. Kierował Wydziałem Kultury, Nauki i Oświaty w Komitecie Wojewódzkim PZPR w Kaliszu, brał także udział w pracach komitetów powiatowego, miejskiego i wojewódzkiego PZPR.
31 stycznia 1979 objął stanowisko prezydenta Kalisza, które zajmował do 1988. Od tegoż roku pracował w przedsiębiorstwach prywatnych, w tym we własnych firmach: Przedsiębiorstwie Wielobranżowym „Impet” (dystrybucja odzieży i obuwia) i Firmie Handlowej „Duet” (dystrybucja części do samochodów osobowych i ciężarowych).
W latach 90. przystąpił do Unii Pracy, zasiadał we władzach krajowych i regionalnych tej partii. W maju 2005 został wybrany na przewodniczącego partii po rezygnacji Izabeli Jarugi-Nowackiej. Zajmował to stanowisko przez okres niespełna roku, a w 2006 odszedł do Sojuszu Lewicy Demokratycznej. W latach 2001–2005 był senatorem z okręgu kaliskiego, wybranym z ramienia koalicji SLD-UP. W 2005 i 2007 bez powodzenia kandydował w kolejnych wyborach parlamentarnych.

</doc>
<doc id="162186" url="https://pl.wikipedia.org/wiki?curid=162186" title="Nominativus cum infinitivo">
Nominativus cum infinitivo

Nominativus cum infinitivo (nom.c.inf., N.C.I.) – występująca w języku łacińskim struktura składniowa składająca się z rzeczownika lub zaimka w mianowniku (nominatiwie) i czasownika w bezokoliczniku (infinitywie) – pełniących rolę równoważnika zdania podrzędnego podmiotowego – oraz z osobowej formy czasownika w stronie biernej. Ta osobowa forma czasownika występuje w tej konstrukcji jako tzw. "verbum regens" (słowo rządzące), które zgadza się z podmiotem co do kategorii osoby, liczby i rodzaju. Wielu autorów uznaje konstrukcję nominativus cum infinitivo za bierny odpowiednik konstrukcji accusativus cum infinitivo, jednak istnieją publikacje kwestionujące taki sposób jej postrzegania.
Porównaj: "Dux milites laudat." ‘Wódz chwali żołnierzy’. W konstrukcji nominativus cum infinitivo: "Dux milites laudare videtur." ‘Wydaje się, że wódz chwali żołnierzy’.
W nom.c.inf. jako "verbum regens" występują często te same czasowniki co w konstrukcji accusativus cum infinitivo, jednak są one tu w formie biernej. Wymagania składniowe strony biernej powodują szereg przekształceń w stosunku do acc.c.inf.:
Trudności początkującym może nastręczać już samo przejście czasownika deklaratywnego na stronę bierną, zwłaszcza, jeśli polski odpowiednik tego czasownika jest nieprzechodni. Dobrym przykładem jest czasownik "mówić", który w języku polskim nie ma w ogóle strony biernej, czyli jest nieprzechodni, natomiast jego łaciński odpowiednik "dicere" jest czasownikiem przechodnim i ma formy strony biernej. Formy te tłumaczy się na polski czasownikami bezosobowymi ze wskazaniem osoby w zdaniu podrzędnym:
Niektóre czasowniki po przekształceniu w formy strony biernej w ogóle zmieniają znaczenie. Częstą przyczyną konfuzji jest czasownik "videre" (widzieć), który zarówno w łacinie jak i w języku polskim jest przechodni. Jednak formy strony biernej tego czasownika w łacinie zupełnie nie odpowiadają znaczeniowo analogicznym formom w języku polskim; inaczej mówiąc, jakkolwiek "video" znaczy "widzę", "videor" jednak nie znaczy "jestem widziany", lecz "wygląda na to, że ja"; "videris" = "wygląda na to, że ty" itd. na tej samej zasadzie, co powyżej dla "dicere".
Takie przekłady, a także ogólne w łacinie użycie form strony biernej w wyrażeniach nieosobowych powodują, że początkujący mają często wrażenie, że nom.c.inf. jest konstrukcją nieosobową co do zasady. Jest to jednak wrażenie błędne, nom.c.inf. jest konstrukcją osobową.
Nominativus cum infinitivo rozpowszechnił się dopiero w epoce klasycznej – wcześniej nie był często spotykany.
Uwagi o czasie infinitiwu zob. Accusativus cum infinitivo.
Polskiego odpowiednika tej konstrukcji można doszukiwać się w przykładzie: "Prezes banku okazał się być hochsztaplerem." Według Mirosława Bańki zastosowany tu bezokolicznik "być" jest niepotrzebną komplikacją składniową i można go pominąć.

</doc>
<doc id="162192" url="https://pl.wikipedia.org/wiki?curid=162192" title="Stripped (singel Depeche Mode)">
Stripped (singel Depeche Mode)

Stripped – singel grupy Depeche Mode promujący album "Black Celebration".

</doc>
<doc id="162193" url="https://pl.wikipedia.org/wiki?curid=162193" title="Łańcuch (teoria mnogości)">
Łańcuch (teoria mnogości)

Łańcuchy – w teorii częściowych porządków i w teorii mnogości podzbiory porządku, na których relacja porządkująca jest spójna.
Definicja.
Przy określonym częściowym porządku formula_1 zbiór formula_2 nazywamy łańcuchem wtedy i tylko wtedy, gdy
Innymi słowy zbiór formula_4 jest łańcuchem wtedy i tylko wtedy, gdy relacja formula_5 porządkuje go liniowo, czyli jest ona relacją spójną w formula_6
Intuicyjnie, zbiór jest łańcuchem, gdy da się porównać każde dwa jego elementy.
Warunki łańcucha.
W teorii porządków częściowych rozważa się czasami dwie własności porządków bezpośrednio związane z łańcuchami. Niech formula_1 będzie zbiorem częściowo uporządkowanym.
W teorii forsingu rozważa się własność określaną czasami jako warunek przeliczalnego łańcucha. Własność ta bezpośredniego związku z łańcuchami nie ma i lepszą nazwą dla niej jest "warunek przeliczalnych antyłańcuchów" (jako że ta własność postuluje że każdy antyłańcuch w rozważanym pojęciu forcingu jest przeliczalny). Użycie słowa "łańcuch" było prawdopodobnie spowodowane pewnym zamieszaniem w stosowanym nazewnictwie w początkowych latach rozwoju teorii. Innym możliwym wytłumaczeniem jest fakt, że jeśli formula_32 jest zupełną algebrą Boole’a, to każdy antyłańcuch w formula_33 jest przeliczalny wtedy i tylko wtedy, gdy w algebrze formula_32 nie istnieje nieprzeliczalny ściśle malejący ciąg formula_35 formula_36
Funkcje kardynalne.
W porządkach skończonych wprowadza się długość porządku (czasami zwaną też wysokością porządku) jako ilość elementów w najdłuższym łańcuchu w tym porządku. Dwie funkcje kardynalne na algebrach Boole’a, głębokość formula_37 i długość formula_38 są bezpośrednio związane ze strukturą łańcuchów w rozważanej algebrze. Niech formula_32 będzie algebrą Boole’a. Określamy

</doc>
<doc id="162194" url="https://pl.wikipedia.org/wiki?curid=162194" title="Lokacja">
Lokacja



</doc>
<doc id="162195" url="https://pl.wikipedia.org/wiki?curid=162195" title="Powojnik pnący">
Powojnik pnący

Powojnik pnący ("Clematis vitalba" L.) – gatunek rośliny z rodziny jaskrowatych ("Ranunculaceae" Juss.). Występuje na większości obszaru Europy (na północy sięgając do środkowych Niemiec, Czech i Ukrainy), w północno-zachodniej Afryce (w Algierii), na Kaukazie, i w zachodniej Azji. W Polsce występuje w wielu miejscach, głównie w zachodniej części kraju, na Śląsku, w dolinie Wisły. W Polsce jest dość rzadki, ale stopniowo rozprzestrzenia się. Status gatunku we florze Polski: kenofit, w skali regionalnej inwazyjny. W niektórych krajach, również w Polsce bywa uprawiany. 
Biologia i ekologia.
Roślina wieloletnia, pnącze, nanofanerofit. Kwitnie od czerwca do października. Rośnie w wilgotnych lasach liściastych, zaroślach i na torfowiskach. Jest gatunkiem ciepłolubnym. W klasyfikacji zbiorowisk roślinnych gatunek charakterystyczny dla Cl. "Rhamno-Prunetea", Ass. "Pruno-Ligustretum". Cała roślina jest lekko trująca.
Zastosowanie.
Uprawiany jest jako roślina ozdobna ze względu na swój szybki wzrost, bardzo dobrą wytrzymałość na mróz, suszę i wiatr. Nadaje się do ogródkow przydomowych i do parków. Ma długi okres kwitnienia, powstałe z kwiatów puszyste owoce zbiorowe utrzymują się na roślinie do zimy i również są ozdobne. Należy mu zapewnić dużo miejsca, gdyż z powodu swojego ekspansywnego wzrostu szybko zarasta pędami otaczające go krzewy czy inne rośliny. Ma małe wymagania glebowe, może rosnąć na stanowisku słonecznym, półcienistym, a nawet zacienionym.

</doc>
<doc id="162197" url="https://pl.wikipedia.org/wiki?curid=162197" title="Wola">
Wola

Różne części miast i obiekty z członem „Wola”.
Wola Justowska, Wola Rusiecka, Wola Duchacka, Wola Duchacka Wschód, Wola Duchacka Zachód, Hipodrom Wola, Ciepłownia Wola, Poznań Wola, Warszawa Wola (przystanek kolejowy)

</doc>
<doc id="162199" url="https://pl.wikipedia.org/wiki?curid=162199" title="Powojnik południowy">
Powojnik południowy

Powojnik południowy ("Clematis flammula" L.) – gatunek rośliny z rodziny jaskrowatych ("Ranunculaceae" Juss.). Występuje w Azji Zachodniej (Iran, Izrael, Liban, Syria, Turcja), na Zakaukaziu, w Afryce Północnej oraz w południowej i południowo-wschodniej Europie. Jest uprawiany w niektórych krajach.

</doc>
<doc id="162202" url="https://pl.wikipedia.org/wiki?curid=162202" title="Fall Gelb">
Fall Gelb



</doc>
<doc id="162209" url="https://pl.wikipedia.org/wiki?curid=162209" title="Opowieści z Narnii">
Opowieści z Narnii

Opowieści z Narnii () – cykl siedmiu powieści fantasy napisanych przez C.S. Lewisa. Uważany za klasykę literatury dziecięcej oraz najlepszą pracę autora, sprzedał się w ponad stu dwudziestu milionach egzemplarzy w czterdziestu jeden językach. Napisany przez Lewisa pomiędzy rokiem 1949 a 1954 i zilustrowany przez Pauline Baynes, został kilkukrotnie zaadaptowany, częściowo lub w całości, na potrzeby radia, telewizji, teatru i kina. Oprócz dużej liczby motywów chrześcijańskich, cykl zapożycza postaci i idee z mitologii greckiej oraz rzymskiej, jak również z tradycyjnych baśni brytyjskich i irlandzkich.
"Opowieści z Narnii" opowiadają o przygodach dzieci, które odkrywają historię świata, miejsca, gdzie zwierzęta mówią, magia jest powszechna, a dobro walczy ze złem. W każdej z książek, z wyjątkiem "Konia i jego chłopca", protagonistami są postaci z realnego świata, które w magiczny sposób przenoszone zostają do Narnii aby pomóc Lwu Aslanowi w zażegnaniu trwającego tam kryzysu.
Siedmioksiąg.
"Opowieści z Narnii" zostały przetłumaczone na czterdzieści jeden języków i są nieprzerwanie wydawane od 1954 roku; do tej pory sprzedały się w liczbie ponad stu milionów egzemplarzy. Lewis został nagrodzony w 1956 roku Carnegie Medal, angielską nagrodą literacką, za "Ostatnią bitwę" – ostatnią część cyklu. Książki zostały napisane pomiędzy 1949 a 1954 rokiem, jednak w innej kolejności niż były początkowo wydane, oraz w innej niż są tu prezentowane. Pierwotnym twórcą ilustracji była Pauline Baynes i to właśnie jej rysunki są wciąż używane w dzisiejszych wydaniach. Siedem ksiąg, które składa się na "Opowieści z Narnii", jest przedstawionych poniżej w kolejności, w jakiej zostały pierwszy raz wydane.
Lew, czarownica i stara szafa (1950).
Ukończona zimą 1949 roku i opublikowana rok później, powieść "Lew, czarownica i stara szafa" opowiada historię czwórki zwyczajnych dzieci: Piotra, Edmunda, Zuzanny i Łucji Pevensie. W domu profesora Kirke'a odkrywają szafę, która prowadzi do magicznego świata Narnii. Rodzeństwo Pevensie pomaga Aslanowi uratować Edmunda z rąk złej Białej Czarownicy, która rządzi Ker – Paravelem i Samotnymi Wyspami od stu lat bezustannej zimy.
Książę Kaspian (1951).
Kolejną powieścią w cyklu jest "Książę Kaspian". Ukończony jesienią 1949 roku i opublikowany dwa lata później opowiada historię drugiej wyprawy dzieci Pevensich do Narnii. Zostają przywołane siłą rogu Zuzanny, użytego przez Kaspiana, kiedy był w potrzebie. Książę ucieka do lasu przed swoim wujem Mirazem, który uzurpował sobie tron. Raz jeszcze rodzeństwo wyrusza, aby ocalić Narnię. Wspierane najpierw przez innych Narnijczyków, a ostatecznie przez samego Aslana, udaje im się zwrócić tron jego prawowitemu władcy.
Podróż „Wędrowca do Świtu” (1952).
Następną pozycją jest, ukończona zimą 1950 i opublikowana w 1952 roku, "Podróż „Wędrowca do Świtu”". Obraz wciąga Łucję i Edmunda Pevensie, wraz z ich pedantycznym kuzynem Eustachym Scrubbem, do Narnii. Kiedy już tam są, dołączają do wyprawy Kaspiana, mającej na celu odszukanie siedmiu lordów wygnanych w czasach, kiedy Miraz objął tron. Ta niebezpieczna podróż w kierunku znajdującego się na początku świata, kraju Aslana staje się dla nich szansą stanięcia twarzą w twarz z wieloma cudami i niebezpieczeństwami, jakie oferuje Narnia.
Srebrne krzesło (1953).
Czwartą powieścią w cyklu jest, ukończone wiosną 1951 roku i opublikowane w 1953 roku, "Srebrne Krzesło", będące pierwszą narnijską książką bez rodzeństwa Pevensie. Zamiast nich Aslan przywołuje do Narnii Eustachego razem z jego koleżanką z klasy Julią Pole. Na miejscu dostają cztery znaki, mające pomóc im w odnalezieniu księcia Riliana, syna Kaspiana, porwanego dziesięć lat wcześniej. Eustachy i Julia, z pomocą Błotosmętka, stawiają czoła olbrzymiemu niebezpieczeństwu zanim udaje im się odnaleźć Riliana, przetrzymywanego wbrew swojej woli pod urokiem Zielonej Czarownicy.
Koń i jego chłopiec (1954).
Piątą częścią jest, ukończony wiosną 1950 roku i opublikowany cztery lata później, "Koń i jego chłopiec". Powieść przenosi akcję w czasy rządów rodzeństwa Pevensie, ery, która zaczyna się i kończy w ostatnim rozdziale "Lwa, czarownicy i starej szafy". Książka opowiada historię mówiącego konia Bree oraz młodego chłopca o imieniu Szasta, którzy są niewolnikami w Kalormenie. Spotykają się przypadkiem i razem planują odzyskać wolność, uciekając do Narnii. W trakcie podróży odkrywają planowany przez Kalormeńczyków napad na Archelandię i decydują się dotrzeć tam pierwsi, aby ostrzec króla. Po bitwie z Kalormeńczykami Szasta dowiaduje się, że jest następcą tronu Archenlandii, który został porwany za młodu.
Siostrzeniec czarodzieja (1955).
Przedostatnią częścią serii jest, ukończony zimą 1954 roku i opublikowany w 1955, "Siostrzeniec czarodzieja". Książka przenosi czytelnika w czasy początków Narnii, gdzie dowiaduje się on, jak Aslan stworzył tę krainę oraz w jaki sposób dostało się do niej zło. Digory Kirke i jego przyjaciółka Polly Plummer przypadkiem przenoszą się do innych światów, eksperymentując z magicznymi pierścieniami stworzonymi przez wujka Digory’ego. Tam spotykają Jadis, przyszłą Białą Czarownicę, i są świadkami stworzenia świata Aslana. Przeżyta przez Digory’ego i Polly przygoda pozwala odpowiedzieć na wiele istotnych pytań, dotyczących tej magicznej krainy.
Ostatnia bitwa (1956).
Ostatnią książką cyklu jest, ukończona wiosną 1953 roku i opublikowana w 1956, "Ostatnia bitwa", będąca kroniką wydarzeń, ukazujących koniec Narnii. Julia i Eustachy powracają, aby uratować bajkową krainę od Krętacza, małpy, która, przekonując osła Łamigłówka do odgrywania roli Aslana, doprowadza do ostatecznej rozgrywki pomiędzy Kalormenami i królem Tirianem.
Kolejność czytania.
Fani cyklu często mają różne opinie na temat właściwej kolejności, w jakiej należy czytać poszczególne części "Opowieści z Narnii". Początkowo nie były one numerowane. Pierwszym, który tego dokonał, był amerykański wydawca Macmillan numerujący książki w kolejności, w jakiej zostały pierwotnie wydane. Kiedy Harper Collins uzyskał prawa do cyklu w 1994 roku, poszczególne części serii zostały ponumerowane zgodnie z chronologicznym porządkiem zasugerowanym przez Douglasa Greshama, pasierba Lewisa. Natomiast uczeni piszący na temat Narnii są zgodni, że kolejność, w jakiej zostały one wydane nie jest tą, w jakiej zostały napisane.
Na poparcie zaproponowanego przez siebie pomysłu Gresham zacytował odpowiedź Lewisa na jeden z listów od amerykańskiego fana, który kłócił się ze swoją matką o poprawną kolejność:
W wydaniu dla dorosłych (2005) Harper Collins zapewnia, że Lewis preferował wybraną przez nich kolejność, drukując uwagę na stronie ze szczegółami wydawniczymi:
Niektórzy czytelnicy, którzy doceniają pierwotną kolejność wierzą, że Lewis był uprzejmy w stosunku do swojego młodego czytelnika i mógł zmienić ich kolejność. Utrzymują oni, że wiele z magii Narnii pochodzi ze sposobu, w jaki świat jest stopniowo przedstawiany w "Lwie, czarownicy i starej szafie". Twierdzą, że tajemnicza szafa, jako pewien narracyjny zabieg, jest znacznie lepszym wprowadzeniem do Narnii niż ten z "Siostrzeńca czarodzieja", gdzie słowo Narnia pojawia się w pierwszym akapicie, jako coś już znajomego czytelnikowi. Nie mniej jednak, to właśnie tutaj czytelnik dowiaduje się, jak owa kraina powstaje. Co więcej, jest jasne z samych książek, że "Lew" miał być czytany najpierw, a nie "Siostrzeniec". Kiedy imię Aslan jest po raz pierwszy wspomniane w "Lwie, czarownicy i starej szafie" narrator stwierdza, że "żadne z dzieci nie miało pojęcia, kim jest ów Aslan bardziej niż wy". Osoby, które popierają pierwotna numerację, twierdzą, że to nonsens, jeżeli ktoś już czytał "Siostrzeńca czarodzieja". Cytowane są również inne tego rodzaju przykłady z tekstu. Argumentacja ta częściowo opiera się na różnicy pomiędzy chronologią i narracją.
Odniesienia chrześcijańskie.
Można doszukać się konkretnych odniesień chrześcijańskich w każdej z poszczególnych książek i postaci.
C.S. Lewis był osobą, która nawróciła się na chrześcijaństwo, wcześniej pisząc kilka prac na temat apologetyki tego wyznania i fantastyki z jego motywami. Jednak Lewis nie zamierzał początkowo umieszczać koncepcji teologicznych w "Opowieściach z Narnii". Pisząc w "Of Other Worlds" stwierdził:
Lewis, ekspert w temacie alegorii i autor "Alegorii Miłości" (ang. "The Allegory of Love"), twierdził, że książki nie były alegorią i wolał nazywać ich chrześcijański aspekt „domniemanym”. Wskazuje to, że Lewis postrzegał Narnię jako fikcyjny świat równoległy. Pisząc list do pani Hook w grudniu 1958 roku, Lewis napisał:
Wraz z wpuszczeniem na ekrany w 2005 roku disneyowskiego filmu odżyło zainteresowanie odniesieniami chrześcijańskimi znajdującymi się w książkach. Jedni uważają je za niesmaczne, podczas gdy umykają one, jeżeli nie ma się pojęcia o chrześcijaństwie. Alan Jacobs, autor "Narnii: Życie i Wyobraźnia C.S. Lewisa" twierdzi, że Lewis staje się "zakładnikiem amerykańskiej wojny kultur". Inni postrzegają "Opowieści", jako świetne narzędzie ewangelizacji. Chrześcijaństwo w powieściach stało się punktem centralnym wielu książek.
Potomkowie Adama i Ewy w dziejach Narnii.
Pierwsi ludzie jacy pojawili się w Narnii to Digory i jego koleżanka Pola, wuj Digory’ego Andrzej oraz pobożny dorożkarz londyński Frank i sprowadzona później przez Aslana jego żona Helena.
Oprócz Heleny wszyscy oni byli świadkami, jak Aslan tworzy świat Narnii z czarnej pustki swoim słowem, a właściwie pieśnią.
Fakt, że Frank był praktykującym, pobożnym chrześcijaninem, predysponował go do roli przyszłego pierwszego króla Narnii, wskazują na to słowa samego Aslana:
Zresztą odwołania do chrześcijaństwa i wskazówki świadczące o tym, iż Aslan, syn Wielkiego Władcy zza Morza jest uosobieniem Chrystusa, pojawiają się wielokrotnie. Ilustruje to chociażby scena ofiarowania się Aslana na kamiennym stole za człowieka, „syna Adama i Ewy” – Edmunda. Aslan na końcu części "Podróż „Wędrowca do Świtu”" widziany jest, przez dzieci, jako mały baranek, jagnię, co również jest symbolem chrześcijańskim Jezusa.
Od samych początków Narnii ustalone jest, że jedynymi prawowitymi królami Narnii mogą być potomkowie Adama i Ewy.
Właściwie nie wiadomo, czy zła królowa Jadis, która zniszczyła swój cały równoległy świat i cywilizację Charn w walce o władzę, jest człowiekiem. Wygląd ma jak najbardziej ludzki, jednak nie jest ona człowiekiem w znaczeniu, jakiego używa Aslan, czyli potomkiem Adama i Ewy, według pana Bobra, w pierwszej części, Jadis pochodzi w części od dżinnów i olbrzymów.
Nie ma bliższych informacji o bezpośrednich potomkach króla Franka i królowej Heleny, wiadomo jedynie, że jedna linia władała Narnią, podczas gdy druga południową krainą Archenlandią.
Kolejni ludzie w Narnii to czwórka dzieci z pierwszej części "Opowieści", czyli rodzeństwo Edmund, Łucja, Piotr i Zuzanna. Dostają się oni do Narnii przez szafę wykonaną z drzewa, które wyrosło z zakopanego ogryzka jabłka zerwanego z Drzewa Opieki. Jabłko to kazał zerwać Digoremu Aslan, aby ten zabrał je dla śmiertelnie chorej matki, co przywróciło ją do pełni zdrowia.
Wiadomo też, że za czasów panowania Wielkiego króla Piotra i jego rodzeństwa, króla Edmunda i królowych Łucji i Zuzanny, na dworze Archenlandii panował król Luna, który miał synów bliźniaków Korina oraz starszego o 20 minut, porwanego Kora, który dzięki kierowanemu przez Aslana splotowi wydarzeń, uratował Archenlandię, a pośrednio Narnię od najazdu Tarkaanów, mieszkańców krainy leżącej na południe od Archenlandii, Kalormenu.
Kor wraz z żoną Arawis, z którą uciekał z Kalormenu, miał syna Rama Wielkiego.
Czas panowania rodzeństwa to tak zwany Złoty Wiek.
W kolejnym etapie Narnię najeżdża lud Telmarów, pochodzący od Piratów, których okręt rozbił się w naszym świecie gdzieś na morzach południowych. Jako że byli piratami, nie mogli się na wyspie zgodzić ani ze sobą, ani z miejscową ludnością, więc co pewien czas wybuchał konflikt. Podczas jednego z nich część ludności próbowała się schronić w jednej z górskich jaskiń, która jak się okazało była jedną z ostatnich szczelin między światami. W ten sposób dostali się do krainy Telmar. Po wielu stuleciach przyszedł okres wielkiego głodu, co legło u podstaw inwazji na Narnię pogrążoną wówczas w chaosie, na skutek niespodziewanego zniknięcia czterech władców.
Po wielkiej bitwie, między Mirazem a siłami „Starej Narnii”, pod przywództwem prawowitego władcy Kaspiana X Żeglarza, Aslan zaproponował części Telmarów, którzy nie chcą uznać władzy Kaspiana i praw mówiących zwierząt, powrót na ową, wtedy bezludną wyspę do naszego świata. Kłóci się to trochę chronologicznie z faktem, iż Narnia powstała za czasów XIX-wiecznej Anglii (a swój kres ma gdzieś pod koniec lat 40. XX wieku). Jednak całe "Opowieści" pełne są takich dziwnych zakrzywień czasoprzestrzennych między światami, z „węzłem centralnym” w Lesie Między Światami. Pierwszym królem Narnii po inwazji Telmarów był Kaspian I Zwycięzca.
Za czasów Kaspiana VIII powstaje zamek – siedziba królów dynastii Telmarskiej, leżący w pobliżu Skalnego Mostu. Twierdza Ker-Paravel, zbudowana u ujścia Wielkiej Rzeki do morza, w owym czasie była już silnie nadgryziona zębem czasu, zresztą Telmarowie unikali sąsiedztwa oceanu, od którego strony mówiło się, że przychodzi Aslan.
Po śmierci Kaspiana IX rządy objął wuj Miraz, który był regentem na czas młodości Kaspiana X, jednak z chwilą gdy ze związku Miraza i Pretensjonaty przyszedł na świat chłopiec, życie Kaspiana zostało zagrożone i musiał tej samej nocy zbiec z zamku. To on wezwał za pomocą magicznego rogu królowej Zuzanny czterech wielkich królów na pomoc. Za panowania Kaspiana X Archenlandią władał król Nain.
W kilka lat po wielkiej wojnie, Kaspian X, mieszkający w już odnowionym Ker-Paravel, wyprawia się w podróż morską na poszukiwanie baronów wygnanych za panowania Miraza. Podczas podróży na statek zostają przeniesieni Edmund i Łucja oraz ich kuzyn Eustachy Scrubb.
W wyniku podróży Kaspian poznaje swoją przyszłą żonę, córkę Ramandu. Z ich związku rodzi się Rilian Odczarowany, którego przyjdzie szukać Eustachemu i jego koleżance Julii Pole po tym, jak sam Aslan przywoła ich z naszego świata, z ogródka szkolnego do Narnii.
Co dzieje się potem, nie wiadomo dokładnie. Pewne jest, że przed ostatnim królem Narnii, Tirianem, władcą był jego ojciec Erlian.
Za panowania Tiriana dochodzi do spisku między szympansem a Tarkaanami i zamieszania z osłem Łamigłówkiem, którego szympans ubrał w lwią skórę i w ten sposób manipulował Narnijczykami, wpędzając krainę w niewolę kalormeńską. Dochodzi do zamieszek przed stajnią, w międzyczasie wywołany zostaje Tasz, bóg Tarkaanów, uosobienie szatana.
Wreszcie pojawia się Aslan i tak jak na początku swoją pieśnią – słowem tworzył Narnię, tak teraz swoim rykiem budzi Ojca Czas i po sądzie „twarzą w twarz” dzieli mieszkańców świata narnijskiego na tych przechodzących przez drzwi, po jego prawej stronie, do nowego świata, krainy Aslana i na tych, którzy żywią gniew do niego, którzy rozbiegają się po jego lewej stronie. Po tym „sądzie ostatecznym” następuje zagłada podobna do tej, jaką obserwowali Digory i Pola w świecie złej królowej Jadis – Charn.
Kraina Aslana okazuje się kopią Narnii, ale znacznie doskonalszą, także rodzeństwo Piotr, Edmund i Łucja, którzy przed pojawieniem się w Narnii w czasie zamieszek z szympansem ulegli śmiertelnemu wypadkowi kolejowemu, odnajdują kopię Anglii, w której odnaleźć można miejsca już nieistniejące a związane z ich miłymi wspomnieniami, jak dom na wsi, gdzie pierwszy raz dostali się do Narnii. Zuzanna nie brała udziału w wypadku, zresztą pochłonięta przez wir „normalnego życia”, odżegnuje się od związków z Narnią, traktując ją jako dziecinną zabawę.
J.R.R. Tolkien.
J.R.R. Tolkien był bliskim przyjacielem Lewisa, jak również pisarzem i chrześcijaninem, który miał wpływ na nawrócenie się Lewisa. Jednak nie udało mu się nawrócić go na katolicyzm.
Jako członkowie grupy literackiej o nazwie Inklingowie, czytali i recenzowali swoje dzieła. Niemniej jednak Tolkien nie był przychylnie nastawiony do opowieści narnijskich, częściowo dlatego, że zawierały one przypadkowe zapożyczenia z mitologii, jak również dlatego, że Tolkien nie lubił historii zawierających podróże pomiędzy światem realnym a fantastycznym. Jednak samemu będąc wierzącym, Tolkien czuł, że fantastyka powinna zawierać wartości chrześcijańskie, ale bez uciekania się do tak oczywistych alegorii jak te, których użył Lewis.
Czynniki, które wywarły wpływ na Narnię.
Życie Lewisa.
Wczesne lata w życiu Lewisa znajdują swoje odzwierciedlenie w "Opowieściach z Narnii". Urodzony w 1898 roku w Belfaście przeprowadził się wraz z rodziną do dużego domu na przedmieściach, kiedy miał lat siedem. Dom zawierał długie korytarze i puste pokoje, a Lewis i jego brat wymyślali fantastyczne światy, gdy go przeszukiwali. Tak jak Kaspian i Rilian, tak i Lewis stracił w dzieciństwie matkę. Większość swojej młodości spędził on w szkołach z internatem, co odpowiada edukacji Pevansiech. W trakcie drugiej wojny światowej wiele dzieci zostało ewakuowanych z bombardowanego Londynu. W tym czasie, niektóre z nich, włączając w to jedno o imieniu Łucja, zostało wraz z Lewisem w jego domu w Oksfordzie zupełnie, jak rodzeństwo Pevensiech zostało u profesora.
Inklingowie.
Lewis był głównym członkiem oksfordzkiej grupy dyskusyjnej pod nazwą Inklingowie, która w czasie, kiedy istniała, gościła takich pisarzy jak J.R.R. Tolkien, Charles Williams, i brata Lewisa, Warrena Lewisa. Głównym celem spotkań w pokoju autora w Magdalen College, zazwyczaj w każdy czwartek, były niedokończone dzieła ich członków. Uważa się, że niektóre z opowieści narnijskich były czytane grupie dla jej komentarzy i uznania.
Wpływy mitologii i kosmologii.
Fauna cyklu jest zapożyczona z mitologii greckiej i germańskiej. Centaury, na przykład, pochodzą z mitu greckiego, karły natomiast, z mitu germańskiego. Prezydent Centrum Studiów Chrześcijańskich, Drew Totter, zauważył, że producenci filmowej adaptacji "Opowieści z Narnii" uważali, iż książki odpowiadają archetypowemu modelowi monomitu, szczegółowo przedstawionemu w "Bohaterze o tysiącu twarzy" Josepha Campbella. Lewis czytał również sporo literatury celtyckiej, która znajduje swoje odzwierciedlenie w całej serii, ale najbardziej widoczna jest w "Podróży „Wędrowca do Świtu”". Cała książka przedstawia immrama (wymawianą IM-rah-vuh), co oznacza „Podróż”, rodzaj tradycyjnej, średniowiecznej opowieści Irlandzkiej, w której protagonista żegluje po serii niezwykłych wysp. Tak jak Narnia, tak i średniowieczna Irlandia miała Wielkich Królów, rządzących pomniejszymi królami i królowymi lub księżniczkami. Lewisowski termin „Cair”, użyty w "Cair Paravel" odzwierciedla walijski termin „Caer” znaczący „forteca” (w angielskich wersjach występuje słowo „Car” – będące częścią takiej nazwy, jak na przykład Cardiff (Walijski odpowiednik to Caerdydd)). Natomiast mała łódź wiklinowa Reepicheepa jest tradycyjną łodzią krajów celtyckich.
Niektóre elementy zawarte w książkach są bardziej średniowieczne, jak kształt jednonogich Monopodów lub Dufflepudsów w "Podróży „Wędrowca do Świtu”". Odpowiadają one rodzajowi ludzi, którzy według pewnych dawnych źródeł, mieli żyć gdzieś na cudownym Wschodzie.
W 2008 roku, Michael Ward opublikował książkę zatytułowaną "Planeta Narnia", w której wysuwa propozycję traktowania każdej z siedmiu książek, jako jednego z ciał niebieskich lub „planet” znanych w średniowieczu na podstawie ptolemejskiego lub geocentrycznego modelu kosmologicznego. Każde z tych ciał miało przypisane pewne atrybuty i właśnie te atrybuty miały zostać potajemnie użyte przez Lewisa do ułożenia wydarzeń w książkach.
Lewis znany był z zainteresowania średniowiecznym symbolizmem literackim i renesansową astrologią, która jest dużo bardziej widoczna w innych jego książkach, jak chociażby w studiach nad elżbietańskim światopoglądem o tytule "Odrzucony obraz" (ang. "The Discarded Image"), jego wczesnej poezji i, dużo wyraźniej, w jego trylogii science-fiction.
Nazwa Narnia.
Pochodzenie nazwy Narnia jest niepewne. Paul Ford stwierdził w swojej książce zatytułowanej "Kieszonkowy Podręcznik o Narnii", że nie ma wzmianki mówiącej, iż Lewis sugerował się starożytnym włosko-umbryjskim miastem Nequinium, które zostało podbite przez Rzymian i przemianowane na Narnia w 299 roku p.n.e. od rzeki Nar. Jednakże możliwe jest, że natknął się on przynajmniej na którąś z około siedmiu wzmianek o Narnii z literatury łacińskiej, kiedy to uczęszczał na studia klasyczne w Oxfordzie. Możliwe jest również, ale nie ma na to mocnych dowodów, że Lewis, który studiował średniowieczną i renesansową literaturę, był świadomy odniesienia do Łucji z Narnii z niemieckiego tekstu z 1501 roku zatytułowanego "Wunderliche Geschichten von geistlichen Weybbildern" ("Niezwykłe Historie Kobiet Zakonnych") Ercole’a d’Este. Nie ma natomiast dowodu na związek Tolkienowskiego słowa narn, znaczącego pieśń lub poemat liryczny, z opublikowanym po śmierci Lewisa "Narn i Chîn Húrin", niemniej, Lewis mógł część przeczytać lub usłyszeć na spotkaniach grupy Inklingów.
Wpływ "Opowieści z Narnii".
Wpływ na pisarzy.
Współczesna trylogia Philipa Pullmana zatytułowana "Mroczne materie" jest postrzegana jako odpowiedź na cykl narnijski. Pullman, określający samego siebie jako ateistę, całkowicie odrzuca w swojej serii motywy duchowe, którymi przesiąknięte są "Opowieści z Narnii", ale mówi o wielu takich samych zagadnieniach i przedstawia podobne typy bohaterów, włączając w to mówiące zwierzęta. Zarówno "Mroczne materie" oraz pierwsza wydana książka narnijska rozpoczynają się sceną przedstawiającą małą dziewczynkę, ukrywającą się w szafie.
Neil Gaiman, autor fantasy, napisał w 2004 roku opowiadanie zatytułowane "Problem Susan", w którym starsza kobieta, profesor Hastings, jest opisana jako osoba cierpiąca smutek i traumę z powodu swojej rodziny, która zginęła w katastrofie pociągu. Nazwisko kobiety nie jest ujawnione, ale fakt, że wspomina brata Eda, sugeruje dosyć wyraźnie, że to Zuzanna Pevensie, jako starsza kobieta. Gaiman w formie literackiej krytykuje sposób, w jaki Lewis potraktował Zuzannę. "Problem Susan" jest przeznaczony dla dorosłych czytelników. Również Gaimanowska powieść dla młodych czytelników zatytułowana "Koralina" jest porównywana do "Lwa, czarownicy i starej szafy", ponieważ w obu książkach protagonistami są młode dziewczynki, które podróżują do magicznych światów przez drzwi w ich nowych domach i są zmuszone walczyć ze złem z pomocą mówiących zwierząt. Dodatkowo Gaimanowski cykl opowiadań "Sandman" zawiera opowiadanie "A Game of You", gdzie przedstawiona jest, podobna do Narnii, bajkowa wyspa.
W książce Katherine Paterson zatytułowanej "Most do Terabithii" jedna z postaci mówi drugiej o swojej miłości do książek C.S. Lewisa i wspomina o Narnii. Niektórzy oskarżali Paterson o plagiat twierdząc, że użyła w swojej książce nazwy narnijskiej wyspy Terebinthia, ale Paterson odpiera te zarzuty, twierdząc, że odniesienie było przypadkowe. Greg Egan, autor science-fiction, w swoim opowiadaniu zatytułowanym "Wyrocznia" (ang. "Oracle") opisuje świat równoległy z autorem o pseudonimie „Jack”, który pisze o fikcyjnym królestwie Nescia i którego żona umiera na raka. Historia korzysta z kilku narnijskich alegorii, aby zbadać zagadnienia religii i wiary w kontekście nauki i wiedzy.
Wpływ na kulturę masową.
Kultura popularna jest pełna odniesień do "Opowieści z Narnii", czego można się spodziewać po dziele popularnym przez długi czas. Odniesienia do Lwa Aslana, podróży przez szafę oraz samego cyklu znajdują się w książkach, telewizji, piosenkach, grach i komiksach. Postaci, które lubią opowiadania narnijskie to tytułowa "Matylda" Roalda Dahla, dzieci w "Moście do Terabithii" oraz Roger w "A Mango-Shaped Space".
Odniesienia muzyczne do Narnii znajdują się w piosence Phisha noszącej tytuł "Książę Kaspian" z albumu "Billy Breathes".
Komiks "Liga niezwykłych dżentelmenów" (ang. "The League of Extraordinary Gentlemen") (tom drugi, numer pierwszy) posiada sporą liczbę odniesień do wielu książek fantasy, włączając w to fragment tekstu odnoszący się do jabłoni z "Siostrzeńca czarodzieja". Drugi numer sugeruje możliwość zrobienia szafy z owego drzewa.
Popularne programy telewizyjne, które odnoszą się do Narnii, obejmują South Park w którym wielokrotnie pojawia się Aslan oraz serial "Zagubieni" (ang. "Lost") w postaci Charlotte Staple Lewis, będącej jedynie jednym z licznych odniesień do autora w tym serialu.
Jedno z pośrednich odniesień do Narnii znajduje się w grze komputerowej "Simon the Sorcerer" i obejmuje scenę w której główna postać znajduje kamienny stół, a następnie stwierdza, że jest on idealny na posiłki dla trolli oraz ogolone lwy.
Krytyka.
Stereotypy dotyczące płci.
Przez lata C.S. Lewis oraz jego "Opowieści z Narnii" były krytykowane z wielu powodów, w dużej mierze przez innych autorów. Większość oskarżeń dotyczy seksizmu i skupia się wokół Zuzanny. W "Ostatniej bitwie" Lewis napisał o niej, że "już dłużej nie jest przyjaciółką Narnii" i że jest zainteresowana "jedynie pończochami, szminkami oraz przyjęciami".
Autorka cyklu o Harrym Potterze, J.K. Rowling, stwierdziła:
Philip Pullman, autor trylogii "Mroczne materie" i tak zajadły krytyk prac Lewisa, że aż okrzyknięty pseudonimem anty-Lewis, określa "Opowieści z Narnii" jako "niezwykle uwłaczające kobietom", interpretując fragmenty o Zuzannie w następujący sposób:
Niektórzy, jak redaktor magazynu fanowskiego Andrew Rilstone, sprzeciwiają się takiemu poglądowi, twierdząc że cytat traktujący o „szminkach, pończochach i przyjęciach” jest wyciągnięty z kontekstu. Dodają oni, że Zuzanna w "Ostatniej bitwie" jest wyrzucona z Narnii, ponieważ już w nią nie wierzy. Na końcu książki jest ciągle żywa i ma możliwość ponownie połączyć się z rodziną. Co więcej, dorosłość i jej seksualna dojrzałość są przedstawione w pozytywnym świetle w "Koniu i jego chłopcu", a zatem argument, mówiący o szminkach i pończochach, wydaje się być nieuprawnioną nadinterpretacją.
Na dodatek zwolennicy Lewisa przypominają o pozytywnej roli kobiet w cyklu, wymieniając Julię Pole z "Srebrnego krzesła", Aravis z "Konia i jego chłopca", Polę Plummer z "Siostrzeńca czarodzieja" i Łucji z "Lwa, czarownicy i starej szafy". Jacobs zapewnia, że Łucja jest najbardziej godną podziwu ludzką postacią w Narnii oraz że, w rezultacie, dziewczynki przedstawione są jako znacznie lepsze niż chłopcy. Karin Fry, docent filozofii na uniwersytecie w Wisconsin w Stevens Point, zauważa w książce "The Chronicles of Narnia and Philosophy", że "najbardziej sympatyczne postaci dziewczynek w „Opowieściach” to te, które uparcie kwestionują tradycyjną rolę kobiety i starają się dowieść swojej wartości Aslanowi poprzez aktywne angażowanie się w przygody, tak jak chłopcy". Fry kontynuuje, mówiąc:
Uprzedzenia rasowe.
Poza oskarżeniami o seksizm Pullman zarzuca "Opowieściom z Narnii" pochwalanie rasizmu, oświadczając, że:
Co do oskarżenia o rasizm w "Koniu i jego chłopcu" redaktorka Kyrie O’Connor pisze:
Oskarżenia o rasizm oparte są na negatywnym przedstawieniu innych ras, szczególnie Kalormenów. Powieściopisarz Philip Hensher oraz inni krytycy postrzegają to, jako atak na islam. Chociaż obraz Kalormeńczyków ukazany jest przez pryzmat kultury europejskiej to ich religia, przedstawiona przez Lewisa, jest politeistyczna i nie przypomina islamu. Do tego niektórzy z Kalormeńczyków, jak Aravis w "Koniu i jego chłopcu", są ukazani w pozytywnym świetle, jako odważne i szlachetne jednostki.
Pochwała pogaństwa.
Lewis był również krytykowany przez niektórych chrześcijan i organizacje chrześcijańskie za pochwalanie pogaństwa i okultyzmu z powodu ciągle powracających motywów pogańskich i, rzekomo heretyckiego, przedstawienia Chrystusa, jako antropomorficznego lwa. Grecki bóg Dionizos i menady są ukazane w pozytywnym świetle (z zastrzeżeniem, że natknięcie się na nie bez Aslana u boku byłoby niebezpieczne), chociaż są one postrzegane, jako wyraźnie pogańskie motywy. Nawet animistyczny bóg rzeki jest przedstawiony w pozytywnym świetle. Josh Hurst z "Christianity Today" stwierdził, że "Lewis nie tylko wahał się nazwać swoje książki alegorią chrześcijańską, ale również zapożyczał motywy z pogańskiej mitologii w takim samym stopniu, jak z Biblii".
Lewis wierzył, że mitologia pogańska mogła służyć jako przygotowanie do chrześcijaństwa zarówno w kwestii historii, jak i wyobraźni jednostki. Sugerował nawet, że współczesny człowiek jest w tak opłakanym stanie, że może być konieczne, aby "najpierw uczynić z niego dobrego poganina, a dopiero potem chrześcijanina". Twierdził również, że przyjemność, jakiej dostarczała mitologia klasyczna, w przeciwieństwie do wiary w nią, była obecna w historii chrześcijaństwa przez długi czas, a literatura europejska zawsze posiadała trzy motywy: przyrodzony, nadprzyrodzony, który postrzegany był jako prawdziwy (czyli stosowana w praktyce religia) oraz nadprzyrodzony postrzegany jako fikcyjny (mitologia). Autor trzech książek o Lewisie, Colin Duriez, twierdzi, że Lewis wierzył, iż aby stać się post-chrześcijaninem trzeba przyjąć założenia z jego początków. Lewis nie lubił modernizmu, który postrzegał jako zmechanizowany, sterylny i odcięty od naturalnych więzi ze światem. Nie miał żadnych zastrzeżeń do pogańskiej kultury chrześcijańskiej. Gardził bezwyznaniowym i agnostycznym charakterem modernizmu, ale nie politeistycznym charakterem pogańskiej religii.
Przyjęcie książek: wpływ religii.
Pierwsze recenzje krytyków były pozytywne, a cykl szybko stał się popularny wśród dzieci. Od tamtego czasu jest oczywistym, że zarówno pozytywna, jak i negatywna reakcja na "Opowieści z Narnii" wiąże się ze światopoglądem religijnym. Pomimo że niektórzy postrzegali "Opowieści" jako nawracające, to inni twierdzili, że niewierzący czytelnicy również mogą się cieszyć serią ze względu na jej inne walory. "Opowieści z Narnii" mają duża liczbę zwolenników i są często używane do promowania wartości chrześcijańskich. Wartości te są kierowane bezpośrednio do chrześcijan, a nawet do członków tzw. szkół niedzielnych. Jednak, jak wspomniano powyżej, pewna ich grupa krytykowała cykl za korzystanie z pogańskich motywów, a nawet za błędne przekazywanie treści biblijnych. Autorzy, którzy krytykowali książki, obejmują J.K. Rowling (na gruncie etycznym) i bliskiego przyjaciela Lewisa J.R.R. Tolkiena (na gruncie estetycznym, warto zauważyć, że Tolkien docenił „Opowieści” jako literaturę dziecięcą i podarował jej egzemplarze swoim wnukom). John Goldthwaite, krytyk literacki i przeciwnik chrześcijaństwa, potępia w swojej "Naturalnej Historii Fantazji" (ang. "A Natural History of Make-believe") elitarność i snobizm w książkach.
Przyjęcie "Opowieści z Narnii" wśród nie-chrześcijan było różne. Obiekcje Philipa Pullmana wywodzą się w większości z jego antyreligijnych poglądów. Z drugiej jednak strony cykl dostał się do neopogańskiego spisu książek dzięki, między innymi, autorce "Starhawk". Przychylne Lewisowi recenzje autorów, którzy podzielają część jego religijnych poglądów, można znaleźć w książce "Revisiting Narnia" zredagowanej przez Shanna Caughey.
Producenci filmu z 2005 roku mieli nadzieje na trafienie do szerokiej publiczności chrześcijańskiej, przyciągniętej do kin przez "Pasję" Mela Gibsona, jednocześnie chcąc stworzyć film przygodowy, który trafiłby do pozostałych widzów. Jednak zarówno oni, jak i krytycy, obawiali się o te aspekty historii, które mogły zrazić którąś z grup.
Dwie, całkowicie poświęcone Narnii książki analizują cykl, z innego niż religijny punktu widzenia, i dochodzą do diametralnie różnych wniosków na temat zalet serii. David Holbrook napisał wiele psychoanalitycznych diagnoz sławnych powieściopisarzy, takich jak Charles Dickens, D.H. Lawrence, Lewis Carroll i Ian Fleming. Jego książka z 1991 roku zatytułowana "Szkielet w Szafie" (ang. "A Skeleton in the Wardrobe") podchodzi do "Opowieści" w sposób psychoanalityczny sugerując, że Lewis nigdy nie otrząsnął się po śmierci matki i był przerażony seksualnością kobiet. Ocenia cykl jako nieudaną próbę poradzenia sobie z wieloma konfliktami wewnętrznymi. Holbrook wyżej ceni "Siostrzeńca czarodzieja" i "Póki mamy twarze" (ang. "Till We Have Faces", Lewisowska przeróbka mitu o Amorze i Psyche) jako ukazujące większą dojrzałość moralną i osobistą. Holbrook jasno daje do zrozumienia, że nie jest chrześcijaninem.
W przeciwieństwie do Holbrooka, Laura Miller w swojej książce z 2008 roku zatytułowanej "The Magician's Book: A Skeptic's Guide to Narnia" ukazuje "Opowieści" z innego niż religijny punktu widzenia, jako mające głębokie duchowe i moralne znaczenie. Miller, współzałożycielka Salon.com, łącząc autobiografie i krytykę literacką, opisuje swój opór przed katolickim wychowaniem, gdy była dzieckiem. Wówczas uwielbiała "Opowieści z Narnii", ale poczuła się zdradzona, kiedy odkryła ich chrześcijański podtekst. Jako dorosła kobieta dalej zachwycała się Narnią i doszła do wniosku, że książki te to coś więcej niż tylko wartości chrześcijańskie. Paradoksalnie, fragment "Mrocznych materii" Pullmana, jednego z najostrzejszych krytyków "Opowieści", mówiący o tym, że dzieci zawdzięczają wdzięk swojej niewinności, a dorośli doświadczeniu, miał duży wpływ na Miller i jej późniejszy zachwyt nad "Opowieściami z Narnii".
Wszechświat Narnii.
Większość wydarzeń ma miejsce w stworzonym przez Lewisa świecie Narnii. Jest on przedstawiony jako jeden z niezliczonych innych światów, włączając w to również nasz własny świat. Przejścia między tymi światami są możliwe, chociaż rzadkie, i mogą nastąpić na skutek wielu przyczyn. Czas w poszczególnych światach płynie niezależnie. Jeżeli od ostatniej wizyty w tym świecie minął rok wówczas może to oznaczać upływ jedynie tygodnia albo aż tysiąca lat w świecie Lewisa. Kraina sama w sobie jest opisana jako zamieszkana przez różne rodzaje stworzeń, z których większość jest rozpoznawana przez osoby zaznajomione z mitologią europejską i brytyjskimi baśniami.
Mieszkańcy.
Narnia jest gęsto zaludniona przez dwa rodzaje mieszkańców: ludzi pochodzących ze świata realnego oraz istoty stworzone przez Aslana i ich potomków. Większość ludzi pochodzących z naszej rzeczywistości gra główne role w książkach, jednak zdarzają tacy, którzy występują jedynie przelotnie. Lewis nie zapożycza postaci z jednego źródła, lecz wielu, dodając kilka swoich pomysłów.
Topografia.
Świat Narnii opisany w "Opowieściach" jest jednym dużym kontynentem otoczonym Wielkim Wschodnim Oceanem. Na nim znajduje się siedem wysp, takich jak Galma, Terebinthia i Samotne Wyspy, które pojawiają się w "Podróży „Wędrowca do Świtu”". Na kontynencie znajdują się krainy Archenlandii, Kalormenu, Telmaru oraz szereg innych regionów, występujących w "Opowieściach", jednak nie opisanych, jako osobne kraje. Są to Zachodnie Odludzie, górzysty obszar na wschód od Narnii, i Dzikie Kraje Północy. Dodatkowo Lewis pokrótce opisuje niezwykłe obszary, które istnieją w samej krainie oraz wokół niej, jak, na przykład, krawędź świata.
Warto również zauważyć, że topografia Narnii podlega niszczącym wpływom procesów geologicznych. W "Księciu Kaspianie" dzieci powracają do Narnii po nieznanym czasie i orientują się, że rzeka, którą poznali w "Lwie, czarownicy i starej szafie" zmieniła bieg, tworząc w swoim ujściu głębokie wąwozy i krawędzie.
Dostępnych jest kilka map świata Narnii, włączając w to kolorową wersję rysowniczki Pauline Baynes z roku 1972, postrzeganą jako „oficjalną”. Obecnie nie jest drukowana, jednakże dostępne są mniejsze kopie, znajdujące się w opublikowanych w twardej oprawie wydaniach HarperCollins z 2006 roku. Dwie kolejne zostały stworzone na fali popularności filmu "Lew, czarownica i stara szafa" z 2005 roku. Jedna, zwana Różaną Mapą Narnii, jest luźno oparta na mapie Baynes z symbolem Narnii na spodzie. Druga, stworzona w monochromatycznym i archaicznym stylu, przypominająca Tolkienowską mapę Śródziemia, jest dostępna w książkach oraz na interaktywnej wersji filmu na płycie DVD. Jednakże obejmuje ona wyłącznie Narnię i nie ma na niej innych krajów z tego świata.
Kosmologia.
Powracającym motywem w "Opowieściach" jest wzajemne oddziaływanie pomiędzy różnymi światami składającymi się na wszechświat Narnii. Przejścia pomiędzy nimi następują na wiele sposobów, a ich celem, zazwyczaj, jest wprowadzenie nowych postaci. Kosmologia krainy nie jest tak wewnętrznie spójna, jak Śródziemie Tolkiena, ale wystarczająco, żeby nadać książkom baśniowego charakteru. W toku wydarzeń dowiadujemy się, że świat jest płaski, geocentryczny, posiada układ gwiazd różny od naszego, oraz że czas mija w nim niezależnie od naszego.
Historia.
Lewis przedstawia czytelnikom cały okres istnienia baśniowego świata, począwszy od procesu stworzenia, poprzez niektóre wydarzenia z jego historii, a kończąc na zniszczeniu. Cechą charakterystyczną książek dla dzieci jest to, że to właśnie one, dzieci pochodzące z naszej rzeczywistości, grają główne role w powyższych wydarzeniach. Historia Narnii składa się z kilku głównych okresów: stworzenia i czasu krótko po nim, rządów Białej Czarownicy, „złotego wieku”, inwazji Telmarów i pokonania ich przez Kaspiana X, rządów Kaspiana i jego potomków oraz zniszczenia świata. Podobnie jak w innych tego typu historiach, narracja niekoniecznie przedstawiona jest w sposób chronologiczny.
Narnia w innych środkach przekazu.
Telewizja.
Pierwsza adaptacja "Lwa, czarownicy i starej szafy" na potrzeby telewizji miała miejsce w 1967 roku. Dziesięć epizodów, każdy po trzydzieści minut, zostały wyreżyserowane przez Helen Standage. Scenariusz został napisany przez Trevora Prestona i, inaczej niż w przypadku kolejnych adaptacji, nie jest ona w sprzedaży.
W 1979 roku "Lew, czarownica i stara szafa" została ponownie adaptowana na potrzeby telewizji, jako film animowany współtworzony przez Billa Meléndeza (znanego z "A Charlie Brown Christmas" oraz "Penauts special") i Children’s Television Workshop (odpowiedzialnego za produkcję "Ulicy Sezamkowej" i "The Electric Company"). Scenariusz napisał David D. Connell. W tym samym roku produkcja wygrała nagrodę Emmy w kategorii Wybitny Film Animowany. Był to pierwszy pełnometrażowy film tego rodzaju stworzony na potrzeby telewizji. Kiedy trafił on na brytyjskie ekrany, wielu aktorów podkładających głosy zostało zastąpionych aktorami i aktorkami brytyjskimi, włączając w to Leo McKerna, Arthura i Sheila Hancocków. Wyjątkiem był Stephen Thorne, który podkładał głos pod Aslana zarówno w wersji amerykańskiej, jak i brytyjskiej.
W latach 1988–1990 kilka części "Opowieści z Narnii" zostało skutecznie wykorzystanych przez BBC na potrzeby czterech seriali telewizyjnych. Zostały one nominowane w sumie do czternastu nagród, włączając w to nagrodę Emmy dla "Wybitnego Programu dla Dzieci". Z całego cyklu sfilmowano jedynie "Lwa, czarownicę i starą szafę", "Księcia Kaspiana", "Podróż „Wędrowca do Świtu”" oraz "Srebrne krzesło". W późniejszym czasie seriale te przekształcono w trzy pełnometrażowe filmy, łączące "Księcia Kaspiana" i "Podróż „Wędrowca do Świtu”" w jeden, a następnie wydano na kasetach VHS oraz płytach DVD.
Radio.
W latach osiemdziesiątych została stworzona wersja na potrzeby BBC Radio 4 i szybko zyskała uznanie krytyków. Mająca tytuł "Opowiadania z Narnii" przedstawiała całą historię, trwając około piętnaście godzin. W Wielkiej Brytanii cykl został wydany przez BBC Audiobooks na kasetach i płytach CD.
W 1981 roku Sir Michael Hordern czytał skrócone wersje klasycznych opowiadań przy akompaniamencie muzycznym Marisy Robles, grającej na harfie, oraz Christophera Hyde-Smitha, grającego na flecie. Zostały one wprowadzone na rynek w 1997 roku przez Collins Audio. Kolejne wydanie miało miejsce w 2005 roku.
Pomiędzy rokiem 1999, a 2002 Focus on the Family stworzył radiową adaptację wszystkich siedmiu książek w swoim programie o nazwie Radio Theatre. Produkcja składała się z ponad setki aktorów (włączając w to Paula Scofielda, jako narratora, oraz Davida Sucheta, jako Aslana) orkiestry i dźwięku w jakości kinowej. Całkowita czas nagrania wynosi ponad dwadzieścia dwie godziny. Douglas Gresham, pasierb C.S. Lewisa, patronuje cyklowi. Ze strony internetowej Focus on the Family:
Teatr.
"Lew, czarownica i stara szafa" została wystawiona w 1984 roku w Londyńskim Westminster Theatre przez Vanessa Ford Productions. Obmyślona przez Marty Flood, zaadaptowana przez Glyna Robbinsa i wyreżyserowana przez Richarda Williamsa sztuka była wystawiana na tournée artystycznym, ponownie w teatrze Westminster oraz The Roayalty Theatre do roku 1997. Doszło również do inscenizacji innych książek o Narnii, takich jak "Podróż „Wędrowca do Świtu”" (1986), "Siostrzeniec czarodzieja" (1988) i "Koń i jego chłopiec" (1990). Dzięki Samuel French London z Wielkiej Brytanii istnieje możliwość wystawiania adaptacji "Opowieści z Narnii" Robbinsa.
W 1998 roku dzięki Royal Shakespeare Company miała miejsce premiera "Lwa, czarownicy i starej szafy". Powieść została zaadaptowana przez Adriana Mitchella, a muzykę skomponował Shaun Davey. Reżyserem musicalu początkowo był Adrian Noble, a obmyśliła go Lucy Pitman-Wallace. Został on dobrze przyjęty i był wystawiany w trakcie wakacji od 1998 do 2002 roku w Royal Shakespeare Thaetre w Stratford. Następnie z musicalu stworzono sztukę wystawianą w Londyńskich teatrach, takich jak Barbican Theatre i Sadler’s Wells. O musicalu napisała gazeta The London Evening Standard, pisząc:
Adaptacja Adriana Mitchella miała swoją premierę w Stanach Zjednoczonych w 2000 roku wraz ze zwycięzcą nagrody Tony, czyli Minneapolis Children Theatre Company. Pierwszy spektakl na zachodnim wybrzeżu odbył się w Seattle Children’s Theatre w czasie świąt w sezonie 2002/2003 (i ponownie w sezonie 2003/2004). Prawa do tej adaptacji w Wielkiej Brytanii należą do Samuela Frencha.
Inne warte odnotowania produkcje "Lwa, czarownicy i starej szafy" to komercyjna produkcja Malcolm C. Cooke Productions z Australii (wyreżyserowanej przez Nadie Tass i opisaną przez Douglasa Greshama, jako najlepszą sztukę na bazie tej powieści, jaką kiedykolwiek widział) oraz produkcja Trumpets Theatre, jednego z największych teatrów komercyjnych na Filipinach.
Uproszczona wersja musicalu o Narnii (zaadaptowanego przez Jules’a Tasca, z muzyką Thomasa Tierneya oraz warstwą tekstową Teda Drachmana) jest obecnie wystawiana w Stanach Zjednoczonych dzięki TheatreworksUSA. Pełne oraz objazdowe wersje musicalu są na licencji Dramatic Publishing, która licencjonowała również adaptacje "Lwa, czarownicy i starej szafy" Josehpa Robinette’a oraz "Siostrzeńca czarodzieja" Auranda Harrisa.
Licencjonowana wersja musicalu "Podróż „Wędrowca do Świtu”" miała swoją światową premierę w 1983 roku w Northwestern College (Minnesota) w Totino Fine Arts Center. Scenariusz napisał Wayne Olson, a muzykę skomponował Kevin Norberg.
W ostatnich latach teatralne produkcje "Opowieści z Narnii" stały się popularne w środowisku aktorów oraz teatrów młodzieżowych. Musical "Lew, czarownica i stara szafa", napisany specjalnie dla młodszych aktorów, jest dostępny dzięki Josefowi Weinbergerowi.
Adaptacje filmowe.
7 grudnia 2001 roku ogłoszono, że Walden Media podpisało umowę z C.S. Lewis Company na wyprodukowanie filmów na podstawie "Opowieści z Narnii". Filmowa wersja "Lwa, czarownicy i starej szafy", zatytułowana ", została wyprodukowana przez Walden Media i wydana przez Walt Disney Pictures.
Film został wyreżyserowany przez Andrew Adamsona. Miał swoją premierę 7 grudnia 2005 roku i odniósł sukces finansowy; był czwartym najlepiej sprzedającym się filmem w Stanach Zjednoczonych w 2005 roku i najlepiej sprzedającym się filmem wytwórni Disneya tego roku.
Studio Disneya wyprodukowało także ekranizację drugiej powieści z cyklu, którą zatytułowano " i wydano 15 maja 2008 roku.
W grudniu 2008 roku ogłoszono, że Disney wycofał się z dalszego finansowania projektów z serii "Opowieści z Narnii" między innymi ze względu na niskie w ich ocenie dochody drugiego filmu, stawiając powstanie filmu "" pod znakiem zapytania. Ostatecznie jednak finansowanie projektu zostało przejęte przez 20th Century Fox. Starając się naprawić błędy popełnione przy drugim filmie zastąpili także Andrew Adamsona Michaelem Aptedem na stanowisku reżysera trzeciego filmu serii. Film miał swoją premierę 30 listopada 2010 roku w Londynie, natomiast do dystrybucji trafił 9 grudnia 2010 w Wielkiej Brytanii. W Polsce miał swoją premierę 25 grudnia 2010.
Dalsze adaptacje.
22 marca 2011 roku pojawiła się informacja, że trwają negocjacje Walden Media ze studiem 20th Century Fox dotyczące kolejnej ekranizacji, która miałaby być na podstawie szóstego tomu, zatytułowanego "Siostrzeniec czarodzieja". Jednakże w październiku 2011 roku Douglas Gresham oficjalnie oświadczył, że umowa z Walden Media wygasła, a zatem zapowiadany projekt nie zostanie zrealizowany.
W maju 2012 roku producent Douglas Gresham potwierdził, że w kontrakcie zawartym z Walden Media została zawarta klauzula, że kolejny film, niezwiązany z Walden Media, może zostać wyprodukowany dopiero siedem lat po zakończeniu kontraktu, zatem najwcześniej w 2018 roku.
1 października 2013 ogłoszono, że C.S. Lewis Company podpisało umowę z Mark Gordon Company na ekranizację "Srebrnego krzesła". Do napisania scenariusza filmu został zatrudniony David Magee. Producentem przedsięwzięcia zostali Mark Gordon, Douglas Gresham i Vincent Sieber. W lipcu 2014 roku oficjalna strona "Opowieści z Narnii" ogłosiła konkurs na imię dla Pani w Zielonej Szacie, głównej antagonistki powieści. Zwycięskie imię miałoby być użyte w ostatecznej wersji scenariusza filmu. W sierpniu 2016 roku ogłoszono, że firmy TriStar Pictures, Entertainment One oraz The Mark Gordon Company sfinansują przedsięwzięcie, natomiast Sony oraz eOne odpowiedzialne będą za dystrybucję. 26 kwietnia 2017 roku ogłoszono, że zatrudniono Joe Johnstona w roli reżysera. W pod koniec października 2017 roku, w wywiadzie podczas Comic Con Paris 2017 Johnston powiedział, że rozpoczęcie zdjęć do filmu planowane jest pod koniec 2018 roku.
3 października 2018 roku ogłoszono, że Netflix podpisał kontrakt z C. S. Lewis Company na wyprodukowanie serii nowych adaptacji "Opowieści z Narnii". Netflix wykupił prawa do wszystkich siedmiu tomów powieści. Producentami wykonawczymi zostali Mark Gordon, Douglas Gresham oraz Vincent Sieber. Podpisanie tego kontraktu oznacza również przerwanie prac nad wcześniej zapowiedzianym filmem będącym adaptacją "Srebrnego krzesła" na rzecz nowo-zapowiedzianego projektu.
12 czerwca 2019 roku ogłoszono, że osobą odpowiedzialną za całokształt projektu dla Netflixa został Matthew Aldrich.
Muzyka.
Odniesienia do "Opowieści z Narnii" pojawiły się również w muzyce. Grający chrześcijańskiego rocka zespół o nazwie Relient oraz brytyjska hardrockowa grupa Ten nagrały piosenki odnoszące się do "Lwa, czarownicy i starej szafy" nazwane odpowiednio "In like a Lion (Always Winter)" i "The Chronicles". Natomiast Szwedzki zespół Narnia, grający chrześcijański power metal, opiera swoje piosenki na bazie "Opowieści z Narnii" i Biblii, umieszczając postać Aslana na wszystkich swoich okładkach.
Muzyczna opowieść "Lwa, czarownicy i starej szafy" zatytułowana "The Roar of Love" została wydana w 1980 roku przez ówczesny zespół chrześcijański o nazwie 2nd Chapter of Acts.
Audiobooki.
"Opowieści z Narnii" dostępne są w formie audiobooków czytanych przez Andrew Sachsa i wydanych przez Chivers Children's' Audio Books.
W 1979 roku Caedmon Records rozpoczął sprzedaż skróconych wersji wszystkich siedmiu książek na kasetach czytanych przez Iana Richardsona ("Lew, czarownica i stara szafa" i "Srebrne krzesło"), Clair Bloom ("Książę Kaspian" i "Siostrzeniec czarodzieja"), Anthony’ego Quayle’a ("Podróż „Wędrowca do Świtu”" i "Koń i jego chłopiec") oraz Michaela Yorka ("Ostatnia bitwa").
HarperAudio również wydał cykl w formie audibooków czytanych przez brytyjskich oraz irlandzkich aktorów, takich jak Michael York ("Lew, czarownica i stara szafa"), Lynn Redgrave ("Książę Kaspian"), Derek Jacobi ("Podróż „Wędrowca do Świtu”"), Jeremy Northam ("Srebrne krzesło"), Alex Jennings ("Koń i jego chłopiec"), Kenneth Branagh ("Siostrzeniec czarodzieja") i Patrick Stewart ("Ostatnia bitwa").
Trzecia wersja audiobooków wydana przez Collins Audio obejmuje dwie wersje. Pierwszą czytaną przez Sir Michaela Hordena z oryginalną muzyką skomponowaną oraz wykonaną przez Marisę Robles i drugą czytaną przez aktora Toma Bakera.
W latach 1998–2003 Focus on the Family Radio Theatre nagrał wszystkie siedem książek narnijskich na CD. Każda z nich składała się z trzech płyt, z wyjątkiem "Siostrzeńca czarodzieja" oraz "Lwa, czarownicy i starej szafy", które zajmowały dwie. Audiobooki zostały wydane w porozumieniu z The C.S. Lewis Company i zawierały wprowadzenie Douglasa Greshama. Do nagrań zatrudniono ponad stu aktorów, wykorzystano orkiestrę i cyfrowy zapis dźwięku. Gwiazdami tej wersji są Paul Scofield w roli narratora, David Suchet jako Aslan, Elizabeth Counsell jako Biała Wiedźma oraz Richard Suchet jako Kaspian X.
Gry komputerowe.
W listopadzie 2005 roku miała miejsce premiera gry wydanej przez Buena Vista Games – "Lew, czarownica i stara szafa" – markę wydawniczą Disneya, na podstawie filmu stworzonego przez Walden Media/Walt Disney Pictures. Powstały wersje na większość z istniejących wówczas platform sprzętowych, takich jak PC, Nintendo GameCube, Xbox i Playstation 2. W kategorii konsoli kieszonkowych konwersji doczekały się Nintendo DS i Game Boy Advance stworzone przez developera Griptonite Games.
W maju 2008 roku wyszła także część druga serii – "Książę Kaspian" – oparta na filmie o tym samym tytule. Wyszła na PC, Nintendo DS, Nintendo Wii, Xbox, Xbox360, Playstation 2, telefony komórkowe i Playstation 3.

</doc>
<doc id="162211" url="https://pl.wikipedia.org/wiki?curid=162211" title="Powojnik pośredni">
Powojnik pośredni

Powojnik pośredni ("Clematis x jouiniana" Schn.) – gatunek rośliny z rodziny jaskrowatych. Jest to mieszaniec gatunków powojnika pnącego ("Clematis vitalba") i powojnika barszczolistnego ("Clematis heraclelifolia" `Davidiana`). Jest uprawiany.

</doc>
<doc id="162212" url="https://pl.wikipedia.org/wiki?curid=162212" title="Xzibit">
Xzibit

Alvin Nathaniel Joiner (ur. 18 września 1974 w Detroit), znany jako Xzibit (czyt. „exhibit”) – amerykański raper, aktor, autor tekstów, prezenter telewizyjny i osobowość radiowa. Były członek trio Strong Arm Steady (do 2006). W grudniu 2009 wraz z B-Realem i Young De założył grupę Serial Killaz. 
Życiorys.
Wczesne lata.
Urodził się w Detroit w Michigan. Jego ojciec, kaznodzieja Nathaniel Davis Joiner, Jr. (zm. 2017), wcześnie opuścił rodzinę, pozostawiając matkę odpowiedzialną za wychowanie Xzibia, jego starszego brata i siostrę, a także młodszego brata i siostrę. Po śmierci matki w 1984, 9–letni wówczas Xzibit wprowadził się do swojego ojca, który ożenił się ponownie i przeniósł się do Albuquerque. 
Xzibit dorastał w Albuquerque, gdzie uczęszczał do publicznego liceum Cibola High School (1989) i pisał teksty dla rozrywki, co nie spotkało się z aprobatą ojca i macochy. Kilka lat później został wyrzucony ze szkoły średniej. W utworze „Carry the Weight” Xzibit opowiada historię swojego dzieciństwa. Kłótnia z ojcem zmusiła Xzibita do przeniesienia się do Los Angeles, gdzie zamieszkał z siostrą. Ze względu na silną obecność hip-hopu, Xzibit zdecydował się na karierę muzyczną. Pogodził się z ojcem w 1998.
Kariera.
W wieku 17 lat wyjechał do Los Angeles z nadzieją na rozpoczęcie kariery muzycznej. Kilkukrotnie gościnnie brał udział w nagraniach innych artystów. Jego pierwszym utworem był „Free Style Ghetto” na albumie King T "IV Life" (1994). Zaraz potem rozpoczął współpracę z Tha Alkaholiks i pojawił się podczas nagrań do utworu „Hit and Run” z płyty "Coast II Coast" (1995). Po tournée z Tha Alkaholiks, podpisał kontrakt z Loud Records i 15 października 1996 wypuścił debiutancki album "At the Speed of Life", który spotkał się ze znakomitymi recenzjami. Po umiarkowanie udanym drugim albumie, "40 Dayz &amp; 40 Nightz" (1998), rapował wraz z Nate Doggiem w przeboju Snoop Dogga „Bitch Please” (1999), co przyczyniły się do znacznego wzrostu popularności Xzibita. Wkrótce Eric Meza zaangażował Xzibita do komedii muzycznej "The Breaks" (1999), gdzie po raz pierwszy wystąpił w roli aktorskiej jako Jamal u boku Lamonta Bentleya i Loretty Devine. 
Dr. Dre wyprodukował jego trzeci album, "Restless" (2000), a jego czwarty, "Man Vs. Machine" (2002), pokrył się złotem. Od 4 marca 2004 do 30 grudnia 2007 był gospodarzem programu MTV "Odpicuj mi brykę" ("Pimp My Ride"), a za występ zdobył trzy nominacje do Teen Choice Awards. 14 grudnia 2004 ukazał się piąty album, "Weapons of Mass Destruction". Wziął udział w dwóch filmach pornograficznych z muzyką hip-hopową – w produkcji Hustler "Snoop Dogg’s Doggystyle" (2001) jako tancerz, i Metro Home Video "Sex &amp; the Studio 2" (2004).
W marcu 2011 roku raper nawiązał współpracę z przedsiębiorstwem Extreme Music. Z ich pomocą wydał kompilację "Urban Ammo 2". Materiał składający się z 40 utworów został stworzony na potrzeby produkcji filmów i seriali telewizyjnych. Płyta promowana była dwoma teledyskami powstałymi do utworów: „Man On The Moon” i „It Is What It Is” z gościnnym udziałem Young De.
Najnowszy album artysty miał mieć tytuł "MMXI", którego premiera miała odbyć się pod koniec 2011 roku. W celach promocyjnych, w grudniu 2009 r. Xzibit wydał singel „Hurt Locker”, a na początku 2010 „Phenom” z gościnnym udziałem Kurupta &amp; 40 Glocca. W międzyczasie wydał utwór „Highest Form of Understanding (H.F.O.U.)” z udziałem rapera Trick-Tricka. Jednak te piosenki nie znajdowały się na nowym albumie. 29 maja 2011 Xzibit na swoim oficjalnym koncie na Twitterze poinformował, że postanowił zmienić nazwę swojego nowego albumu na "Restless 2". 20 października 2011 roku ogłoszono, że siódmy studyjny album będzie miał tytuł "Napalm". Wśród producentów muzycznych pojawią się między innymi Akon, Dr. Dre, Illmind, 1500 or Nuthin’ czy Rick Rock. Prace nad płytą trwały sześć lat. 4 września 2012 roku został wydany oficjalny singel pt. „Up Out The Way” z gościnnym udziałem E-40. Premiera odbyła się 9 października 2012.
Życie prywatne.
Z nieformalnego związku ma syna Tremaine (ur. 8 czerwca 1995). W listopadzie 2014 poślubił Kristę, z którą miał dwóch synów: syna Xaviera Kingstona (ur. 15 maja 2008 i zm. jedenaście dni później) i Gatlyna (ur. 2011). W lutym 2021 Krista Joiner złożyła pozew o rozwód.

</doc>
<doc id="162213" url="https://pl.wikipedia.org/wiki?curid=162213" title="Kenneth Colley">
Kenneth Colley

Kenneth Colley (ur. 7 grudnia 1937 w Manchesterze) – brytyjski aktor, znany głównie z roli admirała Pietta w filmach ' i '. Grał również Jezusa w "Żywocie Briana".

</doc>
<doc id="162214" url="https://pl.wikipedia.org/wiki?curid=162214" title="Operacje reagowania kryzysowego NATO">
Operacje reagowania kryzysowego NATO

Operacje reagowania kryzysowego NATO - Rada Północnoatlantycka na wniosek państwa lub grupy państw członkowskich albo Sekretarza Generalnego NATO podejmuje decyzję o udziale NATO w "operacjach reagowania kryzysowego". Wniosek ten zgłaszany jest na prośbę Rady Bezpieczeństwa ONZ lub Stałej Rady OBWE, rozpatrując go Rada Północnoatlantycka poleca organom wojskowym NATO dokonania analizy sytuacji oraz opracowanie ogólnych planów przyszłej operacji. Plany te obejmują koncepcję działania, zalecany skład i strukturę dowodzenia zaangażowanych sił, a także zadania oraz przewidywany czas ich wykonania. Organizacje wojskowe NATO prowadzą również konsultacje z odpowiednimi organami ONZ lub OBWE oraz z władzami wojskowymi państw członkowskich w sprawie możliwości wydzielenia sił i środków potrzebnych do przeprowadzenia operacji. Po zapoznaniu się z planami Rada Północnoatlantycka podejmuje decyzje o udziale sił Sojuszu w misji pokojowej. Rada podejmuje również decyzje o zakończeniu lub zmianie zadań w ramach operacji. Zależnie od przyjętych ustaleń Sekretarz Generalny NATO składa okresowe raporty o przebiegu operacji do ONZ.

</doc>
<doc id="162216" url="https://pl.wikipedia.org/wiki?curid=162216" title="Kroniki Narnii">
Kroniki Narnii



</doc>
<doc id="162220" url="https://pl.wikipedia.org/wiki?curid=162220" title="Wszechocean">
Wszechocean

Wszechocean (Ocean światowy) – ogólne określenie całości wód morskich na powierzchni Ziemi, tj. oceanów i wchodzących w ich skład mórz; główna część hydrosfery.
Obszar.
Wszechocean pokrywa ok. 70,8% całości powierzchni kuli ziemskiej (361,31 mln km²). Jego objętość wynosi w przybliżeniu 1370 mln km³, a średnia głębokość 3729 m. Wszechocean zawiera 97% wody, która występuje na Ziemi. Dzieli się go obecnie na pięć oceanów:
Znaczenie w paleogeografii.
W historii geologicznej Ziemi zdarzały się okresy, kiedy na jej powierzchni istniał tylko jeden zbiornik oceaniczny, otaczający pojedynczy superkontynent. Taki paleoocean bywa również określany mianem Wszechoceanu. Znanymi przykładami są Panthalassa, której wody oblewały Pangeę i dawniejsza Mirowia, otaczająca Rodinię.

</doc>
<doc id="162221" url="https://pl.wikipedia.org/wiki?curid=162221" title="Sierp i młot">
Sierp i młot

Sierp i młot – symbol komunistyczny, spopularyzowany po rewolucji październikowej. Przyjmowały go do swoich emblematów partie komunistyczne na całym świecie, pojawiał się też on w różnych postaciach na flagach różnych państw.
Symbolika.
Znak ten symbolizować miał ideę dyktatury proletariatu, czyli tzw. „ludowładztwa” – realizowanych poprzez rządy robotników (młot) i chłopów (sierp). Sierp i młot w herbie narodowym Austrii nie jest związany z komunizmem, razem ze złotą murowaną koroną nawiązuje do idei solidarności klas społecznych: robotników, chłopów i mieszczaństwa. W innych krajach w herbach dodawano m.in.: (NRD) cyrkiel (symbolizuje rolę "inteligencji pracującej"), maczetę (w krajach afrykańskich, w których sierp nie był używany), karabin (Mozambik, symbolizujący udział żołnierzy).
Motyw graficzny „sierpa i młota” wraz z dodatkiem skrzydeł jest elementem logo linii lotniczych Aerofłot. W Moskwie nazwę „Sierp i młot” nosi w dalszym ciągu duża fabryka znajdująca się w centrum miasta i położony koło niej przystanek kolejowy, a także klub sportowy w tym samym mieście.
Unicode.
W Unicode symbol sierpa i młota znajduje się pod kombinacją U+262D ().

</doc>
<doc id="162222" url="https://pl.wikipedia.org/wiki?curid=162222" title="Nartnik duży">
Nartnik duży

Nartnik duży ("Gerris lacustris") – gatunek półwodnego pluskwiaka z rodziny nartnikowatych. Jego nazwa wzięła się prawdopodobnie od nart, ponieważ suwa się po powierzchni wody jak narty po śniegu. Czasami jest mylony z poślizgowatymi (Hydrometridae) i plesicowatymi (Veliidae). Wzięty do ręki potrafi boleśnie ukąsić.
Jak wszystkie nartnikowate, gatunek ten jest wtórnie przystosowany do życia na powierzchni wody. Jego ciało pokrywają od spodu gęste, srebrzyste włoski, natłuszczane przez specjalną wydzielinę. Między tym owłosieniem gromadzą się pęcherzyki powietrza, wykorzystywane przez nartniki do oddychania w zanurzeniu.
U nartnika dużego, jak i u wszystkich nartnikowatych, występuje wewnątrzgatunkowy pterygopolimorfizm, spowodowany czynnikami genetycznymi i środowiskowymi, w którym wyróżnia się cztery morfotypy: makropteryczny (skrzydła w pełni rozwinięte), brachypteryczny (o skrzydłach skróconych, ale maksymalnie do połowy normalnej długości), mikropteryczny (skrzydła skrócone o więcej, niż połowa normalnej długości) oraz apteryczny (bezskrzydły).
Charakterystyka.
Jego ciało jest wydłużone, mierzy ok. 8–10 mm. Półpokrywy są skórzaste, nie dzielą się na część błoniastą i pokrywową. Międzykrywka, przykrywka i zakrywka są zrośnięte w jednolitą płytkę pokrywy. Głowa jest krótka i zwęża się ku przodowi, oczy są niewielkie i owalne, stykają się z przednią krawędzią przedplecza. Na końcu głowy jest 4-członowa kłujka oraz dłuższe od głowy, również 4-członowe czułki, których pierwszy człon ma długość równą sumie długości drugiego i trzeciego. Tarczka jest ukryta pod wyrostkiem przedplecza.
Gatunek ten ma 3 pary odnóży. Środkowe i tylne są cienkie, proste i sztywne, choć zginają się w stawach. Stopy są dwuczłonowe, z pazurkami osadzonymi na ich końcu (wierzchołku). Pierwszy człon stóp trzeciej pary odnóży jest trzykrotnie dłuższy od drugiego. Przy pomocy drugiej i trzeciej pary odnóży nartnik utrzymuje się na powierzchni zbiornika. Jego stopy „zagłębiają” się w wodę, nie przebijając jej, ponieważ są pokryte mikroskopijnymi włoskami z rowkami, między którymi gromadzi się powietrze. Do lokomocji nartnik używa głównie odnóży środkowych, które niczym wiosła przesuwają go o kilkadziesiąt centymetrów za każdym uderzeniem. Gęste włoski na dolnej części odwłoka, dzięki gromadzonym między nimi pęcherzykom, służą mu za poduszkę powietrzną. Przednia para odnóży różni się od dwóch pozostałych. Jest grubsza i zaopatrzona w haczykowate pazury. Służy do chwytania ofiary.
Prawie całe jego ciało jest ciemne, z wyjątkiem żółtawobrunatnych ud przednich odnóży oraz spodu czułków. W wierzchołkowej połowie przednie ud znajdują się dwa wąskie, ciemne paski: krótszy na wierzchu i dłuższy po stronie spodniej. Brunatne przedplecze charakteryzuje się żółtą linią na obu krawędziach bocznych. Strona brzuszna jest jaśniejsza od grzbietowej. U samic spód odwłoka ma dodatkowo dwa szerokie, podłużne pasy.
Od "G. odontogaster" różni się m.in. brakiem ząbków na siódmym sternicie odwłoka u samców i brakiem wklęsłości na ósmym sternice odwłoka u samic, a od nartnika powierzchniowca ("Gerris gibbifer") brakiem wzgórka z ujściami gruczołów zapachowych na zapiersiu.
Występowanie.
Gatunek rozsiedlony palearktycznie. Występuje od Europy po Japonię na wschodzie oraz zachodnią Afrykę Północną i Bliski Wschód na południu. W Polsce jest najpospolitszym nartnikiem. Żyje na powierzchni wód stojących lub wolno płynących. Bardzo szybko zasiedla nowo powstałe akweny. Zwykle już po kilku dniach od założenia stawiku ogrodowego, na jego powierzchni pojawiają się pierwsze nartniki. Można go spotkać od wczesnej wiosny do jesieni. Zimę spędza na lądzie, w pobliżu wód, schowany pod zeschłymi liśćmi lub mchem.
Ekologia.
Pożywienie i polowanie.
Nartnik jest drapieżnikiem, żywiącym się przede wszystkim owadami, które spadły do wody (muchówki, chruściki, chrząszcze, pszczoły) i szamocząc się na jej powierzchni, wytwarzają fale, których siła i kierunek rozchodzenia są wykorzystywane przez receptory na odnóżach nartnika do zlokalizowania ofiary. Poza owadami opadłymi z powietrza, poluje on także na wodne bezkręgowce (np. larwy i poczwarki komarów, rozwielitki), które podpływają do powierzchni zbiornika. Gdy już dosięgnie swojej ofiary, wbija w nią kłujkę i wysysa z niej płyny ustrojowe. Wiosną, kiedy pożywienia jest mało, nartniki potrafią pożerać młode swojego gatunku, ponieważ fale wywoływane przez krótkie nogi larw przypominają te, wytwarzane przez owady walczące o życie w wodzie. Czasami "G. lacustris" wzbogaca swoją dietę o ciecz wydobywającą się z martwych ptaków oraz drobnych ssaków, dryfujących po powierzchni zbiornika wodnego.
Cykl rozwojowy.
W warunkach polskich nartniki budzą się z zimowego odrętwienia pod koniec marca lub kwietniu i na ten czas przypada ich okres godowy. Podczas godów samce uderzają stopami o powierzchnie wody, wabiąc w ten sposób samice (i odganiając jednocześnie rywali). Te, zapłodnione, składają jaja pod wodą, pojedynczo lub rzędami i za pomocą specjalnej wydzieliny przyklejają je do przybrzeżnych roślin oraz kamieni. Jedna samica składa około 20 jaj. Samce giną krótko po okresie godowym. Larwy, będące miniaturami osobników dorosłych, wylęgają się po około 4 tygodniach i od razu wypływają na powierzchnię, by od tego momentu prowadzić wyłącznie nawodny tryb życia. Początkowo larwy przebywają wśród roślinności nadbrzeżnej, na otwartą wodę wyruszają dopiero jako osobniki dorosłe. Przeobrażenie w imago jest niezupełne i następuje po pięciu stadiach larwalnych. W ciągu roku pojawiają się dwa nowe pokolenia "Gerris lacustris". Pierwsze wylęga się od maja do lipca i żyje około 4 miesięcy. Nartniki z tego lęgu nie umieją latać i całe życie spędzają na wodzie. Nartniki z drugiego pokolenia latają.

</doc>
<doc id="162226" url="https://pl.wikipedia.org/wiki?curid=162226" title="Antoni Danysz">
Antoni Danysz

Antoni Danysz (ur. 16 stycznia 1853 w Poznaniu, zm. 17 grudnia 1925 tamże) – polski historyk kultury, teoretyk wychowania, profesor Uniwersytetu Poznańskiego.
Życiorys.
Był synem Ignacego (urzędnika ziemskiego, kapitana w powstaniu listopadowym) i Pauliny z domu Rahfeld. Miał trójkę rodzeństwa - Anastazja i Anna Danysz prowadziły wyższą szkołę żeńską pp. Danysz w Poznaniu, a Michalina wyszła za mąż za Stanisława Motty'ego, wielkopolskiego działacza społecznego, współzałożyciela Poznańskiego Towarzystwa Przyjaciół Nauk. Antoni Danysz uczęszczał do Gimnazjum Marii Magdaleny w Poznaniu, a po jego ukończeniu (1871) podjął studia z dziedziny historii literatury na Uniwersytecie Wrocławskim (do 1872); przeniósł się następnie na uniwersytet w Lipsku, gdzie w latach 1872–1876 zgłębiał historię, slawistykę, filologię klasyczną oraz językoznawstwo indoeuropejskie. Obronił w Lipsku pracę doktorską "De scriptorum inprimis poetarum Romanorum studiis Catullianis" (1876). Po studiach pracował jako nauczyciel języków klasycznych w Gimnazjum Państwowym w Nakle nad Notecią, gimnazjach w Poznaniu i Bydgoszczy (1878–1882), w gimnazjum niemieckim w Międzyrzeczu (1882–1885, utracił posadę za postawę narodową), w szkołach w Rinteln i Nysie (1885–1892), gimnazjum św. Anny w Krakowie (1892–1895). W 1895 obronił pracę habilitacyjną "Reforma nauki języków nowożytnych a początkowa nauka języka niemieckiego w szkołach średnich galicyjskich" i został docentem w Katedrze Pedagogiki Uniwersytetu Lwowskiego (do 1902); wykładał dydaktykę języków nowożytnych. Był równocześnie nauczycielem języków klasycznych i języka polskiego w III gimnazjum we Lwowie. W latach 1903–1909 był dyrektorem C. K. VI Gimnazjum we Lwowie i kontynuował pracę pedagogiczną.
W 1909 przeszedł na emeryturę i prowadził naukowe badania w dziedzinie polonistyki i pedagogiki; nie przyjął w 1917 Katedry Pedagogiki na Uniwersytecie Warszawskim, ale zdecydował się na podjęcie pracy na Uniwersytecie Poznańskim dwa lata później. Został profesorem nadzwyczajnym i kierownikiem Katedry Pedagogiki, w roku akademickim 1919/1920 był prorektorem, a od 1924 profesorem honorowym. Zorganizował Seminarium i Bibliotekę Katedry Pedagogiki. W 1921 został członkiem korespondentem PAU, należał również do Poznańskiego Towarzystwa Przyjaciół Nauk (1892 członek zwyczajny). W Poznaniu mieszkał przy ul. Łukaszewicza.
Praca naukowa.
W badaniach naukowych zajmował się teorią wychowania, historią kultury i oświaty, dydaktyką, językoznawstwem. Określił teoretyczne warunki "idealnego nauczyciela" i "idealnego ucznia"; nauczyciela powinny cechować idea wewnętrznej wolności, idea życzliwości i idea społeczna, natomiast ucznia - nienaganność w nauce, prowadzeniu się i karności. Zajmował się pobytem Jana Amosa Komensky'ego w Polsce i jego związkami z Rafałem Leszczyńskim i Krzysztofem Opalińskim. Omówił pierwszy polski podręcznik pedagogiki Erazma Glicznera; przygotował wydanie traktatu Szymona Maricjusza "O szkołach czyli Akademiach ksiąg dwoje" z 1551 (1925). Miał opinię człowieka życzliwego dla nauczycieli, dla młodzieży serdecznego, ale zarazem surowego.
Dorobek.
Był autorem ponad 60 prac, m.in.:

</doc>
<doc id="162230" url="https://pl.wikipedia.org/wiki?curid=162230" title="Kingman (rafa)">
Kingman (rafa)

Kingman () – niezamieszkana rafa koralowa o powierzchni 0,01 km² (suchy ląd), położona na północnym Oceanie Spokojnym. Współrzędne geograficzne: . Jej płaska powierzchnia wznosi się maksymalnie do 1 m n.p.m. Znajduje się pod jurysdykcją Stanów Zjednoczonych, wchodząc w skład tzw. Dalekich Wysp Mniejszych Stanów Zjednoczonych.
Historia.
Rafa została odkryta w 1789 przez kapitana Edmunda Fanninga na statku Betsey. Pierwszym, który ją dokładnie opisał, był kapitan W.E. Kingman, który dopłynął tam w 1853 i od którego rafa wzięła swoją nazwę. W 1859 rafą ze względu na duże pokłady guana zainteresowała się firma United States Guano Company, jednak nie podjęła eksploracji. W 1922 firma Palmyra Copra Company uznała rafę za część terytorium Stanów Zjednoczonych i założyła tam krótkotrwałą bazę rybacką. W latach 1937–1938 była wykorzystywana przez linie Pan Am jako punkt postoju dla hydroplanów na drodze między Hawajami a Samoa Amerykańskim, ale z powodu wysokich kosztów pomysł ten zarzucono. W czasie II wojny światowej została uznana za obszar zamknięty i przeznaczony wyłącznie do użytku wojskowego, ale nigdy w taki sposób nie została wykorzystana. Po wojnie jurysdykcję nad archipelagiem przejął Departament Marynarki Wojennej.
Stan obecny.
Od 18 stycznia 2001 Rafa Kingmana jest rezerwatem przyrody, zarządzanym przez Departament Zasobów Wewnętrznych Stanów Zjednoczonych i U.S. Fish and Wildlife Service. Teren rezerwatu obejmuje rafę oraz pas morza terytorialnego o szerokości 12 mil morskich. Wstęp jest zabroniony.

</doc>
<doc id="162236" url="https://pl.wikipedia.org/wiki?curid=162236" title="Ner">
Ner

Ner – rzeka w środkowej Polsce, płynie przez województwo łódzkie i wielkopolskie, na Wysoczyźnie Łaskiej i w Kotlinie Kolskiej, prawy dopływ środkowej Warty, o długości 134 km. W dolnym odcinku pradolinnym dawniej zabagnione dno doliny jest obecnie uregulowane i użytkowane pod łąki. Maksymalna rozpiętość wahań stanów wody w dolnym biegu wynosi 3,5 m.
Według części badaczy nazwa rzeki wywodzi się z prabałtosłowiańskiego rdzenia "*nur" / "*nyr" („mokry, wilgotny”) i może być związana ze wzmiankowanym przez Herodota plemieniem Neurów.
Ner w Łodzi.
Ner jest największą rzeką w Łodzi. W granicach Łodzi Ner występuje w dwóch fragmentach:
Dorzecze.
Na obszarze Łodzi Ner przyjmuje boczne dopływy: prawy Jasień i lewostronne – Gadkę i Dobrzynkę. Poza granicami Łodzi w rejonie Konstantynowa do Neru wpadają rzeki: Łódka i Jasieniec. Na granicy Łodzi i gminy Pabianice do Neru wpływają niemal wszystkie ścieki łódzkie. Do niedawna oczyszczane były jedynie z grubszej zawiesiny, za pomocą systemu krat. W roku 2000 Grupowa Oczyszczalnia Ścieków w Łodzi osiągnęła zdolność biologicznego oczyszczania wszystkich ścieków, co radykalnie poprawiło stan czystości wód rzeki. Ten stan ma ulec dalszej poprawie, po uruchomieniu wszystkich urządzeń technologicznych. Dzięki temu Nerem będzie płynęła woda co najmniej III klasy czystości, i możliwe będzie życie biologiczne.
Pozostałe dopływy to Bełdówka, Pisia (ujście w Małyniu), Pisia (ujście poniżej Bałdrzychowa) i Gnida.
Znaczenie gospodarcze.
W roku 1843 Ludwik Geyer, wędrując w dół Jasienia, który przyczynił się do rozwoju jego fabryk, dotarł do Neru i stwierdził, że te okolice nadają się również do robienia interesów. Pomylił się. W 1865 sprzedał ziemię braciom Loevenberg. Na części gruntów rudzkich Artur Mejster zbudował w 1874 farbiarnię i wykańczalnię tkanin jedwabnych, znaną do dzisiaj pod nazwą „Pierwsza”.
Ner i Rudę Pabianicką rozsławił przedsiębiorca Stefański, który zakupił rozległe stawy z łąkami w lesie nad Nerem i otworzył restaurację oraz wypożyczalnię łódek. Stawy Stefańskiego o powierzchni 11,5 ha stanowiły atrakcję dla łodzian. Ruda Pabianicka z okolicami stawała się letniskowo-rekreacyjnym zapleczem Łodzi.
W latach 60. XX wieku powstał projekt wybudowania na Nerze poniżej lotniska Lublinek zbiornika wodnego o powierzchni 225 ha. Zbiornik, nazywany Charzewskim, dwudziestokrotnie większy od Stawów Stefańskiego, rozwiązałby potrzeby rekreacyjne znacznej części łodzian.

</doc>
<doc id="162237" url="https://pl.wikipedia.org/wiki?curid=162237" title="Nissan">
Nissan

Nissan (jap. 日産自動車株式会社 – "Nissan Jidōsha Kabushiki-gaisha") – japoński producent samochodów i autobusów z siedzibą w Jokohamie.
Historia.
Początki przedsiębiorstwa sięgają roku 1911, kiedy to w Tokio Masujiro Hashimoto założył firmę automobilową Kwaishinsha. Zdobywszy doświadczenie w USA, konstruuje w Japonii pierwszy swój samochód osobowy o nazwie DAT. Ta nazwa to anagram pierwszych liter nazwisk ludzi wspierających ten projekt – Kenjiro Dena, Rokuro Aoyamy i Meitaro Takeuchiego. Słowo DATTO w języku japońskim znaczy „uciekający zając” i właśnie na maskach pierwszych modeli DAT-a i kilku późniejszych Datsunów widniała figurka biegnącego zająca. W roku 1919 w Osace powstała firma Jitsuyo Jidosha, która 7 lat później połączyła się z Kwaishinsha.
W latach 30. pojawił się prototyp o nazwie Datson, którego nazwę później zmieniono na Datsun.
Po kolejnych zmianach 1 kwietnia 1934 roku nowe przedsiębiorstwo zmieniło nazwę na Nissan Motor Co. Ltd. Po wojnie firma wydostała się z kryzysu dzięki współpracy z brytyjskim Austinem i produkcji licencyjnych pojazdów. Wkrótce stała się drugim co do wielkości producentem samochodów w Japonii. W 1983 roku zaprzestano stosowania nazwy Datsun, a zaczęto używać Nissan, która do tej pory była zarezerwowana dla ciężarówek.
W 1989 roku Nissan stworzył nową markę samochodów luksusowych o nazwie Infiniti, przeznaczoną na rynek amerykański.
W 1999 roku 35% akcji Nissana kupiła francuska firma Renault. Za to po 3 latach, czyli w 2002 roku Nissan kupił 15% akcji Renault. Obecnie firma Renault posiada 43,4% akcji Nissan Motor Co. Ltd.
W 2010 roku Renault-Nissan Alliance rozpoczęło współpracę z Daimler AG.
Według badania waszyngtońskiej organizacji "Good Jobs First" koncern Nissan otrzymał ok. 1,8 mld dolarów dotacji z programów federalnych i stanowych w okresie 2010-2013 – co uplasowało go wśród 10 najbardziej dotowanych firm w USA.
W 2015 roku przedsiębiorstwo wyprodukowało ponad 5,1 mln pojazdów, co było najlepszym wynikiem w jej historii. Nissan jest obecny w ponad 160 krajach i regionach.

</doc>
<doc id="162239" url="https://pl.wikipedia.org/wiki?curid=162239" title="Alan Lee (artysta)">
Alan Lee (artysta)

Alan Lee (ur. 20 sierpnia 1947) – brytyjski grafik.
Stworzył ponad pięćdziesiąt akwarelowych ilustracji przygotowanych z okazji setnej rocznicy urodzin Tolkiena edycji "Władcy Pierścieni", "Tolkien’s Ring" i "Hobbita". W filmowych "Władcy Pierścieni" i "Hobbicie" był odpowiedzialny za szkice koncepcyjne.
Lee od wielu lat zajmuje się celtyckimi i nordyckimi mitami, które inspirowały Tolkiena. Ilustrował m.in. książki fantasy: "Faeries" (wraz z Brianem Froudem), "The Mabinogion", "Castles", "The Mirrorstone", "The Moons Revenge", "Merlin Dreams", "Black Ships Before Troy" i "The Wanderings of Odysseus".
Otrzymał wiele nagród, w tym medal Kate Greenway za "Black Ships Before Troy". W 1998 zdobył Nagrodę World Fantasy dla najlepszego grafika. Zdobył Oscara w kategorii "najlepsza scenografia" za film .

</doc>
<doc id="162246" url="https://pl.wikipedia.org/wiki?curid=162246" title="Tarball">
Tarball



</doc>
<doc id="162251" url="https://pl.wikipedia.org/wiki?curid=162251" title="ORP Piorun">
ORP Piorun

ORP „Piorun” – nazwa noszona na przestrzeni dziejów przez okręty polskiej Marynarki Wojennej. Pochodzi od pioruna, silnego wyładowania elektrycznego występującego w atmosferze podczas burzy:

</doc>
<doc id="162252" url="https://pl.wikipedia.org/wiki?curid=162252" title="Joanna Kulmowa">
Joanna Kulmowa

Joanna Kulmowa, właśc. Joanna Maria Kulma z domu Cichocka (ur. 25 marca 1928 w Łodzi, zm. 17 czerwca 2018 w Warszawie) – polska poetka, prozaik, autorka utworów scenicznych oraz książek dla dzieci i młodzieży, reżyser, współzałożycielka Warszawskiej Opery Kameralnej.
Życiorys.
Była córką Anny (Wandy) Cichockiej z domu Landsberg i Alfreda Cichockiego, a także wnuczką przemysłowca Aleksandra Landsberga. Mieszkała w Tomaszowie Mazowieckim, a następnie jej rodzina osiedliła się w Łodzi. W czasie okupacji niemieckiej uczestniczyła w tajnych kompletach, wśród jej nauczycieli był m.in. Armand Vetulani. Po wojnie wraz z matką ponownie zamieszkała w Łodzi.
Studiowała początkowo historię na Uniwersytecie Łódzkim. Ukończyła następnie studia aktorskie w Państwowej Wyższej Szkole Teatralnej i Filmowej w Łodzi oraz reżyserię w Państwowej Wyższej Szkole Teatralnej w Warszawie. W warszawskich teatrach była asystentką reżysera (często Jana Kulmy). W 1955 objęła stanowisko redaktora działu teatralnego w wydawnictwie Nasza Księgarnia.
Jako reżyser teatralny zadebiutowała w Teatrze Ziemi Łódzkiej, a następnie pracowała w teatrach Poznania i Koszalina. W Teatrze Wybrzeże objęła funkcję kierownika literackiego. Wraz z m.in. Stefanem Sutkowskim na początku lat 60. współtworzyła Scenę Kameralną Filharmonii Narodowej, z którą współpracowała przez kilkanaście lat.
Pod koniec lat 70. podjęła współpracę ze środowiskami opozycyjnymi, publikowała wiersze w drugoobiegowym „Zapisie” i „Pulsie”. Po wprowadzeniu stanu wojennego zamieszczała swoje utwory w czasopismach podziemnych, wydała też dwie pozycje poetyckie, popularne w drugim obiegu. Wspólnie z mężem organizowała i uczestniczyła w wydarzeniach, mieszczących się w ramach Tygodni Kultury Chrześcijańskiej. Małżonkowie założyli chór i teatr dziecięcy przy parafii w Poczerninie.
Jako poetka debiutowała w 1952, ogłosiła kilka tomów wierszy, m.in. "Fatum na zakręcie" (1957), "Boże umieranie" (1962), "Cykuta i Jonasz, czyli nasza epoka" (1967), "Trefnisiem będąc" (1978), "Wiersze wybrane" (1988). Jej wiersze są zmienne w nastroju, oprócz liryzmu i refleksji zawierają elementy dowcipu i groteski, chętnie odwołują się do świata wyobraźni i humoru. Joanna Kulmowa jest także autorką utworów scenicznych, librett operowych, cyklu psalmów responsoryjnych, słuchowisk radiowych. Znaczącą część jej twórczości stanowią utwory adresowane do młodych odbiorców. Wydała tomiki wierszy dla dzieci, m.in. "Śpiew lasu" (1967), "Wiersze dla Kai" (1970), "Zasypianki" (1972), "Krześlaki z rozwianą grzywą" (1978), "Niebo nad miastem" (1986), "Zagubione światełko" (1990). Kierowana do dzieci poezja poetki odznacza się połączeniem humoru i głębokiego liryzmu. Autorka chętnie stosuje eksperymenty słowne, odwołuje się do świata dziecięcych przeżyć i wyobraźni. Zachowując własny, charakterystyczny styl nadaje wierszom postać refleksyjnej i lirycznej zadumy nad światem.
Jako prozaik opublikowała m.in. pełne poetyckiej fantazji, metaforyczne powieści "Wio, Leokadio" (1965), "Stacja „Nigdy w Życiu”" (1967), w których dzieliła się z czytelnikami refleksjami nad podstawowymi treściami ludzkiej egzystencji oraz kształtem współczesnego świata. W 1984 wydała tom "Serce jak złoty gołąb", stanowiący próbę stworzenia nowego typu baśni metaforycznej dla dzieci.
W latach 1996–1998 pełniła m.in. funkcję prezesa stołecznego oddziału Stowarzyszenia Pisarzy Polskich. W latach 2014–2017 była członkinią jury Nagrody Literackiej m.st. Warszawy.
Z okazji przypadającej w 2018 dziewięćdziesiątej rocznicy urodzin poetka wydała dwa zbiory poezji: "Jeszcze 37 wierszy" (zawierający utwory premierowe) oraz "Moje żarty" – wybór utworów satyrycznych, fraszek, piosenek i kupletów, opublikowanych wcześniej przez autorkę w kilkunastu książkach, poczynając od wydanego w 1957 tomu "Fatum na zakręcie".
Badaniem twórczości Joanny Kulmowej zajęła się Urszula Chęcińska, autorka monografii pt. "Poetka i paidia. O muzie dziecięcej Joanny Kulmowej" oraz redaktor publikacji pt. "Dziecko i jego światy w poezji dla dzieci", będącej zapisem pierwszej konferencji naukowej zorganizowanej z okazji 65. rocznicy urodzin Joanny Kulmowej, kierownik Pracowni Badań nad Twórczością Joanny Kulmowej na Wydziale Humanistycznym Uniwersytetu Szczecińskiego.
Wyrazy uznania dla poezji i wdzięku Joanny Kulmowej zawarła Wisława Szymborska w jednym z listów do Kornela Filipowicza (8 lipca 1968), pisząc o niej: „przyjaciółka moja i poetka grubo niedoceniana”. Kulisom przyjaźni obu poetek został poświęcony wydany w 2019 przez Społeczny Instytut Wydawniczy „Znak” zbiór listów Wisławy Szymborskiej i Joanny Kulmowej, pełnych żartobliwych uwag, sekretnych wyznań i refleksji nad przyszłością poezji; edycję zatytułowaną "Tak wygląda prawdziwa poetka, podciągnij się! Listy" wzbogacono o rękopisy listów.
Życie prywatne.
Była zamężna z Janem Kulmą, reżyserem, muzykiem i filozofem. W latach 1961–1996 małżonkowie mieszkali w Strumianach pod Stargardem. Po wyprowadzeniu się do Warszawy ofiarowali Bibliotece Głównej Uniwersytetu Szczecińskiego pamiątki (obrazy, zabytkowe meble, książki), wykorzystane przy stworzeniu tzw. Sali Strumiańskiej, będącej miejscem spotkań autorskich, promocji książek, wydarzeń kulturalnych. Wraz z mężem Joanna Kulmowa organizowała międzynarodowe spotkania literackie (w tym VI Warszawskie Dni Literatury „Polska Rzeczpospolitą wielu narodów”).
Zmarła 17 czerwca 2018 w Warszawie. Została pochowana 21 czerwca na cmentarzu Wolskim. Wspomnienie z informacją o uroczystościach pogrzebowych, podpisane przez Rodzinę Strumiańską, zostało zatytułowane "Pisarka Joanna Kulmowa nie żyje. Mówiła: „Trzeba nie przestawać być dzieckiem”".

</doc>
<doc id="162253" url="https://pl.wikipedia.org/wiki?curid=162253" title="Franciszek Ryszka">
Franciszek Ryszka

Franciszek Ryszka (ur. 4 sierpnia 1924 w Kniaziówce, zm. 31 marca 1998 w Warszawie) – polski prawnik, historyk, politolog, nauczyciel akademicki, profesor nauk humanistycznych.
Życiorys.
Urodził się w Kniaziówce. W 1941 uzyskał świadectwo maturalne w Wilnie. Był żołnierzem Armii Krajowej, a następnie 1 Armii Ludowego Wojska Polskiego. Został ranny w lutym 1945 w walkach z łotewską dywizją esesmańską. Służył w 10 Pułku Piechoty LWP i jako jego żołnierz został wcielony w szeregi Korpusu Bezpieczeństwa Wewnętrznego.
W 1950 ukończył studia na Wydziale Prawa Uniwersytetu Wrocławskiego. Rok później uzyskał na tym unwiersytecie stopień doktora na podstawie pracy "Aspekty klasowe polskiego ruchu narodowego na Górnym Śląsku w XX w.". W latach 50. pracował przy Katedrze Historii Państwa i Prawa Polskiego UWr i w Wyższej Szkole Ekonomicznej we Wrocławiu. W 1953 został zatrudniony w Zakładzie Historii Śląska Instytutu Historii PAN. W 1956 przeszedł do Instytutu Nauk Prawnych PAN, a od 1961 do 1963 pracował jako docent ponownie w Instytucie Historii tej akademii. Od 1961 do 1965 był kierownikiem zakładu w Polskim Instytucie Spraw Międzynarodowych. W 1963 uzyskał tytuł naukowy profesora nauk humanistycznych. W latach 1965–1969 pełnił funkcję kierownika katedry w Wojskowej Akademii Politycznej im. Feliksa Dzierżyńskiego. Od 1967 do 1969 wykładał również w Studium Dziennikarskim Uniwersytetu Warszawskiego. Od 1974 do 1984 był wykładowcą w Instytucie Nauk Prawnych UWr. W 1986 został zatrudniony w Instytucie Nauk Politycznych Uniwersytetu Warszawskiego. Równocześnie wykładał także na Wydziale Prawa i Administracji tej uczelni. Był także nauczycielem akademickim w Prywatnej Wyższej Szkole Nauk Społecznych, Komputerowych i Medycznych w Warszawie. We wrześniu 1997 objął funkcję rektora Wyższej Szkoły Biznesu i Przedsiębiorczości w Ostrowcu Świętokrzyskim, którą sprawował do śmierci.
W 1991 został członkiem korespondentem PAN. Przewodniczył Komitetowi Nauk Politycznych PAN. Zasiadał w Głównej Komisji Badania Zbrodni Hitlerowskich. Był członkiem m.in. polsko-niemieckiej komisji podręcznikowej, Międzynarodowego Stowarzyszenia Nauk Politycznych i Międzynarodowego Stowarzyszenia Filozofów Prawa, a także członkiem honorowym Polskiego Towarzystwa Nauk Politycznych. W latach 1991–1997 pełnił funkcję sędziego Trybunału Stanu. Był wizytującym profesorem w kilku uniwersytetach europejskich.
Zajmował się nauką o polityce, historią idei politycznych i prawnych, filozofią polityki, historią państwa i prawa. Znawca problematyki faszyzmu, narodowego socjalizmu, hiszpańskiego anarchizmu i historii hitlerowskich Niemiec.
Został pochowany na cmentarzu parafialnym w Sidrze k. Sokółki.
Odznaczenia.
W 1945 otrzymał Medal za Odrę, Nysę, Bałtyk, a w 1946 – Krzyż Walecznych. 16 lipca 1954, "za wybitne zasługi w dziedzinie nauki", został odznaczony przez Radę Państwa Srebrnym Krzyżem Zasługi. W 1972 otrzymał Medal za Berlin. W 1977 został uhonorowany Krzyżem Kawalerskim Orderu Odrodzenia Polski.

</doc>
<doc id="162255" url="https://pl.wikipedia.org/wiki?curid=162255" title="Whippet">
Whippet

Whippet – rasa psa zaliczana do grupy chartów, wyhodowana w Anglii, użytkowana głównie w wyścigach psów. Typ chartowaty. Nie podlega próbom pracy.
Rys historyczny.
Chart angielski whippet został wyhodowany na terenach północnej Anglii oraz południowej Szkocji. Wizerunki tego psa można odnaleźć na obrazach Albrechta Dürera ("Wizja św. Eustachego") i Gerarda Horenbouta ("Miesiąc styczeń") pochodzących z XVI wieku, ale właściwa rasa powstała dopiero w wieku XIX. Chcąc uzyskać psa zwinnego, a przy tym rączego, ludzie krzyżowali ze sobą małe greyhoundy, charciki włoskie oraz wysokonożne teriery. W okresie międzywojennym prócz odmiany krótkowłosej występowała także odmiana szorstkowłosa, lecz wkrótce została wyeliminowana z hodowli.
Ze względu na bardzo dobre proporcje ciała, szybkość i zwinność, whippet przez wielu ludzi uznawany jest do dziś za ideał psa wyścigowego. Hodowcy chcieli otrzymać psa zbliżonego wyglądem do greyhounda, lecz znacznie mniejszego, niewymagającego i tańszego w utrzymaniu. Pod koniec XIX wieku rosło zainteresowanie wyścigami chartów, wzrosło więc również zainteresowanie mniej zasobnych robotników whippetem. Greyhound wciąż pozostawał psem elitarnym, zaś whippet stał się psem dostępnym właściwie dla każdego, więc bardzo szybko stał się popularny także jako pies rodzinny. W 1891 r. rasa została uznana przez brytyjski Kennel Club.
Jeszcze w XX wieku whippety brały udział w zawodach dławienia szczurów. Almanach z 1902 roku zawiera klasyfikację psów biorących udział w zawodach w Norymberdze, gdzie zwyciężyła suka tej rasy, konkurująca z terierami i sznaucerami. Whippety brały też udział w tzw. Rabbit Racing, pogoni za królikiem. Ta rozrywka została w Anglii zakazana w roku 1911.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja chartów krótkowłosych.
Wygląd.
Średniej wysokości pies o smukłej sylwetce, cienkiej i delikatnej skórze, która jest podatna na skaleczenia. Mimo pozornie delikatnej budowy pies jest silny, wytrzymały oraz ma mocne i elastyczne mięśnie.
Szata i umaszczenie.
Delikatna, krótka i zwarta, dopuszczalne są wszystkie kolory i ich kombinacje.
Zachowanie i charakter.
Whippet ma zrównoważony charakter, umiarkowany temperament, o wysokim stopniu posłuszeństwa. Tolerancyjny wobec dzieci oraz obcych osób. Nie powinny być trzymane jako psy podwórzowe ani w kojcach z racji na ich delikatną skórę i chęć przebywania z ludźmi.
Whippet szybko potrafi dostosować się do nowych sytuacji, jak na charta nie potrzebuje wyjątkowo dużej przestrzeni życiowej, lecz wymaga zaspokojenia potrzeb ruchowych. W przeciwnym razie może wykazywać skłonności niszczycielskie. W wieku młodzieńczym wymaga dużo ruchu i kontaktu z właścicielem, nie jest agresywny, lubi zabawy.
Użytkowość.
Pierwotnie pies przeznaczony był do polowań na króliki oraz do zawodów wyścigowych – osiąga prędkość do 65 km/h. Współcześnie jest również psem reprezentacyjnym oraz rodzinnym. Predestynowany do uprawiania coursingu (pogoni za sztucznym królikiem w terenie).
Zdrowie i pielęgnacja.
Skóra jest cienka i delikatna, wymaga pielęgnacji odpowiednimi przyrządami. Są spotykane u tej rasy alergie pokarmowe i kontaktowe. W starszym wieku zdarzają się kłopoty z krążeniem, nowotwory i problemy z kręgosłupem. Jest dość wrażliwy na surowe, zewnętrzne warunki atmosferyczne tj. mróz, czy silne nasłonecznienie. Dzienną porcję pożywienia należy dzielić na dwa posiłki, hodowcy zalecają wręcz, by przynajmniej jeden składał się z wyłącznie naturalnych składników. Często potrzebuje preparatów wapniowo-witaminowych. Przekarmienie whippeta może spowodować u niego powstawanie przepuklin. Według statystyk bazy The Whippet Archive, średnia długość życia wynosi 12 lat. Najczęstszą przyczyną śmierci oprócz podeszłego wieku są wypadki, takie jak zderzenia z samochodem lub innym pojazdem, wypadki podczas biegu itp. (7,28%). Kolejną są nowotwory (6,43%), następnie problemy z sercem i układem krążenia (2,89%), choroby związane z układem moczowym i rozrodczym (1,83%), choroby układu pokarmowego lub nerwowego (w obu przypadkach 0,94%), oraz inne choroby.
Popularność.
W Polsce pierwsze psy pojawiły się w latach 60. XX wieku, a zainteresowanie tą rasą wzrasta. W internetowej bazie danych The Whippet Archive zarejestrowanych jest 3719 psów urodzonych w Polsce (stan z 3 lutego 2018). W polskiej bazie Whippety w Polsce zarejestrowanych jest 18 miotów urodzonych w roku 2002; w roku 2015 urodziło ich się już 36 (201 szczeniąt), a w 2016 urodziło się aż 56 miotów (341 szczeniąt). W 2017 roku było to już 66 miotów. Efektywna wielkość populacji whippetów wynosi 56,43.
Mieszańce whippeta.
Whippet jest rasą stosunkowo często używaną w hodowli mieszańców różnych ras, jako że są to psy odpowiadające wielu współczesnym potrzebom, oraz względnie zdrowe. Hodowcy psów sportowych (szczególnie do takich sportów jak agility i flyball) tworzą mieszańce whippeta i border collie. Whippet brał udział w tworzeniu rasy windsprite (przez pewien czas uważano, że wśród samych whippetów występują także osobniki długowłose i szorstkowłose). W Szwecji pojawiły się mieszańce whippeta i owczarka szetlandzkiego, nazywane tam whippeltie (od połączenia słów „whippet” i „sheltie”). W Irlandii popularne są lurchery, czyli mieszańce chartów z innymi rasami (często collie). Z kolei rasa silken (wyglądem przypominająca małego borzoja) powstała z połączenia mniejszych psów rasy borzoj z whippetami.

</doc>
<doc id="162256" url="https://pl.wikipedia.org/wiki?curid=162256" title="Gitara dobro">
Gitara dobro



</doc>
<doc id="162259" url="https://pl.wikipedia.org/wiki?curid=162259" title="Pięć filarów Islamu">
Pięć filarów Islamu



</doc>
<doc id="162262" url="https://pl.wikipedia.org/wiki?curid=162262" title="Groclin Grodzisk">
Groclin Grodzisk



</doc>
<doc id="162264" url="https://pl.wikipedia.org/wiki?curid=162264" title="Bouvier des Flandres">
Bouvier des Flandres

Bouvier des Flandres – jedna z ras psów, należąca do grupy psów pasterskich i zaganiających, zaklasyfikowana do sekcji psów zaganiających. Typ wilkowaty, dogowaty. Podlega próbom pracy.
Rys historyczny.
Przodkami tej rasy były psy zaganiające żyjące we Flandrii. Na tamtych ziemiach znane były pod nazwą „vuilbaard” (tłumaczone jako „brudna broda”) lub „koehond” (pies do krów). Te brodate psy często spotykano pomiędzy Lys a wybrzeżem Morza Północnego. Pod względem wielkości były bardzo zróżnicowane, na przykład handlarze bydłem woleli psy mniejsze, bardziej pomocne w kłusownictwie. W 1910 roku na wystawie w Brukseli pojawiły się dwa osobniki tej rasy, a w 1922 został utworzony Klub Flandryjskich Psów Zaganiających. Po drugiej wojnie światowej okazało się, że aby rasa nie wyginęła trzeba było ją odtworzyć. Ocalałe osobniki zachowane w Antwerpii i Holandii krzyżowano z owczarkami pikardyjskimi.
Wygląd.
Budowa.
Bouvier des Flandres to pies o masywnej i krępej sylwetce. Z wyglądu przypomina sznaucera olbrzymiego.
Szata i umaszczenie.
Umaszczenie jest płowe (niewskazane), szare lub z czarnym nalotem, czarne pręgowane, włos twardy i szorstki, jeżeli pies jest trymowany. Sierść strzyżona jest miękka.
Zachowanie i charakter.
Bouvier des Flandres to rasa psów czujnych, aktywnych i pojętnych. Cechuje je lojalność i odwaga. Nieufne wobec obcych, czasem uparte. Zrównoważone, cierpliwe w stosunku do dzieci. W stosunku do obcych osób bywają bardzo nieufne. Doskonale sprawdzają się w roli psa obronnego i stróżującego. Nie mają jednak skłonności do ujadania ani atakowania bez powodu.
Użytkowość.
Bouvier des Flandres dawniej używane były do pędzenia bydła i ciągnięcia wózków z mlekiem, obecnie jest to pies obronny i stróżujący.
Zdrowie i pielęgnacja.
Pielęgnacja wymaga konsekwencji, pies powinien być czesany oraz trymowany w zależności od potrzeby. Jeżeli pies jest wystawiany wymagany jest włos odpowiedniej długości.

</doc>
<doc id="162265" url="https://pl.wikipedia.org/wiki?curid=162265" title="Schronisko PTTK Markowe Szczawiny">
Schronisko PTTK Markowe Szczawiny

Schronisko PTTK Markowe Szczawiny – górskie schronisko turystyczne Polskiego Towarzystwa Turystyczno-Krajoznawczego w Beskidzie Żywieckim na północnych stokach Babiej Góry, na Markowych Szczawinach, na wysokości 1180 m.
Historia.
Schronisko zostało wybudowane w 1906 roku z inicjatywy prezesa Oddziału Babiogórskiego Towarzystwa Tatrzańskiego (późniejszego Polskiego Towarzystwa Tatrzańskiego) dr. Hugona Zapałowicza. Jego otwarcie nastąpiło 15 września 1906. Składało się wówczas z kuchni, jadalni, pięcioosobowej izby "dla panów" i trzyosobowej izby "dla pań". Powstałe schronisko miało być odpowiedzią strony polskiej na silną ekspansję na tych terenach niemieckiego towarzystwa Beskidenverein, które posiadało m.in. schronisko turystyczne na Babiej Górze.
W 1922 odbyła się pierwsza rozbudowa schroniska. Kolejne rozbudowy, które miały miejsce w 1925, 1926, 1931 i 1934, uczyniły obiekt przestronnym i nowoczesnym. We wrześniu 1934 do schroniska doprowadzono linię telefoniczną i wodociąg. Przed II wojną światową zdołano jeszcze rozbudować I piętro schroniska i nakryć dachem jego werandę.
Podczas wojny schronisko przejęła oficjalnie krakowska sekcja Alpenverein, pomimo że zainteresowanie wyrażało też Beskidenverein). Gospodarz pozostał przedwojenny – Rudolf Wielgus, który, utrzymując dobre kontakty z niemiecką strażą graniczną, zdołał dokonać najbardziej potrzebnych remontów, a w styczniu 1945 uratował je przed spaleniem przez wycofujących się Niemców.
Po wojnie budynek nadal był użytkowany jako schronisko przez Polskie Towarzystwo Tatrzańskie, a od 1950 przez Polskie Towarzystwo Turystyczno-Krajoznawcze. W 1964 przeprowadzono remont generalny schroniska, dodając m.in. kotłownię i agregat prądotwórczy. Przed zamknięciem, stary obiekt dysponował 64 miejscami noclegowymi w pokojach wieloosobowych, posiadał własne ujęcie wody i oczyszczalnię ścieków. Z Zawoi doprowadzono prąd elektryczny.
Od maja do lipca 2007 dokonano całkowitej rozbiórki schroniska. Wbrew wcześniejszym zapowiedziom stary obiekt nie został częściowo zachowany i przeniesiony do skansenu w Zawoi jako zabytek, lecz po decyzji wojewódzkiego konserwatora zabytków dokonano jego całkowitej likwidacji.
Na miejscu rozebranego schroniska powstał nowy obiekt otwarty dla turystów 21 listopada 2009, który zaprojektowany został w Pracowni Projektowej „Arch” w Bielsku-Białej. Głównym wykonawcą robót budowlanych była firma „Zis-Bud” ze Stryszawy. Jest to dwukondygnacyjny budynek murowany z cegły, od zewnątrz wykończony kamieniem. Dysponuje 40 miejscami noclegowymi, posiada jadalnię kuchnię turystyczną, suszarnię odzieży i jest przystosowany do obsługi osób niepełnosprawnych. Posiada 12 kolektorów słonecznych. Uroczyste otwarcie obiektu odbyło się 25 kwietnia 2010.
Otoczenie schroniska.
Obok schroniska znajduje się dyżurka GOPR (tzw. GOPR-ówka z 1950), do której w 2011 przeniesiono siedzibę Babiogórskiego Ośrodka Historii Turystyki Górskiej na Markowych Szczawinach, mieszczącego się do tej pory w niewielkim budynku przy schronisku. Znajduje się tu także ściana wspinaczkowa i rosną dwie nasadzone, duże limby.
Gospodarze.
Kolejni gospodarze schroniska (1906–1987):

</doc>
<doc id="162267" url="https://pl.wikipedia.org/wiki?curid=162267" title="Chasydzi">
Chasydzi



</doc>
<doc id="162268" url="https://pl.wikipedia.org/wiki?curid=162268" title="Manfred Stohl">
Manfred Stohl

Manfred Stohl (ur. 7 lipca 1972) – austriacki kierowca rajdowy.
Udało mu się już kilkakrotnie odnieść sukcesy, np. zajmując 6. miejsce w Rajdzie Akropolu w 2001 w Peugeocie. Jednak największy sukces odniósł 15 maja 2005 w Rajdzie Cypru, w którym zajął drugą pozycję przegrywając tylko z Francuzem Sébastienem Loebem. W Rajdzie Walii 2006 również zajął 2. pozycję, tym razem za Mikko Hirvonenem.
Sezon 2005: (22 punkty)
2. miejsce - Rajd Cypru 
3. miejsce - Rajd Australii
Sezon 2006: (54 punkty)
2. miejsce - Rajd Wielkiej Brytanii
3. miejsce - Rajdy Meksyku, Australii i Nowej Zelandii
4. miejsce - Rajdy Monte Carlo, Argentyny i Cypru

</doc>
<doc id="162279" url="https://pl.wikipedia.org/wiki?curid=162279" title="Bukowa (powiat dębicki)">
Bukowa (powiat dębicki)

Bukowa – wieś w Polsce położona w województwie podkarpackim, w powiecie dębickim, w gminie Brzostek.
24 grudnia 1875 roku w Bukowej urodził się ksiądz Piotr Niezgoda, dziekan generalny Wojska Polskiego.
Od 1 sierpnia 1934 wieś wchodziła w skład gminy Brzostek II z siedzibą w Brzostku, w granicach powiatu jasielskiego (woj. krakowskie).
W latach 1975–1998 miejscowość administracyjnie należała do województwa tarnowskiego.
We wsi znajdują się kapliczki z XIX i XX wieku oraz jeden z licznych w okolicy cmentarz wojenny żołnierzy poległych w czasie I wojny światowej.

</doc>
<doc id="162280" url="https://pl.wikipedia.org/wiki?curid=162280" title="Stała Meissela-Mertensa">
Stała Meissela-Mertensa

Stała Meissela-Mertensa to stała matematyczna, która wykorzystywana jest głównie w teorii liczb. Zdefiniowana jest jako granica różnicy sumy szeregu harmonicznego ograniczonego do liczb pierwszych i logarytmu naturalnego z logarytmu naturalnego:
gdzie formula_2 jest stałą Eulera, której definicja jest podobna, z tą różnicą, iż suma brana jest po wszystkich liczbach naturalnych (nie tylko pierwszych).
Fakt użycia podwójnego logarytmu można traktować jako konsekwencję twierdzenia o liczbach pierwszych i definicji stałej Eulera.
Przybliżona wartość stałej wynosi:
Stała ta bywa nazywana stałą Mertensa. W literaturze spotyka się także określenia stała Kroneckera i stała Hadamarda-de la Vallée-Poussina.

</doc>
<doc id="162281" url="https://pl.wikipedia.org/wiki?curid=162281" title="Łazy (powiat krakowski)">
Łazy (powiat krakowski)

Łazy – wieś w Polsce położona w województwie małopolskim, w powiecie krakowskim, w gminie Jerzmanowice-Przeginia. W latach 1975–1998 miejscowość należała administracyjnie do województwa krakowskiego.
Wieś powstała w połowie XV wieku. W dawnym budynku dworskim znajduje się obecnie schronisko PTSM; obok pomnik upamiętniający 4 mieszkańców zamordowanych przez Niemców w czasie pacyfikacji wsi w dniu 16 lipca 1943 roku.
Turystyka.
Miejscowość położona jest w atrakcyjnym turystycznie miejscu na Jurze Krakowsko-Częstochowskiej w jej części zwanej Wyżyną Olkuską, pomiędzy Doliną Będkowską a Doliną Szklarki. Cały teren wsi wchodzi w skład Parku Krajobrazowego Dolinki Krakowskie obejmującego doliny i wąwozy z licznymi skałami wapiennymi, jaskiniami, źródłami krasowymi i zabytkami kultury materialnej. Łazy są dobrym punktem wypadowym do zwiedzania Ojcowskiego Parku Narodowego oraz Dolinek Krakowskich, nie tylko Będkowskiej i Szklarki, w sąsiedztwie których się znajdują, ale również dalszych, jak Racławki czy Kobylańskiej. Umożliwia to sieć szlaków turystyki pieszej i rowerowej. W bezpośrednim sąsiedztwie wsi znajdują się też trzy udostępnione do zwiedzania jaskinie: Jaskinia Nietoperzowa, Jaskinia Wierzchowska Górna i Jaskinia Dziewicza.
Infrastruktura.
Rozbudowana baza noclegowa: całoroczne schronisko PTSM, prywatne schroniska turystyczne. W Łazach znajduje się stadion piłkarski z krytą trybuną, na którym rozgrywa mecze Płomień Jerzmanowice.

</doc>
<doc id="162282" url="https://pl.wikipedia.org/wiki?curid=162282" title="Stała Mertensa">
Stała Mertensa



</doc>
<doc id="162283" url="https://pl.wikipedia.org/wiki?curid=162283" title="Baw się z nami">
Baw się z nami

Baw się z nami (org. "The Party Line") – amerykańska seria książek dla młodszych nastolatek, autorstwa Carrie Austen. Opowiada o szkolnych i sercowych perypetiach czterech amerykańskich dziewcząt, które zakładają "firmę" "Baw się z nami", organizującą przyjęcia urodzinowe.

</doc>
<doc id="162286" url="https://pl.wikipedia.org/wiki?curid=162286" title="Łazy (ujednoznacznienie)">
Łazy (ujednoznacznienie)



</doc>
<doc id="162288" url="https://pl.wikipedia.org/wiki?curid=162288" title="Przemysław Dąbkowski">
Przemysław Dąbkowski

Przemysław Roman Dąbkowski (ur. 23 lutego 1877 we Lwowie, zm. 18 grudnia 1950 tamże) – polski historyk prawa, profesor Uniwersytetu Lwowskiego.
Życiorys.
Urodził się 23 lutego 1877 we Lwowie. Wywodził się z rodu Dąbkowskich h. Korczak, był synem Bonifacego (inżynier, uczestnik powstania styczniowego) i Heleny z Krassowskich. Uczęszczał do gimnazjów w Stryju i Lwowie. W 1894 ukończył C. K. IV Gimnazjum we Lwowie. W latach 1895–1899 studiował na Wydziale Prawa Uniwersytetu Lwowskiego (m.in. pod kierunkiem Oswalda Balzera). W 1900 obronił doktorat praw. Jeszcze w czasie studiów pracował jako aplikant w Archiwum Krajowym Aktów Grodzkich i Ziemskich (1898–1901), później był tam adiunktem (1901–1915). Uzupełniał studia z zakresu historii kultury oraz teorii i historii prawa na uniwersytecie w Berlinie (1903–1904), potem w Paryżu (1907–1908). Po przedstawieniu pracy habilitacyjnej "Rękojemstwo w prawie polskim średniowiecznym" został w 1906 docentem w Katedrze Historii Prawa Polskiego Uniwersytetu Lwowskiego. W 1910 otrzymał nominację na profesora nadzwyczajnego. Habilitował się także w dziedzinie prawa niemieckiego (1913, praca "Prawo zastawu w zwierciadłach saskim, szwabskim i niemieckim"). Kierował Katedrami Historii Prawa Niemieckiego (1916–1919) i Dawnego Prawa Polskiego (1920–1939) na uniwersytecie, był również trzykrotnie dziekanem Wydziału Prawa (1920/1921, 1925/1926, 1927/1928). W latach 1910–1918 przewodniczył Sekcji Archiwalnej Grona Konserwatorskiego dla Galicji Wschodniej. W dwudziestoleciu międzywojennym był kierownikiem zakładów: historii prawa polskiego i historii prawa zachodnioeuropejskiego na Uniwersytecie Jana Kazimierza. W latach 20. pełnił funkcję kuratora Akademickiego Koła Ziemi Sanockiej przy UJK. W 1933 otrzymał tytuł doktora honoris causa Uniwersytetu Bratysławskiego
W czasie pierwszej okupacji sowieckiej Lwowa (wrzesień 1939 - lipiec 1941) pracował na Uniwersytecie Lwowskim jako kierownik katedry historii państwa i prawa. W czasie okupacji niemieckiej Lwowa (czerwiec 1941 – lipiec 1944) kontynuował wykłady uniwersyteckie: legalne (od listopada 1941 w uruchomionej przez Niemców we Lwowie filii krakowskiego Instytutu Niemieckiej Pracy na Wschodzie ("Institut für Deutsche Ostarbeit"), a także nielegalne: recenzował prace doktorskie w tajnym nauczaniu prowadzonym przez wykładowców Uniwersytetu Jana Kazimierza). Wraz z dwoma innymi polskimi profesorami prawa, Marcelim Chlamtaczem i Juliuszem Makarewiczem pozostał we Lwowie także po wojnie; od sierpnia 1944 aż do śmierci pracował naukowo w Katedrze Historii Prawa i wykładał historię państwa i prawa na uniwersytecie im. Iwana Franki.
W 1914 został członkiem rzeczywistym, a w 1929 członkiem zwyczajnym Towarzystwa Naukowego Warszawskiego. W 1917 wybrano go na członka korespondenta AU (późniejsza PAU). Należał ponadto do Towarzystwa dla Popierania Nauki Polskiej (wieloletni sekretarz), Towarzystwa Naukowego we Lwowie (1920 członek czynny, 1920–1939 sekretarz generalny), Towarzystwa Przyjaciół Nauk w Przemyślu (członek honorowy), Towarzystwa Przyjaciół Nauk w Wilnie, Państwowej Rady Archiwalnej i Muzealnej we Lwowie, Akademii Umiejętności w Pradze, Akademii Nauk w Sofii. Członek rzeczywisty Towarzystwa Naukowego im. Szewczenki.
Polskie środowisko naukowe uczciło go "Pamiętnikami trzydziestolecia pracy naukowej prof. dra Przemysława Dąbkowskiego" (Lwów 1927). Był rozpatrywany jako kandydat do objęcia Katedr Historii Prawa Polskiego na Uniwersytecie Warszawskim, Poznańskim oraz Katolickim Uniwersytecie Lubelskim.
Specjalizował się w historii polskiego prawa cywilnego, prawa litewskiego i niemieckiego. Opracował pierwszą nowoczesną syntezę historii polskiego prawa cywilnego ("Prawo prywatne polskie", 1910–1911, 2 tomy); praca ta, stanowiąca przez długi czas jedyne syntetyczne opracowanie tej tematyki, przyniosła mu w 1911 nagrodę AU im. Barczewskiego. Badał stosunki prawne urzędów, rzemiosł i zawodów dawnej Polski, interesował się kwestią nauki prawa w szkołach pod egidą Komisji Edukacji Narodowej. Przygotował do wydania IV tom "Corpus Iuris Polonici" oraz redagował księgi pamiątkowe poświęcone wybitnym uczonym lwowskim - Oswaldowi Balzerowi i Władysławowi Abrahamowi. Był również redaktorem periodyków „Pamiętnik Historyczno-Prawny” (1925–1939) i „Przewodnik Historyczno-Prawny” (1930–1933). Jan Adamus, uczeń Dąbkowskiego, dokonał szerokiej analizy jego dorobku naukowego.
Publikacje naukowe Dąbkowskiego miały istotne znaczenie dla nauki polskiej. Do korzystania z jego dzieł w pracy nad redakcją Encyklopedii staropolskiej (1937–1939) przyznał się m.in. Aleksander Brückner.
Zmarł we Lwowie, został pochowany w grobowcu Krzeczunowiczów na Cmentarzu Łyczakowskim.

</doc>
<doc id="162294" url="https://pl.wikipedia.org/wiki?curid=162294" title="Aszaryci">
Aszaryci

Aszaryci (arab. الأشاعرة) – najważniejszy z odłamów sunnickiego kalamu.
Nazwa kierunku pochodzi od nazwiska teologa Al-Aszariego (ok. 874–936). Był to swoisty kompromis między naukami mutazylitów a poglądami ortodoksyjnego islamu, do zderzenia których doszło na początku IX wieku. Najważniejsi przedstawiciele aszaryzmu to: Abu Bakr al-Bakillani (zm. 1013), Al-Dżuwajni (zm. 1085) i Al-Ghazali (zm. 1111).
Poglądy.
Aszaryci byli w swoich poglądach mniej radykalni niż mutazylici. Ich eponimicznym założycielem był Abu al-Hasan al-Aszari (ok. 874-936). Do czterdziestego roku życia był on mutazylitą, uczniem Abu Ali Muhammada al-Dżubba'iego, jednak ostatecznie stwierdził, że jego mistrz pozostaje w błędzie i stworzył własną doktrynę teologiczną, w której przechowało się jednak wiele pozostałości mutazylizmu. Późniejsi ważni przedstawiciele aszaryzmu to m.in. Al-Bakillani (zm. 1013), Al-Dżuwajni (zm. 1085), najważniejszy z nich, Al-Ghazali (ok. 1058–1111), oraz Al-Idżi (zm. 1355).
Jedną z najbardziej istotnych cech myśli tego nurtu jest determinizm, który umożliwił im recepcję stoicyzmu. Aszaryci wierzyli, że wszystko w świecie jest z góry ustanowione i kierowane przez Boga, w związku z czym najbliższą im ontologią był wzorowany na starożytnym atomizm. Każda rzecz stworzona składa się z pewnej określonej liczby identycznych atomów, różnice jakościowe między nimi wyznaczane są przez ich konfiguracje, a ich istnienie i przemijanie polega na łączeniu i dzieleniu się atomów. Konsekwencje etyczne tej ontologii umożliwiają filozoficzne, racjonalne ugruntowanie ortodoksyjnej muzułmańskiej tezy, że wszystko na świecie dzieje się z woli Allaha, której ludzie powinni być bezwzględnie poddani. Człowiek jest więc biernym narzędziem Boga. System ten Al-Aszari połączył z sunną w spójną, złożoną doktrynę teologiczną. Deterministyczna koncepcja przyczynowości pozwoliła tu pogodzić racjonalną myśl z Koranem, ale także afirmowała przyczynowe, racjonalne wyjaśnianie zjawisk, które jako w pełni zgodne z nim było uważane nawet za równe mu.

</doc>
<doc id="162299" url="https://pl.wikipedia.org/wiki?curid=162299" title="Opioidy">
Opioidy

Opioidy – grupa substancji naturalnych lub syntetycznych wiążących się z receptorami opioidowymi. Przykładowe substancje opioidowe to kodeina, morfina i heroina. Dwie pierwsze są opiatami, trzecia to produkt modyfikacji chemicznej morfiny. Niektóre opioidy występują naturalnie w organizmie człowieka (np. endorfiny, dynorfiny i enkefaliny).
Morfina jest szeroko stosowana w medycynie jako środek przy zwalczaniu średniego lub silnego bólu, duszności, kaszlu. Stosowana jest między innymi do leczenia obrzęku płuc, bólu w zawale serca, bóli przewlekłych. W związku ze swoimi korzystnymi właściwościami dla krążenia płucnego używa się jej do łagodzenia duszności w ciężkich schorzeniach płuc, potrafi działać korzystnie w leczeniu niewydolności krążenia. Używana nie w związku z leczeniem schorzeń może prowadzić do poważnego uzależnienia, będącego chorobą potencjalnie śmiertelną.
Kodeina jest słabym opioidem stosowanym w leczeniu bólu o słabym i średnim nasileniu oraz w łagodzeniu nadmiernego kaszlu.
Heroina nie jest w Polsce stosowana do leczenia bólu, ale jest zarejestrowana do takiego leczenia w niektórych krajach (na przykład w Wielkiej Brytanii).
Zastosowanie.
Głównym zastosowaniem opioidów jest walka z silnym bólem (pooperacyjnym, pourazowym, nowotworowym), często przewlekłym. W leczeniu mającym na celu opanowanie bólu przewlekłego chory przyjmuje dawki podawane regularnie oraz dodatkowe dawki doraźne (na tak zwany ból przebijający). Używanie ich w celach innych niż lecznicze może być niebezpieczne i uzależniające.
Tramadol i kodeina należą do grupy słabych opioidów (tak jak stosowany za granicą hydrokodon). Także one stosowane nierozważnie mogą powodować uzależnienie.
Petydyna jest opioidem nie zalecanym do leczenia bólów przewlekłych.
Oksykodon należy również do silnych opioidów i jest dobrym środkiem przeciwbólowym do leczenia bólu o średnim i silnym natężeniu.
Opioidy niedziałające ośrodkowo (bez działania narkotycznego) używane są w środkach przeciwbiegunkowych (loperamid, difenoksylat). Syntetyczne pochodne morfiny stosuje się także podczas terapii odwykowych (metadon, buprenorfinę). Prowadzono także wiele badań nad działaniem antydepresyjnym wielu syntetycznych pochodnych morfiny z różnym skutkiem (na przykład buprenorfina – częściowy agonista receptorów μ, antagonista receptorów κ; cyklazocyna – przerwane ze względu na skutki uboczne).
Dostępne są w postaci tabletek (zwykłych i o przedłużonym uwalnianiu), czopków, roztworów do wstrzykiwań (także podskórnych), plastrów o działaniu przezskórnym.
Działanie.
Oddziaływanie na organizm:
Dłuższemu przyjmowaniu towarzyszą objawy takie jak:
Przedawkowanie może prowadzić do śmierci wskutek depresji oddechowej. Objawami są spowolniona akcja serca, sinica, śpiączka, szpilkowate źrenice. Specyficzną odtrutką jest nalokson (z wyjątkiem buprenorfiny, przy której skuteczność jest ograniczona).
Długotrwałe podawanie opioidów prowadzi do rozwinięcia się zjawiska tolerancji dla działania euforycznego, depresji oddechowej i większości skutków ubocznych oraz uzależnienia psychofizycznego.
Uzależnienie.
Opioidy należą do najbardziej uzależniających substancji znanych człowiekowi. Zależnie od środka, częstotliwości i metody podania uzależnienie psychiczne może pojawić się w krótkim okresie, nawet na przestrzeni kilku dni. Zależność fizyczna pojawia się zwykle po dłuższym i regularnym przyjmowaniu, ale słabe objawy abstynencyjne mogą pojawić się nawet po kilku dniach przyjmowania silnych opioidów (morfiny, heroiny). Charakterystycznym zjawiskiem towarzyszącym uzależnieniu jest rozwój tolerancji na lek i konieczność zwiększenia dawek dla osiągnięcia pożądanego efektu.
Klasy opioidów.
Naturalne peptydy.
Alkaloidy opium.
W opium występują alkaloidy:
fenantrenowe
izochinolinowe

</doc>
<doc id="162304" url="https://pl.wikipedia.org/wiki?curid=162304" title="Algorytm Katzenelsona">
Algorytm Katzenelsona

Algorytm Katzenelsona jest algorytmem iteracyjnym służącym do rozwiązywania układów elektrycznych. Przy czym przez "rozwiązanie" rozumie się wyliczenie wszystkich potencjałów węzłowych jakie panują w układzie przy danych wymuszeniach prądowych.
Bazą tego algorytmu jest równanie:
gdzie:
Opis algorytmu.
formula_2
i(0) ma tu sens wektora wymuszeń prądowych, jakie musiałyby zaistnieć w układzie, żeby spowodować powstanie napięć węzłowych określonych przez V(0).
Podstawowy problem powyższego sposobu postępowania to określenie strategii dobierania kolejnego przybliżenia V(k), zapewniającego, że obliczony na jego podstawie wektor i(k) będzie bliższy wektorowi i* niż wektor z poprzedniej iteracji i(k-1). Warunkiem zakończenia obliczeń będzie zawsze i(k) = i* a wynikiem będzie V=V(k).
Strategia zaproponowana przez Katzenelsona polega na określeniu takiego sposobu poruszania się w przestrzeni V, żeby w sposób ciągły przejść z punktu startu V(0) do punktu będącego rozwiązaniem. Zachowanie ciągłości tej drogi wymaga, żeby przechodziła ona przez „sąsiednie” obszary (dwa obszary w przestrzeni V są sąsiednie, jeżeli ich kody różnią się tylko na jednej pozycji, i różnica ta wynosi 1) bez przeskoków nad nimi.

</doc>
<doc id="162305" url="https://pl.wikipedia.org/wiki?curid=162305" title="Michałkowice">
Michałkowice

Michałkowice (śl. "Michołkowice", niem. "Michalkowitz") – dzielnica miasta Siemianowice Śląskie o charakterze mieszkaniowo-przemysłowo-rolniczym. Znajduje się na północno-zachodnich obrzeżach miasta. Zajmuje powierzchnię 545,5 ha, zamieszkuje ją 15532 mieszkańców (stan na 2001 rok), a gęstość zaludnienia wynosiła wówczas 2847 osób/km².
Historia.
Michałkowice to jedna z najstarszych dzielnic Siemianowic Śląskich. Początkowo oddzielna osada położona podobnie jak pobliskie Maciejkowice na terenie Piastowskiego Księstwa Bytomskiego na południe od rozległych pól Rozbarku (obecnie dzielnicy Bytomia) i Dąbrówki Wielkiej wymienionych już w XII-wiecznych Kronikach Nestora jako dostawca srebra i koni dla władcy Waregów (Rusów) Światosława I i w Bulli gnieźnieńskiej jako dostawca srebra dla władz kościelnych i królewskich.
Na terenie Michałkowic znajduje się również jedna z najstarszych parafii rzymskokatolickich na Górnym Śląsku, założenie której wiąże się z wizytą Jacka Odrowąża w tym rejonie. Z niej wyodrębniły się między innymi parafie: Siemianowice, Bańgów, Przełajka, Maciejkowice, Józefowiec, Bytków.
Nazwa.
Nazwa jest patronimiczną nazwą wywodzącą się od polskiej formy męskiego pochodzenia biblijnego - "Michała" i pochodziła od założyciela wsi lub jej patrona. Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej wymienia obecną polską formę nazwy - "Michałkowice" podając jej znaczenie "Dorf des St. Michael" - "Wieś św. Michała" co zostało uwidocznione w herbie. Według legendy Michał był kiedyś właścicielem tej osady. Głosi ona, że Michał wraz z dwoma swoimi braćmi, Siemionem i Maciejem, był rybakiem. W czasie, gdy Górny Śląsk należał do Królestwa Prus i Rzeszy Niemieckiej Michałkowice nosiły nazwę Michalkowitz.
Komunikacja i transport.
Transport kolejowy.
Przez Michałkowice przebiegają bądź przebiegały następujące linie kolejowe:
W latach 1854-1857 zakończono budowę linii kolei wąskotorowej o prześwicie toru 785 mm z Bytomia Karbia przez Rozbark, Maciejkowice, Siemianowice do Szopienic i Bogucic.
Linia przebiegała przez Michałkowice od strony Maciejkowic nasypem kolejowym wzdłuż ogródków działkowych "Malwa", gdzie zlokalizowana była stacja węzłowa Bytków (4 tory stacyjne, 3 tory bocznicowe). Od stacji Bytków w stronę Siemianowic odgałęziały się dwa tory szlakowe, które przecinały ul. Oświęcimską w miejscu lokalizacji przejazdu kolejowo-drogowego kat. A. Lewy tor przebiegał między Zakładami Kotłomontaż a Parkiem Górnik w kierunku bocznic KWK "Michał" (czynna w latach 1901-1998) i "HALDEX" (czynna w latach 1963-1994). Prawy tor prowadził nasypem kolejowym wzdłuż ogródków działkowych "Szarotka" w stronę Siemianowic i dalej do Szopienic.
Od roku 1998 rozpoczyna się okres kursowania wąskotorowych pociągów turystycznych z Siemianowic Śląskich do Zabytkowej Kopalni Srebra i Skansenu Maszyn Parowych w Tarnowskich Górach oraz nad Zalew Nakło-Chechło w Miasteczku Śląskim. W tym celu zbudowano dwa perony dla pasażerów "Bytków" i "Siemianowice Śląskie Wąskotorowe". Pierwszy zlokalizowany był przy przejeździe kolejowo-drogowym przy ul. R. Traugutta i ul. Oświęcimskiej w Michałkowicach, drugi zaś przed bocznicą KWK Siemianowice Szyb Richter przy ul. Wieczorka.
W roku 2000 GKW zakupiły wagon motorowy MBd1-281, który obsługiwał planowe kursy pasażerskie pod nazwą "Bytomka" w relacji Siemianowice Śl. Wąsk.-Bytków-Maciejkowice-Bytom. Rok 2000 zapisał się w historii Michałkowic jako data uruchomienia pierwszego planowego pasażerskiego połączenia kolejowego z Michałkowic do Bytomia i Siemianowic Śląskich.
Wykaz bocznic Górnośląskich Kolei Wąskotorowych na terenie Michałkowic w latach 1854-1990:
Miejski transport zbiorowy.
Obecnie w Michałkowicach znajduje się 14 przystanków ZTM, przez które przebiega 22 linii: 5, 22, 30 30N, 43, 72, 74, 91, 96, 98, 110, 119, 133, 168, 170, 196, 222, 663, 664, 665 i 974, łączących dzielnicę z wszystkimi dzielnicami Siemianowic Śląskich, jak również z innymi głównymi miastami Górnośląsko-Zagłębiowskiej Metropolii.
Michałkowiczanie.
Artyści:
Ważne osobistości:

</doc>
<doc id="162316" url="https://pl.wikipedia.org/wiki?curid=162316" title="Blarney">
Blarney

Blarney (irl. "An Bhlarna") – niewielkie irlandzkie miasto w hrabstwie Cork, oddalone 8 km na północny zachód od Cork. Znany ośrodek turystyczny, głównie za sprawą znajdującego się tam średniowiecznego zamku, a także XIX-wiecznej rezydencji w stylu szkockiej magnaterii i ogrodów. Według legendy ucałowanie kamienia z Blarney umieszczonego na blankach zamku zapewnia dar elokwencji.
Blarney jest również lokalnym ośrodkiem przemysłu włókienniczego i produkcji wełny).
W mieście produkowany jest ser Blarney.

</doc>
<doc id="162317" url="https://pl.wikipedia.org/wiki?curid=162317" title="Metoda macierzy rzadkich">
Metoda macierzy rzadkich

Metoda macierzy rzadkich rozwiązuje trzy następujące problemy informatyczne:
Metody przechowywania macierzy rzadkiej w pamięci.
Przyjmuje się następujące założenia:
Zatem:
Metoda pamiętania wierszami.
Metoda ta polega na przeglądaniu macierzy Y wierszami i zapisywaniu kolejno napotykanych niezerowych wyrazów do wektora Y. Dodatkowo tworzy się dwa wektory indeksowe typu integer. Pierwszy z nich A ma tyle pozycji co wektor Y i zawiera numery kolumn, tj. drugich indeksów odpowiednich wyrazów zapisanych w Y. Drugi wektor indeksowy F ma liczbę pozycji = liczbie wierszy macierzy Y i zawiera numery pozycji w wektorze A (lub w Y) rozpoczynające odpowiedni wiersz w macierzy Y. Innymi słowami określa on zakres pozycji w Y (lub w A) dotyczących wyrazów tego samego wiersza macierzy Y, a więc cechujących się tym samym pierwszym indeksem.
Metoda dostosowana do metody LU.
Niezerowe wyrazy macierzy X zapisuje się tu w trzech oddzielnych wektorach typu „real”:
Wykorzystując założoną symetrię strukturalną macierzy Y można użyć tylko dwóch wektorów indeksowych A i F, dotyczących zarówno wektora YU, jak i YL.
A – zawiera numery kolumn (drugie indeksy) wyrazów w wektorze YU i jednocześnie numery wierszy (pierwsze indeksy) wyrazów w wektorze YL,
F – zawiera numery pozycji w YU (YL) rozpoczynających kolejny wiersz (kolumnę) w Y
Porządkowanie numeracji węzłów.
Celem procedury porządkowania numeracji węzłów jest minimalizacja liczby nowych wypełnień w macierzy Y, a więc przeciwdziałanie zagęszczaniu tej macierzy w trakcie realizacji jej rozkładu na iloczyn macierzy trójkątnych Y=LU. Cała ta procedura odbywa się wewnątrz macierzy Y. Początkowo zawiera ona „czystą” macierz admitancyjną, a po zakończeniu procedury rozkładu – obydwie macierze L i U.
Algorytm Berry’ego.
Założenie: symetria macierzy struktury S. Podstawowa strategia "algorytmu Berry’ego" polega na nadawaniu najniższych możliwych numerów tym węzłom układu, dla których odpowiedni wiersz i kolumna w macierzy Y (lub S) generują najmniejszą liczbę nowych wypełnień. Z przedstawionego mechanizmu powstawania nowych wypełnień oraz założenia, że pierwotne wyrazy macierzy Y usytuowane na jej głównej przekątnej mają wartości ≠ 0 wynika, że wiersze i kolumny zawierające tylko 2 wyrazy ≠ 0 nie mogą być źródłem powstania nowych wypełnień. Zatem odpowiadającym im węzłom należy przypisać najniższe numery: 1,2... Po wyczerpaniu takich wierszy należy sprawdzić, który z pozostałych wierszy generuje najmniej nowych wypełnień, i odpowiadającemu mu węzłowi układu nadać kolejny najniższy numer.
Wnioski.
Efektywność metody macierzy rzadkich w zakresie oszczędności pamięci jest dość oczywista i zależy ona głównie od wielkości układu równań oraz struktury i zagęszczenia macierzy współczynników. Oszczędność w zajętości pamięci dla dużych układów równań jest co najmniej kilkudziesięciokrotna. Równie znaczący jest zysk w dziedzinie czasu rozwiązania układu równań, a właściwie liczby niezbędnych operacji. Klasyczne metody wymagają liczby operacji proporcjonalnej do n³, gdzie n jest liczbą niewiadomych. W metodzie macierzy rzadkich ta liczba jest proporcjonalna do r k, gdzie r jest liczbą niezerowych wyrazów w macierzy współczynników; k natomiast jest praktycznie zawarty w przedziale 1≤ k ≤1.5 i zbliża się tym bardziej do granicy 1, im większy jest układ równań i mniejsze zagęszczenie macierzy współczynników.

</doc>
<doc id="162321" url="https://pl.wikipedia.org/wiki?curid=162321" title="Kifoza">
Kifoza

Kifoza (łac. z gr. "kyphosis"; gr. κυφός "kyphós" – "garbaty, zgięty w przód") – łukowate wygięcie kręgosłupa w stronę grzbietową. Jeżeli takie wygięcie znajduje się w odcinku piersiowym lub krzyżowym kręgosłupa i mieści się w granicach normy (dla kifozy piersiowej to 20 do 40 stopni), jest to kifoza fizjologiczna (kifoza piersiowa, kifoza krzyżowa). Jeżeli kifoza znajduje się w odcinku szyjnym lub lędźwiowym kręgosłupa, albo też wielkość tego wygięcia przekracza normy - takie wygięcie nazywamy kifozą patologiczną. Kifoza patologiczna najczęściej występuje pod postacią hyperkifozy piersiowej (skolioza, gruźlica, krzywica, złamania kręgów, osteoporoza, choroba Scheuermanna, wada postawy) lub hypokifozy piersiowej (skolioza, wada postawy). Fizjologiczna kifoza piersiowa, wraz z fizjologiczną lordozą szyjną i lędźwiową, umożliwia pionową postawę człowieka, zwiększa objętość klatki piersiowej, amortyzuje pionowe obciążenia kręgosłupa. W czasie życia człowieka krzywizny fizjologiczne kręgosłupa (kifozy i lordozy) ulegają zmianie, ale zwykle w granicach prawidłowych; na skutek procesów chorobowych mogą jednak powstawać wygięcia kręgosłupa o charakterze patologicznym.
Etiologia.
Kifoza patologiczna (pod postacią hyperkifozy piersiowej lub kifozy lędźwiowej) powstaje najczęściej w wyniku osteoporozy, wad postawy, choroby Scheuermanna, skoliozy, krzywicy, chorób neurologicznych, złamań trzonów kręgów (w przebiegu np. gruźlicy, zapaleń, nowotworów).
Kifoza patologiczna po postacią hypokifozy piersiowej występuje najczęściej w przebiegu wad postawy oraz skoliozy.
Objawy.
Kifoza patologiczna charakteryzuje się zwykle zbyt dużym wygięciem odcinka piersiowego kręgosłupa ku tyłowi, co znacznie deformuje sylwetkę ciała człowieka, wymusza jednocześnie zwiększenie lordozy lędźwiowej, przesuwa wypadkową siłę obciążania kręgów ku przodowi, co dodatkowo pogłębia jeszcze kifozę. W sumie może powodować szybszy rozwój zmian zwyrodnieniowych w kręgosłupie i rozwój dolegliwości bólowych.
Leczenie.
Leczenie patologicznej hyperkifozy piersiowej zależne jest zwykle od przyczyny jej powstania. Jeżeli jest to deformacja bez złamań trzonów kręgów- zwykle stosuje się metody zachowawcze jak ćwiczenia korekcyjne (zwykle mało skuteczne), pływanie, gorsety korekcyjne, unikanie zwiększonych obciążeń kręgosłupa, rzadziej leczenie operacyjne- korekcja zwiększonej kifozy ze stabilizacją metalowym instrumentarium. Przy złamaniach trzonów kręgów zwykle leczymy najpierw chorobę, która to złamanie wywołała, a następnie patologiczną kifozę piersiową- zwykle metodami operacyjnymi- stabilizacja chorego odcinka kręgosłupa metalowym instrumentarium lub wypełnienie złamanego trzonu kręgowego cementem kostnym. 
Należy podkreślić, że pojęcie kifoza lub kifoza piersiowa nie jest jednostką chorobową (co jest często mylone), dopiero hyperkifoza piersiowa lub hypokifoza piersiowa albo też kifoza szyjna lub lędźwiowa stanowią patologię

</doc>
<doc id="162326" url="https://pl.wikipedia.org/wiki?curid=162326" title="Jerzy Niezbrzycki">
Jerzy Niezbrzycki

Jerzy Antoni Niezbrzycki, ps. „Ryszard Wraga”, „Bernard Andrews” (ur. 28 lipca 1902 w Winnicy, zm. 30 stycznia 1968 w Leesburgu) – kapitan piechoty Wojska Polskiego, oficer polskiego wywiadu wojskowego, m.in. kierownik Referatu „Wschód” Oddziału II Sztabu Głównego Wojska Polskiego, polski sowietolog i pisarz.
Życiorys.
Od końca 1916 brał udział w tajnych pracach niepodległościowych, w 1917 wstąpił do Polskiej Organizacji Wojskowej. W grudniu 1918 został dowódcą harcerskiego oddziału dywersyjnego. W 1919 przeprowadził kilka udanych ataków, m.in. na stacje kolejowe Koziatyn i Żmerynka, gdzie został aresztowany; udało mu się uciec z aresztu. Następnie został wysłany do Lwowa, co wiązało się z pracą podporządkowanej mu siatki POW KN-3. Podczas wojny polsko-bolszewickiej trzykrotnie przekraczał linię frontu, przy czym został ranny. Organizował pracę wywiadowczą na Ukrainie oraz w Besarabii. Jako adiutant komendanta okręgu czarnomorskiego ("KC-2") kilkakrotnie przedostawał się przez granicę rumuńsko- sowiecką.
W 1921 r. rozpoczął służbę w Oddziale II Sztabu Generalnego WP i pełnił ją nieprzerwanie do 1939 r. stając się „"liderem kierunku wschodniego i niezaprzeczalnie jego szarą eminencją”". W 1928 r. objął, pod przykrywką dyplomatyczną, kierownictwo placówki "O-2" w Kijowie. Przeprowadził szereg ryzykownych penetracji jednostek wojskowych. W 1930 znalazł się w Referacie Wschód Oddziału II Sztabu Głównego, w dwa lata później został jego kierownikiem. Jego najbliższymi współpracownikami byli: kapitan Jan Urjasz, kapitan Bogdan Butkiewicz i rotmistrz Jan Zakrzewski, a także porucznik Michał Telatycki i porucznik Michał Baliński. Kapitan Jerzy Niezbrzycki był znawcą problematyki sowieckiej, o czym świadczyły jego teksty publicystyczne, a także poważniejsze szkice i studia drukowane pod pseudonimem Ryszard Wraga na łamach prasy, przede wszystkim zaś elitarnego dwutygodnika "Bunt Młodych", (później "Polityka") redagowanych przez Jerzego Giedroycia).
W lipcu 1939 zajmował się pracami nad sformowaniem w Polsce czechosłowackiej jednostki wojskowej gen. Lwa Prchali, pełniąc funkcję oficera do spraw tworzenia Legionu Czechów i Słowaków przy Szefie Sztabu Głównego WP. Po agresji III Rzeszy na Polskę znajdował się w drugim rzucie Sztabu Naczelnego Wodza, z którym po agresji ZSRR na Polskę 17 września 1939 przekroczył granicę polsko-rumuńską. Na osobiste polecenie marszałka Edwarda Śmigłego-Rydza odwołany wówczas ze stanowiska kierownika Referatu „W” i skierowany do Bukaresztu dla rozpoczęcia organizacji sieci wywiadowczej w okupowanej przez Niemcy i ZSRR Polsce. Nawiązał częściową współpracę wywiadowczą z Rumunami. Efektem jego działań było stworzenie niezależnej i działającej w konspiracji stacji łącznikowej i ekspozytury polskiego wywiadu. Prace przerwała choroba - do grudnia 1939 przebywał w szpitalu w Bukareszcie z rozpoznaniem kamicy nerkowej. Po wyjściu ze szpitala zameldował swój powrót do służby płk. Tadeuszowi Wasilewskiemu który polecił mu przekazać agenturę zdać bieżące sprawy w Rumunii i wyjechać do Paryża. Na początku stycznia 1940 w Belgradzie przekazał kierownictwo agentury Referatu „W”, ulokowanej w Europie Środkowej i na Bałkanach, ppłk. Tadeuszowi Skinderowi zaś 20 stycznia 1940 zameldował się u szefa Oddziału II Sztabu Naczelnego Wodza w Paryżu. Został od czynnej służby w wywiadzie, pozostając w dyspozycji szefa Oddziału II. We Francji uczestniczył w kursach oficerskich i prowadził wykłady z zakresu problematyki sowietologicznej.
Po upadku Francji przedostał się do Wielkiej Brytanii, gdzie został osadzony w karnym obozie oficerskim w Rothesay na wyspie Bute. W latach 1941–1942 był wykładowcą w Szkole Oficerów Wywiadu, skąd został usunięty po oskarżeniu swych przełożonych - płk Stefana Mayera i płk Stanisława Gano o niepodjęcie czynności służbowych przeciw szefowi Referatu Zachód mjr. Janowi Żychoniowi podejrzanemu (wg Niezbrzyckiego) o działanie na rzecz wywiadu niemieckiego. Sąd wojskowy Polskich Sił Zbrojnych nie zakwestionował przedstawionych zarzutów wobec Żychonia ograniczając się do funkcji rozjemcy. W konsekwencji, w połowie lutego 1944 major Jan Żychoń zrezygnował ze stanowiska.
Po II wojnie światowej został zatrudniony w Ministerstwie Informacji Rządu RP na uchodźstwie. W latach 1945–1949 przebywał w Londynie, wykładowca w Polskim Instytucie Spraw Wschodnich i Wolnym Uniwersytecie Polskim w Londynie, udzielał też konsultacji brytyjskim służbom specjalnym. W latach 1949–1958 zamieszkał w Paryżu, był konsultantem do spraw sowieckich Ministerstwa Spraw Zagranicznych Francji. Dobrze zapowiadającą się współpracę z wydawanym w Paryżu miesięcznikiem „Kultura” zerwał, kiedy przedwojenny przyjaciel redaktor Jerzy Giedroyć zakwestionował jego zarzuty pod adresem Czesława Miłosza, który zdaniem Niezbrzyckiego, był agentem wywiadu PRL. Przeniósł się następnie do Stanów Zjednoczonych, gdzie najpierw był konsultantem w Bibliotece Kongresu USA, a następnie pracownikiem naukowym w czołowym amerykańskim ośrodku badań sowietologicznych – Instytucie Hoovera na Uniwersytecie Stanforda. Był ekspertem od spraw sowieckich Centralnej Agencji Wywiadowczej (CIA), nie był jednak ani agentem, ani stałym pracownikiem amerykańskiego wywiadu. Opublikował kilka tekstów dotyczących ZSRR, a także fragmenty wspomnień. Zwarte opracowanie, opisujące aferę „MOR-TRUST” pozostało w rękopisie, który znajduje się w kolekcji jego imienia w Instytucie Józefa Piłsudskiego w Nowym Jorku. 
Rodzina.
Od 1923 żonaty z Haliną Dybczyńską, z którą miał córkę Teresę Iwonę (ur. 1927). Małżeństwo nie było szczęśliwe i od 1934 małżonkowie pozostawali w separacji.

</doc>
<doc id="162333" url="https://pl.wikipedia.org/wiki?curid=162333" title="Przymorze Wielkie">
Przymorze Wielkie

Przymorze Wielkie – nadmorska dzielnica Gdańska położona w północnej części miasta.
Położenie.
Przymorze Wielkie jest wschodnią częścią obszaru Przymorze. Leży w mezoregionie Pobrzeże Kaszubskie. Od północy graniczy z dzielnicą administracyjną Żabianka-Wejhera-Jelitkowo-Tysiąclecia oraz z wodami Zatoki Gdańskiej, od wschodu graniczy z Brzeźnem i Zaspą-Rozstajami, od zachodu styka się z Przymorzem Małym.
Charakterystyka.
Przymorze Wielkie jest drugim pod względem gęstości zaludnienia obszarem w Gdańsku i trzecim pod względem liczby ludności. Zabudowa dzielnicy powstała w latach 60. i 70. XX wieku. Istnieją tu dziesięciopiętrowe falowce, w tym najdłuższy, blisko kilometrowy z 16 klatkami, gdzie mieszka ok. 4000 mieszkańców, wybudowany w latach 1970-1973. W ostatnich latach zbudowana tu została grupa jednych z najwyższych budynków mieszkalnych w Gdańsku (o wysokości ponad 50 m).
W dzielnicy znajduje się m.in. Park Nadmorski im. Ronalda Reagana, Galeria Przymorze.
Jednostki terytorialne.
Historyczne:
Współczesne:
Rada Dzielnicy.
Kadencja 2019–2024.
W Radzie Dzielnicy zasiada 21 radnych.

</doc>
<doc id="162334" url="https://pl.wikipedia.org/wiki?curid=162334" title="Dobromier">
Dobromier



</doc>
<doc id="162337" url="https://pl.wikipedia.org/wiki?curid=162337" title="Jennifer Connelly">
Jennifer Connelly

 
Jennifer Lynn Connelly (ur. 12 grudnia 1970 w Cairo, w stanie Nowy Jork) – amerykańska aktorka filmowa, laureatka Oscara za drugoplanową rolę w filmie "Piękny umysł".
Życiorys.
Jest córką Gerarda (przedsiębiorcy odzieżowego) i Eileen (właścicielki sklepu z antykami). Rodzice matki byli Żydami pochodzącymi z Polski i Rosji. 
Connelly dorastała w Brooklyn Heights, uczęszczała do St. Ann’s School. Następne 4 lata mieszkała z rodziną w Woodstock. Karierę rozpoczęła w wieku 10 lat, pozując do zdjęć w gazetach i czasopismach, a następnie występując w reklamach telewizyjnych.
Pierwszą rolę zagrała w filmie "Dawno temu w Ameryce" (1984), pierwszą główną rolę odegrała w filmie Jima Hensona "Labirynt" (1986). Najbardziej znane role zagrała w filmach: "Requiem dla snu" ("Requiem for a Dream", 2000) oraz "Piękny umysł" (2001) – za który otrzymała Oscara za najlepszą rolę drugoplanową.
W 2003 roku, na jubileuszowej 75. ceremonii rozdania Oscarów, pojawiła się na scenie w specjalnej, uroczystej prezentacji aktorów – wszystkich dotychczasowych laureatów Oscara.
Życie prywatne.
Jest żoną brytyjskiego aktora Paula Bettany’ego, którego poznała przy pracy nad filmem "Piękny umysł". Mają syna Stellana (ur. 2003) i córkę Agnes (ur. 2011).
Connelly ma również syna Kaia (ur. 1997) z poprzedniego związku (z Davidem Duganem).

</doc>
<doc id="162339" url="https://pl.wikipedia.org/wiki?curid=162339" title="Gawron (ujednoznacznienie)">
Gawron (ujednoznacznienie)



</doc>
<doc id="162342" url="https://pl.wikipedia.org/wiki?curid=162342" title="Granat ręczny">
Granat ręczny

Granat ręczny – granat miotany ręcznie, siłą mięśni żołnierza, wypełniony materiałem wybuchowym, substancją dymotwórczą lub inną substancją. Granat ręczny wyposażony jest w zapalnik czasowy lub uderzeniowy.
Historia.
Pierwsze wersje granatów składały się ze skorupy z papieru, ceramiki lub prymitywnego szkła, wypełnionej prochem i czasem dodatkowo siekańcami metalowymi lub substancjami mającymi zwiększyć ich działanie bojowe, np. kwasem, substancjami zapalnymi, lub drażniącymi (np. wapno palone). Zapalnik miał postać lontu, który należało podpalić przed rzuceniem, co utrudniało ich użycie. Granaty tej postaci pojawiły się w Chinach za czasów dynastii Tang. Jednym z najstarszych znanych wyobrażeń jest malowidło ścienne z grot Mogao w Dunhuangu.
Pierwszy zapis o użyciu takiej żeliwnej bomby w Europie pochodzi z 1467 r., ale na większą skalę granaty rozpowszechniły się na przełomie wieków XVI i XVII. Ze względu na ich dużą masę, rekrutowano do ich użycia specjalnie silnych żołnierzy, grupując ich w oddziały grenadierów. Granaty ręczne współczesnego typu, z zapalnikiem czasowym ze zwłoką, zostały szeroko zastosowane podczas I wojny światowej; były to: niemiecki "stielhandgranate" i brytyjska bomba Millsa.
Podział.
Granaty ręczne dzieli się na: 
Granaty bojowe dzieli się na: 
Policja wykorzystuje granaty do obezwładnienia zatrzymywanego – hukowe i olśniewające, takich samych używają siły specjalne, jednak jako wojsko mogą również stosować granaty śmiercionośne by zwalczyć przeciwnika.
Ze względu na kształt dzieli się je na trzonkowe (np. "stielhandgranate"), jajowe (i o formach zbliżonych) i dyskowe.
Konstrukcja.
Współczesny granat ręczny składa się ze skorupy wypełnionej materiałem wybuchowym, substancją dymotwórczą, zapalającą itp. Wyposażony jest w zapalnik czasowy lub uderzeniowy. Typowy zapalnik czasowy ma podwójne zabezpieczenie w postaci zawleczki, którą wyciąga się przed użyciem granatu i łyżki – dźwigni, która zabezpiecza zapalnik przed zadziałaniem, dopóki jest przyciśnięta do korpusu granatu. W chwili rzutu łyżka odpada zwalniając sprężynę iglicy zapalnika. Iglica uderza w spłonkę odpalając ścieżkę prochową, opóźniającą detonację o kilka sekund, przeznaczone na ukrycie się rzucającego. 
Stosunkowo rzadko pojawiały się granaty bez twardej skorupy, jak brytyjska bomba Gammona z II wojny światowej.
Niektóre współczesne granaty ręczne, po dokręceniu do nich tulei, można przekształcić w granaty nasadkowe.

</doc>
<doc id="162343" url="https://pl.wikipedia.org/wiki?curid=162343" title="Palpatine">
Palpatine

Imperator Sheev Palpatine (wcześniej senator Republiki Galaktycznej, Wielki Kanclerz) – postać fikcyjna, jeden z głównych antagonistów "Gwiezdnych wojen". Znany też jako Darth Sidious, Mroczny Lord Sithów.
Po raz pierwszy, epizodycznie, Palpatine pojawia się w filmie ', odgrywany przez aktorkę Marjorie Eaton (głosu użycza mu Clive Revill). Niemniej był zapowiedziany już w części IV (pierwsza według daty wydania) jako ten, który rozwiązał Senat. Począwszy od ' postać tę odgrywa Ian McDiarmid.
Na potrzeby przygotowanego w 2004 roku wydania DVD "Imperium kontratakuje" scenę z Palpatine’em nakręcono na nowo, tym razem z udziałem McDiarmida.
Życiorys.
Kariera polityczna.
Został wybrany na reprezentanta planety Naboo w Senacie Galaktycznym po śmierci swojego poprzednika – Vidara Kima. W roku 32 BBY Palpatine, średnio znany senator z Naboo, wybrany został przez Senat Republiki na urząd Najwyższego Kanclerza. Zastąpił na tym stanowisku Finisa Valoruma, oskarżanego o nie dość energiczne działania w związku z kryzysem na Naboo oraz zbytnie uleganie przekupnym biurokratom. Palpatine jako Darth Sidious osobiście doprowadził do tego kryzysu, potem zaś nakłonił królową Naboo do złożenia wotum nieufności wobec Valoruma.
Głównym, choć nieujawnianym celem i ambicją Palpatine’a było skoncentrowanie w swoich rękach władzy dyktatorskiej, do czego dążył zarówno metodami jawnymi (działania polityczne, demagogia, wykorzystywanie ksenofobii), jak i zakulisowymi manipulacjami. Wybuch wojen klonów, do którego sam się przyczynił jako Lord Sithów, znacząco ułatwił te działania. Przekonując o konieczności posiadania silnej, scentralizowanej władzy w trudnych czasach, Palpatine doprowadził do nadania mu przez Senat wyjątkowo szerokich kompetencji na czas wojny. Nigdy już się ich nie zrzekł. Ostatecznym krokiem było mianowanie się – mimo sprzeciwów niektórych stronnictw – Imperatorem oraz przekształcenie Republiki w Imperium Galaktyczne i likwidacja Zakonu Jedi (rok 19 BBY). Palpatine wykorzystał atmosferę zagrożenia Galaktyki, którą sam wywołał.
Jako imperator, Palpatine stworzył rozbudowany aparat przymusu państwowego (COMPNOR oraz podlegająca mu służba bezpieczeństwa) i terroru, rozbudował siły wojskowe (Flota i Armia Imperialna, szturmowcy) oraz zlecał i promował wykorzystanie ich przeciw własnej ludności cywilnej. Władzę absolutną dzierżył aż do śmierci w bitwie pod Endorem w roku 4 ABY. Imperator, będący w świecie "Gwiezdnych wojen" uosobieniem Zła, dążył do osiągnięcia władzy nad galaktyką, władzy nieograniczonej, decydowania o losie ludzi i przyszłych zdarzeniach. Jego ambicje przekraczały cele większości tyranów. Sposób traktowania swoich uczniów i pomocników (wykorzystywanie i zabijanie, gdy stawali się słabsi) i metody osiągania celów obrazują, w jaki sposób Zło manipuluje ludźmi.
Ciemna strona Mocy.
Utrzymywanym w tajemnicy faktem była druga tożsamość Palpatine’a: Mroczny Lord Sithów Darth Sidious. Jako uczeń Dartha Plagueisa, Palpatine zaprzedał się Ciemnej Stronie Mocy. Jego głównymi celami było dokonanie zemsty na Zakonie Jedi oraz przejęcie władzy absolutnej nad galaktyką, a także stałe zwiększanie własnych umiejętności w zakresie panowania nad Mocą.
Wśród zakulisowych działań Palpatine’a zmierzających do realizacji powyższych celów wyróżnić można kilka wątków.
Pozyskiwanie uczniów.
Poza własnymi studiami nad Ciemną Stroną Mocy, Palpatine pozyskiwał kolejnych uczniów. Wyszkolił Dartha Maula, przeciągnął na Ciemną Stronę i przyjął na ucznia Hrabiego Dooku (który stał się Darthem Tyranusem), jego największym dziełem było jednak przeciągnięcie na stronę mroku młodego Anakina Skywalkera (Dartha Vadera), „wybrańca Mocy”, który przed przejściem na ciemną stronę zabił Tyranusa (działając pod presją Palpatine’a/Sidiousa).
Po przejęciu władzy Palpatine miał wielu posługujących się Mocą popleczników, którzy jednak nie byli Sithami. Do najbardziej znanych należeli m.in. Tremayne, Lumiya, Jerec oraz Mara Jade. Sidious próbował także przeciągnąć na Ciemną Stronę Luke’a Skywalkera, aby zastąpić nim Vadera, którego siły sam się obawiał.
Konflikty zbrojne.
Jako Darth Sidious, Palpatine potajemnie i przez pośredników inicjował konflikty w Galaktyce przez kontrolowanie lub wspieranie rozmaitych organizacji przestępczych, nielegalnych działań legalnych podmiotów (np. inwazja Federacji Handlowej na Naboo) lub frakcji mających na celu rozbicie jedności Republiki (wsparcie dla hrabiego Dooku i separatystów). Działania te miały doprowadzić do wzrostu zaufania do Palpatine’a jako senatora, a potem Kanclerza, dzięki rozwiązywaniu przez niego kolejnych konfliktów lub też do przedstawienia go jako jedynej osoby zdolnej zapanować nad chaosem i zapewnić bezpieczeństwo Republice. Równocześnie zabiegi te miały osłabić w oczach ludności pozycję legalnego rządu oraz Zakonu Jedi.
Działania przeciwko Jedi.
Wojny klonów były jedną z największych i najdłużej przygotowywanych intryg Palpatine’a. Ich celem było zniszczenie Zakonu Jedi przez wciągnięcie Rycerzy do działań wojennych i konfliktów między rozmaitymi stronnictwami. Odbywało się to na kilku frontach:
Rycerze Jedi zdawali sobie sprawę z niektórych aspektów działalności Sidiousa, nie byli jednak w stanie odkryć na czas jego tożsamości. Na krótko przed zakończeniem Wojen Klonów Rada Jedi podejrzewała, że Sithem jest ktoś z otoczenia Najwyższego Kanclerza, ale ostateczne ujawnienie się im Palpatine’a jako Sidiousa nastąpiło dopiero w wybranym przez niego samego momencie. Kulminacją planu Palpatine’a wobec Jedi było wydanie Rozkazu 66 i następująca po nim Czystka Jedi. Wydarzenia te przedstawione są w filmie ".
Śmierć.
W latach 3-4 ABY Palpatine przygotował kolejną intrygę, mającą raz na zawsze zniszczyć rosnący w siłę Sojusz Rebeliantów. Z jego polecenia pozwolono Rebeliantom pozyskać plany drugiej Gwiazdy Śmierci, co miało skłonić ich do ataku, a w rezultacie – wejścia w pułapkę zastawioną przez Flotę Imperium. Równocześnie miało to doprowadzić do przeciągnięcia na Ciemną Stronę Mocy Luke’a Skywalkera, którego Palpatine chciał uczynić swym nowym uczniem w miejsce Vadera.
Wydarzenia podczas bitwy pod Endorem potoczyły się jednak zupełnie nie po myśli Imperatora. Skywalker pokonał Vadera w pojedynku, nie poddał się jednak Ciemnej Stronie i nie zabił go. Palpatine postanowił zabić Luke’a, uprzednio torturując go przy użyciu błyskawic Mocy, co poruszyło uczucia Vadera na tyle, że ostatecznie wystąpił on w obronie syna, przeciw swojemu mistrzowi i wrzucił Imperatora do szybu reaktora, gdzie Palpatine poniósł śmierć. Wydarzenia te przedstawione są w filmie ".
W filmie "" Kylo Ren odnajduje Imperatora na niezbadanej dotąd planecie Exegol. Imperator ujawnia, że stworzył Snoke'a jako swoją marionetkę, aby kontrolować Najwyższy Porządek i zwabić Kylo na Ciemną Stronę.
Expanded Universe (Legendy).
Źródła pozafilmowe (seria komiksów "Mroczne Imperium") opisują odrodzenie się Palpatine’a w sklonowanym ciele w roku 11 ABY. Zgromadził on większość ocalałych sił Imperium oraz Mrocznych Jedi na planecie Byss, skąd zaplanował kampanię mającą na celu ponowne przejęcie władzy, tym razem środkami militarnymi. Usiłował również ponownie przeciągnąć na Ciemną Stronę Luke’a Skywalkera, jednak w ostatecznym rozrachunku – bezskutecznie. Plan ponownego przejęcia władzy nad Galaktyką nie powiódł się, a Palpatine ostatecznie zginął, pozbawiony klonów, do których mógłby przenieść swoją jaźń. Wiele lat po tym wydarzeniu wydawało się, że Palpatine wrócił, ale był to tylko hologram wysyłany przez Czerwonych Gwardzistów.

</doc>
<doc id="162348" url="https://pl.wikipedia.org/wiki?curid=162348" title="Przewrót przemysłowy">
Przewrót przemysłowy



</doc>
<doc id="162351" url="https://pl.wikipedia.org/wiki?curid=162351" title="Osvaldo Hurtado Larrea">
Osvaldo Hurtado Larrea

Osvaldo Hurtado Larrea (ur. 26 czerwca 1939 w Chambo w prowincji Chimborazo) – ekwadorski polityk i nauczyciel akademicki, prezydent kraju w latach 1981-1984. Także politolog i pisarz.
Ukończył studia na Uniwersytecie Katolickim w Quito, gdzie studiował prawo i nauki polityczne; obronił doktorat praw. Wykładał nauki społeczne w szkole San Gabriel w Quito i na Uniwersytecie Katolickim, pełnił funkcję wicedziekana wydziału ekonomicznego uniwersytetu. Zajmował stanowiska w administracji państwowej; był m.in. wiceministrem pracy (1969) i przewodniczącym komisji ds. prawno-państwowej reformy kraju (1977). W 1964 był w gronie założycieli Partii Chrześcijańsko-Demokratycznej Ekwadoru, dwukrotnie stawał na czele partii (1966, 1971-1978); w 1979 został przywódcą partii Demokracja Ludowa.
W 1979 otrzymał stanowisko wiceprezydenta, zastępował Jaime Roldósa Aguilerę. Po śmierci Roldosa w wypadku lotniczym (24 maja 1981) został prezydentem państwa. Do września 1982 stał równocześnie na czele rządu. W sierpniu 1984 jego następcą został León Febres Cordero Ribadeneyra.

</doc>
<doc id="162352" url="https://pl.wikipedia.org/wiki?curid=162352" title="Osvaldo Hurtado">
Osvaldo Hurtado



</doc>
<doc id="162359" url="https://pl.wikipedia.org/wiki?curid=162359" title="Kampania wyborcza">
Kampania wyborcza

Kampania wyborcza – ogół środków masowego przekazu (plakaty, reklamy telewizyjne, radiowe, prasowe, wiece, spotkania z wyborcami), jakimi specjaliści od marketingu politycznego promują kandydaturę polityka lub partii politycznej, tak by wyborca zagłosował właśnie na promowaną osobę lub partię.
Kampania wyborcza rozpoczyna się formalnie z dniem ogłoszenia postanowienia prezydenta o zarządzeniu wyborów i ulega zakończeniu na 24 godziny przed dniem wyborów. Praktycznie w Polsce trwa co najmniej trzy miesiące przed datą wyborów; mówi się wręcz, że kampania wyborcza (do następnych wyborów) zaczyna się w dzień po wyborach – wskazuje to, jak ważne są działania polityka przez cały jego okres kadencji.
Historia rozwoju kampanii wyborczej.
Premodernizacyjna.
Kampanie lat 60. do 70. ubiegłego wieku charakteryzowały się wysokim stopniem decentralizacji działań i niskim stopniem przygotowania – telewizja dopiero zyskiwała na znaczeniu. Partie masowe poświęcały dużo czasu na realizację założeń, co wiązało się z brakiem koordynacji przedsięwzięć poszczególnych sztabów (tzw. labour intensive campaign). Główną formą pozyskania wyborców był kontakt bezpośredni (door-to-door).
Modernizacyjna.
Lata 70. i 80. to okres kampanii, w których działania były już skoordynowane i dobrze przygotowane technicznie i organizacyjnie. Na szeroką skalę wykorzystywano środki masowego przekazu, przy czym strategicznym środkiem była telewizja. Działania stały się bardzo kapitałochłonne (tzw. capital intensive campaign). To również okres powstawania profesjonalnych sztabów wyborczych i agencji zajmujących się marketingiem politycznym.
Postmodernizacyjna.
Początek lat 90. zaowocował rozwojem technologii telekomunikacyjnych, które zostały zaadaptowane na potrzeby prowadzenia kampanii wyborczych. Popularne stały się telefoniczne badania rynku służące segmentacji wyborców,a kampanie przybrały charakter permanentnych. Równocześnie nastąpiła decentralizacja działań, skupienie się na pojedynczym obywatelu (indywidualizacja kampanii).
Rodzaje kampanii wyborczych.
Wybór odpowiedniej metody prowadzenia kampanii wyborczej zależy od cech osobowych kandydata. Równie ważne jest, z jakiej partii startuje kandydat, mianowicie czy jest to partia konserwatywna, liberalna, lewicowa, czy dana partia była w kończącej się kadencji w rządzie czy w opozycji. Inną taktykę prowadzenia kampanii wybierze także kandydat, który chce pozostać niezależny. Warto podkreślić, że istotne jest również to, czy kandydat ma już doświadczenie i zaplecze polityczne, czy wręcz przeciwnie, dopiero debiutuje w polityce.
Z punktu widzenia powyższych rozważań w marketingu politycznym wyróżnia się 4 następujące taktyki prowadzenia kampanii wyborczych:
1) Kampania bezpośrednia – kandydat lub osoba go reprezentująca spotyka się bezpośrednio z wyborcą „twarzą w twarz”. Do tego typu metod należą między innymi: odwiedziny wyborcy w domu; festyny, wizyty wyborcze. Stosuje tę taktykę przeważnie w kampanii samorządowej, rzadziej jednak również w parlamentarnej. Zaletą kampanii bezpośredniej jest niski nakład finansowy. Potrzebna jest tylko dobrze zorganizowana grupa wolontariuszy i dobra wola samego kandydata.
2) Kampania pośrednia – taktyka ta wykorzystuje dotarcie do wyborcy za pośrednictwem mediów (prasa, radio, TV, Internet). Metoda ta skuteczna jest w wyborach parlamentarnych, ponieważ mamy do czynienia z większymi (niż ma to miejsce w kampanii samorządowej) okręgami wyborczymi. Wadą natomiast tej taktyki są spore koszty finansowe, które kandydat musi ponieść, w przypadku opłacania reklam, spotów, plakatów czy ogłoszeń wyborczych.
3) Kampania ukierunkowana – polega na przekazie ukierunkowanym, czyli adresowaniu „treści wyborczych” nie do wszystkich wyborców, ale tylko do wybranych grup np:
Pozwala ona dotrzeć do konkretnego odbiorcy, jak również co najważniejsze dostosować temat przekazu do konkretnych potrzeb danej grupy społecznej. Wadą kampanii ukierunkowanej jest jej pracochłonność, jednak jest ona bardzo skuteczna.
4) Kampania negatywna – taktyka polega na dyskredytacji przeciwnika politycznego oraz podważanie jego wiarygodności w oczach wyborców. Tego rodzaju taktyka zakłada atak na cechy osobowe kontrkandydata, jego zachowanie lub na głoszone przez niego poglądy. Zdarza się również, że często porusza się publicznie sprawy prywatne kontrkandydata i jego rodzinę, przedstawiając ją w negatywnym świetle.
Taktyki manipulacyjne stosowane w kampaniach wyborczych.
W latach trzydziestych XX wieku w Instytucie Analiz Propagandy Uniwersytetu Columbia w Stanach Zjednoczonych opracowano listę chwytów propagandowych. W większości pokrywają się one z zawartymi w Erystyce… spostrzeżeniami A. Schopenchauera, jednak wnoszą do technik manipulacyjnych i nowe elementy. Zyskały uznanie jako klasyczne w komunikacji masowej, w reklamie i całej sferze public relations. Oto najistotniejsze:
Kampania wyborcza w mediach.
Media publiczne.
Ustawodawstwo medialne w Polsce przewiduje dostęp do publicznych środków przekazu dla polityków bez względu na opcję polityczną, ubiegających się o mandat posła lub senatora. Kampania wyborcza dotyczy także wyborów prezydenckich, a także wyborów do Parlamentu Europejskiego.
Równe prawo do bezpłatnych bloków wyborczych na antenie programów: pierwszego, drugiego i trzeciego Polskiego Radia oraz w Polskim Radiu BIS, a także na antenie programu pierwszego i drugiego Telewizji Polskiej, w rozszczepieniu lokalnym TVP Regionalnej, oraz w audycjach jednostek lokalnych radiofonii publicznej, mają wszyscy kandydaci i opcje polityczne. Emisja bezpłatnych bloków wyborczych na antenach programów publicznej radiofonii i telewizji odznaczonymi słowem „Audycje komitetów wyborczych” rozpoczyna się na 15 dni przed dniem wyborów a kończy się ostatniego dnia kampanii wyborczej. Niedozwolona jest kampania wyborcza począwszy od 24 godzin przed dniem wyborów i podczas ich trwania, w czasie tzw. ciszy przedwyborczej.
Ustawowo określony jest także powszechny dostęp polityków i partii politycznych do stałych programów publicystycznych mediów publicznych. Taki dostęp obowiązuje przez cały rok, bez względu na kalendarz wyborczy. Według ustawy medialnej na antenie Polskiego Radia Programu I prezentowana jest audycja „Debaty w Jedynce”, a w kanale informacyjnym TVP Info nadawany jest program „Forum” (wcześniej nadawany w programie 1 TVP). To właśnie te magazyny mają wypełniać misję równego dostępu wszystkich opcji politycznych do mediów publicznych. Jest tylko jedno obwarowanie, które spełnić muszą wszystkie partie. Do obu programów mogą być zaproszeni przedstawiciele tych partii, których poparcie przekroczyło w poprzedzających wyborach próg 3%.
Media komercyjne.
Zarówno w mediach komercyjnych, jak i mediach publicznych komitety wyborcze mogą wykupywać płatny czas antenowy i poświęcać go na reklamę swoich kandydatów na tych samych zasadach co komercyjni zleceniodawcy reklam.
Zasady finansowania kampanii wyborczych w Polsce.
Finansowanie kampanii wyborczej w Polsce jest jawne, a wydatki poniesione na nią przez partie polityczne są pokrywane z ich własnych funduszy. Komitet Wyborczy partii politycznej musi zdać sprawozdanie przed Państwową Komisją Wyborczą. Pieniądze przeznaczone na płatne ogłoszenia wyborcze w prasie oraz radiofonii i telewizji (zarówno prywatnej, jak i publicznej) nie mogą przekraczać 80% wydatków Komitetu Wyborczego. Ogłoszenia wyborcze realizowane na potrzeby bezpłatnych bloków wyborczych w ramach publicznej radiofonii i telewizji są realizowane na koszt ośrodków publicznej radiofonii i telewizji.

</doc>
<doc id="162361" url="https://pl.wikipedia.org/wiki?curid=162361" title="Jaime Roldós Aguilera">
Jaime Roldós Aguilera

Jaime Roldos Aguilera (ur. 5 listopada 1940 w Guayaquil, zm. 24 maja 1981 w prowincji Loja) – ekwadorski prawnik i polityk, prezydent kraju w latach 1979-1981.
Zarys biografii.
Ukończył studia na wydziale prawa Uniwersytetu w Guayaquil, w czasie studiów działał w organizacjach studenckich (m.in. stał na czele Stowarzyszenia Studentów Prawa). Pracował jako adwokat, był wiceprezesem i prezesem Izby Adwokackiej Ekwadoru oraz wiceprzewodniczącym Konferencji Adwokatów Krajów Andyjskich. Na uniwersytecie w Guayaquil był profesorem prawa, przez pewien czas również zastępcą dziekana wydziału prawnego. Pod koniec lat 70. brał udział w pracach nad nową konstytucją; została ona przyjęta w referendum i weszła w życie w sierpniu 1979, a jej zapisy stanowiły poszerzenie swobód obywatelskich.
Jednocześnie centrolewicowe Zgrupowanie Sił Ludowych ("Concentración de Fuerzas Populares") wysunęło kandydaturę Roldosa Aguilery w wyborach prezydenckich; wygrał wybory w kwietniu 1979 i został zaprzysiężony w sierpniu tego roku, zasiadając w fotelu prezydenta jako pierwszy cywilny polityk od 7 lat. Nie dożył końca 5-letniej kadencji, zginął wiosną 1981 w wypadku lotniczym. Najprawdopodobniej było to zabójstwo, gdyż wiele wskazuje na to, że w samolocie wybuchła bomba. Jego brat Leon pełnił funkcję wiceprezydenta przy kolejnym szefie państwa – Osvaldo Hurtado.

</doc>
<doc id="162362" url="https://pl.wikipedia.org/wiki?curid=162362" title="Narząd płciowy">
Narząd płciowy



</doc>
<doc id="162365" url="https://pl.wikipedia.org/wiki?curid=162365" title="Telewizyjna Agencja Informacyjna">
Telewizyjna Agencja Informacyjna

Telewizyjna Agencja Informacyjna (TAI) – jednostka Telewizji Polskiej, powstała z przekształcenia Dyrekcji Programów Informacyjnych utworzonej w 1989 po przemianach w telewizji publicznej, istniała do 31 października 2006. Na jej bazie powstała Agencja Informacji TVP i TVP Info.
TAI została przywrócona 1 lipca 2013, jej szefem został wówczas Tomasz Sandak. 
Realizuje materiały informacyjne, reporterskie i dokumentalne na zlecenie serwisów informacyjnych nadawanych w TVP ("Wiadomości", "Panorama", "Serwis Info", "Teleexpress" i lokalne programy informacyjne) oraz na zlecenie anten telewizyjnych (TVP1, TVP2, TVP Info, TVP Polonia i ośrodków regionalnych).
Dla TAI pracowali tacy dziennikarze, jak: Waldemar Milewicz, Grzegorz Kozak, Katarzyna Kolenda-Zaleska, Jacek Moskwa. 

</doc>
<doc id="162374" url="https://pl.wikipedia.org/wiki?curid=162374" title="Polski Związek Sportów Wrotkarskich">
Polski Związek Sportów Wrotkarskich

Polski Związek Sportów Wrotkarskich – organizacja zrzeszająca zawodników, trenerów i działaczy sportów wrotkarskich w Polsce z siedzibą w Warszawie. Związek jest stowarzyszony z federacją europejską - CERS oraz światową - FIRS.
Opis.
W ramach PZSW działają sekcje, reprezentujące następujące dyscypliny:

</doc>
<doc id="162389" url="https://pl.wikipedia.org/wiki?curid=162389" title="Prawo inicjatywy ustawodawczej">
Prawo inicjatywy ustawodawczej

Prawo inicjatywy ustawodawczej – uprawnienie do przedkładania władzy ustawodawczej projektów aktów normatywnych. Z reguły krąg podmiotów uprawnionych do wniesienia projektu określany jest w konstytucji, rzadziej w ustawach zwykłych. Niektóre aspekty prawa inicjatywy ustawodawczej mogą być określane także w regulaminach parlamentarnych lub wynikać ze zwyczaju.
Prawo inicjatywy ustawodawczej zazwyczaj przysługuje rządowi oraz członkom parlamentu.
Prawo inicjatywy ustawodawczej w Polsce.
W Polsce, na mocy art. 118 Konstytucji Rzeczypospolitej Polskiej, prawo inicjatywy ustawodawczej przysługuje:
Podmiotowe ograniczenie prawa inicjatywy ustawodawczej odnosi się do:
Prawo inicjatywy prawodawczej w Unii Europejskiej.
Bezpośrednie prawo inicjatywy prawodawczej w Unii Europejskiej z pewnymi wyjątkami zarezerwowane jest dla Komisji Europejskiej. Jedynie w przypadku tworzenia wspólnej dla państw członkowskich Unii ordynacji wyborczej do Parlamentu Europejskiego, prawo inicjatywy prawodawczej w tym zakresie należy do samego Parlamentu. Poza tym w pięcioletnim okresie przejściowym po wejściu w życie Traktatu amsterdamskiego (1 maja 1999 – 1 maja 2004) Komisja Europejska dzieliła prawo inicjatywy prawodawczej z państwami członkowskimi w obrębie tytułu IV Traktatu ustanawiającego Wspólnotę Europejską (wizy, imigracja, azyl, współpraca sądowa w sprawach cywilnych).
Parlament Europejski oraz Rada Unii Europejskiej posiadają prawo inicjatywy prawodawczej pośredniej, które oznacza, iż mogą one żądać od Komisji Europejskiej przedłożenia określonej inicjatywy prawodawczej. Niemniej żądanie to nie tworzy dla Komisji obowiązku prawnie wiążącego. Od oceny Komisji zależy, czy wystąpi z określoną inicjatywą, a jeśli tak, to jaka będzie jej treść.
W obszarze wspólnej polityki zagranicznej i bezpieczeństwa (dawny II filar) prawo inicjatywy należy do Rady Europejskiej oraz Rady Unii Europejskiej. Jednak Rada UE może żądać od Komisji przedstawienia "wszelkich właściwych propozycji", co uprawnia do stwierdzenia, iż pośrednie prawo inicjatywy prawodawczej w tym obszarze może posiadać Komisja Europejska.
Z kolei w ramach przestrzeni wolności, bezpieczeństwa i sprawiedliwości rządy państw członkowskich (w liczbie co najmniej 1/4 liczby państw członkowskich) mają, obok Komisji Europejskiej, prawo inicjatywy prawodawczej w zakresie aktów prawnych dotyczących współpracy policyjnej i współpracy sądowej w sprawach karnych (dawny III filar).

</doc>
<doc id="162395" url="https://pl.wikipedia.org/wiki?curid=162395" title="Robert Guiscard">
Robert Guiscard

Robert Guiscard (ur. ok. 1016 w Normandii, zm. 17 lipca 1085 w Kefalinii) – książę Apulii, Kalabrii, Sycylii i Amalfi.
Życiorys.
Syn normańskiego rycerza Tankreda z rodu Hauteville i jego drugiej żony – Fressendy. 
W 1046 r. dołączył do swoich starszych braci – Wilhelma, Drago i Onufrego – walczących na żołdzie lombardzkich książąt w południowej Italii przeciwko Bizancjum. Po zdobyciu przez Drago Kalabrii, Robert opanował zamek San Marco, górujący nad doliną Crati, który stał się bazą wypadową dla jego rozbójniczych wypraw. W 1049 roku został oskarżony o herezję, jednak dzięki znajomości z biskupem Lotaryngii nie zostały postawione mu zarzuty. Dopiero małżeństwo z Aubrée (Alberada z Buonalbergo), młodą córką hrabiego Burgundii Reginalda I, znanego też jako Girard z Buonalbergo, który widząc w Robercie utalentowanego dowódcę zamiast posagu ofiarował mu 200 normańskich rycerzy. Dzięki temu Robert z awanturnika stał się wpływowym możnowładcą. Dodatkowo Girard oceniając szybką decyzję młodego rycerza nadał mu przydomek "guiscard" – "chytry," "sprytny". 
W 1057 r. po śmierci brata Onufrego, który po zamordowanym Drago został przywódcą Normanów w Italii, Robert wyrósł na lidera normańskich wojowników w południowych Włoszech, którzy już otwarcie dążyli do opanowania tej krainy. W 1058 r. Robert osadził swojego młodszego brata Rogera na książęcym tronie w Kalabrii. W 1059 r. wszedł w przymierze z papieżem Mikołajem II i na synodzie w Melfi ogłosił się wasalem papieża oraz zobowiązał się przestrzegać zasad soborowych, za co otrzymał tytuł księcia wraz z inwestyturą Apulii, Kalabrii i Sycylii. W następnych latach Robert zajął Reggio i Brindisi, by w 1071 po trzyletnim oblężeniu zdobyć Bari, stolicę bizantyjskiej Italii. W tym samym czasie Roger podbijał Sycylię, która po zdobyciu Palermo wpadła w ręce Normanów, a Roger ogłosił się wasalem Roberta.
Następne lata upłynęły Robertowi na konsolidowaniu wszystkich zdobytych ziem. Do 1073 r. zmusił do uległości wszystkich normańskich buntowników. W tym czasie został ekskomunikowany przez papieża Grzegorza VII, który w ten sposób chronił papieskie włości w południowej Italii. Jednak gdy po kolejnym buncie Robert stał się jeszcze silniejszy (władał całym Południem bez Kapui i Neapolu), a papież miał kłopoty z intrygami cesarza Henryka IV, Grzegorz VII poszedł w 1080 r. na ugodę. Robert doszedłszy do szczytu potęgi i uważając się za pretendenta do tronu w Konstantynopolu (na pieczęciach przedstawiał się w stroju imperatora), podjął wyprawę na posiadłości bizantyjskie. W 1081 zdobył Durrazo a następnie wraz ze swym synem Boemundem zdobył Korfu. Cesarz Aleksy I Komnen sprzymierzył się z Wenecją, której flota pokonała flotę normańską. Cesarz ruszył na Durazzo, któremu zagrażali Normanowie, lecz w bitwie pod tym miastem poniósł klęskę. Robert kontrolował via Egnatia, szlak biegnący do Konstantynopola. Wobec porażki Aleksy I Komnen wszedł w sojusz z cesarzem Henrykiem IV, który wszedł do Italii. Zagrożony Grzegorz VII przywołał Roberta na półwysep. W Tesalii pozostał Boemund, który jednak zrezygnował z marszu na Konstantynopol. 
W 1084 30 tys. Normanów stanęło pod murami Rzymu, by 27 maja zdobyć Flaminia Porta i wydać bitwę na Campo Mania. Rzymianie zniechęceni grabieżczymi rządami Normanów zbuntowali się przeciwko nim, jednak zostali pokonani, a miasto splądrowane. 27 czerwca Robert opuścił Rzym i poprowadził uwolnionego Grzegorza VII do Salerno, w którym papież w 1085 r. zmarł. Robert nie zrezygnował z planów podbicia Bizancjum. Odbudował flotę i ponownie zajął Korfu, wylądował na kontynencie, lecz w czasie przygotowań do oblężenia Kefalonii zmarł po krótkiej chorobie 17 lipca 1085 r.
Małżeństwa i potomstwo.
Pierwszą żoną Roberta była "Aubrée de Buonalbergo", miał on z nią:
Drugą żoną Roberta była Siszelgajta z Salerno, miał z nią:
Znaczenie przydomka.
Słowo "guiscard" (fr.) lub "viscard" (norm.) bywa różnie interpretowane: "rozważny", "chytry", "przebiegły" lub "zręczny".

</doc>
<doc id="162410" url="https://pl.wikipedia.org/wiki?curid=162410" title="Proces legislacyjny">
Proces legislacyjny



</doc>
<doc id="162411" url="https://pl.wikipedia.org/wiki?curid=162411" title="Konrad Swinarski">
Konrad Swinarski

Konrad Ksawery Swinarski (ur. 4 lipca 1929 w Warszawie, zm. 19 sierpnia 1975 pod Damaszkiem) – polski reżyser teatralny, telewizyjny, filmowy i operowy, inscenizator i scenograf.
Stworzył własny styl, dzięki któremu uważany jest za jednego z najbardziej oryginalnych i najwybitniejszych twórców w historii polskiego teatru. Wywarł wpływ na polskich reżyserów teatralnych – Jerzego Grzegorzewskiego, Krystiana Lupę, Jerzego Jarockiego, Macieja Prusa, Grzegorza Jarzynę czy Krzysztofa Warlikowskiego.
Życiorys.
Jego ojcem był ppłk Karol Świnarski, matką Irmgarda Liczbińska, pochodząca z polsko–niemieckiej rodziny śląskiej. Studiował w Państwowej Wyższej Szkole Sztuk Plastycznych w Katowicach i w Sopocie, na Wydziale Plastyki Sceny Państwowej Wyższej Szkoły Sztuk Plastycznych w Łodzi oraz na Wydziale Reżyserii Dramatu Państwowej Wyższej Szkoły Teatralnej w Warszawie. W trakcie studiów reżyserskich asystował reżyserom – Bohdanowi Korzeniewskiemu i Erwinowi Axerowi. Studia ukończył w 1955, ale dyplom uzyskał dopiero w 1972 na podstawie realizacji "Snu nocy letniej" Williama Szekspira w Starym Teatrze im. Modrzejewskiej w Krakowie. W latach 1973–1975 był wykładowcą krakowskiej PWST.
W czasie studiów zafascynował się twórczością Bertolta Brechta. W 1954 wraz z Przemysławem Zielińskim przeniósł na scenę Teatru Nowej Warszawy sztukę Brechta "Karabiny matki Carrar".
Jego samodzielnym debiutem scenicznym było przedstawienie "Żeglarz" Jerzego Szaniawskiego, którego premiera odbyła się 14 maja 1955 w Teatrze im. Wojciecha Bogusławskiego w Kaliszu.
W latach 1955–1957 przebywał w Berlinie na stażu w Berliner Ensemble, gdzie asystował Brechtowi. Wraz z innymi asystentami uczestniczył w dokończeniu inscenizacji sztuki "Strach i nędza III Rzeszy", rozpoczętej przez Brechta przed jego śmiercią 14 sierpnia 1956.
Po powrocie do Polski wystawiał sztuki w teatrach warszawskich: Dramatycznym, Współczesnym, Ateneum i Narodowym oraz w Teatrze Wybrzeże w Gdańsku. Reżyserował również za granicą, przede wszystkim w RFN.
W 1960 otrzymał nagrodę im. Leona Schillera przyznawaną młodym reżyserom za wybitne osiągnięcia inscenizacyjne. W 1966 został laureatem Nagrody im. Tadeusza Boya-Żeleńskiego za inscenizację "Nie-Boskiej komedii" Zygmunta Krasińskiego w Starym Teatrze w Krakowie i za reżyserię "Przygody Pana Trapsa" Friedricha Dürrenmatta w Teatrze Telewizji, a także Nagrody Krytyki Zachodnioniemieckiej za rok 1964 za wystawienie w Berlinie sztuk; "Męczeństwo i śmierć Jean Paul Marata" Petera Weissa i "Pluskwa" Włodzimierza Majakowskiego.
W 1965 rozpoczęła się jego wieloletnia współpraca ze Starym Teatrem im. Heleny Modrzejewskiej w Krakowie. Tam też zrealizowane zostały jego najsłynniejsze inscenizacje. Do historii przeszła przede wszystkim cechująca się wyjątkową oryginalnością inscenizacja "Dziadów" Adama Mickiewicza, których premiera miała miejsce 18 lutego 1973. 30 maja 1974 odbyła się premiera "Wyzwolenia" Stanisława Wyspiańskiego, ostatnia premiera sztuki reżyserowanej przez niego na scenie Starego Teatru. Spektakl powszechnie uznano za arcydzieło. W 1975 rozpoczął w Starym Teatrze przygotowania do wystawienia "Hamleta" Szekspira, lecz prace przerwała śmierć reżysera.
Katastrofa.
19 sierpnia 1975 zginął w katastrofie samolotu Ił-62 ČSA, który rozbił się z winy pilota podczas podchodzenia do lądowania pod Damaszkiem. Leciał na zaproszenie irańskiej cesarzowej Farah Diby do Szirazu, na festiwal sztuki. Rodziły się plany, że w kolejnym roku na festiwalu w Szirazie pokazane zostaną jego „Dziady”. Pochowany na cmentarzu Powązki Wojskowe w Warszawie (kwatera A37-4-4).
Po jego śmierci redakcja dwutygodnika „Teatr” (obecnie miesięcznik) ustanowiła Nagrodę im. Konrada Swinarskiego przyznawaną co roku reżyserom za najwybitniejsze osiągnięcia artystyczne sezonu. Wśród jej laureatów na przestrzeni lat znaleźli się najważniejsi reżyserzy polscy, m.in. Henryk Tomaszewski, Jerzy Jarocki, Maciej Prus, Jerzy Grzegorzewski, Janusz Wiśniewski.

</doc>
<doc id="162412" url="https://pl.wikipedia.org/wiki?curid=162412" title="Howard Shore">
Howard Shore

Howard Leslie Shore (ur. 18 października 1946 w Toronto) – kanadyjski kompozytor muzyki filmowej i dyrygent. Zdobywca trzech Oscarów.
Kariera.
Studiował muzykę w Berklee College of Music w Bostonie. W latach 1975–1980 był dyrektorem muzycznym pierwszych pięciu serii programu "Saturday Night Live" telewizji NBC.
Shore jest autorem muzyki do ponad 50 filmów, z których najbardziej znane są "Władca Pierścieni", "Hobbit", "Filadelfia", "Siedem", "Klient", "Ed Wood", "Pani Doubtfire", "Milczenie owiec", "Gra", "Gangi Nowego Jorku" i "Aviator".
Nagrody.
Pierwszego Oscara zdobył w 2002 roku za muzykę do pierwszej z części trylogii "Władca Pierścieni" – '. Kolejne dwie Nagrody Akademii w 2004 roku za muzykę i piosenkę do trzeciej części sagi – '. Zdobył trzy Złote Globy. Był wielokrotnie nagradzany i nominowany do Saturnów.

</doc>
<doc id="162413" url="https://pl.wikipedia.org/wiki?curid=162413" title="Stałe Bruna">
Stałe Bruna

W roku 1919 Viggo Brun pokazał, że suma odwrotności liczb bliźniaczych jest zbieżna do wartości stałej, która obecnie nazywana jest stałą Bruna dla liczb bliźniaczych. Oznacza się ją na ogół jako "B"2:
Zbieżność tej sumy jest tym ciekawsza, że suma odwrotności wszystkich liczb pierwszych jest rozbieżna. Rozbieżność tej sumy byłaby dowodem istnienia nieskończonej liczby par liczb bliźniaczych, a więc stanowiłaby rozwiązanie problemu liczb bliźniaczych.
Przez obliczenie sumy liczb bliźniaczych mniejszych od 1014 przy użyciu komputera, Thomas R. Nicely oszacował wielkość "B"2 jako równą 1,902160578 (przy okazji odkrywając błąd instrukcji FDIV procesorów Pentium). Najlepsze dotychczas oszacowanie wartości stałej Bruna podał w 2002 Pascal Sebah, używając w tym celu wszystkich liczb bliźniaczych aż do wielkości 1016:
Istnieje także stała Bruna dla liczb czworaczych (czyli układu dwóch par liczb bliźniaczych, odległych o 4). Pierwsze liczby czworacze to 
(5, 7, 11, 13), (11, 13, 17, 19), (101, 103, 107, 109). Stała Bruna dla liczb czworaczych, oznaczana jako "B"4 jest sumą odwrotności wszystkich czwórek liczb pierwszych postaci:
i jej wartość wynosi
Symbolu "B"4 używa się także na określenie stałej Bruna dla liczb pokrewnych (liczb pierwszych odległych o 4), co może prowadzić do nieporozumień.

</doc>
<doc id="162417" url="https://pl.wikipedia.org/wiki?curid=162417" title="Wokiss">
Wokiss



</doc>
<doc id="162419" url="https://pl.wikipedia.org/wiki?curid=162419" title="Kopalnia &quot;Wujek&quot;">
Kopalnia &quot;Wujek&quot;



</doc>
<doc id="162420" url="https://pl.wikipedia.org/wiki?curid=162420" title="Foundation for Intelligent Physical Agents">
Foundation for Intelligent Physical Agents

Foundation for Intelligent Physical Agents (FIPA) – organizacja powstała w 1996 r., skupiająca twórców technologii agentowej. Fundacja powstała, aby tworzyć standardy pozwalające budować systemy oparte na agentach. FIPA tworzy przede wszystkim standardy związane z komunikacją i współpracą agentów w systemach wieloagentowych. Stawia swoim członkom wymagania, które powodują, że systemy rozwijane przez różne organizacje, mogą z sobą współpracować.

</doc>
<doc id="162421" url="https://pl.wikipedia.org/wiki?curid=162421" title="Opera komiczna">
Opera komiczna



</doc>
<doc id="162430" url="https://pl.wikipedia.org/wiki?curid=162430" title="FIPA">
FIPA



</doc>
<doc id="162442" url="https://pl.wikipedia.org/wiki?curid=162442" title="San Antonio, Teksas">
San Antonio, Teksas



</doc>
<doc id="162456" url="https://pl.wikipedia.org/wiki?curid=162456" title="Marek Dukaczewski">
Marek Dukaczewski

Marek Dukaczewski (ur. 9 kwietnia 1952 w Ciechanowie) – generał brygady Sił Zbrojnych RP, oficer służb specjalnych PRL i III RP. Podsekretarz stanu w Kancelarii Prezydenta RP Aleksandra Kwaśniewskiego. Szef Wojskowych Służb Informacyjnych w latach 2001–2004 i 2004–2005.
Życiorys.
Jego rodzicami byli Zdzisław Dukaczewski (ur. 1926) i Jadwiga z domu Mirosz (1930–2017). Matka była pracownicą Wojewódzkiego Urzędu Bezpieczeństwa Publicznego w Warszawie, ojciec pracował na stanowiskach w WUBP w Warszawie oraz jako szef Powiatowego Urzędu Bezpieczeństwa Publicznego w Ciechanowie w stopniu porucznika.
Od 1961 należał do Związku Harcerstwa Polskiego. W latach 1966–1971 uczęszczał do Technikum Nukleonicznego w Otwocku. Od 1966 był działaczem Związku Młodzieży Socjalistycznej, gdzie sprawował kolejno funkcje przewodniczącego koła, wiceprzewodniczącego Zarządu Szkolnego ds. ideowych oraz przewodniczącego Zarządu Szkolnego oraz Koła Młodzieży Wojskowej (członek Zarządu Koła, instruktor Komendy Chorągwi Mazowieckiej, członek Wojewódzkiego Kręgu Instruktorskiego). Należał do Związku Socjalistycznej Młodzieży Polskiej oraz Polskiej Zjednoczonej Partii Robotniczej (do której wstąpił w 1975).
Od września 1971 pełnił służbę w Wojsku Polskim. Absolwent studiów z wynikiem bardzo dobrym na Wydziale Cybernetyki Wojskowej Akademii Technicznej (1976) oraz w Podyplomowym Studium Zagranicznym przy Polskim Instytucie Spraw Międzynarodowych (studiował tam w latach 1992–1993).
Był oficerem wywiadu wojskowego PRL i III RP. Pracował w Zarządzie II Sztabu Generalnego WP. W latach 80. brał udział w operacjach wywiadowczych w Stanach Zjednoczonych i Izraelu. Uczestniczył w kursach GRU w Moskwie (od lipca do sierpnia 1989) (później Dukaczewski określił je jako „dwumiesięczne seminarium”). Jako żołnierz Zarządu II SG WP miał kryptonim „Speedy”. W okresie PRL dosłużył się stopnia majora.
Od 1990 do 1992 pełnił funkcję attaché wojskowego w Norwegii. W latach 1992–1997 był głównym specjalistą w WSI. 3 marca 1997 został powołany na funkcję podsekretarza stanu w Kancelarii Prezydenta Aleksandra Kwaśniewskiego, z oddelegowaniem do pracy w Biurze Bezpieczeństwa Narodowego, 28 grudnia 2000 został powołany na stanowisko zastępcy szefa BBN, Marka Siwca, którą pełnił do listopada 2001. Od listopada 2001 do 14 grudnia 2005 szef Wojskowych Służb Informacyjnych. 15 sierpnia 2002 Prezydent RP Aleksander Kwaśniewski awansował go na generała brygady. Został prezesem Stowarzyszenia „SOWA”, skupiającego żołnierzy rezerwy i w stanie spoczynku oraz pracowników byłych Wojskowych Służb Informacyjnych, a także innych wojskowych i cywilnych służb specjalnych. W 2012 został prezesem zarządu Int Corps sp. z o.o.
Jego nazwisko znalazło się na liście Wildsteina.
Życie prywatne.
Ma syna Marcina (ur. 1978). Jego żoną została Magdalena Fitas-Dukaczewska, tłumaczka, pracująca dla rządów RP oraz do 2008 dla prezydenta RP Lecha Kaczyńskiego.

</doc>
<doc id="162458" url="https://pl.wikipedia.org/wiki?curid=162458" title="Sobór laterański IV">
Sobór laterański IV

Sobór laterański IV – sobór powszechny Kościoła katolickiego, który odbył się w 1215 w Rzymie, na Lateranie.
Papież Innocenty III w 1213 wydał oficjalną zapowiedź soboru, w której ogólnie przedstawił sprawy, którymi sobór miałby się zająć.
Były to: odzyskanie Ziemi Świętej, reforma powszechna Kościoła, wykorzenienie herezji i ogólne dobro chrześcijan.
Na obrady soborowe zjechali biskupi, opaci, przedstawiciele kapituł katedralnych i wielcy mistrzowie zakonów. 
Uroczyste rozpoczęcie odbyło się 1 listopada 1215. Sobór odbył 3 posiedzenia w dniach 11, 20, 30 listopada i uchwalił przeszło 70 dekretów, z czego 59 weszło do zbioru prawa kościelnego.
Owocem soboru były następujące ustalenia:

</doc>
<doc id="162474" url="https://pl.wikipedia.org/wiki?curid=162474" title="Inicjatywa Środkowoeuropejska">
Inicjatywa Środkowoeuropejska

Inicjatywa Środkowoeuropejska (ISE, ang. "Central European Initiative", CEI) – zinstytucjonalizowana forma współpracy subregionalnej państw Europy Środkowej i Europy Południowo-Wschodniej zainicjowana w 1989.
Inicjatywa Środkowoeuropejska wywodzi się z Inicjatywy Czterostronnej (Quadragonale), powołanej w Budapeszcie 11 listopada 1989 przez Austrię, Jugosławię, Węgry i Włochy. Po przystąpieniu Czechosłowacji w 1990 inicjatywa była znana jako Pentagonale, po przystąpieniu Polski w 1991 – Hexagonale. Pod obecną nazwą działa od 20 marca 1992 z inicjatywy Austrii.
Według Włoch, będących inicjatorem współpracy, ISE miała wypełnić lukę powstającą po rozpadzie bloku wschodniego, zapobiec ewentualnej hegemonii Niemiec w Europie Środkowej oraz ułatwić państwom postkomunistycznym rozwój współpracy z Zachodem. Celem ISE jest umacnianie spójności Europy, jej politycznej, gospodarczej i społecznej stabilności oraz bezpieczeństwa.
Działalność ISE obejmuje m.in.: konsultacje polityczne, wspieranie instytucji demokratycznych i przestrzegania praw człowieka, współpracę transgraniczną, realizację różnych zadań gospodarczych i społecznych. ISE koncentruje się zwłaszcza na popieraniu transformacji gospodarczej, społecznej i prawnej w państwach członkowskich oraz ich dążeń integracyjnych, na sprawach walki ze zorganizowaną przestępczością, odbudowie Bośni i Hercegowiny.
Głównymi organami ISE są coroczne spotkania szefów rządów oraz spotkania ministrów spraw zagranicznych. W Trieście mieści się stały Sekretariat Wykonawczy ISE. Obecnie członkami ISE są Albania, Białoruś, Bośnia i Hercegowina, Bułgaria, Czarnogóra, Chorwacja, Czechy, Macedonia Północna, Mołdawia, Polska, Rumunia, Serbia, Słowacja, Słowenia, Ukraina, Węgry i Włochy. W 2018 roku ISE opuściła Austria. 
Linki zewnętrzne.
https://www.gov.pl/web/edukacja-i-nauka/cei-inicjatywa-srodkowoeuropejska

</doc>
<doc id="162477" url="https://pl.wikipedia.org/wiki?curid=162477" title="Kryształy fotoniczne">
Kryształy fotoniczne



</doc>
<doc id="162482" url="https://pl.wikipedia.org/wiki?curid=162482" title="Niagara Falls, Kanada">
Niagara Falls, Kanada



</doc>
<doc id="162487" url="https://pl.wikipedia.org/wiki?curid=162487" title="Kąpino">
Kąpino

Kąpino (dodatkowa nazwa w j. kaszub. Kãpino) – osada kaszubska w Polsce położona w województwie pomorskim, w powiecie wejherowskim, w gminie Wejherowo. 
Osadę zamieszkuje ponad 1000 osób. W latach 1956-1959 w granicach Redy.
Leży na obszarze objętym strefą ochrony krajobrazu w enklawie Lasów Państwowych. Otoczona Puszczą Darżlubską jest dobrze skomunikowana z Wejherowem (2 km) oraz Trójmiastem. Przeciętna wysokość to ok. 100 m n.p.m., co daje około 70 m przewyższenia w stosunku do pobliskiego Wejherowa. Połączenie z Wejherowem umożliwia linia autobusowa nr 13 (Wejherowo Dworzec PKP – Kąpino Parkowa) organizowana przez MZK Wejherowo.
Miejscowość jest siedzibą parafii rzymskokatolickiej, należącej do dekanatu Wejherowo w archidiecezji gdańskiej. 
Historia.
Podczas zaboru pruskiego wieś nosiła nazwę niemiecką "Kompino". W 1876 roku wieś otrzymała nową nazwę "Waldenburg".
Dawniej samodzielna gmina jednostkowa, po I wojnie światowej w woj. pomorskim, początkowo w powiecie wejherowskim, od 1928 roku w powiecie morskim. Od 1934 w nowo utworzonej zbiorowej gminie gmina Wejherowo, gdzie Kąpino utworzyło gromadę.
Po wojnie ponownie w Polsce, w woj. gdańskim. W 1951 r. powiat morski przemianowano z powrotem na wejherowski. W związku z reformą administracyjną Polski jesienią 1954 r. Kąpino weszło w skład nowo utworzonej gromady Reda (bez niektórych parcel z obrębu katastralnego Kąpino) w tymże powiecie i województwie. Gromadę Reda zniesiono 1 stycznia 1956 w związku z nadaniem jej statusu osiedla, przez co Kąpino stało się integralną częścią Redy, aż do 1 stycznia 1960 r. kiedy włączono je do gromady Gościcino.
31 lipca 1968 Kąpino wyłączono z gromady Gościcino, włączając je do gromady Wejherowo w tymże powiecie, gdzie przetrwało do końca 1972, czyli do kolejnej reformy administracyjnej. Od 1 stycznia 1973 w reaktywowanej gminie Wejherowo. W latach 1975–1998 miejscowość administracyjnie należała do województwa gdańskiego.
Demografia.
Ludność miejscowości w latach:

</doc>
<doc id="162489" url="https://pl.wikipedia.org/wiki?curid=162489" title="SIS">
SIS



</doc>
<doc id="162491" url="https://pl.wikipedia.org/wiki?curid=162491" title="Projekt Prometeusz">
Projekt Prometeusz



</doc>
<doc id="162492" url="https://pl.wikipedia.org/wiki?curid=162492" title="IV sobór laterański">
IV sobór laterański



</doc>
<doc id="162493" url="https://pl.wikipedia.org/wiki?curid=162493" title="Raúl Castro">
Raúl Castro

Raúl Modesto Castro Ruz (ur. 3 czerwca 1931 w Biránie) – kubański polityk, rewolucjonista, odegrał znaczącą rolę w działaniach Ruchu 26 Lipca i rewolucji kubańskiej, która doprowadziła w 1959 roku do przejęcia władzy przez jego brata Fidela.
Minister sił zbrojnych (1959–2008), przewodniczący Rady Państwa i Rady Ministrów (2008–2018) oraz pierwszy sekretarz Komunistycznej Partii Kuby (2011–2021).
Życiorys.
Najmłodszy z trójki braci. Jego ojciec był Hiszpanem, a matka Kubanką. W młodości został zadeklarowanym zwolennikiem lewicy. Należał do komunistycznej organizacji młodzieżowej. W 1953 roku wziął udział w zorganizowanym przez Fidela Castro ataku na koszary Moncada. Atak stanowił nieudaną próbę obalenia dyktatora Fulgencio Batisty. Za udział w akcji został skazany na karę więzienia. Spędził tam dwa lata. Został wypuszczony na wolność w wyniku amnestii. Udał się do Meksyku, gdzie jego brat organizował działalność Ruchu 26 Lipca. W 1956 roku powrócił na Kubę na jachcie Granma. Wziął czynny udział w rewolucji kubańskiej. Walki zakończyły się w lutym 1959 roku, gdy Fidel został premierem. W tym samym roku Raúl poślubił rewolucjonistkę Vilmę Espín.
W porewolucyjnej Kubie objął urząd wicepremiera i ministra sił zbrojnych. Uchodził za drugą najważniejszą postać w państwie. Optował za nawiązaniem bliskich relacji ze Związkiem Radzieckim. Odwiedził ten kraj w 1962 roku celem negocjacji pomocy wojskowej dla wyspy. Od 1962 roku II sekretarz Zjednoczonej Partii Rewolucji Socjalistycznej, a od 1965 roku II sekretarz Komitetu Centralnego Komunistycznej Partii Kuby. Choć był zadeklarowanym marksistą, wykazywał o wiele większe zainteresowanie reformami gospodarczymi aniżeli jego starszy i bardziej umiarkowany brat. W połowie lat 80. pozwolił na rynkowe reformy w kilku przedsiębiorstwach państwowych kontrolowanych przez wojsko. Opowiedział się za dalszą liberalizacją gospodarki w chwili gdy rozpad ZSRR (a tym samym wstrzymanie wymiany handlowej z tym krajem) wywołał na wyspie kryzys gospodarczy. W połowie lat 90. przeprowadził wiele reform, które przyczyniły się do częściowego ożywienia gospodarki i rolnictwa.
Po tym, gdy stan zdrowia Fidela znacznie się pogorszył, 31 lipca 2006 Raúl tymczasowo przejął pełnienie obowiązków głowy państwa, szefa rządu i partii oraz naczelnego dowódcy sił zbrojnych. Gdy w lutym 2008 roku Fidel ogłosił wycofanie się z życia politycznego, Raúl został przewodniczącym Rady Państwa i Rady Ministrów (reelekcja w lutym 2013 roku). Jego wpływy w państwie umocniły się jeszcze bardziej w 2011 roku, gdy został wybrany na stanowisko pierwszego sekretarza rządzącej partii. Ze stanowiska tego zrezygnował w 2021 roku.
Jego rządy związane są z liberalizacją życia społecznego i gospodarczego. We wrześniu 2010 roku zwiększył zakres możliwości prowadzenia prywatnej przedsiębiorczości i zapowiedział zwolnienia w sektorze publicznym. Reformy kontynuował w sierpniu 2011 roku, kiedy wprowadzone zmiany znacznie zmniejszyły rolę państwa w gospodarce. Reformie towarzyszyły masowe zwolnienia pracowników sektora publicznego. Usprawnieniu uległ sektor turystyczny, co pozwoliło na możliwość przyjmowania większej liczby zagranicznych turystów. Zlikwidował również obowiązujące dotychczas zezwolenia na zagraniczne wyjazdy dla Kubańczyków, oraz pozwolił na odwiedzanie wyspy przez Kubańczyków mieszkających za granicą.
Od chwili przejęcia władzy starał się odzyskać utracony na arenie międzynarodowej prestiż. We wrześniu tego samego roku zorganizował w Hawanie szczyt Ruchu Państw Niezaangażowanych, na którym gościło ponad pięćdziesięciu światowych przywódców. Zapowiedział ponadto gotowość do rozmów z rządem Stanów Zjednoczonych. W grudniu 2013 roku na pogrzebie Nelsona Mandeli w Południowej Afryce podał rękę Barackowi Obamie, co zostało uznane za symbol poprawy obustronnych relacji. W grudniu 2014 roku, po negocjacjach pod auspicjami Kanady i Watykanu, Castro i Obama ogłosili normalizację stosunków dyplomatycznych (zawieszonych w styczniu 1961 roku). W lutym 2015 roku w obu stolicach uruchomiono placówki dyplomatyczne, a w marcu 2016 roku Obama złożył wizytę na wyspie. Poprawie relacji towarzyszyło niewielkie rozluźnienie ograniczeń gospodarczych i zwiększenie możliwości obustronnych wizyt.
19 kwietnia 2018 Castro zrezygnował ze stanowisk rządowych, a jego następcą na stanowiskach przewodniczącego Rady Państwa Kuby oraz przewodniczącego Rady Ministrów Kuby został Miguel Díaz-Canel.
W marcu 2012 roku Raul Castro spotkał się z papieżem Benedyktem XVI podczas jego pielgrzymki na Kubę. Trzykrotnie spotkał się i rozmawiał z papieżem Franciszkiem. Po raz pierwszy w Watykanie był w maju 2015 roku, następnie podczas pielgrzymki papieża na Kubę we wrześniu 2015 roku, oraz podczas historycznej podróży papieża na Kubę w lutym 2016 roku, gdzie Franciszek spotkał się z prawosławnym patriarchą moskiewskim i całej Rusi Cyrylem I.
16 kwietnia 2021 r. ogłosił, że rezygnuje z funkcji pierwszego sekretarza Komunistycznej Partii Kuby. 19 kwietnia 2021 r. jego następcą został wybrany Miguel Díaz-Canel.

</doc>
<doc id="162494" url="https://pl.wikipedia.org/wiki?curid=162494" title="Raul Castro">
Raul Castro



</doc>
<doc id="162495" url="https://pl.wikipedia.org/wiki?curid=162495" title="Gryndżoły">
Gryndżoły

Gryndżoły (ukr. "Ґринджоли", co w języku ukraińskim oznacza "sanki") lub Greenjolly – ukraiński zespół muzyczny ze Stanisławowa wykonujący muzykę reggae i rap, założony w 1997 roku. 
Historia zespołu.
Zespół został założony w 1997 roku, w jego skład weszli Roman Kostiuk, Roman Kałyn i Andrij Pisecki.
W 2005 roku muzycy otrzymali od ukraińskiego nadawcy publicznego tzw. „dziką kartę” umożliwiającą udział w finale krajowych eliminacjach eurowizyjnych. 27 lutego odbył się koncert finałowy selekcji, w którym wystąpili z utworem „Razom nas bahato, nas ne podołaty” będącym hymnem ukraińskiej pomarańczowej rewolucji. Muzycy zaprezentowali się jako ostatni w kolejności i zajęli pierwsze miejsce po zdobyciu 2 247 głosów telewidzów, dzięki czemu zostali wybrani na reprezentantów Ukrainy, gospodarza 50. Konkursu Piosenki Eurowizji w Kijowie. Na potrzeby konkursu napisali nowy tekst piosenki, z którego usunięto treści polityczne. Przed występem w konkursie wyruszyli w trasę koncertową po Europie, obejmującą występy m.in. na Łotwie, w Rumunii i Polsce, gdzie wystąpili gościnnie w koncercie z okazji pierwszej rocznicy wejścia kraju do Unii Europejskiej, organizowanym w Warszawie. 21 maja wystąpili w finale Eurowizji i zajęli dwudzieste miejsce po zdobyciu 30 punktów.
Jeszcze w 2005 roku podpisali kontrakt płytowy z wytwórnią Ukrainian Records i do końca roku wydali swój debiutancki album studyjny, zatytułowany "Chaj bude tak" (tł. Niech tak będzie). Wydawnictwo składało się z szesnastu utworów. Do „Wesilla” (tł. Wesele), „Ja ne znaju słowa »dosyt'«” (tł. Nie znam słowa »dosyć«) i „Razom nas bahato” nakręcone wideoklipy. W Rosji album wydała rosyjska firma M2BA/Music World. W rosyjskim wydaniu grupa występuje pod nazwą Greenjolly. Ponownie wydany został również singel „Razom nas bahato” z dołączonymi wideoklipami i piosenkami przygotowanymi na Konkurs Piosenki Eurowizji.
W latach 2005–2006 grupa odbyła tournée na Ukrainie, a także za granicą, występując m.in. w Watykanie. W marcu 2006 roku wokalista Roman Kałyn kandydował w wyborach do Rady Najwyższej Ukrainy z ramienia partii Pora!. Deputowanym jednak nie został, ponieważ partia nie przekroczyła trzyprocentowego progu wyborczego.
W 2008 roku grupa nagrała swój nowy album, zatytułowany "Lubysz – ne lubysz", na którym znalazlo się jedenaście utworów. Prawie całkowicie odświeżony został skład zespołu.
Od 2010 roku Gryndżoły faktycznie istnieją jedynie w osobie Romana Kałyna, który nadal okresowo wykonuje utwory grupy, a także nagrywa nowe kompozycje. W grudniu 2013 roku został zaproszony do udziału w programie "Zełenyj wohnyk" (tł. Zielone światło) na kanale TVi, w którym wykonał piosenkę „Razom nas bahato”, a także nagrał nowy utwór – z dedykacją dla Euromajdanu.

</doc>
<doc id="162497" url="https://pl.wikipedia.org/wiki?curid=162497" title="Kaliski Okręg Przemysłowy">
Kaliski Okręg Przemysłowy

Kaliski Okręg Przemysłowy (KOP), także Kalisko-Ostrowski Okręg Przemysłowy – okręg przemysłowy w środkowej Polsce, we wschodniej części województwa wielkopolskiego, rozwinął się w XX w. na obszarze kalisko-mazowieckiego okręgu przemysłowego; w 1999 w okręgu mieszkało 345,7 tys. osób, w przemyśle zatrudnionych było 47,1 tys. osób; głównym ośrodkiem przemysłowym okręgu jest Kalisz, w zespole miejskim którego leżą Nowe Skalmierzyce i Opatówek.
Obszar.
Okręg obejmuje ośrodki zlokalizowane w południowo-wschodniej części Wielkopolski:
oraz szereg mniejszych:
Według części typologii do okręgu zalicza się także:
Gałęzie przemysłu.
Energetyka.
Energia cieplna i energia elektryczna na obszarze okręgu produkowana jest w Elektrociepłowni Kalisz-Piwonice oraz w Ostrowie Wielkopolskim (EC Ostrów, EC Wagon). Na Wzgórzach Wysockich, na pograniczu Ostrowa i Wysocka Wielkiego, w Raszkowie i w Kaczorach znajdują się elektrownie wiatrowe.

</doc>
<doc id="162500" url="https://pl.wikipedia.org/wiki?curid=162500" title="Freedom in the World">
Freedom in the World



</doc>
<doc id="162503" url="https://pl.wikipedia.org/wiki?curid=162503" title="Chemia obliczeniowa">
Chemia obliczeniowa

Chemia obliczeniowa – dziedzina chemii teoretycznej, która stosuje programy do modelowania molekularnego implementujące metody chemii kwantowej do rozwiązywania rzeczywistych problemów chemicznych, takich jak przewidywanie właściwości fizyko-chemicznych cząsteczek; izolowanych lub w układach ponadcząsteczkowych.
Przykładami właściwości fizycznych, które można przewidywać metodami chemii obliczeniowej są struktura cząsteczek (geometria molekularna – sposób ułożenia atomów w cząsteczce, w tym także symetria cząsteczkowa), energia całkowita cząsteczki, energie oddziaływań międzycząsteczkowych, ładunki, momenty dipolowe i momenty multipolowe wyższego rzędu, częstotliwości oscylacji (aktywne w podczerwieni, widma Ramana) i inne właściwości spektroskopowe, reaktywność, przekroje aktywne na zderzenia z innymi cząstkami i wiele innych. Czasami terminem "chemia obliczeniowa" określa się obszar wspólny dla nauk komputerowych i chemii. Największą poddziedziną chemii obliczeniowej jest teoria konfiguracji elektronowej.
Wstęp.
Termin "chemia teoretyczna" można zdefiniować jako matematyczny opis chemii, zaś termin "chemia obliczeniowa" jest zwykle stosowany, jeśli metody matematyczne są na tyle dobrze rozwinięte, że ich zastosowanie można zautomatyzować stosując programy komputerowe. Trzeba tu podkreślić, że w tej dziedzinie nie stosuje się słów "dokładny" i "doskonały", jako że bardzo niewiele rzeczy można obliczyć dokładnie. Tym niemniej większość aspektów chemii da się opisać jakościowym lub przybliżonym ilościowym schematem obliczeniowym.
Cząsteczki zbudowane są z jąder i elektronów, do których stosują się zasady mechaniki kwantowej. Chemicy obliczeniowcy często próbują rozwiązać nierelatywistyczne równanie Schrödingera, dodając poprawki relatywistyczne, choć dokonano już pewnego postępu w rozwiązywaniu w pełni relatywistycznego równania Schrödingera. Zasadniczo rozwiązanie równania Schrödingera jest możliwe, zarówno w formie zależnej od czasu jak i w formie niezależnej od czasu, ale daje się to zrobić tylko dla bardzo małych układów. Wprowadzono więc bardzo wiele metod przybliżonych, które stanowią kompromis między dokładnością a kosztami obliczeniowymi. Obecna chemia obliczeniowa może rutynowo i bardzo dokładnie obliczać właściwości cząsteczek zawierających od 10 do 40 elektronów. Praca z większymi układami jest możliwa przy zastosowaniu metod takich jak teoria funkcjonałów gęstości (DFT, ang. Density Functional Theory). Obecnie trwają dyskusje czy te metody nadają się do odpowiedniego opisu złożonych reakcji chemicznych spotykanych np.: w biochemii. Duże cząsteczki można badać przybliżonymi metodami semiempirycznymi. Do jeszcze większych cząsteczek można stosować metody mechaniki klasycznej – tzw. metodę mechaniki molekularnej.
W chemii teoretycznej chemicy, fizycy i matematycy rozwijają algorytmy i tworzą programy komputerowe do przewidywania właściwości atomów i cząsteczek oraz ścieżek reakcji dla reakcji chemicznych. Chemicy obliczeniowcy używają istniejącego oprogramowania i metodologii do rozwiązywania określonych problemów chemicznych.
Istnieją dwa różne aspekty chemii obliczeniowej:
Stąd chemia obliczeniowa może towarzyszyć chemikowi eksperymentaliście przy poszukiwaniu nowych obiektów badawczych.
W obrębie chemii obliczeniowej można wydzielić kilka obszarów:
Struktura molekularna.
Dany wzór chemiczny może reprezentować wiele izomerów. Każdy izomer odpowiada minimum na powierzchni energii (nazywanej też hiperpowierzchnią energii potencjalnej) – energii całkowitej cząsteczki jako funkcji współrzędnych wszystkich jąder tworzących tą cząsteczkę. Punkt stacjonarny jest taką geometrią, dla której pochodna energii po wszystkich przesunięciach jąder wynosi zero. "Lokalne minimum (energetyczne)" jest punktem stacjonarnym, z którego każde przesunięcie jąder powoduje wzrost energii cząsteczki. Minimum lokalne, które ma najniższą energię dla danej cząsteczki jest nazywane "minimum globalnym" i odpowiada najstabilniejszemu izomerowi. Jeśli istnieje dokładnie jedna konkretna współrzędna, której zmiana powoduje spadek energii całkowitej cząsteczki w dwóch kierunkach to taki punkt stacjonarny jest "stanem przejściowym", a ta współrzędna nazywa się współrzędną reakcji. Proces poszukiwania punktów stacjonarnych nazywa się optymalizacją geometrii.
Określanie struktury cząsteczkowej w wyniku optymalizacji geometrii może być procedurą rutynową, o ile dostępne są metody obliczania pierwszych pochodnych względem wszystkich współrzędnych jądrowych. Obliczanie odpowiednich drugich pochodnych pozwala na przewidywanie częstości drgań normalnych przy założeniu harmoniczności drgań cząsteczki. Obliczenia drgań normalnych mają jednak znacznie istotniejsze znaczenie ponieważ umożliwiają charakteryzację otrzymanych w optymalizacji geometrii punktów stacjonarnych. Częstości drgań normalnych są związane z wartościami własnymi macierzy drugich pochodnych (macierzy "hessianu"). Jeśli wszystkie wartości własne są dodatnie to częstotliwości są rzeczywiste i otrzymany punkt stacjonarny jest "minimum lokalnym". Jeśli jednak jedna z wartości własnych jest ujemna (częstotliwość jest wtedy zespolona) punkt stacjonarny jest "stanem przejściowym". Jeśli więcej niż jedna wartość własna jest ujemna mamy do czynienia z bardziej skomplikowanym punktem stacjonarnym, który zwykle nie jest ciekawy z punktu widzenia chemii. Jeśli taki punkt zostanie napotkany, należy w miarę możliwości odsunąć od niego optymalizację geometrii do minimum lokalnego lub stanu przejściowego.
Energia całkowita jest określona przez przybliżone rozwiązanie zależnego od czasu równania Schrödingera, zwykle bez uwzględnienia członów relatywistycznych, a z zastosowaniem przybliżenia Borna-Oppenheimera, które dzięki dużej różnicy w szybkości ruchu elektronów i jąder pozwala na rozdział ruchu jąder od ruchu elektronów, co istotnie upraszcza równanie Schrödingera. To umożliwia obliczanie energii całkowitej jako sumy energii elektronowej dla ustalonych położeń jąder i energii odpychania jąder. Istotnym wyjątkiem są pewne metody nazywane bezpośrednią chemią kwantową, które opisują jądra i elektrony jednocześnie. Metody oparte na Teorii Funkcjonałów Gęstości (DFT, ang. Density Functional Theory) są innymi wariantami takich obliczeń. Dla bardzo dużych układów stosuje się techniki uproszczone, takie jak metody semiempiryczne oraz metody mechaniki molekularnej. Te ostatnie jednakże nie dają w wyniku wartości energii całkowitej cząsteczki, a jedynie energie steryczne zależne od użytej parametryzacji pola siłowego. Przez to możliwe jest porównywanie jedynie względnych różnic energii między podobnymi cząsteczkami. Metody mechaniki molekularnej nadają się dość dobrze do optymalizacji geometrii dużych układów molekularnych takich jak m.in. białka.

</doc>
<doc id="162505" url="https://pl.wikipedia.org/wiki?curid=162505" title="James Parkinson">
James Parkinson

James Parkinson FGS (ur. 11 kwietnia 1755 w Londynie, zm. 21 grudnia 1824 tamże) – angielski chirurg, aptekarz, geolog, paleontolog i działacz polityczny. Znany ze swojej pracy "An Essay on the Shaking Palsy" (1817), w której po raz pierwszy opisał objawy drżączki poraźnej, nazwanej później chorobą Parkinsona przez Jeana-Martina Charcota.
Życiorys.
James Parkinson urodził się 11 kwietnia 1755 w Shoreditch w Londynie w Anglii. Był synem Johna Parkinsona, aptekarza i praktykującego chirurga w Hoxton Square w Londynie, jako najstarszy z pięciorga rodzeństwa, wliczając jego brata Williama i siostrę Marę Sedgwick. W 1784 Parkinson został zaprzysiężony na chirurga przez City of London Corporation.
21 maja 1783, ożenił się z Mary Dale, z którą miał ośmioro dzieci – dwójka z nich nie przeżyła. Wkrótce po ślubie Parkinson zastąpił ojca w swojej praktyce na 1 Hoxton Square.
Jako pierwszy w 1817 roku opisał objawy drżączki poraźnej (łac. "Paralysis agitans") w pracy "Essay on the Shaking Palsy". Na jego cześć choroba ta została później nazwana chorobą Parkinsona.
Co roku w rocznicę urodzin Jamesa Parkinsona obchodzony jest Światowy Dzień Choroby Parkinsona.

</doc>
<doc id="162508" url="https://pl.wikipedia.org/wiki?curid=162508" title="Maciej Orłoś">
Maciej Orłoś

Maciej Henryk Orłoś (ur. 16 lipca 1960 w Warszawie) – polski aktor filmowy i telewizyjny, dziennikarz i prezenter telewizyjny. W latach 1991–2016 prezenter Telewizji Polskiej, od 2016 do 2018 związany z WP, telewizją portalu Wirtualna Polska, w latach 2019–2020 z Radiem Zet, a w latach 2020–2022 z Radiem Nowy Świat. 
Życiorys.
Jest synem pisarza Kazimierza Orłosia oraz wnukiem Seweryny Wilhelminy Orłosiowej z Mackiewiczów (siostry Józefa i Stanisława „Cata” Mackiewiczów) i mykologa Henryka Orłosia. Jego prapradziadkiem był konspirator i zesłaniec Ksawery Pietraszkiewicz.
Ukończył studia w Akademii Teatralnej im. Aleksandra Zelwerowicza w Warszawie (1983). Był działaczem Niezależnego Zrzeszenia Studentów i przewodniczącym Komitetu Strajkowego na uczelni w okresie strajków. Umiejętności aktorskie rozwijał podczas studiów w London Academy of Music and Dramatic Art w latach 80. XX wieku oraz pobytu w Eugene O'Neill Theater Center (Stany Zjednoczone).
Kariera zawodowa.
Był aktorem w teatrach warszawskich: Teatrze Nowym (1982-1983), Teatrze Ateneum (1983-1989) i Teatrze Popularnym (1984).
Od 15 czerwca 1991 do 31 sierpnia 2016 był prowadzącym program informacyjny "Teleexpress". W czerwcu 1998 prowadził weekendowe wydania "Wiadomości" (TVP1) w parze z Barbarą Górską. Był autorem i prowadzącym programów "Oko w oko" i "A to Polska właśnie!". Prowadził też magazyny kulturalne "Trochę kultury", "Pociąg do kultury" i "Cooltura" oraz dla niepełnosprawnych "Przyjaciele" (wszystkie w TVP1). W latach 2001–2007 podawał wyniki polskiego głosowania podczas finałów Konkursu Piosenki Eurowizji. Od września 2008 do lipca 2009 prowadził teleturniej "300 procent normy". Od czerwca 2012 do listopada 2015 prowadził, wraz z Anną Karną, program turystyczny "Nie ma jak Polska". Od marca 2014 do końca sierpnia 2016 prowadził "Teleexpress Extra" na antenie TVP Info.
Po odejściu z TVP dołączył do zespołu kanału telewizyjnego portalu Wirtualna Polska. 2 grudnia tego samego roku zadebiutował jako prowadzący serwis informacyjny #dziejesię 16:50 na antenie kanału telewizji Wirtualnej Polski. Po zakończeniu produkcji tego programu od września 2017 do 1 kwietnia 2018 prowadził late night show "Orłoś Kontra", po czym ogłosił zakończenie współpracy z telewizją. 12 lutego 2018 roku uruchomił swój kanał w serwisie internetowym YouTube i zaczął prowadzić w tym samym miesiącu na łamach tego serwisu program pt. „Okiem Orłosia”. 6 września 2019 roku dołączył do zespołu Radia Zet, gdzie od 9 września 2019 roku do 27 marca 2020 roku prowadził razem z Michałem Zielińskim program satyryczny pt. "ZETexpress". 27 marca 2020 roku spółka Eurozet poinformowała, że Radio Zet nie przedłużyło umowy z Maciejem Orłosiem i Michałem Zielińskim.
Od kwietnia do czerwca 2020 był prowadzącym program "Tak gra" na antenie internetowej rozgłośni RadioSpacja. W dniu 31 lipca tego samego roku zadebiutował na antenie Radia Nowy Świat i tym samym dołączył do jego redakcji. Od 3 sierpnia w poniedziałki i środy prowadził w rozgłośni poranne pasmo "Nowy świt". 31 sierpnia 2022 zakończył współpracę z tym radiem. 29 maja 2021 poprowadził muzyczno-satyryczny program informacyjny "PKS PRESS", który opublikował w serwisie YouTube; magazyn doczekał się jednak tylko jednego odcinka.
Jest członkiem Stowarzyszenia Wolnego Słowa.
Życie prywatne.
Dwukrotnie się rozwodził. Obecnie jest żonaty z Joanną Twardowską-Orłoś, właścicielką firmy PR. Ma czworo dzieci, z drugiego małżeństwa ma dwóch synów: Rafała i Antoniego, a z Twardowską ma syna Kubę i córkę Melanię, będącymi pierwowzorami bohaterów trzech książek ("Tajemnicze przygody Kubusia", "Tajemnicze przygody Meli", "Kuba i Mela dają radę") napisanych przez Macieja Orłosia.

</doc>
<doc id="162509" url="https://pl.wikipedia.org/wiki?curid=162509" title="Oddziaływanie">
Oddziaływanie

Oddziaływanie − rodzaj działania, które występuje, gdy dwa lub więcej obiektów ma na siebie jakiś wpływ. Różne nauki używają słowa 'oddziaływanie' do różnych celów.
Fizyka i chemia.
W fizyce i chemii, oddziaływanie odnosi się do działania jednego obiektu na drugi, a jego miarę stanowi energia oddziaływania. Oddziałujące obiekty mogą być czymkolwiek od punktu materialnego do pól kwantowych. Na przykład, oddziaływanie elektromagnetyczne cząstek naładowanych następuje za pośrednictwem fotonów, podczas gdy za rozpad beta odpowiedzialne jest oddziaływanie słabe. Obecnie znane są cztery oddziaływania podstawowe.
Medycyna.
W medycynie, oddziaływania pomiędzy lekami można podzielić na farmakodynamiczne (działanie dwóch oddziałujących leków) oraz farmakokinetyczne (absorpcja, dystrybucja, i metabolizm jednego lub zespołu leków).
Większość leków można przyjmować równocześnie z innymi, ale oddziaływania niektórych kombinacji leków powinny być monitorowane przez farmaceutę.
Socjologia.
W socjologii, oddziaływanie jest dynamiczną sekwencją działań społecznym pomiędzy jednostkami (lub grupami), które modyfikują własne akcje i reakcje w stosunku do działań partnerów. Określane są one mianem interakcji społecznych.

</doc>
<doc id="162510" url="https://pl.wikipedia.org/wiki?curid=162510" title="Rzeżączka">
Rzeżączka

Rzeżączka (gr. "γονόρροια gonórrhoia", łac. "gonorrhoea", co znaczy "nasieniotok"), także wiewiór, tryper – choroba zakaźna, przenoszona drogą płciową, której czynnikiem etiologicznym jest Gram-ujemna bakteria – dwoinka rzeżączki ("Neisseria gonorrhoeae").
Drogą transmisji jest kontakt seksualny z osobą zakażoną. Do zakażenia może także dojść u noworodków w trakcie porodu od chorej matki, dlatego wszystkie kobiety są poddane testowi na nosicielstwo w trakcie ciąży. Cięcie cesarskie eliminuje transmisję. Zakażenie u dzieci prowadzi do gonokokowego zapalenia spojówek i może być przyczyną trwałego uszkodzenia wzroku.
Transmisja.
Najczęstszą drogą zakażenia się "N. gonorrhoeae" zarówno u dzieci jak i dorosłych są kontakty płciowe z osobami chorymi (dotyczy obu płci). Rzeżączka jest typową chorobą przenoszoną drogą płciową (ang. "Sexually Transmitted Disease", STD); wykrycie jej u osoby niepełnoletniej jest uznane za dowód wykorzystywania seksualnego (np. w Nowej Zelandii wystarczy do orzeczenia winy). W piśmiennictwie naukowym istnieje jednak szereg opisów (udowodnionych lub domniemanych) infekcji poprzez używanie publicznych urządzeń sanitarnych, wspólnych ręczników, termometrów doodbytniczych oraz przez brudne ręce personelu medycznego. Szczególnie łatwe jest zakażenie drogą pozapłciową u małych dziewczynek (np. za pośrednictwem zakażonej gąbki, ręcznika, miednicy, nawet pościeli, poprzez zakażone sedesy). Chociaż bakteria jest wrażliwa na wysychanie i nieprzystosowana do przebywania poza organizmem człowieka, w materiale ropnym może przeżyć do kilkunastu godzin. Dobrze udokumentowane są tylko przypadki przekazywania gonokokowego zapalenia spojówek.
Objawy.
Później zakażenie rozszerza się na cały układ moczowo-płciowy (lub odbyt, gardło), czasem drogą naczyń krwionośnych. Nieleczona prowadzi do stanów zapalnych, powstawania ropni, zapalenia jajowodów i w konsekwencji do bezpłodności, a także zmiany odległych narządów, np.: stawów, serca.
Leczenie.
Farmakoterapia: tradycyjnie za pomocą uderzeniowych dawek penicyliny podawanej domięśniowo (1–2 dni), a także leku powstrzymującego wydalanie przez nerki i zwiększającego stężenie penicyliny we krwi; obecnie (ze względu na uodpornienie się bakterii na penicylinę) często też za pomocą jednorazowej dawki cefalosporyn trzeciej generacji (cefiksym, ceftriakson) oraz chinolonów (ciprofloksacyna, ofloksacyna, lewofloksacyna). Stosowana jest też pomocniczo azytromycyna (jednorazowo 1,5 [g] = 3 tabl. po 500 [mg] dzień po podstawowym antybiotyku). Odradza się picie alkoholu, który sprzyja rozwojowi choroby.
Istotną rolę ma profilaktyka: oświata zdrowotna oraz skuteczne leczenie osób chorych i mających kontakty seksualne z osobami chorymi na rzeżączkę, zabieg Credégo u noworodków.
Najnowsze badania dowodzą, że dwoinka rzeżączki staje się oporna na antybiotyki.
Różnicowanie.
Rzeżączkę należy różnicować z nierzeżączkowymi zapaleniami cewki moczowej (NGU) spowodowanymi najczęściej przez chlamydie i "Ureaplasma urealyticum".

</doc>
<doc id="162511" url="https://pl.wikipedia.org/wiki?curid=162511" title="Energia oddziaływania">
Energia oddziaływania

Energia oddziaływania – w fizyce skalarna wielkość opisująca stan układu, który stanowią co najmniej dwa oddziaływające ze sobą ciała i jest równa energii, jaka wynika z oddziaływania ciał układu.
Symbolem energii jest litera E, a jej jednostką jest [1J] (jeden dżul).
Właściwości.
Energia oddziaływania zazwyczaj zależy od położenia obiektów względem siebie i jest określana różnymi wzorami (w zależności od okoliczności).
Na przykład energia, której wartość jest określona wzorem,
jest energią oddziaływania elektrostatycznego pomiędzy ciałami posiadającymi ładunki formula_2 i formula_3 odległymi od siebie o formula_4
Energia, której wartość jest określona wzorem
jest energią oddziaływania grawitacyjnego pomiędzy ciałami o masach formula_6 i formula_7 i odległymi od siebie też o formula_4
Energia oddziaływania jest częścią całkowitej energii opisującą oddziaływanie co najmniej dwóch ciał. Jeżeli układ składa się z więcej niż dwóch ciał to energia oddziaływania takiego układu jest sumą energii oddziaływania wszystkich par jakie można utworzyć z oddziaływających ze sobą ciał.
Zazwyczaj przyjmuje się, że energia ciał nieskończenie odległych od siebie jest równa zero.
Gdy ciała nie oddziaływają ze sobą, to przyjmuje się, że energia oddziaływania ma wartość równą zero. W praktyce oznacza to, że elementy układu są tak daleko od siebie, że oddziaływanie między nimi jest do pominięcia.
Jeżeli energia oddziaływania jest ujemna, to przejście układu od zerowego poziomu energii do obecnego wyzwala energię, co jest równoważne przewadze przyciągania nad odpychaniem ciał.
Jeżeli energia oddziaływania jest dodatnia, to przejście układu od zerowego poziomu energii do obecnego wymaga dostarczenia energii, co jest równoważne przewadze odpychania nad przyciąganiem ciał.

</doc>
<doc id="162514" url="https://pl.wikipedia.org/wiki?curid=162514" title="Okulistka">
Okulistka



</doc>
<doc id="162519" url="https://pl.wikipedia.org/wiki?curid=162519" title="Marek Wagner">
Marek Wagner

Marek Wagner (ur. 24 kwietnia 1946 w Warszawie) – polski polityk, dyplomata, poseł na Sejm III i IV kadencji, w latach 2001–2004 szef KPRM w rządzie Leszka Millera.
Życiorys.
Ukończył w 1971 studia na Wydziale Finansów i Statystyki Szkoły Głównej Planowania i Statystyki, po których rozpoczął pracę w Ministerstwie Spraw Zagranicznych. Pełnił początkowo funkcję kierownika wydziału ds. Niemiec, pracował tam do 1994. Wcześniej ukończył dodatkowo dyplomatyczne studia podyplomowe dla pracowników służby zagranicznej organizowane przy Polskim Instytucie Spraw Zagranicznych i w Akademii Nauk o Państwie i Prawie w Babelsbergu.
Do rozwiązania był członkiem Polskiej Zjednoczonej Partii Robotniczej. Zajmował stanowiska dyplomatyczne w ambasadach PRL w Oslo (1977–1981) oraz w Wiedniu (1986–1990). W 1994 objął funkcję dyrektora generalnego w Urzędzie Rady Ministrów. W 1995 sprawował funkcję sekretarza Komitetu Ekonomicznego Rady Ministrów. Po tzw. „reformie centrum” od marca 1997 pracował jako sekretarz stanu i zastępca szefa Kancelarii Prezesa Rady Ministrów, odpowiedzialny za koordynację polityki gospodarczej rządu.
W latach 1997–2005 był posłem na Sejm III i IV kadencji wybranym z listy Sojuszu Lewicy Demokratycznej w okręgu kaliskim. Od 19 października 2001 do 2 maja 2004 pełnił funkcję sekretarza stanu i szefa Kancelarii Prezesa Rady Ministrów w rządzie Leszka Millera. W 2005 nie kandydował w wyborach parlamentarnych.
Od 2009 zatrudniony w firmie ubezpieczeniowej.
W 2002 został odznaczony estońskim Orderem Krzyża Ziemi Maryjnej II klasy.

</doc>
<doc id="162520" url="https://pl.wikipedia.org/wiki?curid=162520" title="Szkoła Główna Planowania i Statystyki">
Szkoła Główna Planowania i Statystyki



</doc>
<doc id="162522" url="https://pl.wikipedia.org/wiki?curid=162522" title="Jan Ciszewski">
Jan Ciszewski

Jan Ciszewski (ur. 22 maja 1930 w Sosnowcu, zm. 12 listopada 1982 w Warszawie) – polski dziennikarz i komentator sportowy.
Życiorys.
W wieku kilkunastu lat zaczął uprawiać sport żużlowy, lecz wypadek udaremnił mu czynną karierę sportową. Utykał na prawą nogę, krótszą o 12 centymetrów (według innych źródeł miało to związek częściowo także z chorobą z dzieciństwa). Jego przygoda z komentowaniem widowisk sportowych rozpoczęła się, gdy po ukończeniu szkoły zaczął udzielać się jako stadionowy komentator podczas meczów miejscowej drużyny piłkarskiej. W 1952 otrzymał propozycję pracy od Radia Katowice, zaś 4 lata później pracował dla TVP Katowice. Jego talent komentatorski został dostrzeżony szerzej w latach pięćdziesiątych XX w. podczas zawodów żużlowych w Częstochowie. W tym mieście nawiązał liczne przyjaźnie m.in. z żużlowcem Marianem Kaznowskim. Przez kilka lat miał przerwę w wykonywaniu profesji sprawozdawcy. Za hazard (wyścigi konne, gry karciane) i z nim związane problemy był zawieszony w pracy. Musiał uzupełnić wykształcenie, ponieważ rozpoczął pracę sprawozdawcy nie mając ukończonej szkoły średniej. Ostatecznie zakończył edukację zdaniem matury. W tym czasie był konferansjerem estradowym. Od 1972 wchodził w skład Naczelnej Redakcji Programów Sportowych Telewizji Polskiej w Warszawie.
Zajmował się głównie relacjonowaniem meczów piłki nożnej, w tym w okresie największych sukcesów reprezentacji Polski (mecz z Anglią na Wembley, Mistrzostwa Świata w Piłce Nożnej 1974, MŚ 1978 i MŚ 1982 roku oraz występy Górnika Zabrze (był także jego kibicem) w europejskich pucharach). Towarzyszył też polskim sportowcom podczas innych ważnych wydarzeń, jak np. Letnie IO 1972, LIO 1976 i LIO 1980 roku. Mistrzostwa świata w piłce nożnej w 1982 r. były jego ostatnią imprezą sportową, na którą wyjechał już poważnie chory; mecz o 3. miejsce między Polską a Francją był jego ostatnim komentowanym meczem reprezentacji Polski, a finał mistrzostw – ostatnim w ogóle. Zmarł na raka.
Jan Ciszewski był osobowym źródłem informacji różnych kategorii Milicji Obywatelskiej i Służby Bezpieczeństwa. Komentator był interesujący dla instytucji z racji bycia hazardzistą i kontaktów z szulerami, oraz z częstych wizyt służbowych w krajach kapitalistycznych. Z czasem SB zrezygnowała ze "Sprawozdawcy" jako współpracownika, uznając, że jest nieszczery.
Pochowany został na Cmentarzu Wojskowym na Powązkach (kwatera 23C-1-13). Pozostawił żonę – Krystynę i córkę – Joannę, zwycięską zawodniczkę kolarstwa górskiego.
Upamiętnienie.
W filmie pt. Mysz z 1979 jeden z uczniów w klasie szkolnej parodiuje postać Jana Ciszewskiego komentującego mecz piłkarski reprezentacji Polski.
W latach 1983–2005 rozgrywany był żużlowy Memoriał im. Jana Ciszewskiego.
Jego imieniem w 2007 nazwano szkołę podstawową w Waleńczowie. Od 19 września 2017 jest patronem ulicy na warszawskim Ursynowie. Jego imię nosi także stadion KKS Czarni Sosnowiec oraz stadion Klubu Sportowego Turbacz w Mszanie Dolnej.

</doc>
<doc id="162524" url="https://pl.wikipedia.org/wiki?curid=162524" title="Rzęsistkowica">
Rzęsistkowica

Rzęsistkowica (trychomonadoza łac. "trichomonadosis", ang. trichomoniasis) – choroba pasożytnicza dróg moczowo-płciowych człowieka i zwierząt wywoływana przez pierwotniaki z rodzaju "Trichomonas" (rzęsistki), przenoszona głównie drogą płciową.
Rzęsistkowica u ludzi.
Źródło infekcji to chora partnerka seksualna, lecz możliwe jest też zarażenie przez używanie wspólnie przedmiotów higieny osobistej, bielizny. Rzęsistkowica częściej dotyczy kobiet niż mężczyzn.
Miejsce bytowania rzęsistka to pochwa, cewka moczowa, a u mężczyzn także gruczoł krokowy.
Leczenie.
Metronidazol i inne pochodne imidazolu (tynidazol, ornidazol) są lekami z wyboru.
Ważne jest, aby leczenie obejmowało partnerów seksualnych osoby chorej, a także zachowanie odpowiedniej higieny osobistej.
Rzęsistkowica u zwierząt.
Czynnikiem wywołującym trychomonadozę bydła jest rzęsistek bydlęcy ("Trichomonas foetus"). Naturalnym żywicielem tego pasożyta jest bydło. U krów naturalnym miejscem bytowania rzęsistka jest macica, w pochwie występują tylko po kryciu. Objawia się problemami z zapłodnieniem oraz poronieniem płodu pomiędzy szóstym i dwunastym tygodniem ciąży. U buhajów głównie osiedlają się w fałdzie błony śluzowej napletka, żołędzi i prącia. Pasożyt został opanowany po masowym wprowadzeniu sztucznego zapłodnienia u bydła domowego. Jako że w Polsce stosuje się ten zabieg powszechnie, szkodliwość rzęsistka znacznie zmalała.
Trychomonadozę świń wywołuje rzęsistek świński ("Trichomonas suis").
Wywołuje ją "Trichomonas gallinae" i "Trichomonas gallinarum". Choroba występuje u gołębi, indyków i kur. Zarażenie tym pasożytem następuje przez zanieczyszczony pokarm i wodę. Najbardziej wrażliwe są młode ptaki. W obrazie klinicznym choroba przypomina histomonadozę. Jako pierwszy objaw występuje biegunka. Odchody są pieniste. Ptaki tracą apetyt, stają się senne. Śmierć następuje w ciągu 5 do 9 dni od zachorowania. W obrazie sekcyjnym stwierdza się rozdęcie jelit ślepych. W przewodzie pokarmowym występuje pienista jasnożółta treść pokarmowa. Błona śluzowa przewodu pokarmowego wykazuje zmiany nieżytowe lub dyfteroidalno-wrzodziejące.
Rzęsistkowica człowieka

</doc>
<doc id="162525" url="https://pl.wikipedia.org/wiki?curid=162525" title="System autonomiczny (Internet)">
System autonomiczny (Internet)

System autonomiczny, AS (od ang. "autonomous system") – zbiór prefiksów (adresów sieci IP) pod wspólną administracyjną kontrolą, w którym utrzymywany jest spójny schemat trasowania (ang. "routing policy"). Oryginalna definicja zawarta w odnosi się do sieci lub grupy sieci opartych na protokole internetowym (IP), lecz została później zmieniona w .
AS jest wykorzystywany w protokołach trasowania dynamicznego, głównie w Border Gateway Protocol. Administrator przy konfiguracji routera podaje numer AS (ASN, od ang. "autonomous system number"), w którym działa dany protokół. W następnym kroku podaje adresy sieci, które są wykorzystywane przez protokół trasowania do wymiany informacji z innymi routerami w danym obszarze AS.
Pierwotnie numery AS mieściły się w dwóch bajtach, co ograniczało pojemność systemu do 65536, przy czym zakres od 64512 do 65534 zarezerwowano do celów prywatnych. W 2007 wprowadziło czterobajtowe numery AS znacznie zwiększając dostępną pulę. W tej chwili aktywnych jest około 40 000 różnych numerów AS, w zdecydowanej większości dwubajtowych z oryginalnej puli.

</doc>
<doc id="162527" url="https://pl.wikipedia.org/wiki?curid=162527" title="VLSM">
VLSM

VLSM ("Variable Length Subnet Mask") – cecha niektórych protokołów trasowania umożliwiająca podzielenie i rozróżnianie podsieci z już istniejących podsieci.
VLSM umożliwia podział adresu np. klasy C (254 hosty, maska 255.255.255.0) na kilka mniejszych podsieci zawierających różne liczby hostów. Aby informacja o sieciach była dobrze rozprowadzana pomiędzy routerami, odpowiednie protokoły trasowania muszą wymieniać pomiędzy sobą pełną informację o sieciach łącznie z maskami.
VLSM wspierają następujące protokoły trasowania:
Częstokroć określa się też te protokoły trasowania (routingu) mianem bezklasowych.
Przykład podziału sieci klasy C:
Dysponujemy przykładowym zakresem adresów klasy C 192.168.1.0/24 i chcemy rozdzielić go na podsieci: 

</doc>
<doc id="162529" url="https://pl.wikipedia.org/wiki?curid=162529" title="Maksym Krzywonos">
Maksym Krzywonos

Maksym Krzywonos, także Maksym Krywonos, ukr. "Максим Кривоніс" (ur. ok. 1600, zm. 1648) – pułkownik czerkaski kozackiego wojska zaporoskiego, jeden z głównych przywódców powstania Chmielnickiego. Pochodzenie nieznane, według jednej wersji pochodził z Mohylowa lub Ostroga, według innej – ówczesnego niemieckiego źródła – był Szkotem (przydomek miałby wówczas być dosłownym tłumaczeniem szkockiego nazwiska Cameron).
Brał udział m.in. w bitwach pod Żółtymi Wodami, Korsuniem, Konstantynowem i Piławcami. Zdobył m.in. Bar, Krzemieniec i Połonne. Brał udział w oblężeniu Lwowa w 1648 roku, gdzie na czele dowodzonych przez siebie kozaków zdobył Wysoki Zamek – podczas zdobywania którego został ranny i zmarł po kilku dniach. Inna wersją jego śmierci jest, że zmarł na dżumę, która wybuchła wśród oblegających Zamość lub rana otrzymana w walce; pojawiają się także informacje o otruciu pułkownika przez jezuitów albo zamordowaniu go na rozkaz Bohdana Chmielnickiego, z którym był niejednokrotnie skonfliktowany, reprezentując radykalne, wojenne skrzydło wśród starszyzny kozackiej.
U Sienkiewicza.
Krzywonos pojawia się również w "Ogniem i mieczem" Henryka Sienkiewicza jako jeden z głównych atamanów u boku Chmielnickiego.
W ekranizacji Jerzego Hofmana postać Krzywonosa zagrał Maciej Kozłowski.

</doc>
<doc id="162530" url="https://pl.wikipedia.org/wiki?curid=162530" title="Krzywonos">
Krzywonos

Krzywonos – kaczka z gatunku "Hymenolaimus malacorhynchos".

</doc>
<doc id="162531" url="https://pl.wikipedia.org/wiki?curid=162531" title="Krywonos">
Krywonos



</doc>
<doc id="162532" url="https://pl.wikipedia.org/wiki?curid=162532" title="Priapizm">
Priapizm

Priapizm, ciągotka (łac. "priapismus", z gr. = wzwód) – objaw chorobowy polegający na występowaniu długotrwałego, bolesnego wzwodu członka, który nie jest związany z podnieceniem lub pobudzeniem seksualnym. Nazwa "priapizm" wywodzi się od starożytnego boga Priapa, którego wizerunki przedstawiały mężczyznę z członkiem w stanie erekcji.
Przyczyny i patomechanizm.
Istnieją dwa zasadnicze mechanizmy powstawania priapizmu:
Priapizm niskoprzepływowy najczęściej jest idiopatyczny. Może być związany ze stosowaniem niektórych leków (w tym leków do ciał jamistych – papaweryny, alprostadylu), a także może być powiązany z chorobami hematologicznymi, zwłaszcza anemią sierpowatą, białaczkami, talasemiami i chorobą Fabry’ego, nocną napadową hemoglobinurią.
W trakcie stosowania niektórych innych grup leków donoszono o występowaniu priapizmu, są to: leki przeciwnadciśnieniowe, przeciwpsychotyczne (np.: chloropromazyna, klozapina), przeciwdepresyjne (głównie trazodon), przeciwkrzepliwe (heparyna) oraz substancje uzależniające czy narkotyczne (alkohol i kokaina).
Również jad niektórych zwierząt może prowadzić do długotrwałego wzwodu członka (wałęsak brazylijski). Priapizm jest także jednym z objawów urazu kręgosłupa z uszkodzeniem rdzenia kręgowego.
Priapizm typu wysokoprzepływowego powstaje zwykle w następstwie urazu okolicy krocza, rzadziej jest idiopatyczny, a całkiem wyjątkowo występuje w przebiegu anemii sierpowatokrwinkowej.
Analiza 230 przypadków priapizmu wykazała, że w 1/3 ma podłoże idiopatyczne, w 21% uzależniony jest od przyjmowanych leków i alkoholu, u 12% chorych przyczyną patologicznego wzwodu jest uraz krocza, natomiast 11% stanowią przypadki priapizmu w przebiegu niedokrwistości sierpowatokrwinkowej.
Leczenie.
Priapizm typu niskoprzepływowego.
Aspiracja krwi z ciał jamistych i przepłukanie ich solą fizjologiczną.
Jeżeli po dwukrotnej próbie tego typu leczenia brak jest efektu, wówczas należy zastosować powtarzane iniekcje leków o działaniu α-adrenomimetycznym (adrenaliny, noradrenaliny, metaraminolu, fenylefryny lub efedryny) do ciał jamistych.
Przy niepowodzeniu leczenia zachowawczego alternatywą jest leczenie chirurgiczne.
Priapizm typu wysokoprzepływowego.
Jeżeli przyczyną jest uszkodzenie tętnicy głębokiej prącia, z wytworzeniem przetoki tętniczo-jamistej to polecanym sposobem leczenia jest zastosowanie wybiórczej embolizacji uszkodzonej tętnicy.

</doc>
<doc id="162535" url="https://pl.wikipedia.org/wiki?curid=162535" title="Huron (plemię)">
Huron (plemię)



</doc>
<doc id="162537" url="https://pl.wikipedia.org/wiki?curid=162537" title="Wydział Nauk Politycznych i Studiów Międzynarodowych Uniwersytetu Warszawskiego">
Wydział Nauk Politycznych i Studiów Międzynarodowych Uniwersytetu Warszawskiego

Wydział Nauk Politycznych i Studiów Międzynarodowych Uniwersytetu Warszawskiego (WNPiSM UW) jest jednym z 21 wydziałów Uniwersytetu Warszawskiego. To jedna z największych jednostek dydaktyczno-badawczych w Europie Środkowej. Środowisko akademickie tworzy ponad 180 pracowników naukowych, 3500 studentów i 100 doktorantów. Od lat utrzymuje pierwsze miejsce w Polsce w swoich obszarach nauczania. Z roku na rok wrasta też ocena Wydziału w rankingach międzynarodowych. Absolwentami jest wielu czołowych polityków, ludzi biznesu, dziennikarzy oraz wysokiej rangi urzędników z Polski i z zagranicy.
W latach 1975–2016 działał jako Wydział Dziennikarstwa i Nauk Politycznych UW.
Oferta programowa.
WNPiSM UW prowadzi następujące kierunki studiów w różnych trybach:
oraz kierunki anglojęzyczne:
Historia.
Historia Uniwersytetu Warszawskiego sięga 1816 r. Sto lat później, w 1917 r., w ramach Uniwersytetu utworzono pierwszą Szkołę Nauk Politycznych. Początków funkcjonowania obecnego Wydziału można szukać w Instytucie Nauk Politycznych, który został utworzony w 1967 roku w ramach struktury Wydziału Filozofii. W 1975 roku powstał Wydział Dziennikarstwa i Nauk Politycznych, który z czasem poszerzał obszar badawczy o stosunki międzynarodowe, politykę społeczną, europeistykę i bezpieczeństwo wewnętrzne. W 2016 r. wydział opuścili naukowcy związani z dziennikarstwem, co spowodowało zmianę nazwy na obecną. Od 2019 r. WNPiSM funkcjonuje w nowej strukturze. W ramach niej powstało 15 katedr naukowych i 2 centra badawcze. Od 2017 roku przy Wydziale funkcjonuje Stowarzyszenie Absolwentów Nauk Politycznych UW.
Wydział – obecna struktura i działalność.
Katedry naukowe i centra badawcze.
"Z tym tematem związana jest kategoria: ."
Współpraca z podmiotami krajowymi.
Wydział współpracuje m.in. z: Kancelarią Prezydenta RP, Kancelarią Prezesa Rady Ministrów, ZUS, Ministerstwem Spraw Wewnętrznych, Ministerstwem Spraw Zagranicznych innymi ministerstwami oraz uczelniami wyższymi: Państwową Akademią Nauk, Szkołą Główną Straży Pożarnej, Wyższą Szkołą Policji, Strażą Graniczną. Współtworzy olimpiadę wiedzy o Polsce i świecie współczesnym oraz Olimpiadę wiedzy o bezpieczeństwie i obronności.
Współpraca z podmiotami zagranicznymi.
Wydział współpracuje z: Komisją Europejską, Parlamentem Europejskim, Europejskim Komitetem Ekonomiczno–Społecznym, Przedstawicielstwem Komisji Europejskiej w Polsce, Międzynarodową Organizacją Pracy (MOP), Organizacją Współpracy Gospodarczej i Rozwoju (OECD).
Wydział współpracuje z 212 uczelniami w ramach europejskiego programu Erasmus +. Dodatkowo podpisał umowy bilateralne z wieloma renomowanymi uczelniami na świecie m.in.:
Budynki.
W 2017 r. Wydział przeniósł się do zabytkowego odrestaurowanego Gmachu Audytoryjnego na kampusie centralnym Uniwersytetu Warszawskiego. W odnowionym budynku znajdują się biura wydziałowej administracji, a także sale dydaktyczne. Największa z nich – Aula prof. Jana Baszkiewicza – mieści 152 miejsca i jest jedną z najnowocześniejszych tego typu przestrzeni na Uniwersytecie Warszawskim. Dodatkowo w budynku znajduje się m.in. pracownia badań fokusowych wyposażona w lustro weneckie.
Oprócz Gmachu Audytoryjnego przestrzenie Wydziału znajdują się również w pałacu Zamoyskich przy ul. Nowy Świat 67 i 69 (b. Instytut Nauk Politycznych oraz b. Instytut Polityki Społecznej), w budynku przy ul. Krakowskie Przedmieście 3 (b. Instytut Europeistyki) oraz przy ul. Żurawiej 4(b. Instytut Stosunków Międzynarodowych). W budynku przy ul. Nowy Świat 69 mieści się również Biblioteka Wydziału.
Zajęcia dydaktyczne dla studentów i doktorantów Wydziału odbywają się ponadto w budynku dawnej Biblioteki Uniwersytetu Warszawskiego (tzw. starym BUW-ie).
Rankingi i wyróżnienia.
Nieprzerwanie od 2013 roku Wydział zajmuje pierwsze miejsce w rankingu szkół wyższych Perspektywy w kategoriach politologia oraz stosunki międzynarodowe. W QS World University Ranking 2020 Uniwersytet Warszawski zajął miejsce 151-200 w kategorii Politics and International Relations. W Rankingu Szanghajskim 2020 w tej samej kategorii zajął miejsce 301-400.
Absolwenci.
Wśród absolwentów jest wielu znanych dziennikarzy, polityków, menedżerów i urzędników.

</doc>
<doc id="162538" url="https://pl.wikipedia.org/wiki?curid=162538" title="Bruno Platter">
Bruno Platter

Bruno Platter OT (ur. 21 marca 1944 w Unterinn am Ritten) – duchowny rzymskokatolicki, doktor prawa kanonicznego, wielki mistrz i opat zakonu krzyżackiego w latach 2000–2018.
Życiorys.
Bruno Platter pochodzi z alpejskiej wioski Unterinn (wł. "Auna di Sotto") należącej do gminy Ritten (wł. "Renon") w pobliżu miasta Bozen (wł. "Bolzano") we włoskiej prowincji Tyrol Południowy (wł. "Górna Adyga"). Prowincja ta jest zamieszkana w większości przez ludność niemieckojęzyczną.
W 1964 wstąpił do zakonu krzyżackiego. Święcenia kapłańskie otrzymał 29 czerwca 1970. Następnie pracował w prowincji zakonnej Południowego Tyrolu, m.in. jako ekonom prowincji i duszpasterz młodzieży.
26 sierpnia 2000 został wybrany przez kapitułę generalną wielkim mistrzem (opatem) zakonu krzyżackiego, którą sprawował w sumie przez trzy sześcioletnie kadencje (kolejne od 24 sierpnia 2006 i 23 sierpnia 2012 do 22 sierpnia 2018, kiedy zastąpił go Frank Bayard). Benedykcję opacką przyjął 29 października 2000 z rąk biskupa Bozen-Brixen, Wilhelma Eggera. Jako wielki mistrz podlegał bezpośrednio papieżowi.
W czerwcu 2006 roku był gościem Muzeum Zamkowego w Malborku. W trakcie wizyty odprawił uroczystą mszę świętą w kościele zamkowym Najświętszej Marii Panny. Była to jego druga wizyta na zamku malborskim, lecz pierwsza oficjalna. 15 lipca 2010 roku na zaproszenie prezydenta Lecha Kaczyńskiego (z marca 2010 roku), potwierdzone przez p.o. prezydenta Polski Bronisława Komorowskiego, uczestniczył w uroczystościach poświęconych 600 rocznicy bitwy pod Grunwaldem. 1 sierpnia 2010 roku dokonał poświęcenia krypty wielkich mistrzów w katedrze św. Jana w Kwidzynie. 13 sierpnia 2013 roku odwiedził Działdowo, by dokonać otwarcia pierwszego w Polsce Interaktywnego Muzeum Państwa Krzyżackiego, mieszczącego się w działdowskim ratuszu.

</doc>
<doc id="162539" url="https://pl.wikipedia.org/wiki?curid=162539" title="Marek Sierocki">
Marek Sierocki

Marek Ryszard Sierocki (ur. 27 lipca 1959 w Zielonce) – polski dziennikarz, konferansjer, piosenkarz, akordeonista, dyrektor artystyczny festiwali w Opolu i Sopocie, a także prowadzący działu muzycznego w Teleexpressie. Członek Rady Akademii Fonograficznej ZPAV kadencji 2011–2012, w sekcji muzyki rozrywkowej.
Życiorys.
W 1980 został DJ-em w klubie „Hybrydy”.
Karierę prezentera zaczynał w 1985 na Festiwalu Młodzieży i Studentów w Moskwie. Od połowy lat 80. pozostaje prezenterem muzycznym "Teleexpressu". W latach 1991–1997 był redaktorem naczelnym polskiej edycji magazynu „Bravo”. W latach 90. nagrał kilka duetów w nurcie disco polo, m.in. z Markiem Hojdą pt. „Całuj mnie”. Występował też z przedstawicielami tego gatunku muzycznego, m.in. Marcinem Millerem na wspólnych koncertach. W drugiej połowie lat 90. koncertował gościnnie z kabaretem OT.TO rapując do kilku piosenek.
W latach 2000–2004 był szefem Redakcji Rozrywki TVP1 oraz dyrektorem artystycznym Festiwali w Opolu i Sopocie.
W 2007 rozpoczął współpracę z radiem Vox FM, którą zakończył w 2019.
W 2011 wystąpił na "Śląskiej Gali Biesiadnej", na którym wraz z Anną Popek i Marcinem Kindlą zaśpiewał kilka piosenek, a także grał na akordeonie. W marcu 2012 zaczął prowadzić autorski program "Video Mix" na antenie Polo TV, a w kwietniu poprowadził koncert „Solidarni z Białorusią”.
Postanowieniem Prezydenta RP Bronisława Komorowskiego z 3 października 2013 został odznaczony Złotym Krzyżem Zasługi „za zasługi dla rozwoju telewizji publicznej, za osiągnięcia w pracy zawodowej i działalności społecznej”.
W latach 2013–2014 prowadził autorski program "W rytmie disco" na antenie TVP Rozrywka. W stacji tej został również gospodarzem cyklów "Sylwester z Europą" oraz "Sierocki na lato".
Od 2018 jest jednym z prowadzących odbywającego się w Kielcach w sezonie letnim Festiwalu Muzyki Tanecznej, który transmitowany jest przez TVP2 i TVP Polonię.
Od 29 września 2018 do 31 sierpnia 2019 prowadził program TVP2 "Sierocki na sobotę", w którym emitowane były klipy oraz fragmenty koncertów wykonawców muzyki disco polo i szeroko rozumianego gatunku dance. Cykl opatrzony był komentarzami prezentera dotyczącymi polskich i światowych wykonawców oraz ich piosenek prezentowanych w programie. 2 września 2019 dołączył do redakcji Radia Plus, dla którego prowadzi programy: "Prywatka z Radiem Plus", "Przebojowa poczta Marka Sierockiego" oraz "Muzyczny Alfabet Marka Sierockiego".
W 2020 był ponownie dyrektorem artystycznym Krajowego Festiwalu Piosenki Polskiej w Opolu. Od 2 stycznia do 19 czerwca 2021 na antenie TVP2 emitowany był premierowo jego autorski magazyn "Hity wszech czasów", w którym prezentował największe przeboje muzyki rozrywkowej z lat 60., 70. i 80. XX wieku. Od 2021 jest prowadzącym programu rozrywkowego "Szansa na sukces". Pierwszy taki odcinek został wyemitowany 4 kwietnia. 
W maju 2021 wraz z Aleksandrem Sikorą komentował dla Telewizji Polskiej 65. Konkurs Piosenki Eurowizji w Rotterdamie, a rok później 66. odbywający się Turynie. W 2021 komentował także finał Konkursu Piosenki Eurowizji dla Dzieci 2021, który odbywał się w La Seine Musicale w Boulogne-Billancourt, pod Paryżem.
Od 2020 współprowadzi wybrane koncerty odbywające się podczas Krajowego Festiwalu Piosenki Polskiej w Opolu.
Autor m.in. książki "Gwiazdy pop &amp; rock" oraz publikacji o zespole Depeche Mode.
Dyskografia.
Kompilacje.
Opracowano na podstawie materiału źródłowego.

</doc>
<doc id="162542" url="https://pl.wikipedia.org/wiki?curid=162542" title="Ariadna Oliver">
Ariadna Oliver

Ariadna Oliver – postać fikcyjna pojawiająca się w kilku powieściach kryminalnych Agathy Christie.
Jest pisarką, autorką kryminałów, prawdopodobnie w zamyśle karykaturą samej Agathy Christie. Uwielbia jabłka, które spożywa w masowych ilościach. Cechuje ją raczej niedbała powierzchowność i roztrzepanie. Jest wdową. Przyjaźni się z Herkulesem Poirotem, który w wyniku jej inspiracji, a czasem również pomocy, dokonuje rozwiązania zagadek kryminalnych.
Sama Ariadna jest postrzegana w swoim otoczeniu jako autorytet w dziedzinie kryminalistyki, choć jak wielokrotnie przyznaje, wszystkie swoje pomysły na intrygi i ich rozwiązania bierze z wyobraźni i nie opiera ich na specjalistycznej wiedzy. Bohaterem powieści Ariadny Oliver jest fiński detektyw. Popularność powoduje u Ariadny Oliver zażenowanie – za wszelką cenę unika oficjalnych spotkań ze swymi wielbicielami. Jest po trosze feministką – uważa, że w policji powinno być więcej kobiet. Bezkrytycznie patrzy na kobiecą intuicję, którą uważa za najlepszą metodę śledczą. Swoje powieści pisze na maszynie osobiście. Kiedyś miała sekretarki, ale po kolei je zwalniała, gdyż jedna była zbyt pedantyczna co do błędów ortograficznych i stylistycznych, druga natomiast była zbyt roztrzepana.

</doc>
<doc id="162543" url="https://pl.wikipedia.org/wiki?curid=162543" title="Ariadne Oliver">
Ariadne Oliver



</doc>
<doc id="162544" url="https://pl.wikipedia.org/wiki?curid=162544" title="GATT">
GATT

Układ Ogólny w sprawie Taryf Celnych i Handlu (ang. "General Agreement on Tariffs and Trade", GATT) – porozumienie dotyczące polityki handlowej, podpisane w Genewie dnia 30 października 1947.
Układ Ogólny GATT wszedł w życie 1 stycznia 1948. Z założenia miał być jedynie tymczasowym układem poprzedzającym powstanie Międzynarodowej Organizacji Handlowej (ITO). Jednakże, brak zgody między państwami niepozwalający na wejście w życie statusu ITO, przedłużył obowiązywanie układu GATT do 31 grudnia 1994. ITO miało być – obok wcześniej utworzonych MFW i Banku Światowego (1944) – trzecią instytucją międzynarodową ułatwiającą współpracę gospodarczą między państwami. 
Sukcesorem GATT jest Światowa Organizacja Handlu.
Zadania i rundy.
Podstawowym zadaniem GATT była liberalizacja handlu międzynarodowego (kontrola, usuwanie przeszkód stojących na drodze rozwoju współpracy, koncyliacja). Swoje funkcje GATT spełniał przede wszystkim poprzez organizowanie tzw. rund negocjacyjnych:
Kluczowymi zasadami, jakimi starali się kierować członkowie GATT, były:
Jednym z najważniejszych efektów funkcjonowania GATT było 10-krotne obniżenie przeciętnego poziomu ceł.

</doc>
<doc id="162545" url="https://pl.wikipedia.org/wiki?curid=162545" title="Program Przeciw Korupcji">
Program Przeciw Korupcji

Program Przeciw Korupcji – program społeczny działający od 2000 roku przy Fundacji im. Stefana Batorego, rozpoczęty akcją edukacyjną „KorupcJa”. Program za cel postawił sobie doprowadzenie do zmniejszenia skali zjawisk korupcyjnych w Polsce przez zmianę nastawienia obywateli do korupcji w życiu codziennym, wprowadzenie rozwiązań legislacyjnych zapewniających przejrzystość procesów decyzyjnych i organizowanie stałego nacisku obywateli na przestrzeganie przez władze przepisów antykorupcyjnych. Dyrektorem programu „Przeciw Korupcji” jest Grażyna Kopińska.

</doc>
<doc id="162547" url="https://pl.wikipedia.org/wiki?curid=162547" title="Goecja">
Goecja

Goecja (z gr. "goeteia" – tłumaczone jako "wycie") – system magiczny opierający się na przyzywaniu duchów i demonów do realnego świata, by służyły one celom przyzywającego je maga (goety). Według tradycji okultystycznej, korzenie goecji wywodzić się mają od biblijnego króla Salomona, któremu Bóg miał dać władzę przyzywania i kontroli demonów.
Mimo że sama Biblia na ten temat milczy, wiele śladów takiego wierzenia występuje od starożytności w żydowskich legendach, Talmudzie, pismach Józefa Flawiusza i Koranie. Metafora "Goecji" znajduje się w "Księdze tysiąca i jednej nocy", gdzie jest mowa o tym, że król Sulejman (Sulejman to arabski odpowiednik imienia Salomon) za pomocą dżinnów spełniał swe życzenia. 
Istnieje legenda, która mówi że Salomon zamknął wszystkie duchy w specjalnym naczyniu, które wrzucił do jeziora nieopodal Babilonu. Babilończycy jednak odnaleźli je i myśląc, że zdobyli skarb, nieopatrznie otworzyli naczynie, wypuszczając duchy. Jedynie Belial skrył się w pustej figurze i zajął się przepowiadaniem przyszłości tym, którzy oddawali mu cześć.
Goecja w starożytności.
Starożytni Grecy niechętnie podchodzili do goetów, gdyż próbowali oni za pomocą sił nieczystych zmieniać bieg rzeczy. Właśnie od tego wziął się podział na "dobrych" i "złych" magów. Ci pierwsi zajmowali się tłumaczeniem pewnych zjawisk, za pomocą wiedzy, byli uznawani za mędrców i kapłanów. Natomiast ci drudzy oddziaływali na fatum za pomocą demonów, co często było tematem ówczesnych rozpraw sądowych, np. Apoloniusza z Tiany. Takie rozróżnienie możemy również znaleźć w "Metamorfozach" Apulejusza. Pisarz ten uważał, że Goecję uprawiały tesalskie czarownice.
Józef Flawiusz twierdził, że Salomon zostawił po sobie zaklęcia oraz sposoby na egzorcyzmy. W ówczesnych mu czasach leczenie opętanych według wskazówek Salomona cieszyło się niezwykłym uznaniem. W "Dawnych dziejach Izraela" opisuje on jak był świadkiem gdy Elezar, który był Żydem, w obecności Wespazjana, jego synów, trybunów, żołnierzy i reszty tłumu dokonywał takiego leczenia. A wyglądało to tak: do nozdrzy opętanego przyłożył pierścień magiczny, pod którym był korzeń, który został dokładnie określony przez Salomona (prawdopodobnie był to korzeń Baarasa). Gdy opętany powąchał ów korzeń, to Elezar wyciągnął demona przez nozdrza, przy czym uleczony od razu padł na ziemię. Egzorcysta ciągle zaklinał ducha wypowiadając imię Salomona wraz z innymi zaklęciami, miało to zapobiec powrotowi demona. Elezar chcąc przekonać widzów o swojej mocy, postawił miednicę pełną wody i nakazał duchowi, by wywrócił owo naczynie, które faktycznie przewróciło się.
"Sztuka Goecji" ("Ars Goetia").
Kabaliści wierzyli, że Salomon przyzywał demony i zarazem przypisywali mu autorstwo traktatów magicznych opisujących, jak należy to robić. Najsłynniejszą z okultystycznych ksiąg, za autora której uważa się króla Salomona, jest "Sztuka Goecji" – I księga "Lemegetonu" (często zwanego "Mniejszym Kluczem Salomona"). Wprawdzie "Lemegetonowi" przypisuje się starożytne korzenie, to jednak wszystkie zachowane wydania tych ksiąg datuje się najdalej na XVI i XVII w. Najwcześniejszy opis demonów "Sztuki Goecji" można odnaleźć w "Pseudomonarchia Daemonum" Wierusa z 1577 r. Natomiast pierwszym znanym przekładem na język angielski jest dzieło Reginalda Scota "Discoverie of Witchcraft" z 1584 r. Najwcześniejszy znany obecnie egzemplarz "Sztuki Goecji" powstał kilka lat po ich wydaniu.
Sam system magii opisany w księgach jest niezwykle skomplikowany, podobnie zresztą jak inne systemy magii ceremonialnej z tego czasu. Duchy (jest ich 72) posiadają ścisłą hierarchię, w rytuałach wymaga się spełnienia bardzo wielu konkretnych i niełatwych warunków. Rytuały muszą być odprawiane w bardzo konkretnym miejscu, czasie, z użyciem bardzo konkretnych narzędzi. Dodatkowe warunki dotyczą samego przyzywającego, który musi osiągnąć doskonałość, by nie paść ofiarą przyzwanych potęg.
"Sztuka Goecji" doczekała się swego najbardziej znanego wydania w 1904 r. dzięki Aleisterowi Crowleyowi i MacGregorowi Mathersowi.

</doc>
<doc id="162549" url="https://pl.wikipedia.org/wiki?curid=162549" title="Monokl">
Monokl

Monokl - przyrząd optyczny służący do korekty wad wzroku lub uzyskania określonego wyglądu, rodzaj ozdoby. Jest to rodzaj okularów na jedno oko, utrzymywanych na miejscu i we właściwej pozycji dzięki ciasnemu osadzeniu w okolicy oczodołów, tak, że górna krawędź monokla oparta jest o łuk brwiowy od jego wewnętrznej strony, zaś dolna podtrzymywana jest przez fałdek skóry oczodołu. Monokl często bywał przymocowany na łańcuszku do kieszeni kamizelki fraka, tzw. wizytki.

</doc>
<doc id="162551" url="https://pl.wikipedia.org/wiki?curid=162551" title="WDiNP UW">
WDiNP UW



</doc>
<doc id="162552" url="https://pl.wikipedia.org/wiki?curid=162552" title="General Agreement on Tariffs and Trade">
General Agreement on Tariffs and Trade



</doc>
<doc id="162555" url="https://pl.wikipedia.org/wiki?curid=162555" title="Mariusz Wlazły">
Mariusz Wlazły

Mariusz Łukasz Wlazły (ur. 4 sierpnia 1983 w Wieluniu) – polski siatkarz, grający na pozycji atakującego; reprezentant Polski. 
W 2022 podczas Gali został siatkarzem 20-lecia Polskiej Ligi Siatkówki.
Życiorys.
Ukończył Szkołę Podstawową nr 2, a następnie technikum budowy dróg i mostów kołowych w Zespole Szkół Budowlanych w Wieluniu.
Pierwszą dyscypliną sportową, którą uprawiał, było pływanie. Jego pierwszym nauczycielem i trenerem był Leszek Pałyga.
Był podstawowym zawodnikiem reprezentacji juniorów, która w 2003 sięgnęła po tytuł mistrza świata juniorów. W kadrze seniorskiej zadebiutował 20 maja 2005 w wygranym 3:0 meczu ze Słowacją.
W 2006 na mistrzostwach świata w Japonii zdobył wraz z drużyną narodową wicemistrzostwo świata. Został wybrany do trójki najlepszych siatkarzy mistrzostw, obok Giby i Mateja Kazijskiego.
21 września 2014, wraz z reprezentacją Polski, wywalczył złoty medal Mistrzostw Świata 2014. Na tym turnieju został uznany za najbardziej wartościowego zawodnika (MVP), a także za najlepszego atakującego. Tego samego dnia ogłosił zakończenie kariery reprezentacyjnej.
Od sezonu 2008/2009 do sezonu 2019/2020 był kapitanem Skry Bełchatów.
Bierze czynny udział w akcjach społeczno-charytatywnych, współpracuje m.in. z fundacjami "Herosi", "Możesz" i "Dr. Clown". Jest również prezesem własnej fundacji, powstałej z myślą o dzieciach, które chcą uprawiać sport. W 2016 otrzymał Medal Świętego Brata Alberta za wspieranie osób niepełnosprawnych.
Od 2011 jest studentem Wyższej Szkoły Zarządzania i Administracji w Opolu. Od 2021 jest studentem Uniwersytetu Gdańskiego.
17 czerwca 2006 w kościele ojców Franciszkanów przy ul. Reformackiej w Wieluniu wziął ślub z Pauliną Drewicz, z którą ma dwóch synów: Arkadiusza (ur. 13 stycznia 2009) i Tymoteusza (ur. 23 listopada 2015).
Kariera.
Kariera reprezentacyjna.
Powołania do reprezentacji Polski:
Sukcesy klubowe.
Puchar Polski:
Mistrzostwo Polski:
Liga Mistrzów:
Klubowe Mistrzostwa Świata:
Superpuchar Polski:
Sukcesy reprezentacyjne.
Mistrzostwa Świata Juniorów:
Mistrzostwa Świata:
Memoriał Huberta Jerzego Wagnera:

</doc>
<doc id="162556" url="https://pl.wikipedia.org/wiki?curid=162556" title="Państwo kościelne">
Państwo kościelne



</doc>
<doc id="162557" url="https://pl.wikipedia.org/wiki?curid=162557" title="Wlazły">
Wlazły



</doc>
<doc id="162558" url="https://pl.wikipedia.org/wiki?curid=162558" title="Ernst Thälmann">
Ernst Thälmann

Ernst Thälmann (ur. 16 kwietnia 1886 w Hamburgu, zm. 18 sierpnia 1944 w Buchenwaldzie) – niemiecki polityk.
Życiorys.
Pracował jako robotnik portowy i marynarz. Od 1903 członek Socjaldemokratycznej Partii Niemiec (niem. "Sozialdemokratische Partei Deutschlands", SPD). Podczas I wojny światowej przeszedł do Niezależnej Socjaldemokratycznej Partii Niemiec (niem. "Unabhängige Sozialdemokratische Partei Deutschlands", USPD), w ramach której prowadził agitację rewolucyjną wśród żołnierzy. Od 1920 członek Komunistycznej Partii Niemiec (niem. "Kommunistische Partei Deutschlands", KPD). W październiku 1923 dowodził zorganizowanym przez siebie powstaniem robotniczym w Hamburgu. W 1924 został dowódcą Związku Bojowego Czerwonego Frontu (niem. "Roter Frontkämpferbund", RFB). W 1925 został przewodniczącym Komitetu Centralnego KPD. Jako wysunięty przez Stalina przywódca partii usunął z jej kierownictwa Ruth Fischer i Arkadija Masłowa, związanych ideowo z Lewicową Opozycją i przeprowadził czystkę członków KPD. W latach 1928–1943 był członkiem Komitetu Wykonawczego Międzynarodówki Komunistycznej.
W 1924 został wybrany do Reichstagu, pełniąc funkcję posła do 1933. Dwukrotnie (w 1925 i 1932), bez powodzenia startował w wyborach prezydenckich w Niemczech.
Po dojściu Adolfa Hitlera w styczniu 1933 do władzy, 3 marca (na dwa dni przed wyborami parlamentarnymi), Thälmann został aresztowany, więziony w Sachsenhausen w tak zwanym Zellenbau (oddział dla więźniów specjalnych), ponadto Moabicie, Hanowerze (od lata 1937 do sierpnia 1943) i Budziszynie (do sierpnia 1944). Po zamachu na Hitlera 20 lipca 1944 zamordowany (rozstrzelany) na jego osobisty rozkaz w obozie koncentracyjnym w Buchenwaldzie. Pochowany na Cmentarzu Centralnym Friedrichsfelde w Berlinie.
Upamiętnienie.
Na Kubie znajduje się wyspa Ernsta Thälmanna. W czasie hiszpańskiej wojny domowej (1936–1939) po stronie republikańskiej walczyły Brygada i Batalion im. Ernsta Thälmanna.

</doc>
<doc id="162559" url="https://pl.wikipedia.org/wiki?curid=162559" title="Helmintologia">
Helmintologia

Helmintologia (z gr. "hélminus" – robak, "lógos" – słowo, nauka) – dział parazytologii, który zajmował się badaniem bezkręgowców, tzw. helmintów (potocznie zwanych "robakami"). Helmintologia zajmowała się również diagnostyką, epidemiologią, patologią, profilaktyką oraz leczeniem schorzeń, które zostały wywoływane przez te pasożyty.
Aktualnie termin przestarzały.
W obrębie parazytologii postulowano także wyodrębnienie działu: helmintologia ewolucyjna.

</doc>
<doc id="162560" url="https://pl.wikipedia.org/wiki?curid=162560" title="Wajnachowie">
Wajnachowie

Wajnachowie ("ludność nachska") – zbiorcza nazwa, jaką określa się blisko spokrewnionych ze sobą językowo i etnicznie Czeczenów i Inguszy. Najczęściej terminem tym posługują się przedstawiciele obydwu narodów, podkreślając pokrewieństwo i bliskość kulturową oraz językową.
Istnieją rozmaite hipotezy, wiążące Wajnachów (tj. Czeczenów i Inguszy) z rozmaitymi plemionami i ludami starożytności. Część badaczy uważa, iż przodkami Wajnachów mogli być Huryci, tworzący od III tysiąclecia przed Chrystusem aż do początku naszej ery zorganizowane państwa i ośrodki miejskie, między innymi: Mitanni, Alzi, Arrapha, Urartu. Charakterystyczne dla tej kultury były domostwa w postaci wież (baszt), wokół których lokowano całe osady (po czeczeńsku „alu”). Na ich ruiny do dziś można natknąć się na Kaukazie. 
Fakty językowe wskazują, że przodkowie Wajnachów, razem z Prasemitami byli twórcami rewolucji neolitycznej na terenie Żyznego Półksiężyca.
Wspólne Czeczenom i Hurytom jest posługiwanie się przedrostkiem „nach”, który stanowi część nazw różnych miejscowości. Zgodnie z etymologią ludową ma on pochodzić od imienia proroka Noha (tj. Noego). Jeden z jego synów – Jafet – miał być wedle legendy protoplastą tego ludu.

</doc>
<doc id="162562" url="https://pl.wikipedia.org/wiki?curid=162562" title="Prawo efektu">
Prawo efektu

Prawo efektu – pojęcie z dziedziny behawioryzmu. Wprowadzone zostało przez Edwarda Thorndike'a pracującego nad zjawiskami uczenia się u kotów (1911 r.). Koty zamknięte w klatkach miały nauczyć się je otwierać i uzyskiwać w ten sposób dostęp do pokarmu. Jeśli kot odkrył metodę otwierania klatki, mógł się najeść, jeśli nie, pozostawał w klatce głodny. Była to sytuacja typu "wszystko albo nic", do której rozwiązania koty dochodziły dość długo. Interpretując wyniki Thorndike doszedł do wniosku, że podczas uczenia się powstają w mózgu różne połączenia, z których te umożliwiające wyjście z klatki utrwalają się, natomiast pozostałe jako nieefektywne są eliminowane (nieaktualna teoria koneksjonizmu). Z tego też wykoncypował prawo efektu, które mówi: "Im większe zadowolenie lub przykrość, tym większe wzmocnienie lub osłabienie związku".
Prawo to później rozwijali inni behawioryści np. Burrhus Skinner. Mimo że odkrycie Thorndike'a otrzymało nazwę prawa, w niczym nie wyszło poza ustalenia Pawłowa, który już na początku swych badań (1904 r.) odkrył, że warunkiem efektu (trwałego uzyskania pożądanej reakcji) jest wzmacnianie reakcji. Użyta w definicji nazwa i słowa mają drugorzędne znaczenie.
Samo prawo cieszy się wciąż dużym powodzeniem u psychologów, gdzie jest przyjmowane jako pewnik, bez względu na okoliczności i warunki eksperymentu. Jest na tyle ogólne że trudno je uznać za całkowicie błędne, a z drugiej strony, trudno przy jego pomocy wytłumaczyć efekty wygaszania chronicznego (brak efektu wszystko albo nic) albo efekt warunkowania negatywnego, gdzie mimo braku przykrości związek się utrzymuje. Nie ma też ono zastosowania w warunkowaniu klasycznym, bowiem łatwo zauważyć, że przy karmieniu produkcja śliny będzie większa, jeśli psu podamy proszek mięsny niż znacznie smaczniejszą szynkę (według prawa powinno być odwrotnie).
W "Psychologii" można znaleźć prawo efektu w wersji z 1898 r. sformułowane w następujący sposób: zachowanie, które w danej sytuacji wywołuje odczucie zadowolenia (satysfakcję) zostaje skojarzone z tą sytuacją i jeśli w przyszłości sytuacja ta się powtórzy, to wzrasta prawdopodobieństwo, iż powtórzone zostanie także to zachowanie. Jeżeli natomiast w danej sytuacji zachowanie wywoła odczucie dyskomfortu, to spada prawdopodobieństwo powtórzenia się tego zachowania w podobnych warunkach w przyszłości. Tak więc zgodnie z tą wersją, lwy z afrykańskiej sawanny powinny już dawno wyginąć, bowiem jak się oblicza na 5-10 przeprowadzonych przez nie polowań, tylko jedno kończy się sukcesem. Prawo w tym brzmieniu zupełnie pomija motywację (napęd) która jest podstawą warunkowania. 

</doc>
<doc id="162563" url="https://pl.wikipedia.org/wiki?curid=162563" title="Paella">
Paella

Paella – potrawa hiszpańska pochodząca z Walencji i występująca w licznych odmianach. Oparta jest przede wszystkim na ryżu z dodatkiem szafranu, podsmażanym i gotowanym na metalowej patelni z dwoma uchwytami (tzw. "paellera" lub "paella"). W zależności od odmiany, "paella" może ponadto zawierać kawałki np. owoców morza, mięsa królika, drobiu i różnych warzyw. Podawana jest jako danie główne lub jako pierwsze danie. Zazwyczaj jada się ją na obiad – uznawana jest za danie zbyt ciężkostrawne na wieczorny posiłek. "Paella" powinna być spożywana bezpośrednio z naczynia, w którym ją przygotowano. Często "paella" przygotowywana jest na wolnym powietrzu.
Pochodzenie.
Nazwa potrawy pochodzi od łacińskiego słowa "patella", oznaczającego metalowe naczynie, służące Rzymianom do ofiarowania darów bogom. Danie było początkowo spożywane przez robotników, którzy jadali gotowany ryż podczas przerwy w pracy.
Składniki i przygotowanie.
Do przygotowania dania powinno się używać średnioziarnistego ryżu (długoziarnisty ryż nie wchłonie należycie soków i aromatów). Ryż nie powinien być zbyt mocno rozgotowany. Przyprawą zapewniającą potrawie charakterystyczną żółtą lub pomarańczową barwę jest szafran, jednak czasami z powodu jego wysokiej ceny zastępuje się go sztucznym żółtym barwnikiem lub papryką. Z warzyw przeważnie dodaje się pomidory, groszek, fasolę i paprykę, jednak pojawiają się również odmiany z innymi warzywami. Ponadto dodaje się oliwę i wodę; czasem jednak zamiast wody dodaje się bulion mięsny lub rybny. Do przyrządzenia potrawy używane bywa również wino.
Danie przygotowuje się, dodając ryż do podsmażonych składników (czasem zaleca się, aby wcześniej trochę podsmażyć suche ziarenka ryżu) i gotując tak długo, aż wchłonie płyny. Ryżu po dodaniu nie powinno się mieszać. Nie należy zjadać potrawy od razu po zdjęciu jej z ognia – powinna ona stygnąć przez 5 do 10 minut – "paella" letnia jest smaczniejsza od gorącej, ponadto składniki lepiej przechodzą sobą nawzajem.
W Walencji uznaje się, że prawdziwa "paella" powinna być przygotowywana na płonącym drewnie, a nie na kuchence gazowej – w ten sposób naczynie otoczone jest płomieniami, a potrawa wchłania aromat palącego się drewna. Łatwiej też wtedy uzyskać "socarrada" – chrupiącą skorupkę na wierzchu potrawy.
Odmiany.
Popularną odmianą jest "paella valenciana", zawierająca groszek oraz mięso królicze i drobiowe. "Paella marinera" zawiera natomiast owoce morza – małże, kalmary i krewetki.

</doc>
<doc id="162564" url="https://pl.wikipedia.org/wiki?curid=162564" title="Artur Boruc">
Artur Boruc

Artur Boruc (ur. 20 lutego 1980 w Siedlcach) – polski piłkarz, który występował na pozycji bramkarza. 
Reprezentant Polski w latach 2004–2017. Uczestnik Mistrzostw Świata 2006 oraz Mistrzostw Europy 2008 i 2016.
Kariera klubowa.
Początki.
Pochodzi z usportowionej rodziny, jego ojciec w czasach młodości przez wiele lat uprawiał hokej na lodzie w barwach siedleckiej Pogoni. Boruc zainteresował się piłką nożną w drugiej klasie szkoły podstawowej. Na pierwszy trening 9-letniego Boruca zaprowadził jego starszy brat, Robert. Wkrótce został pierwszym golkiperem zespołu juniorów młodszych Pogoni. W 1993 wraz z juniorami Pogoni wziął udział w międzynarodowych mistrzostwach w piłce nożnej dzieci i młodzieży "Dana Cup" w duńskim Hjørring.
W wieku 16 lat Boruc zaliczył pierwszy mecz w gronie seniorów – w sezonie 1995/1996 zadebiutował w I zespole Pogoni, podczas ligowego spotkania przeciwko Orlętom Łuków o mistrzostwo ówczesnej III ligi. W sezonie 1997/1998 zdobył natomiast z Pogonią Wojewódzki Puchar Polski.
Legia Warszawa.
W 1998 jako zawodnik reprezentacji Polski U-19 wystąpił na Stadionie Wojska Polskiego w sparingowym meczu z Legią Warszawa. Po udanym występie został zaproszony przez działaczy „Wojskowych” do uczestnictwa w obozie szkoleniowym na Sycylii, a następnie został zawodnikiem Legii. Na zmianę z Wojciechem Kowalewskim był bramkarzem drugiej drużyny. Jesienią 2000 trafił w ramach wypożyczenia do drugoligowej drużyny Dolcanu Ząbki, gdzie grał do końca rundy. Wiosną 2001 wrócił do Legii, gdzie rozpoczął treningi z pierwszym zespołem. 8 marca 2002 zadebiutował w Ekstraklasie w meczu z Pogonią Szczecin, zmieniając w bramce Radostina Stanewa. Od tego czasu stał się podstawowym zawodnikiem zespołu, który w tym samym sezonie sięgnął po Mistrzostwo Polski oraz Puchar Ligi. W europejskich pucharach zadebiutował 12 sierpnia 2004 meczem Pucharu UEFA z FC Tbilisi. W barwach Legii strzelił również swoją jedyną bramkę w Ekstraklasie, wykorzystując rzut karny w meczu z Widzewem w 2004.
Celtic.
W lipcu 2005 został wypożyczony do Celticu (umowę podpisał 20 lipca 2005), gdzie szybko stał się pierwszym bramkarzem. Po kilku miesiącach został przez szkocki klub wykupiony definitywnie za 1,5 mln euro. W tym samym sezonie Celtic został Mistrzem Szkocji i wywalczył Puchar Ligi Szkockiej. W sezonie 2006/2007 rozegrał swój pierwszy mecz w fazie grupowej Ligi Mistrzów.
Pomimo przeprowadzki do Glasgow, Artur nie zerwał więzów z Legią Warszawa. 18 kwietnia 2007 podczas meczu 22. kolejki Orange Ekstraklasy można było go zobaczyć wśród warszawskich kibiców, podczas meczu z Wisłą Płock.
W 2008 władze Celticu ukarały Artura Boruca grzywną 50 tysięcy funtów za złamanie zakazu picia alkoholu podczas przedsezonowego tournée w Holandii.
23 października 2008 Artur Boruc został ukarany przez komisję dyscyplinarną Scottish Football Association grzywną w wysokości 500 funtów oraz ostrzeżeniem przed podobnym tego typu zachowaniem w przyszłości, za obraźliwe gesty wykonywane w stronę kibiców Rangers podczas spotkania derbowego, które miało miejsce 31 sierpnia 2008.
Fiorentina.
12 lipca 2010 ACF Fiorentina ogłosiła, że porozumiała się z Celtikiem w sprawie transferu Boruca i Polak podpisze z nią kontrakt po przejściu testów medycznych. 14 lipca 2010 Fiorentina ogłosiła na swojej stronie internetowej, że Polak przeszedł testy medyczne i podpisał kontrakt z klubem. Kwota transferu wyniosła 3,6 mln euro. Pierwsze tygodnie Boruca we Florencji nie były jednak udane, ponieważ przegrywał on rywalizację o miano pierwszego bramkarza z Sébastienem Freyem. Dzięki kontuzji Francuza, która miała miejsce w październiku, Boruc został pierwszym bramkarzem „Fiołków”. Polski bramkarz był pewnym punktem swojej drużyny, swoją grą zmuszając Freya do odejścia z klubu przed początkiem sezonu 2011/2012. Boruc zakończył sezon z 36 spotkaniami w Serie A, jednak po sezonie Fiorentina nie zdecydowała się na skorzystanie z klauzuli przedłużającej kontrakt z klubem i Boruc stał się wolnym graczem.
Southampton.
22 września 2012 na zasadzie wolnego transferu przeszedł do angielskiego Southampton F.C., podpisując kontrakt obowiązujący do 30 czerwca 2013. Jego debiut w drużynie nastąpił 20 października 2012 w przegranym meczu ligowym z West Hamem United. W marcu 2013 podczas meczu ligowego z Norwich City, Boruc obronił rzut karny w 93. minucie meczu, dzięki czemu Southampton zremisowało 0-0. W meczu 31. kolejki Premier League, Southampton pokonało na St Mary’s Stadium, 2:1 drużynę londyńskiej Chelsea. W pierwszym składzie „Świętych” wyszedł Artur Boruc. Reprezentant Polski doznał jednak zawrotów głowy i w przerwie został zmieniony. 18 kwietnia 2013 „Holy Goalie” przedłużył kontrakt ze „Świętymi” do 2015. 2 listopada 2013 w meczu ze Stoke, bramkę strzelił mu bramkarz przeciwników Asmir Begović, a bramka ta została uznana jako gol po strzale z największej odległości i trafiła do księgi rekordów Guinnessa. W przerwie pomiędzy sezonem 2013/14 a 2014/15 pomimo dobrej formy stracił swoje miejsce w pierwszym składzie na rzecz ściągniętego z Celticu, Frasera Forstera.
Bournemouth.
19 września 2014 został na rok wypożyczony do A.F.C. Bournemouth, drużyny grającej wówczas w Championship. Zadebiutował dzień później w zremisowanym 1:1 meczu z Watfordem. W całym sezonie ligowym w 37 meczach 16 razy zachował czyste konto, bijąc swój rekord. Został też mistrzem Championship i awansował z nadmorskim klubem do Premier League. 26 maja 2015 podpisał nowy, roczny kontrakt z klubem. 16 czerwca 2016 przedłużył kontrakt o kolejny rok. 14 stycznia 2017, przeciwko Hull City, rozegrał swój 100. mecz w Premier League. 28 kwietnia 2017 przedłużył kontrakt z klubem do końca sezonu 2017/18. W sezonie 2016/17 trzy razy, najwięcej spośród wszystkich zawodników, wybierany był przez fanów Bournemouth, piłkarzem miesiąca (w sierpniu, we wrześniu i w marcu), a 13 maja 2017, został przez nich wybrany piłkarzem roku. Nagrodę odebrał tego samego dnia, przed meczem 37. kolejki Premier League z Burnley.
Powrót do Legii.
1 sierpnia 2020 podpisał roczny kontrakt z Legią Warszawa. Debiut zaliczył w pierwszym meczu swojej drużyny w sezonie 2020/21 – Legia pokonała wówczas 6:1 GKS Bełchatów w spotkaniu Pucharu Polski. W sezonie ligowym zdobył z klubem mistrzostwo kraju. 21 maja 2022 roku ogłoszono odejście Boruca z warszawskiego zespołu. 20 lipca 2022 roku odbył się mecz pożegnalny bramkarza, pod nazwą King’s Party, w którym Legia zmierzyła się ze szkockim Celtikiem, byłym klubem Boruca. Boruc rozegrał pierwsze 45. minut, w których goście zdobyli dwa gole i Legia przegrywała 0:2. Symbolicznie wszedł na boisko jeszcze raz w 90. minucie meczu, zmieniając Cezarego Misztę, przy stanie 2:2, którym to wynikiem ostatecznie zakończył się mecz towarzyski.
Kariera reprezentacyjna.
Boruc zagrał jeden mecz w reprezentacji Polski U-17 oraz dwa w U-18. 28 kwietnia 2004 zadebiutował w pierwszej reprezentacji Polski. Prowadzona wówczas przez Pawła Janasa drużyna zremisowała w Bydgoszczy z Irlandią 0:0, a Boruc grał od 59. minuty. Początkowo był graczem rezerwowym, ale pod koniec eliminacji do Mistrzostw Świata 2006 po kontuzji Jerzego Dudka zajął miejsce w bramce drużyny narodowej.
15 maja 2006 selekcjoner Paweł Janas powołał go do 23-osobowej kadry na Mistrzostwa Świata w Niemczech, gdzie bronił we wszystkich trzech spotkaniach reprezentacji w pełnym wymiarze czasowym, puszczając cztery bramki. Mimo rozczarowującego występu biało-czerwonych Boruc zebrał dobre recenzje, zwłaszcza za mecz z Niemcami, za grę w którym otrzymał gratulacje od Prezydenta RP Lecha Kaczyńskiego.
Mimo dobrego występu na MŚ Boruc nie był pierwszą opcją nowego selekcjonera reprezentacji Leo Beenhakkera w eliminacjach Mistrzostw Europy. W pierwszym meczu eliminacji zagrał Jerzy Dudek, a w następnych Wojciech Kowalewski. Dopiero na skutek kary za żółte kartki dla Kowalewskiego Boruc zajął miejsce w składzie na wyjazdowy mecz z Belgią 15 listopada 2006 i nie oddał go już do końca eliminacji.
28 maja 2008 Beenhakker powołał go do kadry na Euro 2008 w Austrii i Szwajcarii.
Na Mistrzostwach Europy 2008 zagrał pełne 90 minut we wszystkich trzech meczach – z Niemcami, Austrią i Chorwacją. Mimo straconych 4 bramek (w tym jednej z karnego) podczas turnieju Boruc zebrał za swoją postawę bardzo pochlebne recenzje, zarówno wśród fachowców polskich jak i zagranicznych. Zbigniew Boniek powiedział, że „jedynym piłkarzem światowej klasy w polskiej reprezentacji był Artur Boruc”, a Wojciech Kowalczyk oznajmił, że Boruc „wybronił tyle sytuacji sam na sam”, że powinien zostać wytypowany do najlepszej jedenastki turnieju. Trener drużyny Chorwacji Slaven Bilić skomentował, że „gdyby nie świetna gra bardzo dobrego bramkarza jakim jest Artur Boruc, już do przerwy prowadzilibyśmy 2:0”. Bramkarz otrzymał najlepsze oceny ze wszystkich piłkarzy meczu Polska – Austria: 9 od SkySports i 8.0 od goal.com. Od serwisu sport.pl dostał notę 6/6 za mecz z Chorwacją. Po meczu z Austrią selekcjoner pozwolił mu opuścić zgrupowanie na jeden dzień, aby udał się do Warszawy w celu zobaczenia nowo narodzonego syna.
21 sierpnia 2008 został zawieszony na czas nieokreślony w prawach reprezentanta Polski, wraz z Dariuszem Dudką i Radosławem Majewskim, za „niedopuszczalne i nieodpowiedzialne zachowania” po zakończeniu meczu Polska – Ukraina. Do kadry powrócił 11 października, kiedy to zagrał od pierwszej minuty w wygranym 2:1 meczu eliminacji Mundialu 2010 z Czechami.
Po półtorarocznej przerwie w reprezentacji powrócił do niej już za kadencji Franciszka Smudy na mecz Polska – Ukraina zakończony remisem 1:1. Po dwóch meczach rozegranych z orłem na piersi Boruc został wyrzucony wraz z Michałem Żewłakowem z reprezentacji. Powodem takiej decyzji selekcjonera było aroganckie zachowanie obydwu zawodników wobec obsługi samolotu. Ponownie powołany do reprezentacji po prawie dwuipółletniej przerwie, tym razem przez Waldemara Fornalika na mecz towarzyski z Irlandią 6 lutego 2013, w którym zagrał w podstawowym składzie zespołu.
30 października 2013 został powołany przez trenera reprezentacji Polski Adama Nawałkę na dwa mecze towarzyskie ze Słowacją i Irlandią.
30 maja 2016, Adam Nawałka powołał go kadry na Euro 2016. Na turnieju pełnił rolę rezerwowego natomiast Polska dotarła wówczas do ćwierćfinału, co było najlepszym wynikiem w historii jej występów na Mistrzostwach Europy.
14 listopada 2016 przeciwko Słowenii rozegrał swój 64. mecz w drużynie narodowej i stał się bramkarzem z drugą największą liczbą występów w historii reprezentacji Polski (pierwszy w klasyfikacji, Wojciech Szczęsny, wystąpił już 70 razy, trzeci, Jan Tomaszewski, wystąpił z orłem na piersi 63 razy). 
1 marca 2017 poinformował o zakończeniu kariery reprezentacyjnej. 10 listopada 2017 zagrał mecz pożegnalny z Urugwajem. Wystąpił wówczas z numerem 65 oraz opaską kapitana, a w 44. minucie został uroczyście pożegnany przez piłkarzy i kibiców. Na boisku zastąpił go Łukasz Fabiański.
Życie prywatne.
Jest jednym z pięciorga dzieci Władysława i Jadwigi (zm. 2000) Boruców. Ma starszego brata Roberta oraz trzy siostry: Katarzynę, Annę i Paulinę. Stryjeczny brat Artura, Herbert, także był piłkarzem. Występował m.in. w Stali Stalowa Wola.
W 2001, w Siedlcach, poślubił Katarzynę Modrzewską, z którą rozwiódł się w 2009. Ma z nią syna, Aleksandra (ur. 11 czerwca 2008 w Warszawie). W lipcu 2014 wziął ślub z piosenkarką Sarą Mannei, z którą ma córkę, Amelię (ur. 3 sierpnia 2010) i syna Noaha (ur. 5 maja 2019).
Jest absolwentem szkoły zawodowej o specjalności mechanik samochodowy.
21 kwietnia 2007, w Elder Park, w Glasgow, uratował trójkę Polaków, w tym kobietę w zaawansowanej ciąży, przed grupą pijanych chuliganów. Otrzymał za to specjalne wyróżnienie w 40. edycji Konkursu Fair Play organizowanego przez Polski Komitet Olimpijski.
Jest kibicem Legii Warszawa.
2 lipca 2017 odsłonił swoją gwiazdę w Alei Gwiazd Sportu we Władysławowie.

</doc>
<doc id="162568" url="https://pl.wikipedia.org/wiki?curid=162568" title="Segre">
Segre

Segre (fr. "Sègre") – rzeka w północno-wschodniej Hiszpanii, największa rzeka Katalonii, dopływ Ebro. Swoje źródło ma we Francji, w departamencie Pireneje Wschodnie (Langwedocja-Roussillon). Przepływa następnie przez hiszpańską enklawę w Llívia, po czym ostatecznie wpływa na terytorium hiszpańskie koło Puigcerdà. Przepływa przez La Seu d’Urgell, Balaguer i Lleidę. Uchodzi do Ebro koło Mequinensy, w zbiorniku Embalse de Riba-Roja. Ma 265 km długości. Jej średni przepływ roczny niedaleko Lleidy wynosi 100 m³/s. Głównymi jej dopływami są: Cinca, Noguera Pallaresa, Noguera Ribagorzana, Valira (prawy), Llobregós (lewy).

</doc>
<doc id="162570" url="https://pl.wikipedia.org/wiki?curid=162570" title="Re-open">
Re-open

Re-open (z ang. pozycja wznawiająca) – pozycja licytacyjna w brydżu towarzyskim i sportowym powstała po uprzednio zgłoszonych dwóch kolejnych pasach; spasowanie na r.-o. oznacza zakończenie licytacji (chyba że jeszcze nikt nie otworzył). Licytacja na tej pozycji przebiega według innych zasad niż zwykle. Oto najprostszy i zalecany sposób postępowania po najczęstszym otwarciu (naturalnym lub quasi-naturalnym) jedno w kolor:

</doc>
<doc id="162571" url="https://pl.wikipedia.org/wiki?curid=162571" title="Wody archipelagowe">
Wody archipelagowe

Wody archipelagowe – jedna z trzech kategorii wód terytorialnych, wprowadzona przez prawo morza, stanowiące wraz z obszarem podziemnym pod wodami archipelagowymi i przestrzenią powietrzną ponad nimi część terytorium państwa nadbrzeżnego.
Podstawy prawne.
Kategorię wód archipelagowych ustanowiono w Konwencji Narodów Zjednoczonych o prawie morza z 10 grudnia 1982 r., podpisanej w Montego Bay na Jamajce. Konwencja weszła w życie 16 listopada 1994. Jej stronami jest obecnie (marzec 2011) 161 państw, w tym Polska i wszystkie kraje nadbałtyckie. Status wód archipelagowych określa część IV tej konwencji.
Delimitacja wód archipelagowych.
Wody archipelagowe mogą ustanowić tylko państwa archipelagowe, tj. państwa w całości składające się z archipelagów lub wysp (art. 46 konwencji jamajskiej). Zewnętrzną granicą wód archipelagowych jest archipelagowa linia podstawowa, która łączy liniami prostymi najbardziej wysunięte w morze punkty najdalej położonych wysp (art. 47). Przy wyznaczaniu wód archipelagowych występują następujące ograniczenia:
Status prawny.
Na wodach archipelagowych państwu nadbrzeżnemu przysługuje suwerenność (art. 49), ograniczona prawem nieszkodliwego przepływu (art. 52) oraz prawem przejścia archipelagowymi szlakami morskimi (art. 53).
Prawo nieszkodliwego przepływu obowiązuje tak, jak na morzu terytorialnym, łącznie z możliwością jego czasowego zawieszenia przez państwo nadbrzeżne.
Prawo przejścia archipelagowym szlakiem morskim obejmuje prawo przepływu statków morskich oraz prawo przelotu statków powietrznych korytarzem powietrznym ponad tym szlakiem. Okręty podwodne nie mają obowiązku przepływać archipelagowym szlakiem morskim w wynurzeniu. Przepływ archipelagowym szlakiem morskim powinien być nieprzerwany, szybki i niezakłócony. Statek obowiązuje zakaz oddalania się więcej niż 25 mil morskich od linii osiowej szlaku oraz zakaz zbliżania się do wysp położonych w pobliżu szlaku na więcej niż 10% odległości pomiędzy nimi a linią osiową szlaku.
Państwo nadbrzeżne nie może zawiesić prawa przejścia archipelagowymi szlakami morskimi. Do jego kompetencji należy jednak wyznaczanie przebiegu morskiego szlaku archipelagowego. W wypadku braku ich wyznaczenia obowiązują trasy morskie normalnie używane do żeglugi międzynarodowej.
W 2009 r. 20 państw rościło status państwa archipelagowego, z których 13 ustanowiło wody archipelagowe. Do państw archipelagowych należą m.in. Indonezja, Filipiny, Papua-Nowa Gwinea, Fidżi, Malediwy, Bahamy. Nie należy do tej grupy szereg państw położonych na wyspach jak Japonia, Wielka Brytania, Nowa Zelandia i inne państwa, które nie spełniają kryteriów Konwencji Narodów Zjednoczonych o prawie morza z 10 grudnia 1982 r. (głównie kryterium proporcji powierzchni wód zamkniętych przez archipelagową linię podstawową do powierzchni lądu).

</doc>
<doc id="162572" url="https://pl.wikipedia.org/wiki?curid=162572" title="Busta Rhymes">
Busta Rhymes

Busta Rhymes, właśc. Trevor George Smith Jr. (ur. 20 maja 1972 w Brooklynie w Nowym Jorku) – amerykański raper, autor tekstów, producent muzyczny i aktor.
Życiorys.
Wczesne lata.
Wychował się w Uniondale w Nowym Jorku jako syn emigrantów z Jamajki, Geraldine Green i Trevora Smitha Seniora. Jego ojciec był hydraulikiem, a matka była bezrobotna. Jamajskie pochodzenie rodziców miało na Busta duży wpływ, czego obrazem jest jego styl rapowania oraz elementy reggae widoczne w jego twórczości. Jako dwunastolatek Busta wraz z rodzicami przeprowadził się do Long Island, gdzie na poważnie zainteresował się rapem i hip-hopem. Właśnie w tamtejszej szkole, Uniondale High School, poznał kilku MC's, którzy podobnie jak Busta chcieli robić karierę w branży muzycznej.
Kariera i jej początki.
W połowie lat 80. Busta Rhymes wystartował w konkursie muzycznym sponsorowanym przez legendy hip-hopu Chucka D oraz Public Enemy i bardzo dobrze wypadł. Po tym on i koledzy ze szkoły MC: Charlie Brown, Dinco D oraz Cut Monitor Milo postanowili założyć grupę Leaders of the New School. Ponieważ Busta zaimponował raperom z Public Enemy, ci pozwolili "Leaders of the New School" nagrywać w ich studiu. Tam Busta spędził wiele godzin, w wyniku czego opuścił szkołę i zakończył edukację w wieku 17 lat, do końca poświęcając się muzyce.
Pierwsza płyta zespołu zatytułowana "Future Without a Past" ukazała się w 1991 roku, a następna "T.I.M.E." – w 1993 roku. Mimo iż "Leaders of the New School" nie uzyskali nigdy wielkiego sukcesu, Busta Rhymes jako lider formacji został zauważony przez osoby z branży muzycznej. Nagrał utwory między innymi z Boyz II Men, Mary J. Blige i TLC.
W 1994, po narodzinach syna T'Ziah, Busta Rhymes odłączył się od swojej formacji i postanowił postawić na karierę solową.
Kariera solowa.
W 1996 wydał swój pierwszy solowy album pod tytułem "The Coming". Okazała się ona wielkim sukcesem, osiągając status platynowej płyty. Singiel zatytułowany „Woo-Hah! Got You All In Check” dostał się na amerykańskie i brytyjskie notowania Top 10. Następna płyta zatytułowana "When Disaster Strikes…" nie zdobyła aż takiej popularności w USA, jak jego poprzednia kompozycja, ale umocniła pozycję Busta na światowym rynku hiphopowym. Pomimo tego na albumie znalazły się dwa hity zatytułowane „Dangerous” i „Put Your Hands Where My Eyes Can See”.
Następnie Busta Rhymes przyłączył się do Flipmode Squad wraz z raperami Rampage, Lord Have Mercy, Spliff Star, Rah Digga i Baby Sham nagrali album . W styczniu 1999 singiel z tej płyty zatytułowany „Gimme Some More” osiągnął 5. miejsce na brytyjskiej liście singli. W kwietniu tego samego roku, wraz z Janet Jackson nagrał utwór pod tytułem „What's It Gonna Be?!”.
W tym czasie Busta Rhymes zainteresował się filmem i spróbował swoich sił jako aktor. Wystąpił w kilku produkcjach, w tym w dramacie kryminalnym Johna Singletona "Studenci" (1995) i dramacie Gusa Van Santa "Szukając siebie" (2000). W 2000 wydał kolejną płytę, zatytułowaną "Anarchy". Po jej wydaniu postanowił zakończyć współpracę z wytwórnią Elektra Records, jego dotychczasową wytwórnią fonograficzną. W 2001 podpisał kontrakt z inną wytwórnią – J Records. W tym samym roku wydał album pt. "Genesis", która okazała się ogromnym sukcesem. Rhymes po kilku cichych miesiącach znów wrócił na listy przebojów z takimi hitami jak „Break Ya Neck” i „Pass the Courvoisier”, współtworzone przez Dr. Dre i The Neptunes. W 2002 wydał płytę zatytułowaną "It Ain’t Safe No More". W piosence pod tytułem „Make it Clap” wystąpił z Erickiem B, Rakimem oraz z Sean Paulem.
Pod koniec 2004 zakończył współpracę z J Records i podpisał kontrakt z wytwórnią fonograficzną założoną przez Dr. Dre – Aftermath Entertainment. Busta razem z nową wytwórnią w czerwcu 2006 wydali płytę "The Big Bang". Wystąpił m.in. z takimi artystami jak Sean Paul, Rah Digga, Mary J. Blige, Missy Elliott, DMX, Brooke, Papoose, P. Diddy czy Lloyd Banks.
Pod koniec października 2007 wziął udział w telewizyjnej gali stacji VH1 – "Hip Hop Honors 2007" oraz w dyskusji stacji MTV – "Black History Month". W 2008 wydał razem z zespołem Linkin Park singiel „We Made It”.
W 2022 w Los Angeles wystąpił podczas inauguracji X3 Expo gali wręczenia nagród XBIZ Award.
Dyskografia.
Opracowano na podstawie źródła.

</doc>
<doc id="162574" url="https://pl.wikipedia.org/wiki?curid=162574" title="Bernhard Rust">
Bernhard Rust

Bernhard Rust (ur. 30 września 1883 w Hanowerze, zm. 8 maja 1945 w Berend k. Nübel) – polityk niemiecki.
W 1909–1930 radca akademicki w Hanowerze. W 1922 wstąpił do NSDAP. W latach 1925–1940 pełnił funkcję gauleitera Hanoweru, a od 1928 także Brunszwiku Południowego. W 1933 został komisarzem Rzeszy w pruskim Ministerstwie Kultury, a od 1934 ministrem Rzeszy (i zarazem Prus) ds. Nauki, Wychowania i Oświaty. Z powodu swojego sposobu kierowania urzędem często krytykowany i atakowany; był także przedmiotem żartów społeczeństwa.
Był zwolennikiem podporządkowania całego niemieckiego szkolnictwa hitlerowskiej ideologii.
W maju 1945 na wieść o niemieckiej kapitulacji popełnił samobójstwo.

</doc>
<doc id="162579" url="https://pl.wikipedia.org/wiki?curid=162579" title="Franz Fischler">
Franz Fischler

Franz Fischler (ur. 23 września 1946 w Absamie) – austriacki polityk i działacz organizacji rolniczych, minister i parlamentarzysta, od 1995 do 2004 komisarz europejski.
Życiorys.
Absolwent wiedeńskiego uniwersytetu rolniczego – Universität für Bodenkultur Wien. Pracował jako asystent w instytucie naukowym Institut für landwirtschaftliche Regionalplanung (1973–1979), doktoryzując się w 1978. Od 1979 zawodowo związany z izbą rolniczą (Landwirtschaftskammer) w Tyrolu, w latach 1984–1989 kierował tą instytucją.
W 1990 i 1994 z ramienia Austriackiej Partii Ludowej wybierany na posła do Rady Narodowej XVIII i XIX kadencji. W 1989 objął stanowisko ministra rolnictwa i leśnictwa w rządzie federalnym, którym kierował Franz Vranitzky. Urząd ten sprawował do 1994. W 1995 dołączył do Komisji Europejskiej Jacques’a Santera jako komisarz ds. rolnictwa i rozwoju obszarów wiejskich. W kolejnej KE, której przewodnictwo objął Romano Prodi, odpowiadał dodatkowo za rybołówstwo (w 2004 wspólnie z Sandrą Kalniete).
Po odejściu z KE kierował związanym z ÖVP think tankiem Ökosozialen Forum Europa. W 2015 wybrany na prezydenta instytutu badawczego Institut für Höhere Studien w Wiedniu.
Odznaczony Wielką Złotą Odznaką Honorową na Wstędze za Zasługi dla Republiki Austrii (1992). W 2005 uhonorowany doktoratem honoris causa Szkoły Głównej Gospodarstwa Wiejskiego w Warszawie.

</doc>
<doc id="162587" url="https://pl.wikipedia.org/wiki?curid=162587" title="Kopaiwa">
Kopaiwa

Kopaiwa, kopaiba ("Copaifera" L.) – rodzaj drzew z rodziny bobowatych.
Słowo "kopaiwa" pochodzi z języka Indian Ameryki Południowej i Środkowej, gdzie rośliny z tego rodzaju występują w formie dzikiej. Do rodzaju należy ok. 40 gatunków występujących w tropikalnej Ameryce Środkowej i Południowej oraz w zachodniej i środkowej części tropikalnej Afryki.
Systematyka.
Rodzaj dawniej zaliczany do plemienia "Copaifereae" Baill. z rodziny lub podrodziny brezylkowych "Caesalpinioideae". Współcześnie klasyfikowany do plemienia "Detarieae" de Candolle w obrębie podrodziny "Detarioideae".

</doc>
<doc id="162588" url="https://pl.wikipedia.org/wiki?curid=162588" title="Andrzej Wiszowaty">
Andrzej Wiszowaty

Andrzej Wiszowaty herbu Pierzchała, inna forma nazwiska: "Andreas Wissowatius", (ur. 26 listopada 1608 w Filipowie, zm. 29 lipca 1678 w Amsterdamie) – filozof, teolog, ideolog religijny braci polskich, kaznodzieja ariański, pisarz-polemista, poeta, redaktor i wydawca.
Życiorys.
Syn członka wspólnoty braci polskich Stanisława Wiszowatego i Agnieszki Socyn, jedynej córki Fausta Socyna. Prawnuk Abrahama Wiszowatego, komornika ziemskiego brańskiego, jednego z pierwszych członków rodu wymienionych w historycznych dokumentach w XVI w.. Rodzina Wiszowatych należała do drobnej szlachty. Ojciec nie był w stanie zadbać o należyte wykształcenie syna, dlatego za namową Krzysztofa Morsztyna, arianina, starosty filipowskiego i wuja żony, Stanisław przeniósł się do województwa krakowskiego, gdzie objął w dzierżawę wieś Jankówka, a później nabył na własność wieś Wrocimorowa. Andrzej pobierał pierwsze nauki wraz z synami K. Morsztyna w sąsiednim Raciborsku – siedzibie Morsztynów. Wykazywał duże zdolności, dlatego naukę kontynuował w słynnej Akademii w Rakowie (1619–1629), gdzie mieszkał w domu rektora i wybitnego myśliciela ariańskiego Jana Crella. Po ukończeniu szkoły objął na krótko posadę nauczyciela dzieci wojewody lubelskiego Piotra Aleksandra Tarły. Arianie niechętni temu faktowi (Tarło był katolikiem), ufundowali dla młodego Andrzeja stypendium zagraniczne. Na decyzję o posłaniu Andrzeja na dalsze studia miał też wpływ Marcin Ruar. Przekonał jego rodziców, aby wbrew zamierzeniom nie posyłali go na dwór magnacki, aby rozpoczął karierę dworską. Zdaniem Ruara, wypadało, aby jedyny wnuk Fausta Socyna kroczył śladami swojego wybitnego dziada.
W roku 1631 rozpoczęła się pierwsza europejska podróż Wiszowatego. Na trasie znalazły się Gdańsk (odwiedził Marcina Ruara), Hamburg (spotkanie z Hugonem Grocjuszem), aby w 1632 przybyć do Lejdy i podjąć studia na tamtejszym Uniwersytecie. W czasie studiów Wiszowaty odwiedzał często Amsterdam, aby uczestniczyć w wykładach myślicieli tej klasy co Gerardus Vossius i Caspar Barlaeus. Wkrótce na stałe przeniósł się do Amsterdamu. Tam poznał i zaprzyjaźnił się z Krzysztofem Arciszewskim, arianinem, sławnym w Europie podróżnikiem i żołnierzem. Opowieści Wiszowatego o postępach kontrreformacji w Polsce oraz prześladowaniach różnowierców skłoniły Arciszewskiego do podjęcia decyzji o odrzuceniu propozycji króla Władysława IV, z której początkowo bardzo się ucieszył. Król chciał, żeby sławny żołnierz objął w Rzeczypospolitej funkcję admirała lub generała artylerii koronnej. Ostatecznie Arciszewski odmówił, uzasadniając swoją decyzję m.in. naruszaniem w Rzeczypospolitej wolności sumienia i tolerancji religijnej oraz podjął decyzję o wyjeździe do Brazylii. Namawiał do wyjazdu Wiszowatego, ale ten odmówił pragnąc pozostać w kontakcie z braćmi polskimi w Europie. Po opuszczeniu Amsterdamu, Wiszowaty odwiedził Anglię i Paryż. W 1637 r. powrócił do Polski. W 1638 r. pod pretekstem obrazy katolicyzmu, zburzono Szkołę Rakowską, zamknięto zbór i wypędzono nauczycieli i uczniów. Oburzony tym wydarzeniem Wiszowaty udał się w 1639 r. do Warszawy, gdzie przed Izbą Poselską wygłosił mowę w obronie doktryny rakowskiej.
Wkrótce został nauczycielem Andrzeja Suchodolskiego. Razem z nim, w 1640 r. wyruszył w kolejną, kilkuletnią podróż po Europie. Odwiedził Niemcy, Holandię i Francję. Po powrocie, w 1642 r., synod ariański powierzył mu funkcję ministra zboru ariańskiego w Piaskach, należących do rodziny Suchodolskich. Zbór został wkrótce zamknięty. W 1643 r. Wiszowaty otrzymał posadę kaznodziei w zborze w Szerszniach na Ukrainie w powiecie żytomierskim, u boku ariańskiego teologa Jana Stoińskiego. Szersznie były własnością rodziny Jerzego Niemirycza, podkomorzego kijowskiego, przyjaciela Wiszowatego z okresu studiów w Lejdzie. W 1643 r. Andrzej otrzymał tragiczną wiadomość o bestialskim zamordowaniu ojca we Wrocimorowej.
Wkrótce Bracia polscy przenieśli Wiszowatego do województwa wołyńskiego. Pod jego opieką znalazły się zbory w Haliczanach, Iwanicach, Beresku i Kisielinie. Wystąpienia przeciwko arianom przybrały na sile. Kolejne zbory były burzone, co nie pozwalało Wiszowatemu osiąść nigdzie na dłużej. W 1648 roku przeniósł się do Siedlisk, aby objąć tam stanowisko kaznodziei. Po wybuchu wojen kozackich, wyjechał w okolice Gdańska. W 1648 r. osiadł na krótko w Arciszewie (dobrach Arciszewskich herbu Prawdzic), skąd przeniósł się do Straszyna — majątku arianina Pawła Iwanickiego herbu Pełnia, gdzie wygłaszał polskie kazania u boku nie znającego języka polskiego Marcina Ruara. Już wiosną 1649 r. powrócił do Siedlisk. Nauczał kolejno w zborach w Radostowie, Rąbkowej i Lusławicach. Na wieść o napaści chłopskiego tłumu na Nowy Sącz, wymordowaniu załogi szwedzkiej i spustoszeniu ariańskich domów, Wiszowaty w pośpiechu opuścił Robków, gdzie porzucił cały majątek i bibliotekę. Osiadł chwilowo w Czarkowych należących do syna swojej stryjecznej siostry, Hieronima Moskorzewskiego.
Wkrótce znowu zmuszony był uciekać. Wraz z Jonaszem Szlichtyngiem i Stanisławem Lubienieckim schronił się pod opiekę Szwedów w Krakowie. Po poddaniu się Krakowa wojskom polskim króla Jana Kazimierza, Wiszowaty powrócił do Robkowa i majątku rodzinnego we Wrocimorowej. Tam doszła go wieść o uchwaleniu przez Sejm konstytucji o wygnaniu arian z Polski (1658). Akt parlamentu stawiał Braciom polskim do wyboru: nawrócenie lub konfiskatę majątku i wygnanie z kraju (w ciągu 3 lat). Wiszowaty podjął ostatnią próbę uratowania arian. W dniach 11–16 marca 1660 r., na zamku kasztelana wojnickiego Jana Wielopolskiego w Rożnowie odbyła się słynna publiczna dysputa teologiczna między przedstawicielami Braci polskich i duchownymi kościoła katolickiego. Spotkanie do niczego nie doprowadziło. Kasztelan pod wrażeniem intelektu Wiszowatego zaproponował mu, aby pozostał w kraju, który potrzebuje ludzi uczonych. W zamian za przejście na religię katolicką zaoferował teologowi wieś Gródek. Ten odmówił mówiąc, że lepiej "dobra stracić i cześć obywatelską niż czyste sumienie".
10 lipca 1660 r. Wiszowaty opuścił Polskę. Arianie wyjeżdżający z Rzeczypospolitej udali się do Kluczborka. Następnie Wiszowaty pojechał na Węgry, a stamtąd został przez synod wysłany do Mannheim. W Heidelbergu wręczono mu zakaz nauczania na terenie Palatynatu. W tej sytuacji, jako miejsce stałego pobytu Wiszowaty wybrał Amsterdam. Do końca życia pozostał wierny przekonaniom religijnym w 1666 roku została razem "z rodziną z Polski" przyjęty do parafii remonstranckiej w Amsterdamie. Nadal tworzył i opiekował się spuścizną Braci polskich. Opublikował monumentalne wydawnictwo "Bibliotheca Fratrum Polonorum", na które składał się dorobek polskich arian, a które w 1674 trafiło na Indeks ksiąg zakazanych. Zmarł 29 lipca 1678 w Amsterdamie. Ostatnie słowa wypowiedziane do jednego z synów brzmiały: „"Jak widziałeś, chłopcze, że ja czynię, tak i ty zawsze trzymaj się tylko tego, co prawdziwe i dobre i cały wysiłek ku temu obracaj"”. 
Rodzina.
Miał młodszego brata, Teodora (zm. po 1662), także pastora Braci Polskich, po 1660 roku na wygnaniu w Brandenburgii.
Andrzej Wiszowaty 3 maja 1648 r. ożenił się ze współwyznawczynią Aleksandrą Rupniewską (Alexandra von Rupnow) (1623-23 listopada 1679) herbu Szreniawa, córką Joachima i Elżbiety z Lubienieckich herbu Rola. Małżeństwo to było niezwykle zgodne i doczekało się kilkorga dzieci:
Twórczość.
Autor 62 prac z dziedziny teologii, filozofii, religii i etyki, w większości zaginionych. Za najwybitniejszy i najbardziej znany uchodzi „"Religio rationalis seu de rationis judicio"” – „O religii zgodnej z rozumem, czyli traktat o posługiwaniu się sądem rozumu także w sprawach teologicznych i religijnych” (Amsterdam 1685). Wydawca dorobku braci polskich, monumentalnego wydawnictwa „"Bibliotheca Fratrum Polonorum"”. Swoich sił próbował również na polu poezji. Wierszowany przekład psałterza zaginął. Przetłumaczył na język polski łaciński wiersz Samuela Przypkowskiego. Jest także autorem wierszowanego paszkwila w odpowiedzi ks. W. Dębołeckiemu, stanowiącego ciekawy przykład ówczesnej krytyki. Nie odnaleziono dotąd 3 wybitnych traktatów, które Wiszowaty pozostawił w rękopisie, poświęconych: filozofii przyrody („"Physicae problemata"”), logice („"Breves institutiones logicae"”) i etyce („"Eticae seu philosophiae moralis compendium"”).
Nawiązał kontakty lub przyjaźnie z wieloma wybitnymi osobistościami epoki, m.in.: Janem Crellem, Krzysztofem Arciszewskim, Szymonem Episcopiusem, Janem Gerhardem Vossiusem, Stefanem Curcelleusem, Hugo Grocjuszem, Pierre'em Gassendim, Samuelem Sorbiere, Janem Amosem Komenskim, Gotfrydem Leibnizem. Skomponował hymny i psalmy w języku polskim.

</doc>
<doc id="162589" url="https://pl.wikipedia.org/wiki?curid=162589" title="Pokrycie zbioru">
Pokrycie zbioru

Pokryciem zbioru formula_1 który jest zawarty w przestrzeni formula_2 nazywa się dowolną rodzinę zbiorów formula_3 zawartych w formula_2 taką, że zbiór formula_5 jest zawarty w sumie elementów tej rodziny, tj. formula_6 Zbiór formula_7 jest zbiorem indeksów
Uwaga: Często w definicji pokrycia żąda się, aby formula_8 Dalej będziemy zakładać ten warunek.
Definicje.
Pojęcie pokrycia często jest używane w kontekście topologii.
Niech formula_9 jest przestrzenią topologiczną.
Definicja pokrycia otwartego.
Pokrycie formula_10 nazywa się pokryciem otwartym, gdy każdy element formula_11 jest zbiorem otwartym, tj.
Definicja pokrycia domkniętego.
Pokrycie formula_13 nazywa się pokryciem domkniętym, gdy każdy element formula_14 jest zbiorem domkniętym, tj.
Pokrycia wpisane i podpokrycia.
Niech formula_16 będą pokryciami zbioru formula_17
Pokrycie formula_18 nazywa się pokryciem wpisanym w pokrycie formula_19 jeśli
Pokrycie formula_21 nazywa się podpokryciem pokrycia formula_22 jeśli
Każde podpokrycie danego pokrycia jest w nie wpisane.
Definicja pokrycia skończonego.
Pokrycie formula_24 nazywa się skończonym, jeśli formula_7 jest zbiorem skończonym (typowo wówczas formula_26 dla pewnego naturalnego formula_27).

</doc>
<doc id="162590" url="https://pl.wikipedia.org/wiki?curid=162590" title="Nautofon">
Nautofon

Nautofon (nazywany też czasami "buczkiem mgłowym") – urządzenie stosowane na statkach i stałych znakach nawigacyjnych, służące do nadawania sygnałów dźwiękowych na morzu w czasie mgły. Jego dźwięk słychać w odległości do 20 km.
Dźwięk wytwarzany jest przez membranę pobudzaną do drgań elektromagnesem.

</doc>
<doc id="162593" url="https://pl.wikipedia.org/wiki?curid=162593" title="Wielgowo">
Wielgowo

Wielgowo (niem. "Augustwalde") – część miasta Szczecina na osiedlu Wielgowo-Sławociesze-Zdunowo. Granice osiedla wyznaczają: droga krajowa nr 3, tory linii kolejowej Szczecin – Stargard oraz granica miasta. Od wschodu osiedle graniczy z gminą Kobylanka, a od północy z gminą Goleniów. 
Osiedle jest otoczone przez lasy Puszczy Goleniowskiej. Wielgowo jest osiedlem z zabudowaniami typu wiejskiego. Główne budynki znajdują się przy ulicy Bałtyckiej i na wschód od niej. Pozostałą część zajmują łąki i tereny rolnicze. Obok Wielgowa znajduje się osiedle Zdunowo. Obecnie trwa rozbudowa osiedla Osada Leśna, położonego przy północnej granicy osiedla, jego główną ulicą jest Sokolników. Głównymi ulicami dojazdowymi są: Tczewska z Dąbia, i prof. Tomasza Żuka (Zdunowska) z Płoni. Komunikację zapewnia kolej – stacja Szczecin Zdunowo oraz linie autobusowe 73, 93, 534.
Nazwa.
Po przejęciu miejscowości przez administrację polską w 1945 r. używano początkowo nazw Wielichowo i Wielgołęka. 12 listopada 1946 r. nadano miejscowości polską nazwę Wielgowo. Inspiracją dla niej było notowane w XIII i XIV wieku bagno i las Wielgowo ("Velchow, Velgow"), rozciągające się w okolicy; z kolei to określenie pochodzi od słowa „wielki”.
Historia.
Przed rozpoczęciem II wojny światowej Wielgowo znajdowało się w granicach powiatu nowogardzkiego (ówcześnie "Kreis Naugard"), w 1939 r. zostało włączone w granice Wielkiego Szczecina. Od 1945 r. przez 3 lata miejscowość należała do powiatu gryfińskiego, jako siedziba gminy Załom, w latach 1948–1954 ponownie w powiecie nowogardzkim, a w 1954 r. została włączona do Szczecina. Miała wtedy status dzielnicy podmiejskiej. W 1972 r. Wielgowo stało się osiedlem miejskim.

</doc>
<doc id="162595" url="https://pl.wikipedia.org/wiki?curid=162595" title="Dąbrowa Białostocka">
Dąbrowa Białostocka

Dąbrowa Białostocka (do 1961 "Dąbrowa Grodzieńska") – miasto w województwie podlaskim, w powiecie sokólskim, siedziba gminy miejsko-wiejskiej Dąbrowa Białostocka, nad Kropiwną (lewy dopływ Biebrzy), w otulinie Biebrzańskiego Parku Narodowego. Położona w urozmaiconym krajobrazowo paśmie wzgórz morenowych. Ośrodek usługowy regionu rolniczego; drobny przemysł, głównie spożywczy.
Historia.
Prawa miejskie otrzymała w roku 1712, utracone w 1892 roku przez przekształcenie w miasteczko. Położona była w końcu XVIII wieku w powiecie grodzieńskim województwa trockiego. Po utracie praw miejskich przynależała do gminy Dąbrowa w powiecie sokólskim, od 1918 w województwie białostockim.
13 października 1919 Dąbrowę ponownie zaliczono do miast, włączając do niej równocześnie wsie: Grabowo, Jasionówka, Juryzdyka, Małyszówka i Osmołowszczyzna.
Podczas okupacji hitlerowskiej odebrano prawa miejskie Dąbrowie, a miasto podzielono w 1944 roku na sześć gromad: Dąbrowa Grodzieńska, Grabowo, Jasionówka, Juryzdyka, Małyszówka i Osmołowszczyzna, które włączono ponownie do gminy Dąbrow, a więc dezintegrując utworzony w 1919 twór osadniczy. Stan rzeczy ustawodawstwo polskie usankcjonowało ze znacznym opóźnieniem, bo dopiero 1 stycznia 1951. Jednak w przeciwieństwie do stanu z 1944, w 1951 roku powołano pięć (nie sześć) gromad, łącząc Dąbrowę z Juryzdyką w jedną gromadę o nazwie "Dąbrowa Grodzieńska". Brak zgodności między ustawodawstem okupacyjnym (funkcjonującym de facto) a polskim (obowiązującym de jure) sprawiło, że Juryzdykę nadal wymieniano jako gromadę w gminie Dąbrowa, także po 1951 roku.
Jesienią 1954, w związku z reformą administracyjną państwa, Dąbrowa Grodzieńska (z Juryzdyką), Jasionówka i Małyszówka, a także Kirejewszczyzna, weszły w skład nowo utworzonej gromady Dąbrowa. 1 stycznia 1956 roku gromadę przyłączono do nowo utworzonego powiatu dąbrowskiego w województwie białostockim. 10 marca 1961 roku Dąbrowa Grodzieńska została przemianowana na Dąbrowę Białostocką.
1 stycznia 1965 gromadę Dąbrowa Białostocka zniesiono w związku z nadaniem jej praw miejskich, w związku z czym Jasionówka, Małyszówka, Juryzdyka i Kirejewszczyzna stały się integralnymi częściami Dąbroway Białostockiej (w przypadku trzech pierwszych po raz drugi).
Stan rzeczy utrzymał się zaledwie cztery lata, bo już 1 stycznia 1969 Jasionówkę (z kolonią), Małyszówkę i Kirejewszczyznę wyłączono z Dąbrowy Białostockiej, włączając ją do reaktywowanej gromady Dąbrowa Białostocka jako samodzielne wsie. W Dąbrowie pozostała już zatem sama Juryzdyka.
Samodzielnymi wsiami Jasionówka i Małyszówka pozostały zalewdwie cztery lata, bo już 1 stycznia 1973 – w związku z kolejną reformą administracyjną kraju – włączono je po raz trzeci do Dąbrowy Białostockiej
Powiat dąbrowski przetrwał do 31 maja 1975. W latach 1975–1998 miasto administracyjnie należało do woj. białostockiego.
Demografia.
Według danych z 1 stycznia 2011 r. powierzchnia miasta wynosiła 22,64 km². 31 grudnia 2017 r. miasto miało 5632 mieszkańców.
Wspólnoty religijne.
Kościół rzymskokatolicki
Polski Autokefaliczny Kościół Prawosławny
Świadkowie Jehowy

</doc>
<doc id="162598" url="https://pl.wikipedia.org/wiki?curid=162598" title="Sennowłóctwo">
Sennowłóctwo



</doc>
