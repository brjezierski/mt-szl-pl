<doc id="162599" url="https://pl.wikipedia.org/wiki?curid=162599" title="Karabin przeciwpancerny Boys">
Karabin przeciwpancerny Boys

Rifle, Anti-Tank, .55 in, Boys – karabin przeciwpancerny kal. 13,97 mm, konstrukcji brytyjskiej, z okresu II wojny światowej.
Historia.
W okresie I wojny światowej czołgi niemieckie nie zagrażały Aliantom. Było ich zbyt mało, aby mogły mieć wpływ na przebieg operacji wojennych.
Traktat wersalski, kończący I wojnę światową, postanowił także o rozbrojeniu Niemiec. Wszystko zapowiadało dalszą pokojową przyszłość. Nikt nie miał ochoty wydawać pieniędzy na zbrojenia. Dopiero w latach trzydziestych dostrzeżono, że III Rzesza ponownie się uzbraja. Poczyniono więc próby przeciwdziałania zagrożeniu.
British Army dostrzegła brak w swoim uzbrojeniu odpowiednio lekkiej broni przeciwpancernej. W październiku 1934 roku wydano instrukcję w celu przygotowania projektów rusznic przeciwpancernych. Projektowi nadano kryptonim „Stanchion”. Oficerem odkomenderowanym do nadzoru nad całością prac badawczych był kapitan Boys.
Nową broń wprowadzono do uzbrojenia armii brytyjskiej w 1937 roku. Nadano jej nazwę na cześć zmarłego tuż przed końcem realizacji projektu kapitana Boysa.
Użycie.
Karabiny przeciwpancerne Boys zostały wprowadzone do uzbrojenia brytyjskich dywizji piechoty, początkowo w ilości 144, a później 361 egzemplarzy. Używano ich także jako uzbrojenia transporterów opancerzonych Universal Carrier, a także kilku typów samochodów pancernych. Używały ich patrole pustynne SAS. Jeden egzemplarz znalazł się w uzbrojeniu rajdersów amerykańskiej piechoty morskiej w czasie wypadu na atol Makin. Karabiny Boys zostały także dostarczone armii fińskiej. Użyto ich w czasie wojny zimowej z ZSRR. 13 marca 1940 armia fińska miała 130 sztuk tej broni. W czasie wojny kontynuacyjnej 1941-1944 posiadała ok. 400 sztuk tej broni.
Karabiny przeciwpancerne szybko straciły swoje znaczenie jako broń do zwalczania czołgów. Szybki wzrost grubości ich pancerza spowodował, że stały się bezużyteczne. Od roku 1942 rozpoczął się proces wypierania ich z uzbrojenia przez granatniki przeciwpancerne PIAT.
Używano ich także po II wojnie światowej. Wykorzystywali je między innymi żołnierze izraelscy, chińscy nacjonaliści na Tajwanie (przekalibrowane, by mogły strzelać amunicją kalibru 12,7 mm) oraz członkowie IRA.
Konstrukcja.
Karabin przeciwpancerny Boys był bronią powtarzalną, zasilaną z magazynka o pojemności 5 nabojów, zakładanego od góry. Lufa miała siedem bruzd prawoskrętnych. Trzon zamkowy posiadał dwa rygle.
W celu osłabienia odrzutu karabin wyposażono w hamulec wylotowy nakręcany na wylot lufy, sprężynowy osłabiacz odrzutu i poduszkę gumową nakładaną na stopkę kolby. W kolbie znajdował się mały pojemnik z olejem i pędzelkiem ułatwiającymi konserwację broni.
Karabin miał też podpórkę łoża oraz chwyt pistoletowy przy urządzeniu spustowym. Prostokątna muszka i celownik przeziernikowy były osadzone z lewej strony broni.

</doc>
<doc id="162602" url="https://pl.wikipedia.org/wiki?curid=162602" title="Zawojowanie">
Zawojowanie

Zawojowanie ( „zawojowanie”, od „wojna”) – całkowite zajęcie terytorium państwa i przejęcie kontroli nad nim w drodze zbrojnej; pozbawienie dotychczasowego suwerena władzy zwierzchniej. 
Współcześnie zawojowanie jest zakazane przez prawo międzynarodowe, członkowie społeczności międzynarodowej (przede wszystkim państwa) są zobowiązani do nieuznawania skutków prawnych zawojowania terytorium przez państwo-agresora.
Regulamin wojny z 1899 i 1907 w dziale III "O władzy wojennej na terytorium państwa nieprzyjacielskiego" (art. 42 - 56) traktuje okupanta wyłącznie jako przejściowego administratora zajętych ziem, nakazując mu przestrzegać "z wyjątkiem bezwzględnych przeszkód" prawo obowiązujące w danym kraju.
Nakaz pokojowego rozstrzygania sporów międzynarodowych proklamowany przez Pakt Ligi Narodów a następnie pakt Brianda-Kellogga implikuje zakaz podboju (p. doktryna Stimsona).
Konwencja o prawach i obowiązkach państw z Montevideo podpisana w 1933 postanawia w art. 11: "Umawiające się państwa ostatecznie ustalają zasadę swojego postępowania, ściśle nakazując nieuznawanie zdobyczy terytorialnych lub korzyści uzyskanych siłą, niezależnie od tego, czy chodzi o użycie broni, interwencję dyplomatyczną, czy jakikolwiek inny skuteczny środek przymusu".
Karta Narodów Zjednoczonych w art. 1 ust. 1 do celów Organizacji zalicza utrzymanie międzynarodowego pokoju i bezpieczeństwa, tłumienie aktów agresji i innych naruszeń pokoju, łagodzenie i załatwianie w drodze pokojowej, według zasad sprawiedliwości i prawa międzynarodowego sporów lub sytuacji mogących prowadzić do naruszenia pokoju. Art. 2 ust. 3 nakazuje by członkowie Organizacji rozwiązywali swe spory międzynarodowe środkami pokojowymi w taki sposób, by nie dopuścić do zagrożenia międzynarodowego pokoju i bezpieczeństwa oraz sprawiedliwości. Art. 2 ust. 4 zabrania stosowania groźby lub użycia siły przeciwko całości terytorialnej lub niepodległości któregokolwiek państwa.
Konwencja wiedeńska o prawie traktatów w art. 52 uznaje za nieważny traktat wymuszony przez groźbę lub użycie siły z pogwałceniem zasad prawa międzynarodowego, wyrażonych w Karcie Narodów Zjednoczonych.
Integralność terytorialną państw nakazuje zachować Akt końcowy Konferencji Bezpieczeństwa i Współpracy w Europie w punkcie 4.
Przykładem zawojowania jest arabski podbój Persji.

</doc>
<doc id="162607" url="https://pl.wikipedia.org/wiki?curid=162607" title="Faust Socyn">
Faust Socyn

Faust Socyn, , (ur. 5 grudnia 1539 w Sienie, zm. 3 marca 1604 w Lusławicach) – włoski reformator religijny, teolog, polemista, pisarz i poeta. Twórca socynianizmu i doktryny religijnej braci polskich, dziadek Andrzeja Wiszowatego. Wpływ poglądów Socyna na ówczesną Europę zachodnią i środkową był znaczący i przyczynił się do stworzenia racjonalizmu i koncepcji państwa demokratycznego.
Życiorys.
Wczesne lata życia.
Urodził się w bogatej i wpływowej rodzinie prawników toskańskich, Sozzinich, jako syn Alessandra Sozziniego (ze Scopeto), i Agnese Petrucci, pochodzącej z rodziny , blisko spokrewnionej z papieżami: Piusem II, Piusem III i Pawłem V. Rodzina sympatyzowała z ruchem reformacyjnym. Pod wpływem stryja, Celsa Sozziniego, który opiekował się nim po śmierci rodziców, stryja Leliusza Sozziniego i Miguela Serveta zainteresował się antytrynitaryzmem, a w końcu odrzucił istnienie Trójcy Świętej i dogmaty katolickie. W 1562 opublikował pierwszą rozprawę teologiczną: "Komentarz do pierwszego rozdziału Ewangelii św. Jana" (już w 6 lat później przetłumaczoną na język polski). Kolejne 10 lat spędził na dworze księcia Toskanii Kosmy I, unikając kwestii religijnych i pisząc utwory o tematyce politycznej i miłosnej.
Działacz reformacji.
Narastająca presja ze strony Inkwizycji sprawiła, że w 1574 przeniósł się do ośrodka wolnomyślicielstwa – Bazylei, gdzie w 1578 opublikował swoje najbardziej oryginalne dzieło: "O Jezusie Chrystusie Zbawicielu", które negowało znaczenie śmierci Chrystusa na krzyżu jako odkupienia grzechów, a podkreślało rolę Jezusa jako nauczyciela ludzkości, której wskazał drogę do osiągnięcia zbawienia (główne znaczenie nie przypisywał wierze, ale etyce postępowania ludzi). Socyn zaprzeczał także istnieniu grzechu pierworodnego jako sprzecznego z logiką, twierdząc, że grzech obciążać może jedynie jego sprawcę Adama, a nie całą ludzkość. Wierzył w możliwość doskonalenia człowieka, który przez rozwój nauki i techniki w końcu wyzwoli się od cierpień i klęsk. Podróżował również do Zurychu i Siedmiogrodu.
Pobyt w Polsce.
Jesienią 1578 po raz pierwszy przyjechał na krótko do Polski, do Krakowa. W następnym roku przyjechał ponownie, osiadając na stałe. Mieszkał w Krakowie, Pawlikowicach i Lusławicach. Nawiązał kontakty z grupą unitarian – Włochów z otoczenia królowej Bony. Chciał wstąpić do krakowskiego zboru braci polskich, ale odmówiono mu tego, ponieważ sprzeciwił się ponownemu ochrzczeniu (twierdził, iż każdy chrzest chrześcijański jest tak samo ważny). Niemniej nie przestał współpracować z braćmi polskimi, pomagając im ustalić spójną doktrynę religijną i rozstrzygając ich wewnętrzne spory. Od 1598 stał się nieoficjalnym przywódcą braci polskich; reprezentował nurt umiarkowany, który nie sprzeciwiał się pańszczyźnie, państwu i sądownictwu. W 1580 napisał traktat polemiczny "O autorytecie Pisma Św.", który podkreślał rolę Biblii jako Słowa Bożego, ale przyznawał, że w logiczny sposób nie można tego udowodnić.
Prowadził aktywne dysputy teologiczne (osobiste lub korespondencyjne) z autorami z całej Europy: kalwinistami Jacobem Covetem i Francesco Puccim (później konwertytą na katolicyzm), nonadorantystą Ferencem Dávidem, przeciwnikami antytrynitaryzmu Andrzejem Wolanem, Jakubem Paleologiem, Jakubem Wujkiem, Erasmusem Johannisem i Andrzejem Dudyczem.
W 1586 ożenił się z córką Krzysztofa Morsztyna (protektora protestantów), Elżbietą, która urodziła mu jedyne dziecko – Agnieszkę. W 1598, po śmierci Jana Niemojewskiego, został przywódcą braci polskich, których zaczęto nazywać socynianami.
W Europie nasilała się presja kontrreformacji. W 1571 zniszczono w Krakowie zbór protestancki i cmentarze innowierców. W 1586 zakończył się w Sienie zaoczny proces Socyna o herezję, wyrokiem skazującym go na śmierć. Od 1594 Socyn padał ofiarą napaści i przemocy. 30 kwietnia 1598 grupa krakowskich studentów, podburzonych przez miejscowy kler katolicki, wywlekła chorego Socyna z jego mieszkania znajdującego się w kamienicy Niderlandowskiej na rogu ulicy Brackiej i Gołębiej, spaliła jego księgozbiór i usiłowała go zabić; w ostatniej chwili uratował go ksiądz-profesor Marcin Wadowita.
Socyn, obawiając się o życie, wyjechał w 1598 do Lusławic koło Tarnowa, gdzie znajdował się duży ośrodek braci polskich. Nadal prowadził aktywne życie, prowadząc m.in. w latach 1601-1602 seminarium teologiczne w Rakowie (w 1602 powstanie tu Akademia Rakowska). Zmarł w Lusławicach w wieku 65 lat.
Po śmierci.
W 1603 roku jako autor trafił do pierwszego polskiego "Indeksu Ksiąg Zakazanych" powstałego z inicjatywy biskupa Bernarda Maciejowskiego.
Gdy w latach 70. XIX wieku wybuchła w okolicach Lusławic cholera, która zdziesiątkowała mieszkańców pobliskich wsi, za poradą miejscowego proboszcza, dla odwrócenia klęski, spławiono w Dunajcu zwłoki „heretyków” – w tym ciało Fausta Socyna, które nigdy nie zostało odnalezione (według opinii prof. Włodzimierza Demetrykiewicza kości Socyna nadal spoczywają nietknięte w grobie). Staraniem unitarian ze Stanów Zjednoczonych i Wielkiej Brytanii w 1936 wybudowano mauzoleum Socyna według projektu Adolfa Szyszko-Bohusza, wkomponowując kamień przeniesiony z grobu reformatora. Pierwotne miejsce pochówku Fausta Socyna znajdowało się na niewielkim wzniesieniu przy drodze gminnej Lusławic. Symboliczny dziś grób Socyna znajduje się na terenie prywatnego parku dworskiego, należącego do kompozytora Krzysztofa Pendereckiego i nie jest udostępniany zwiedzającym.
Twórczość.
Listy i materiały.
Faust Socyn zostawił po sobie bogatą korespondencję, wydaną pośmiertnie w kilku tomach.

</doc>
<doc id="162610" url="https://pl.wikipedia.org/wiki?curid=162610" title="Eremityzm">
Eremityzm



</doc>
<doc id="162611" url="https://pl.wikipedia.org/wiki?curid=162611" title="Dieppe (Francja)">
Dieppe (Francja)

Dieppe – (wym. ​[djɛp]; w języku normandzkim: Dgieppe) miejscowość i gmina we Francji, w regionie Normandia, w departamencie Sekwana Nadmorska.
Według danych na rok 2010 gminę zamieszkiwało 32 966 osób, a gęstość zaludnienia wynosiła 2825 osób/km² (wśród 1421 gmin Górnej Normandii Dieppe plasuje się na 4. miejscu pod względem liczby ludności, natomiast pod względem powierzchni na miejscu 262.).
Dieppe jest portem na wybrzeżu francuskim nad kanałem La Manche w Normandii. Podczas II wojny światowej miejsce próbnego lądowania aliantów na kontynencie europejskim (Operacja Jubilee). Zostało ono przeprowadzone 19 sierpnia 1942; brało w nim udział 5 tys. żołnierzy kanadyjskich, 1 tys. komandosów brytyjskich i 50 amerykańskich. Akcja zakończyła się niepowodzeniem; atakujący ponieśli duże straty i jedynie częściowo zdołali się wycofać. Doświadczenia uzyskane w Dieppe wykorzystano w toku przygotowań do inwazji na Francję w 1944.

</doc>
<doc id="162612" url="https://pl.wikipedia.org/wiki?curid=162612" title="Cywilna kontrola nad siłami zbrojnymi">
Cywilna kontrola nad siłami zbrojnymi

Cywilna kontrola nad siłami zbrojnymi jest jednym z trudniejszych aspektów organizacji państwa demokratycznego, zwłaszcza młode lub nieustabilizowane demokracje (państwa Europy Wschodniej, Bliskiego Wschodu, Ameryki Łacińskiej) przez brak odpowiedniego uregulowania tej kwestii często doświadczają różnego rodzaju problemów.
Siły zbrojne to organizacja hierarchiczna, zdyscyplinowana, o silnym poczuciu misji i ducha (w stopniu nie spotykanym w innych działach machiny państwowej); przejawia skłonność do alarmizmu, nacjonalizmu; wojskowi często mają poczucie wyższości nad resztą obywateli, zwłaszcza polityków.
Wszystkie te cechy sprawiają, iż zwłaszcza, gdy państwo przeżywa problemy, armia ma skłonność do interweniowania i przejmowania władzy.
By temu zapobiec, w państwie demokratycznym muszą być przestrzegane następujące zasady:

</doc>
<doc id="162617" url="https://pl.wikipedia.org/wiki?curid=162617" title="Dystych">
Dystych

Dystych (gr. "dístichon"), także dwuwiersz – strofa dwuwersowa, o rymach parzystych ("aa bb"). Najmniejsza istniejąca strofa poetycka. Oba wersy dystychu charakteryzują się zazwyczaj znacznym podobieństwem pod względem składni i treści. 
W literaturze polskiej dwuwiersz jest rzadko spotykany jako element utworu stroficznego; częściej pojawia się w formach samodzielnych, zwłaszcza we fraszkach i epigramatach.
Wiele dystychów zawierają "Zdania i uwagi" Adama Mickiewicza. Za pomocą dwuwierszy Bolesław Leśmian zapisywał swoje ballady:

</doc>
<doc id="162618" url="https://pl.wikipedia.org/wiki?curid=162618" title="Kubotan">
Kubotan

 – rodzaj broni stosowanej do samoobrony wywodzący się ze współczesnej Japonii. Jest to pomniejszona wersja yawary, wprowadzona na rynek przez Sōke Takayuki Kubota, który jest również autorem systemu technik walki z użyciem kubotanu, wchodzącego w skład szkoły karate Gōsoku-ryū. Nazwa przyrządu pochodzi od nazwiska twórcy.
Kubotan to czternastocentymetrowej długości walec wykonany z twardego plastiku, noszony zazwyczaj jako breloczek przy kluczach. Kubotan stosowany jest zarówno do zadawania ciosów, jak również uciskania odpowiednich punktów lub sfer na ciele przeciwnika. Techniki obejmują uderzenia lub naciski na wrażliwe punkty ciała, takie jak twarz, szyja, krtań, połączenia stawów, kości, sploty nerwowe.
Kubotan jako zarejestrowany w Amerykańskim Urzędzie Patentowym znak towarowy jest chroniony od 16 stycznia 1979 roku. Ostatnie odnowienie rejestracji miało miejsce 2 lutego 2009 roku. Obecnie jednak kubotanem nazywa się szeroką gamę breloków do samoobrony o podobnych właściwościach, wykonanych z różnych materiałów.
W Polsce nie ma osobnych przepisów regulujących użycie kubotanu, jednak w innych krajach (np. w Wielkiej Brytanii czy USA) możemy spotkać się z ograniczeniami dotyczącymi użycia tej broni.
W 2012 roku została założona Polska Akademia Kubotanu (PAK), organizacja działająca zgodnie z licencją uzyskaną od Takayuki Kubota. PAK szkoli z zakresu samoobrony z wykorzystaniem kubotanu.

</doc>
<doc id="162619" url="https://pl.wikipedia.org/wiki?curid=162619" title="Katarzyna Parr">
Katarzyna Parr

Katarzyna Parr (ur. ok. 1512 w zamku Kendal, zm. 5 września 1548 w zamku Sudeley w hrabstwie Gloucestershire) – królowa-małżonka Anglii i Irlandii, ostatnia, szósta żona króla Henryka VIII. Przeżyła go o niespełna dwadzieścia miesięcy. Ze wszystkich królowych angielskich miała najwięcej mężów, bo czterech (dwukrotnie owdowiała przed małżeństwem z Henrykiem VIII). Cieszyła się przyjaźnią trojga dzieci Henryka i osobiście zaangażowała się w edukację Elżbiety i Edwarda (oboje zostali później władcami Anglii). Miała wpływ na ustanowienie przez Henryka "Trzeciego Aktu Sukcesji" z 1543 roku, który przywrócił prawo sukcesji obu córkom króla – Marii i Elżbiecie. Kiedy Henryk był na wojnie we Francji, od lipca do sierpnia 1544 roku pełniła funkcję regentki i gdyby wtedy król zginął, byłaby regentką do czasu osiągnięcia przez Edwarda wieku sprawnego. W testamencie Henryk nie wyznaczył jej jednak żadnych funkcji państwowych. Z powodu jej sympatii do stronnictwa reformacji frakcja katolicka na dworze królewskim doprowadziła w 1546 roku do wydania nakazu aresztowania Katarzyny Parr, ale do niego nie doszło, gdyż małżonkowie pogodzili się. Jako pierwsza angielska królowa opublikowała pod własnym nazwiskiem książkę "Modlitwy lub medytacje". Przejęła zadania wychowawcy Elżbiety po śmierci króla i opublikowała drugą książkę "Lamentacje grzesznika". Pół roku po śmierci Henryka poślubiła czwartego i ostatniego męża – Tomasza Seymoura, pierwszego barona Seymoura z Sudeley. Było to krótkotrwałe małżeństwo, ponieważ Katarzyna zmarła we wrześniu 1548 roku, z powodu gorączki połogowej wynikłej po urodzeniu córki Marii Seymour.
Życiorys.
Młodość.
Urodziła się w 1512 roku, prawdopodobnie w sierpniu, była najstarszym z dzieci sir Tomasza Parra. Sir Tomasz był lordem Kendal (Westmorland obecnie Kumbria), potomkiem króla Edwarda III. Jej matką była Maud Green – córka i dziedziczka sir Tomasza Greena, lorda z Greens Norton w Northamptonshire. Parrowie byli znaczącą rodziną, z której wywodziło się wielu rycerzy. Miała dwoje młodszego rodzeństwa: brata Williama, który później został pierwszym markizem Northampton, oraz siostrę Annę, później hrabinę Pembroke. Sir Tomasz pełnił urzędy szeryfa Northamptonshire, dowódcy straży i rewizora Henryka VIII, był również jego bliskim doradcą. Jej matka Maud była bliską przyjaciółką i damą dworu Katarzyny Aragońskiej. Królowa była matką chrzestną małej Katarzyny i to jej zawdzięcza ona swoje imię. Uważano kiedyś mylnie, że Katarzyna urodziła się na zamku Kendal, ale w tamtym czasie był już w tak złym stanie, że nie nadawał się do zamieszkania. Podczas ciąży Maud Parr była na dworze w otoczeniu królowej i rodzina Parrów musiała mieszkać w swoim domu w Londynie na Blackfriars. Historycy uważają za mało prawdopodobne, by sir Tomasz ryzykował dwutygodniową podróż ciężarnej żony do rozpadającego się zamku, w którym i tak nigdy nie spędzali dużo czasu. Tomasz umarł, kiedy Katarzyna była jeszcze dzieckiem, i dlatego była blisko związana z matką. Początkowo jej edukacja była typowa dla dobrze urodzonych dziewcząt w tamtych czasach, ale własne zainteresowania i możliwości spowodowały, że kształciła się przez całe życie. Mówiła płynnie po francusku, włosku i łacinie, a kiedy była królową, zaczęła się uczyć hiszpańskiego. Nie wykazywała żadnego zainteresowania szyciem i szydełkowaniem mówiąc, iż „moje ręce są przeznaczone, by dotykać koron i bereł, a nie igieł i nici”.
Małżeństwo z sir Edwardem Borough.
W 1529 roku, gdy miała 17 lat, wyszła za mąż za sir Edwarda Borough, wnuka Edwarda Burgha, drugiego barona Burgh. Wcześniejsze biografie podawały, iż wyszła za dziadka, ale kiedy w grudniu 1529 roku dziadek jej męża został uznany za niepoczytalnego, jej teść – sir Tomasz Borough – został wyznaczony przez parlament na pierwszego barona Burgh. Jej mąż służył u Tomasza Kiddella jako zarządca lenna i sędzia pokoju. By zabezpieczyć mu byt, jego ojciec zapewnił mu także urząd w Kirton in Lindsey. Edward miał wówczas dwadzieścia kilka lat, ale był prawdopodobnie złego zdrowia i umarł wiosną 1533 roku, nie zdążywszy odziedziczyć tytułu barona Borough. Katarzyna spędziła wówczas pewien czas z wdową po swoim kuzynie sir Walterze Stricklandzie – lady Strickland, Katarzyną Neville, w rodzinnej posiadłości Sizergh Castle w Westmorland (obecnie Kumbria).
Małżeństwo z Janem Neville’em.
Latem 1534 roku wyszła za mąż za Jana Neville’a, trzeciego barona Latimer, dwukrotnie od niej starszego, który był kuzynem drugiego stopnia jej ojca i krewnym lady Strickland. Dzięki temu stała się drugą kobietą w rodzinie Parrów, która uzyskała status para. Dla barona Latimer była już trzecią żoną; z pierwszego małżeństwa z Dorotą de Vere, siostrą Jana de Vere – 14. earla Oxfordu, miał dwoje dzieci: Jana i Małgorzatę. Choć Latimer popadł w finansowe tarapaty z powodu prawnych sporów z braćmi o tytuł earla Warwick, Katarzyna po raz pierwszy w życiu posiadała własny dom, wpływowego męża oraz tytuł. Jan Neville był zażartym katolikiem i sprzeciwiał się unieważnieniu pierwszego małżeństwa króla i późniejszemu małżeństwu z Anną Boleyn oraz związanym z tym reformom religijnym. W październiku 1536 podczas Pielgrzymki Łaski tłum zbuntowanych katolików pojawił się przed ich domem, grożąc przemocą, jeśli Latimer nie przyłączy się do walki o ponowne związanie Kościoła Anglii z Rzymem. Katarzyna patrzyła, jak wywlekają z domu jej męża. Pomiędzy październikiem 1536 a kwietniem żyła w strachu i niepewności, starając się zapewnić byt sobie i przybranym dzieciom. Możliwe, że w tych niepewnych czasach ukształtowały się jej poglądy religijne przeciwne katolickiej rebelii i stała się zwolenniczką stronnictwa reformacji. W styczniu 1537 roku, w czasie, gdy powstanie objęło całą północną Anglię, Katarzyna i dzieci Latimera byli trzymani jako zakładnicy na zamku Snape (North Yorkshire) w Yorkshire. Buntownicy złupili ich dom rodzinny i powiadomili Latimera, który wracał z Londynu, że jeśli nie przyjedzie natychmiast, jego rodzina zostanie zabita. Kiedy powrócił na zamek, zdołał jakoś przekonać katolików, by uwolnili jego rodzinę. Król i Tomasz Cromwell otrzymywali na temat Latimera sprzeczne informacje; według jednych był zakładnikiem, według innych jednym z konspiratorów. Jako buntownik mógł zostać oskarżony o zdradę i pozbawiony majątku, co pozbawiłoby Katarzynę i dzieci dochodów. Król osobiście napisał do księcia Norfolk, by ten upewnił się co do postawy Latimera oraz nakazał, żeby Latimer „potępił buntownika Aske i poddał się naszej łasce”, co ten uczynił. Możliwe, że o łaskę dla barona prosili brat Katarzyny – William i jego wuj, którzy walczyli z buntownikami. Choć nie zostały wysunięte przeciwko niemu żadne oskarżenia, jego reputacja została naruszona i cień podejrzenia towarzyszył mu przez resztę życia. Przez następne siedem lat wiele czasu spędzili na południu. Latimer był długo szantażowany przez Cromwella i zmuszany do posłuszeństwa. Po egzekucji Cromwella w 1540 roku Latimer został przywrócony do łask. W 1542 roku ich rodzina była w Londynie, a Latimer wziął udział w obradach Parlamentu. Katarzyna odwiedziła brata Williama i siostrę Annę na dworze królewskim i tam poznała swojego ostatniego męża sir Tomasza Seymoura. Atmosfera na dworze całkowicie różniła się od tego, co mogła znać z wiejskich, prowincjonalnych okolic, w których do tej pory żyła. Mogła zapoznać się z nowinkami nie tylko w dziedzinie religii, ale również mody i biżuterii.
Zimą 1542 roku zdrowie lorda Latimera uległo pogorszeniu. Katarzyna zajmowała się nim aż do jego śmierci w 1543 roku. W testamencie została wyznaczona prawną opiekunką jego córki Małgorzaty i głową rodziny do czasu osiągnięcia przez Małgorzatę dorosłości. Otrzymała również majątek w Stowe i inne posiadłości. Pieniądze zostały przeznaczone na utrzymanie córki zmarłego, a gdyby nie wyszła ona za mąż w ciągu pięciu lat, Katarzyna miała pobierać na jej utrzymanie 30 funtów rocznie. W tej sytuacji Katarzyna została bogatą wdową, ale po śmierci męża, nie mając powodu, by zostać w Londynie, musiała wrócić na Północ. O uczuciu, jakim darzyła Latimera, świadczy to, że wydanie Biblii z jego podpisem trzymała do śmierci jako pamiątkę. Dzięki znajomości swojej zmarłej matki z pierwszą żoną Henryka VIII Katarzyną Aragońską odnowiła kontakty z jej córką, Marią Tudor, i 16 lutego 1543 roku została jej damą dworu. Wtedy król Henryk zwrócił na nią uwagę. Rozpoczęła wprawdzie wcześniej obiecującą znajomość z sir Tomaszem Seymourem, bratem zmarłej królowej Joanny Seymour, ale zrozumiała, że powinna przedłożyć propozycję króla ponad osobiste uczucia. Seymour został tymczasem wysłany na długotrwałą misję dyplomatyczną do Brukseli, co usunęło go z dworu królewskiego.
Małżeństwo z Henrykiem VIII.
Ślub Katarzyny i Henryka odbył się 12 lipca 1543 roku w pałacu Hampton Court. Była pierwszą z królowych angielskich, która posiadała także tytuł królowej Irlandii (po tym jak Henryk VIII przyjął ten tytuł). Katarzyna i Henryk poprzez licznych wspólnych przodków byli związani węzłami pokrewieństwa. Katarzynie udało się utrzymywać dobre relacje z dziećmi Henryka z poprzednich małżeństw – Marią, Elżbietą i Edwardem. Doprowadziła też do pogodzenia się Henryka z córkami. Sprowadziła na dwór swoje przybrane dzieci: córkę Małgorzatę Neville, jako pannę na wydaniu, oraz syna Jana. Jej wuj Lord Parr został lordem szambelanem.
Henryk udał się na swoją ostatnią, nieudaną wyprawę wojenną do Francji i w tym czasie od lipca do września 1544 Katarzyna była regentką królestwa sprawującą władzę w jego imieniu. Ponieważ Rada Regencyjna była obsadzona jej stronnikami (zasiadał w niej m.in. jej wuj, Tomasz Cranmer, lord Hertford) sprawowała efektywną władzę. Zajmowała się finansami państwa i dostawami dla korpusu ekspedycyjnego we Francji, podpisała pięć królewskich rozporządzeń i była w stałym kontakcie z dowódcą północnych marchii Hrabią Shrewsbury, którego zadaniem było zapewnienie spokoju na granicy ze Szkocją. Uważa się, że jej aktywność jako regentki, siła charakteru, dostojeństwo i postawa religijna były źródłem inspiracji dla przybranej córki Elżbiety (która później rządziła jako Elżbieta I).
Poglądy religijne Katarzyny były stałym źródłem podejrzeń dla katolików i przedstawicieli stronnictwa antyreformacyjnego, takich jak Stefan Gardiner (biskup Winchester) i lord Tomasz Wriothesley (lord kanclerz). Choć wychowana została jako katoliczka urodzona przed nadejściem Reformacji, z czasem zainteresowała się tzw. Nową Wiarą i zaczęła z nią sympatyzować. Zaślubiny z królem Henrykiem VIII zostały uświetnione spaleniem trzech protestanckich heretyków w pobliskim Wielkim Parku i uważnie obserwowano, czy nowa królowa nie wykazuje śladów współczucia. W połowie lat 40. zaczęto podejrzewać, że jest stronniczką Reformacji. O tym, że była, świadczą wątki w jej drugiej i ostatniej książce wydanej już po śmierci Henryka VIII w 1547 „Lamentacje grzesznika” (Lamentacions of a synner) gdzie znajduje się m.in. teza o zbawieniu wyłącznie przez samą wiarę, co kościół katolicki uważał za herezję. Mało prawdopodobne, by takie poglądy pojawiły się w krótkim czasie pomiędzy śmiercią Henryka VIII a publikacją książki. Znacząca też jest jej bliska znajomość z Anną Askew – wpływową stronniczką Reformacji, która publicznie przeciwstawiała się katolickiemu dogmatowi o transsubstancjacji i została z tego powodu zamordowana przez katolików za herezję, a później uznana za męczenniczkę Reformacji. W 1546 biskup Winchester i Lord Wriothesley usiłowali skonfliktować z nią króla. Wydany został nakaz aresztowania, jednakże w przeddzień dowiedziała się o nim i udało się jej ukorzyć i zyskać łaskę króla przez zapewnienie, że dyskutowała o religii tylko po to, by zająć czymś jego umysł i oderwać uwagę od problemów zdrowotnych. Następnego dnia uzbrojeni strażnicy, którzy nieświadomi zmiany sytuacji usiłowali dokonać aresztowania, narazili się na gniew króla.
Krótko przed śmiercią Henryk uposażył Katarzynę wyznaczając jej roczną rentę w wysokości 7 tys. funtów, nakazał też, aby w razie jego śmierci, pomimo bycia wdową wciąż odbierała wszystkie honory tak, jakby wciąż żył. Katarzyna została zwolniona z dworu królewskiego po koronacji Edwarda VI 31 stycznia 1547 i udała się do swojego domu w Old Manor w Chelsea.
Małżeństwo z Tomaszem Seymourem.
Po śmierci Henryka VIII w 1547 na dwór królewski powrócił sir Tomasz Seymour i Katarzyna szybko przyjęła propozycję małżeństwa, zdecydowana poślubić swą dawną miłość. Ponieważ od śmierci króla minęło zaledwie sześć miesięcy, Seymour wiedział, że rada regencyjna nie wyrazi zgody na ich małżeństwo. Z tego powodu pobrali się pod koniec maja w tajemnicy. Przez wiele miesięcy ani król Edward, ani rada regencyjna nie byli o tym poinformowani, a kiedy sprawa się wydała, wybuchł skandal. Najbardziej dotknęło to Marię Tudor, która nigdy nie wybaczyła tej decyzji Katarzynie i nakazała nawet listownie Elżbiecie, by nigdy się nie kontaktowała z Katarzyną.
Wkrótce potem Katarzyna weszła w spór z wujem króla. Lordem Protektorem, księciem Somerset, o klejnoty królewskie, do których formalnie wciąż miała prawo. Żona księcia Somerset, jeszcze niedawno jej dama dworu, a obecnie bratowa, utrzymywała, iż to ona, jako małżonka osoby pełniącej funkcję króla ma prawo ich używać, a nie Katarzyna, jako wdowa po królu. Ostatecznie to żona księcia Somerset wygrała tę walkę. Spowodowało to trwałe pogorszenie stosunków pomiędzy braćmi Seymour, ponieważ Tomasz uważał, że jest to atak na jego pozycję społeczną.
W listopadzie 1547 Katarzyna opublikowała swoją drugą książkę „Lamentacje grzesznika”, która okazała się sukcesem i została dobrze przyjęta. Na początku 1548 Katarzyna zaprosiła Elżbietę i jej kuzynkę Lady Joannę Grey do swojej posiadłości Sudeley Castle w Gloucestershire. Królowa wdowa obiecała zapewnić obu dziewczętom edukację, a jej dom stał się szanowanym miejscem, w którym mogły się wychowywać kobiety z wyższych sfer.
W marcu 1548 Katarzyna była w ciąży, co było zaskoczeniem, ponieważ miała już 35 lat i jak dotąd w żadnym z dotychczasowych małżeństw nie zaszła w ciążę. W tym czasie Seymour zaczął wykazywać zainteresowanie Elżbietą, często pojawiał się w jej komnacie w samej tylko bieliźnie, pozornie niewinnym baraszkowaniem zbliżył się do niej i pewnego dnia w maju 1548 Katarzyna zastała obydwoje w objęciach. Elżbieta natychmiast została odesłana do posiadłości sir Antoniego Denny’ego w Cheshunt i już nigdy nie widziała swojej ukochanej macochy, choć później korespondowały. Natychmiast po tym wydarzeniu Elżbieta wysłała list do Katarzyny i Tomasza, w którym przeprosiła za swoje zachowanie.
Katarzyna zmarła sześć dni po porodzie w wyniku gorączki połogowej 5 września 1548 roku w Sudeley Castle w Gloucestershire. Jej pogrzeb odbył się 7 września. Córka Katarzyny, Maria Seymour, była nazywana „dzieckiem królowej” i uważana za najlepszą partię w kraju, jednak wszystko zmieniło się po śmierci jej rodziców. Dziewczynka oddana została pod opiekę krewnej i przyjaciółki Katarzyny wdowy księżny Suffolk, która przyjęła ją jak kolejny ciężar. Skrzynia z kosztownościami i stroje należące do Katarzyny zostały po jej śmierci odesłane do Tower i dopiero półtora roku później 17 marca 1550 zostały przeznaczone na uposażenie Marii przebywającej w Grimsthorpe Castle w Lincolnshire. Ostatnia wzmianka na jej temat dotyczy jej drugich urodzin i choć krążyły rozmaite pogłoski o jej późniejszym losie, przyjmuje się, że wkrótce po tym zmarła. Ostatni mąż Katarzyny, Lord Seymour of Sudeley, został stracony za zdradę 20 marca 1549.
Losy grobu.
Katarzynę pochowano w bezimiennym grobie w kaplicy St. Mary’s Sudeley na terenie zamku. W czasie wojny domowej XVII wieku zamek został poważnie uszkodzony i o grobie Katarzyny zapomniano. Kaplicę poddano zwierzchnictwu lokalnej parafii Kościoła anglikańskiego. W 1782 teren przyzamkowy z ruinami kaplicy był własnością niejakiego Jana Lucasa, który przypadkiem odnalazł trumnę i kazał ją otworzyć. Po prawie 250 latach od śmierci Katarzyny Parr zwłoki były nienaruszone, tak jakby zmarła dzień przedtem. Trumny jednak nie zamknięto i nastąpił proces rozkładu. W 1817 lokalny proboszcz zabezpieczył trumnę, która zawierała już tylko szczątki układu kostnego, a w 1837 nowi właściciele z rodziny Dent, którzy otrzymali tytuł baronów Sudeley, poddali zamek i kaplicę gruntownej restauracji i wznieśli Katarzynie Parr wspaniały grobowiec z tym samym napisem, który znajdował się na tabliczce trumiennej: „KP / Here Lyethe quene / Kateryn Wife to Kyng / Henry the VIII / And Last the Wife of Thomas / Lord of Sudeley high / Admyrall of England and onkle to kyng / Edward the VI / dyede 7 September / MCCCCC / XLVIII” (pol. KP / Tu spoczywa królowa / Katarzyna małżonka króla / Henryka VIII a / ostatnio żona Tomasza / Lorda Sudeley wielkiego / admirała Anglii i wuja króla / Edwarda VI / zmarła 7 września / MCCCCC / XLVIII).

</doc>
<doc id="162620" url="https://pl.wikipedia.org/wiki?curid=162620" title="Antywitryna">
Antywitryna

Antywitryny (ang. "gripe sites") – strony internetowe zawierające treści krytykujące działalność firm. Tworzą je zazwyczaj niezadowoleni klienci lub pracownicy.
Autorzy antywitryn chcą zwrócić uwagę na negatywne cechy określonych przedsiębiorstw na przykład na nieuprzejmą czy powolną obsługę, wadliwe produkty, wysokie ceny lub na działalność szkodzącą środowisku, znęcanie się nad zwierzętami w czasie testów, czy mobbing.
Antywitryny tworzą zarówno osoby prywatne jak i organizacje zajmujące się ochroną praw zwierząt, przeciwdziałaniu degradacji środowiska naturalnego czy obroną praw pracowników.
Adresy antywitryn budowane są zazwyczaj w podobny sposób: z nazwy (lub skrótu nazwy) firmy oraz obraźliwego słowa.

</doc>
<doc id="162622" url="https://pl.wikipedia.org/wiki?curid=162622" title="Krak des Chevaliers">
Krak des Chevaliers

Krak des Chevaliers (lub Crac des Chevaliers, „twierdza rycerzy”) – zamek w zachodniej części Syrii, w górach Dżabal an-Nusajrijja, dawna siedziba joannitów. Nazywany niegdyś w języku arabskim حصن الأكراد , „twierdzą Kurdów”, dziś zaś قلعة الحصن Qalʿat al-Ḥiṣn, czyli „cytadelą twierdzy”.
Historia.
Ten potężny zamek znajduje się na północny wschód od Trypolisu, niedaleko miasta Hims (Homs), na szczycie 650-metrowego uskoku, wzdłuż jedynej drogi z Antiochii do Bejrutu i Morza Śródziemnego. Według arabskiego historyka z XIII wieku, Ibn Shaddada, pierwszy siedzibę w tym miejscu wzniesiono w 1031 dla Shibl al-Dawla, emira Aleppo. W 1099 został zdobyty przez wojska Rajmunda z Tuluzy podczas I krucjaty, jednak opuszczono go, gdy krzyżowcy pomaszerowali dalej na Jerozolimę. Zamek został ponownie zajęty w 1110 przez Tankreda, bratanka Boemunda, księcia Antiochii. Rajmund II, hrabia Trypolisu, oddał go szpitalnikom w 1142, którzy rozbudowali zamek i jego umocnienia. W centralnej części twierdzy o wymiarach 110 na 60 metrów zbudowany został kościół, sala rycerska i kilka wież – wszystko w stylu gotyckim. W roku 1170 twierdza została uszkodzona przez trzęsienie ziemi. W 1187 roku, po przegranej przez Krzyżowców bitwie pod Hittin, Saladyn będący dowódcą zwycięskich wojsk ruszył ku Krak des Chevaliers. Nie udało mu się jednak przejąć kontroli nad zamkiem, więc w 1188 odstąpił szturmu i ruszył na zamek Margat.
W 1202 roku miało miejsce kolejne trzęsienie ziemi, które uszkodziło zamek, zmniejszając jego zdolności obronne i znaczenie wojskowe.
W 1271 po miesięcznym oblężeniu 200 rycerzy poddało się wojskom mameluckiego sułtana Bajbarsa.
Według niektórych historyków twierdza została poddana po odczytaniu przez dowódcę garnizonu listu z Trypolisu, według którego załoga zamku nie mogła liczyć na wsparcie. Krzyżowcy będąc na straconej pozycji poddali Krak des Chevaliers muzułmanom. List, który skłonił dowódcę do takiego czynu najprawdopodobniej był podstępem samego sułtana Bajbarsa, który napisał go własnoręcznie podszywając się pod hrabiego Trypolisu.
Po opuszczeniu Bliskiego Wschodu przez krzyżowców w 1291 roku zamek utracił swe militarne znaczenie i został zamieszkany przez miejscową ludność. W 1934 roku z inicjatywy władz francuskich przesiedlono mieszkańców z twierdzy i rozpoczęto renowację. Aktualnie zamek należy do największych atrakcji turystycznych Syrii.
12 lipca 2013 r. podczas wojny domowej w Syrii zamek został zbombardowany przez samoloty rządowe.
Architektura.
Budowniczowie twierdzy zadbali o to, aby była ona nie do zdobycia. Została zbudowana na wzniesieniu o powierzchni ok. 2,5 ha, której kształt jest owalny. Oś podłużna liczy 220 m, poprzeczna 135 m. Otoczona dwoma potężnymi murami. Grubość muru zewnętrznego wyniosła 6 m. Dodatkowo wzmocniono go basztami, zazwyczaj w formie półokrągłej wieży. Pod ziemią umieszczono najważniejsze pomieszczenia takie jak stajnie i spichlerze. Do twierdzy prowadził most zwodzony, później jego miejsce zajęła kładka. "Wielka Sala Rycerska" miała wymiary 27 na 7,5 m. W południowej części dziedzińca znajdowała się "Sala grubych kolumn", gdzie były pomieszczenia kuchenne i refektarz. Kaplica wbudowana została w mur, a na jej wysokości powstała imponująca sala o długości 120 m, wyposażona w studnię i piec chlebowy. Służyła ona za magazyn. W twierdzy stale utrzymywano zapasy wystarczające na 5 lat. Dach "Sali 120 Metrów" stanowił "Górny Taras", za którym znajdował się kompleks trzech najwyższych wież, mogący być ostatnim schronieniem dla załogi. Z militarnego i technicznego punktu widzenia twierdza była doskonałym przykładem budowli obronnej. Przyczyną jej upadku w 1271 była zbyt mała załoga, a także coraz mniejsze posiłki z Europy.
Budowniczowie mameluccy rozbudowali twierdzę, dobudowując wieże i barbakany.
Kaplica po zdobyciu twierdzy została przez Bajbarsa zamieniona w meczet.
Zamek został uszkodzony podczas wojny domowej w Syrii toczącej się od 2011, a w 2013 wpisany na listę Dziedzictwa Zagrożonego.

</doc>
<doc id="162623" url="https://pl.wikipedia.org/wiki?curid=162623" title="Generator SHP">
Generator SHP

Generator SHP – urządzenie elektroniczne, wchodzące w skład samoczynnego hamowania pociągu (SHP) systemu automatyki bezpieczeństwa pociągu (ABP), stosowanego w PKP w celu zapewnienia bezpieczeństwa ruchu kolejowego. 
W generatorze SHP można wyróżnić trzy podstawowe bloki:
Zadaniem generatora SHP jest przetworzenie impulsu (po przejechaniu pojazdu nad rezonatorem torowym) na sygnał świetlny i dźwiękowy oraz wdrożenie nagłego hamowania pociągu, gdy maszynista nie wykaże dostatecznej czujności.

</doc>
<doc id="162625" url="https://pl.wikipedia.org/wiki?curid=162625" title="Związek Polskich Korporacji Akademickich">
Związek Polskich Korporacji Akademickich

Związek Polskich Korporacji Akademickich (ZPKA) – organizacja zrzeszająca część korporacji działających w Polsce. Należą do niego obecnie ZAG Wisła, Aquilonia, Baltia, Cresovia Leopoliensis i Magna Polonia Vratislaviensis.
Cele.
Związek stawia sobie następujące cele:
Historia.
W roku 1921 odbył się pierwszy ogólnopolski zjazd z udziałem 7 korporacji, którego efektem stało się powołanie do życia ZPKA.
Szybko zaznaczył się w ZPKA podział na korporacje „stare” (powołane przed I wojną światową) i „młode” (powołane w latach 20.). Różniła je liczba członków, zamożność samych korporacji i ich członków, a także środowiska z jakich się wywodzili oraz poglądy polityczne. Korporacje „stare”, założone w XIX wieku były bardzo dużymi i bogatymi organizacjami, których członkowie zajmowali poczesne miejsce w społeczeństwie. Rodziło to naturalny konserwatyzm i niechęć do narodowo-radykalnych poglądów często reprezentowanych w zdominowanych przez młodzież korporacjach „młodych”. Nie oznaczało to oczywiście, że także wśród młodych członków korporacji „starych” nie zdarzali się działacze zaangażowani w organizacje o charakterze radykalnym.
Mimo kontrowersji w okresie międzywojennym postępował szybki rozwój ZPKA. Tworzyły się nowe korporacje, które zgłaszały swój akces do Związku. Z grona 7 korporacji- założycieli, organizacja rozrosła się w 1923 roku do 30 korporacji, w 1925 roku liczyła ich już 46 a w 1927 roku do ZPKA zgłoszone były 73 stowarzyszenia. 
Władzą zwierzchnią organizacji było prezydium. Struktura wewnętrzna rozbijała się na kilka regionalnych środowisk, w których istniały Koła Międzykorporacyjne, składające się z delegatów poszczególnych korporacji. Sieć terenowa Związku obejmowała osiem ośrodków akademickich w Warszawie, Krakowie, Poznaniu, Lwowie, Wilnie, Cieszynie, Lublinie i Gdańsku.
Na XI Zjeździe w 1933 doszło do rozłamu w ZPKA. Doszło do niego na tle różnic w nastawieniu i taktyki wobec władz sanacyjnych. Kontrowersje były na tyle duże, że po wyjątkowo gwałtownej dyskusji 12 korporacji „starych”, pod przywództwem Arkonii i Welecji, opuściło Zjazd. Rozłam trwał do grudnia 1938, kiedy to Arkonia i Jagiellonia powróciły do Związku. Nigdy nie pojednał się z „młodymi” korporacjami najstarszy Konwent Polonia, który do końca odcinał się od Wileńskiego Koła Międzykorporacyjnego.
Działalność Związku zawiesił wybuch II wojny światowej, a w okresie PRL związek nie mógł prowadzić normalnej działalności na uczelniach. Praktycznie, poza podtrzymywaniem więzi kartelowych pomiędzy niektórymi organizacjami, nie istniały kontakty międzykorporacyjne.
Przywrócenie działalności nastąpiło, kiedy w latach 90. odrodził się studencki ruch korporacyjny. Związek został reaktywowany przez część działających w Polsce korporacji w 1999 roku. Organizacja wydaje kwartalnik "Biuletyn Korporacyjny".

</doc>
<doc id="162628" url="https://pl.wikipedia.org/wiki?curid=162628" title="Dith Pran">
Dith Pran

Dith Pran (khm. ឌិត ប្រន; ur. 27 września 1942 w Siĕm Réab w Kambodży, zm. 30 marca 2008 w New Jersey) – amerykański fotoreporter pochodzący z Kambodży. Jego losy opisuje film "Pola śmierci" (ang. "The Killing Fields").
Życiorys.
Mieszkając w Kambodży, już od 1972 współpracował z Sydneyem Schanbergiem, korespondentem wojennym „The New York Times”. Był współautorem wielu artykułów na temat wojny domowej w Kambodży. Wraz z kilkoma europejskimi i amerykańskimi dziennikarzami zdecydował się pozostać w Phnom Penh, by relacjonować zajęcie miasta przez wojska Czerwonych Khmerów. Zagraniczni dziennikarze zostali wkrótce deportowani do Tajlandii. Ditha Prana zesłano do obozu pracy. W 1979 udało mu się uciec do obozu Czerwonego Krzyża w Tajlandii, skąd wyjechał później do USA.
W obozach pracy w ciągu czterech lat zginęło pięćdziesięciu członków rodziny Ditha Prana.
Sydney Schanberg napisał książkę "The Death and Life of Dith Pran", na podstawie której w 1984 powstał głośny film "Pola śmierci". Odtwórca postaci Ditha Prana, Haing S. Ngor, został nagrodzony Oscarem.
Dith Pran od 1980 pracował jako fotoreporter w „The New York Times”. Został uhonorowany doktoratami "honoris causa" czterech uczelni. Zeznawał przed komisjami Izby Reprezentantów Stanów Zjednoczonych na temat dyktatury Czerwonych Khmerów. Był członkiem i przewodniczącym wielu organizacji pozarządowych. Od 1985 był Ambasadorem Dobrej Woli Narodów Zjednoczonych. Zmarł na raka trzustki 30 marca 2008 roku w szpitalu w New Jersey.

</doc>
<doc id="162629" url="https://pl.wikipedia.org/wiki?curid=162629" title="Premierzy Gruzji">
Premierzy Gruzji



</doc>
<doc id="162634" url="https://pl.wikipedia.org/wiki?curid=162634" title="Prawo Webera-Fechnera">
Prawo Webera-Fechnera

Prawo Webera-Fechnera – prawo wyrażające relację pomiędzy fizyczną miarą bodźca a reakcją zmysłów, np. wzroku, słuchu, węchu czy poczucia temperatury (siła wrażenia). Jest to prawo fenomenologiczne, będące wynikiem wielu obserwacji praktycznych i znajdujące wiele zastosowań technicznych. Historycznie było sformułowane przez Ernsta Heinricha Webera w formie:
co zostało wyrażone 30 lat później przez Fechnera jako:
gdzie:
Jest to werbalnie wyrażane jako:
Całkowanie równania prowadzi do zależności:
gdzie:
W warunkach progu percepcji (formula_9 formula_10):
a stąd:
Ostatecznie prawo Webera-Fechnera wyraża równanie:
Skale wrażeń zmysłowych.
Przy konstruowaniu skali wrażeń zmysłowych (np. dotyczących dźwięku lub światła) za wartość początkową przyjmuje się zwykle tzw. wartość progową, czyli umowną najniższą wartość bodźca rejestrowanego przez ludzkie zmysły. Umowność tej wartości wynika z różnic w percepcji u różnych ludzi. Tak więc ocena głośności dźwięku jest proporcjonalna do logarytmu ciśnienia akustycznego na membranie bębenka, ocena intensywności zapachu jest proporcjonalna do logarytmu stężenia zapachowego odorantów, zaś ocena jasności światła jest proporcjonalna do logarytmu strumienia światła mierzonego na powierzchni oka. Właśnie z powodu stosowalności prawa Webera-Fechnera w pomiarze głośności dźwięków stosuje się jednostki ilorazowe takie jak bel i jego podwielokrotności. Z tego samego powodu skuteczność procesów dezodoryzacji gazów, określana na podstawie zmiany intensywności zapachu, jest zawsze mniejsza od oczekiwanej na podstawie zmiany stężenia zanieczyszczeń.
Inną konsekwencją prawa Webera-Fechnera jest fakt, że aby uzyskać liniową skalę, np. w pokrętle głośności radia (czyli dwa razy dalsza pozycja daje dwa razy głośniejszy dźwięk), należy stosować potencjometr logarytmiczny. Podobny charakter ma zależność odbieranej subiektywnie wysokości dźwięku od obiektywnie określanej częstotliwości (skala melowa).
Przejawem tego prawa jest także znana od czasów starożytnych wielkość gwiazdowa. Bodźcem jest światło wpadające do oka, reakcją jasność gwiazdy w wielkościach gwiazdowych. "Magnitudo" gwiazdy zmienia się o 5 jednostek, gdy natężenie jej światła zmienia się stukrotnie (zob. czynnik Pogsona).
Zastosowanie w olfaktometrii.
Prawo Webera-Fechnera jest wykorzystywane w olfaktometrycznym szacowaniu wielkości strumienia zapachowego (emisji zapachowej), skuteczności procesów dezodoryzacji lub stężenia odorantów w powietrzu otoczenia emitorów.
Tak zwana ekstrapolacyjna metoda oznaczania stężenia zapachowego formula_14 polega na określaniu intensywności zapachu (siła wrażenia formula_15) badanej próbki, po jej rozcieńczeniu w różnym stopniu formula_16 czystym powietrzem (zmiany wielkości bodźca).
Zbiór ocen, zgromadzony przez grupę ludzi, umożliwia wyznaczenie parametrów prostej Webera-Fechnera (formula_17 formula_18). Prosta przecina oś odciętych w punkcie odpowiadającym progowi wyczuwalności zapachu zanieczyszczeń próbki (ekstrapolacja do formula_19). Antylogarytm z tak wyznaczonej wartości formula_20 jest oszacowanym stężeniem zapachowym. Metoda ekstrapolacyjna jest stosowana w sytuacjach, gdy nie jest możliwe użycie olfaktometru. Umożliwia np. orientacyjne oceny skuteczności dezodoryzacji.
Prawo Webera-Fechnera umożliwia również oszacowania stężenia zapachowego zanieczyszczeń powietrza atmosferycznego na podstawie ocen intensywności zapachu. Oceny są wykonywane z użyciem skal werbalno-punktowych lub skal wzorców. Obliczenia stężenia można wykonać po wcześniejszym wyznaczeniu wartości współczynnika Webera-Fechnera dla danej mieszaniny zanieczyszczeń. Skalowanie intensywności zapachu w powietrzu otoczenia emitorów umożliwia weryfikację wyników modelowania dyspersji odorantów.

</doc>
<doc id="162635" url="https://pl.wikipedia.org/wiki?curid=162635" title="Butorowy Wierch">
Butorowy Wierch

Butorowy Wierch (1160 m), kiedyś nazywany Butorowskim Wierchem – wzniesienie na Pogórzu Gubałowskim (w Paśmie Gubałowskim), pomiędzy Palenicą Kościeliską (1183 m) a Gubałówką (1126 m). Znajduje się nad Kościeliskiem koło Zakopanego. Jego stok północny jest zalesiony. Z Gubałówką łączy go widokowy odcinek Szlaku Papieskiego.
Z Kościeliska na sam szczyt góry prowadzi uruchomiona w 1978 kolej krzesełkowa „Butorowy Wierch”. W trakcie jazdy można podziwiać wspaniałą panoramę całych Tatr polskich i słowackich oraz Zakopanego i Kościeliska. Do 1995 był tu popularny ośrodek narciarski Butorowy Wierch. W późniejszych latach – na skutek braku kompromisu między spółką Polskie Koleje Linowe S.A., operatorem ośrodka i właścicielami działek na byłych trasach narciarskich – wyciąg nie pełnił roli wyciągu dla narciarzy.

</doc>
<doc id="162636" url="https://pl.wikipedia.org/wiki?curid=162636" title="Wojna trzeciej fali">
Wojna trzeciej fali

"Wojna trzeciej fali" – termin ten został użyty w publikacji "Wojna i antywojna" A. H. Toffler, w odniesieniu do wojny przeprowadzonej przez wojska koalicyjne w Zatoce Perskiej w latach 1990-1991. Wskazywano na przełomowe zmiany w prowadzeniu działań – koncentracji na precyzji w określaniu celu oraz dostosowywaniu do niego środków tak aby zminimalizować straty; wiedza, informacje, dane zaczynają rywalizować z bronią. 
Autorzy wskazują na liczne paralele pomiędzy cechami nowego porządku gospodarczego i cechami prowadzenia wojen. Wiedza stała się dziś zasadniczym czynnikiem w wytwarzaniu wartości gospodarczych, natomiast przemiany porządku gospodarczego oraz społecznego odcisnęły swoje piętno również na wojskowości. 
Cechy wojny trzeciej fali.
Wojna w Zatoce Perskiej zasługuje jedynie w części na miano wojny trzeciej fali, bowiem w dalszym ciągu miała ona wiele znamion wojny drugiej fali - wojny masowego niszczenia, gdzie dominuje tępa technologia i choć czasem potężna to jednocześnie nierozumna. Prowadzono nowoczesną wojnę na wyczerpanie i naloty dywanowe powodujące ogromne straty. W tym samym czasie pół miliona alianckich wojsk lądowych szykowało się do ataku na linie irackie. Używano bomb pozostałych z wojny wietnamskiej. 
Jednak to pierwszy aspekt prowadzonej wojny przekładał się na niezwykle higieniczny i bezkrwawy obraz wojny prezentowany przez media.

</doc>
<doc id="162637" url="https://pl.wikipedia.org/wiki?curid=162637" title="Ośrodek Praktyk Teatralnych „Gardzienice”">
Ośrodek Praktyk Teatralnych „Gardzienice”

Ośrodek Praktyk Teatralnych „Gardzienice” (właśc. Ośrodek Badań i Realizacji Praktyk Teatralnych „Gardzienice”) – grupa teatralna powstała w 1977 z inicjatywy Włodzimierza Staniewskiego, formalnie zarejestrowana w roku 1978. Nazwa pochodzi od podlubelskiej wsi, gdzie teatr ma swoją siedzibę. „Gardzienice” są autorskim projektem ich założyciela. Zespół zyskał międzynarodowy rozgłos, przez krytykę jest klasyfikowany jako eksperymentalny teatr antropologiczny. W związku z regularną aktywnością dydaktyczną, prowadzoną zarówno w kraju, jak i za granicą (organizowanie zajęć i warsztatów gry aktorskiej dla młodzieży), w 1997 roku przy stowarzyszeniu powstała Akademia Praktyk Teatralnych. Realizuje się tu liczne projekty: badawczo-artystyczne, muzyczne, kulturotwórcze, z zakresu szeroko rozumianej humanistyki.
Siedziba teatru.
Teatr mieści się we wsi Gardzienice oddalonej od Lublina o 32 kilometry, w pobliżu Piask w pozostałościach XVII-wiecznego kompleksu dworskiego. Wybór siedziby w oddaleniu od centrów kulturowych wiązał się z ideą teatru, zakładającą poszukiwanie nowych, naturalnych terenów dla działań artystycznych. W tym rejonie przenikały się od wieków kultury polska, białoruska, ukraińska i żydowska.
Od roku 1978 teatr dzierżawił od działającego w Gardzienicach Uniwersytetu Ludowego stary lamus, który okazał się być dawną kaplicą braci polskich z końca XVI wieku. Pomieszczenie to, o wymiarach 5 na 7 metrów i ostrołukowym sklepieniu, zostało przystosowane do potrzeb teatru. Była to pierwsza sala teatralna „Gardzienic” (tzw. Sala Awwakuma), tu odgrywano "Gusła" oraz "Żywot protopopa Awwakuma". Mieściło się w niej około 28 widzów. Przybyłych gości przyjmowano w dzierżawionej od miejscowej ludności chałupie Kutrzepów, która znajdowała się po drugiej stronie łąki za rzeczką Giełczwią.
Od roku 1987 niektóre próby i spektakle odbywały się w większym pomieszczeniu w zachodniej części pałacowej oficyny. W grudniu 1989 roku Naczelnik Gminy Piaski przekazał w wieczystą dzierżawę „Gardzienicom” budynek oficyny (wtedy też zaprzestano wystąpień w mniejszej salce). Ta scena służy teatrowi do dziś i może przyjąć około 100 widzów. W roku 1997 w jej pobliże przeniesiono oryginalną chatę wiejską, do której, zgodnie z gardzienicką tradycją, zapraszani są wszyscy goście przybyli na spektakle i częstowani kawą, herbatą oraz pierogami ruskimi.
W 2004 roku Ośrodek Praktyk Teatralnych zakupił pobliski murowany spichlerz z około 1900 roku (odbywają się w nim koncerty i wystawy multimedialne, od 2006 roku mieści się w nim scena Akademii Praktyk Teatralnych „Gardzienic”), a w 2008 roku teatr przejął popadający w ruinę pałac wraz przylegającą do niego kaplicą. Tego samego roku miała miejsce w pałacu reaktywacja lubelskiej loży wolnomularskiej „Wolność Odzyskana” z udziałem gości z zagranicy. W roku 2010 Gardzienice otrzymały 17 milionów złotych dotacji funduszy europejskich w ramach Programu Operacyjnego Infrastruktura i Środowisko, które planują przeznaczyć na remont pałacu i spichlerza oraz rozbudowę ośrodka.
Od 1978 roku teatr posiada także biuro w Lublinie, początkowo mieściło się ono w mansardzie przy ulicy Sławińskiego, w marcu 1986 roku zostało przeniesione na Stare Miasto do kamienicy przy ulicy Grodzkiej 5a. W 2000 roku w piwnicach kamienicy powstała Galeria „Gardzienice”, w której systematycznie prezentowane są wystawy sztuki współczesnej i sakralnej.
Niesfinalizowane projekty.
W grudniu 1989 roku spółka „Gardzienice – Młyn” nabyła młyn wodny nad Giełczwią. Po remoncie pełnił on funkcje gospodarcze, mieląc zboże dla okolicznych mieszkańców, ale także był przeznaczony do realizacji projektów artystycznych. W październiku 1993 odbyło się w nim pierwsze działania artystyczne w ramach Zgromadzenia, wieńczącego Wyprawę na Ukrainę. W czerwcu 1994 roku młyn spłonął w wyniku podłożenia ognia przez nieznanych sprawców.
W 2005 roku teatr otrzymał 5 milionów złotych na rozbudowę siedziby w ramach funduszy z Unii Europejskiej. Architekt Jerzy Uścinowicz zaprojektował Scenę Grecką – nowy pawilon w formie zielonego sześcianu, połączonego z pałacową oficyną, Scenę Rzymską – mieszczącą się w murach gardzienickiego spichlerza, oraz niewielki Amfiteatr na wolnym powietrzu. Jednak Wojewódzki Urząd Ochrony Zabytków nie wydał zgody na budowę z powodu zbyt dużej kubatury Sceny Greckiej (13 × 13 metrów), która stanowiłaby dominantę przy zabytkowym zespole pałacowym. Z powodu braku czasu na zmianę projektu dotacje dla teatru zostały cofnięte&lt;ref name="2005/2006"&gt;&lt;/ref&gt;.
W 2008 roku w porozumieniu ze Szkołą Wyższą Psychologii Społecznej i Urzędem Miasta Stołecznego Warszawy w ramach Programu Rozwoju Kulturalnego Warszawy „Gardzienice” planowały urządzić w stolicy swoją rezydencję zimową. Koncepcję adaptacji dawnej hali przemysłowej SWPS na scenę eksperymentalną Ośrodka Praktyk Teatralnych przygotował Jerzy Uścinowicz. Planowano także ścisłą współpracę teatru z uczelnią. Jednak, jak zauważa Staniewski, SWPS nie wywiązała się z umowy i do 2010 roku obiecana siedziba nie została teatrowi udostępniona.
Idea.
Pierwotną ideą teatru był zamysł pozyskania nowego, naturalnego środowiska twórczego, porzucenie miasta, odnalezienie nowego odbiorcy, który potrafiłby wraz aktorami współuczestniczyć w spektaklu i współtworzyć go. Naturalnym żywiołem „Gardzienic” była tradycyjna kultura ludowa. W ostatnich latach teatr „Gardzienice” skupia uwagę na Starożytnej Grecji jako źródle europejskiej kultury. Eksploruje zapomniane techniki aktorskie teatru antycznej Grecji, odnosząc się do istniejących ikonograficznych i literackich źródeł, jak też do zabytków muzyki antycznej Grecji. Wiedzie to w swym założeniu do wskrzeszenia tragedii z ducha muzyki.
Treningi.
Treningi są obecne od początku działalności „Gardzienic”. To oryginalny, nieinspirowany dotychczasową tradycją teatralną, wypracowany przez zespół i wciąż rozwijany zbiór ćwiczeń. Zajęcia fizyczne w koncepcji Staniewskiego to nie tylko środek do utrzymania sprawności organizmu, to ćwiczenia nad indywidualnym ruchem aktora (pobudzenie organicznego ruchu, zablokowanego nawykami utrzymywania stereotypowych postaw ciała) oraz budowanie relacji z drugim człowiekiem. Trening ma pomóc aktorom „zestroić się” ze sobą, uruchomić naturalne zasady gry zespołowej, stworzyć z zespołu jeden harmonijny organizm – „ciało zbiorowe”. Jest podstawą budowy wzajemnego zaufania między aktorami. Niekiedy element treningu staje się zaczątkiem gestu wykorzystanego do tworzenia spektaklu.
Mariusz Gołaj tak charakteryzuje gardzienickie treningi:
Dla Staniewskiego bardzo ważna jest muzykalność, która pozostaje nierozerwalnie związana z gestem i ruchem. Reżyser do opisania, czym jest śpiew dla gardzieniczan, przywołuje joik – skandynawską technikę śpiewu, który jest dla niego próbą odczytywania rzeczywistości przy użyciu dźwięków. Podczas treningów komponuje się brzmienia, harmonie, dźwięki (np. śmiech, krzyk, inkantowane słowa, różne techniki śpiewu) w połączeniu z ruchem. Muzyka towarzysząca ćwiczeniom zawsze współgra z aktywnością ruchową aktora.
Trening nie ma określonej struktury, jest on za każdym razem dopasowywany do potrzeb zespołu. Rozpoczyna się zwykle, jeśli pora dnia odpowiada, biegiem wieczornym – wspólnym biegiem grupy w ciemności, w jednym rytmie, na jednym oddechu i boso. Buduje to poczucie wspólnoty uczestników, zaufanie do tych, którzy biegną z przodu i prowadzą grupę. Zdaniem Staniewskiego poszerza to możliwości percepcji aktorów, reżyser, mówiąc o gardzienickich biegach, przywołuje rytualny bieg indiańskiego plemienia Tarahumarów – "raramuri". To ćwiczenie staje się punktem wyjścia lub kanwą dla innych ćwiczeń.
Za źródło ruchu ciała ludzkiego twórca „Gardzienic” uznaje kręgosłup. To fundament naturalnej gry aktora. Praca z nim pozwala zachować harmonię ruchów. Ćwiczenia te rozwinęły się podczas prac nad "Awwakumem". Aktorzy ćwiczą parami różnego rodzaju skłony ciała, wykonują bardziej skomplikowane ćwiczenia np. skoki, loty, które wymagają dużego zaufania do partnera, zapewniającego asekurację. Staniewski powołuje się tu na tradycyjne ludowe i symboliczne postrzeganie „krzyża”. Z kręgosłupem wiąże się także wirowanie (obecne w kulturze chasydów czy sufizmie), podczas którego kręgosłup staje się osią, a ciało przybiera kształt krzyża.
Wiele gestów i ruchów wykorzystanych podczas treningów (a później w spektaklach) jest zaczerpniętych z dostępnej ikonografii. Przygotowania do "Awwakuma" były połączone z próbą odtworzenia i rozwinięcia w ruch postawy świętych na ikonach, przy "Carmina Burana" poszukiwano odpowiednich ruchów w średniowiecznych źródłach ikonicznych. W sztukach antycznych odwołuje się Staniewski do wzorców starożytnej chieronomii utrwalonej w malowidłach i na wazach.
Program wiejski.
Włodzimierz Staniewski, tworząc „Gardzienice”, zainspirowany teatralnymi koncepcjami Mieczysława Limanowskiego, sformułował tzw. Program wiejski, do którego założeń należały comiesięczne kilkudniowe piesze wyprawy po terenach wiejskich. Staniewski poszukiwał „nowego środowiska naturalnego teatru”, które rozumiał jako spotkanie z ludźmi nieskażonymi przez konwencjonalne metody odbioru sztuki, wykształcone w miejskim obiegu kulturalnym. Liczył na spontaniczną reakcję i stworzenie z nowym widzem poczucia więzi, opartej na sztuce i tradycji ludowej kultury. W celu dotarcia do takiej publiczności we wczesnej fazie działalności teatru organizowane były Wyprawy. Pierwsze przedstawienia „Gardzienic” poddawane były podczas Wypraw naturalizacji. Polegała ona na uwzględnianiu przy tworzeniu spektaklu doświadczeń artystów ze spotkań z wiejską społecznością, odnajdywanie takiego sposobu prezentacji, aby zbudować więź z mieszkańcami wsi i sprowokować ich twórczą reakcję. Tak przygotowane sekwencje teatralne konfrontowano z lokalną widownią, a jej reakcja służyła za podstawę dalszej pracy nad spektaklem. Większość organizowanych Wypraw odbywała się we wschodnich rejonach Polski. Staniewski podkreślał, że obszarem jego poszukiwań jest słowiańszczyzna. Odbywały jednak również wędrówki po innych terenach, np.: w województwie jeleniogórskim czy za granicą (Apeniny, Lotaryngia, południowa Toskania) Wyprawy te związane były głównie z uczestnictwem grupy w festiwalach teatralnych.
Leszek Kolankiewicz, odnosząc się do przedstawień powstałych w ramach Programu Wiejskiego, stwierdził, że spektakle „Gardzienic” tworzą nowy gatunek sztuki teatralnej, który nazwał etnooratorium scenicznym. Korzeni tych spektakli dopatrywał się w praktykowaniu tradycyjnych śpiewów ludowych (etnografia żywa) i w sakralnym rytuale, które przyobleczone zostały w nową awangardową formę.
Struktura Wypraw.
Wyprawy gardzieniczan posiadały określoną strukturę, która ustaliła się w toku pierwszych wędrówek teatru Staniewskiego.
Odejście od „Programu wiejskiego”.
Najwięcej Wypraw, bo aż 36, zorganizowano do 1981 roku. Wprowadzenie stanu wojennego spowodowało roczną przerwę w wędrówkach teatru. W latach 1983–1985 odbyło się tylko 9 kolejnych Wypraw. "Gusła", choć stanowiły integralną część Wypraw, bywały także prezentowane niezależne od nich, "Awwakuma" można było już zobaczyć głównie w siedzibie teatru w Gardzienicach. W połowie lat 80. Staniewski zarzucił wiele elementów „Programu wiejskiego”. Wyprawy odbywały się sporadycznie i zatraciły dawny charakter, przestały być dla teatru celem samym w sobie, stały się poszukiwaniem materiału i inspiracji dla kolejnych przedstawień lub po prostu artystyczną prezentacją. Ludowość w spektaklach „Gardzienic” pozostała jako cytat, na plan pierwszy wysunęły się inne idee.
Program antyczny i nowa formuła prezentacji.
Krąg artystycznych zainteresowań teatru Staniewskiego stale się poszerzał. "Żywot protopopa Awwakuma", odwołując się do kultury prawosławnej, mieścił się jeszcze w obrzędowości ludowej. "Carmina Burana" była inspirowana kulturą średniowiecznej Europy. Od "Metamorfoz" w 1997 roku rozpoczęła się eksploracja przez gardzieniczan tradycji antycznej. Kolejne spektakle ("Elektra", "Ifigenia w Aulidzie") utrzymują się w tym samym kręgu tematycznym. Staniewski do dziś stara się rekonstruować starożytny teatr, odtwarzając jego dynamikę: muzykę, śpiew, ruch i gest.
Podczas przygotowań do "Metamorfoz" Maciej Rychły i Tomasz Rodowicz rekonstruowali z zachowanych urywków starożytnej notacji muzykę antyczną, próbowano także w oparciu o zachowaną ikonografię odtwarzać starożytne instrumenty. Z zainteresowań tych w 2001 narodziła się działająca przy teatrze Orkiestra Antyczna, która funkcjonowała pod auspicjami „Gardzienic” do 2004 roku.
W 2002 roku powstał w „Gardzienicach” projekt Tańce Labiryntu, kierowany przez Elżbietę Rojek i Dorotę Porowską. Był on rozwinięciem zainteresowań grupy starożytnym tańcem i cheironomią, rozumianą jako sztuka gestu. Na podstawie antycznych rycin odtwarzano gesty, nadając im odpowiednią siłę ekspresji i przywracając ich pierwotne znaczenie. Tańce Labiryntu wraz z Orkiestrą Antyczną usamodzielniły się w 2004 roku w niezależny projekt teatru Chorea.
Ekologia teatru.
Działalność „Gardzienic” bywa określana mianem ekologii teatru. Już pierwsze Wyprawy reżyser określał jako poszukiwanie nowego środowiska naturalnego dla teatru. Staniewski twierdzi, że teatr to nie tylko samo przedstawienie, ale także cała otaczająca aktorów i widzów natura. Aktor musi zestroić się z przyrodą, samym sobą i otaczającymi go ludźmi. Jest nazywany przez Staniewskiego „sprawcą”, bo nie tylko odgrywa pewną rolę, ale poprzez grę zmienia rzeczywistość, kształtuje świat wokół siebie.
Idee ekologiczne są tu rozumiane w specyficzny sposób, odnoszą się do sfery duchowości człowieka, są umiejętnością współbycia z Ziemią, staraniem o zachowanie organicznych – w tym duchowych – wartości człowieka. Twórca porzuca dualizm, typowy dla cywilizacji Zachodu, nie przeciwstawia kultury niskiej i wysokiej, czy też natury i kultury, lecz poszukuje nowych wartości w zjednoczeniu z otaczającym go światem, próbuje się w nim „zadomowić”:
W świecie można odnaleźć miejsca szczególne (należą do nich np.: wioska w Gardzienicach, teatr w Ikarii w Attyce), które mają specyficzne genius loci, kumulują w sobie organiczne siły przyrody. Dla Gardzieniczan te punkty stają się katalizatorami fizycznych i duchowych reakcji, źródłem kultury, same w sobie są teatrem świata (theatrum mundi), tworzonym przez naturę. Staniewski mówi:
Projekt „Gardzienic” to nie tylko nowa koncepcja teatru, to również humanistyczna refleksja o człowieku i jego miejscu w świecie. Zbigniew Taranienko uważa, że patrzenie na aktywność Ośrodka z tej perspektywy jest najpełniejszą formą opisu jego działań.
Spektakle.
Spoiwem każdego przedstawienia „Gardzienic” jest muzyka, ważną rolę odgrywa też cielesność aktora. Gardzieniczanie wskazują na organiczny związek tych dwóch aspektów – dźwięk rodzi się z ruchu i wysiłku, angażując fizyczność aktora. Staniewski skupia się na pomijanym przez innych twórców aspekcie muzyki, na samym procesie jej powstawania w ciele artysty aktora. W wymowie spektaklu ruch i muzyka, nie mniej niż słowo, są nośnikiem treści. Aktor jest cały czas „żywy”, porusza się, ciągle ma coś do zrobienia, jego gra musi być oparta na wzajemności, nieustającej interakcji z innymi aktorami, oraz na osobistym wysiłku artysty „do ostatniego oddechu”.
Od momentu powstania „Gardzienice” zrealizowały jedynie siedem spektakli. Wynika to z metod pracy w teatrze. Premierę poprzedza długi okres prób i przygotowań, w trakcie których koncepcja przedstawienia może ewoluować. Na tym etapie prac artyści przedstawiają już przed publicznością fragmenty przygotowywanego spektaklu (tak było m.in. z „Elektrą”, której znaczne partie można było oglądać przed premierą jako „Sceny z Elektry”). Data premiery nie jest jednoznaczna z zaprzestaniem prac nad spektaklem, przekształca się on nadal, a widziany w odstępie kilku lat może być już zupełnie innym przedstawieniem. Wynika to z kilku przyczyn. Po pierwsze, „Gardzienice”, poza kilkoma czołowymi postaciami, nie mają stałej grupy aktorskiej. Staniewski co roku na nowo kompletuje swoją „konstelację” aktorską. Tymczasem poszczególne role są silnie związane z osobowością i predyspozycjami odgrywających je aktorów. Odejście jednego z nich może powodować istotne zmiany w strukturze całego przedstawienia. Po drugie, teatr Staniewskiego nawet po premierze kolejnego spektaklu nie zaprzestaje pracy nad wcześniejszymi przedstawieniami. Na starsze spektakle zaczyna wpływać treść i forma aktualnej realizacji. Spektakl wystawiany pod tym samym tytułem może po kilku latach mieć zupełnie inną strukturę, poprzez przemieszczanie czy zamianę „podstruktur” w ramach jednego scenariusza i jego wymowa może być już inna. Spektakle „Gardzienic” nigdy nie przybierają ostatecznego kształtu i ich opis nie może być nigdy do końca wyczerpujący.
Realizacje teatralne.
Spektakl Wieczorny.
"Spektakl Wieczorny" powstał podczas kilku dni warsztatów w Gardzienicach i przyjął formę następujących po sobie, luźno związanych epizodów. Dzięki temu można było bez szkody dla całości przedstawienia zamieniać w nim poszczególne elementy. Nie był samodzielnym wydarzeniem teatralnym, lecz był integralnie związany z Wyprawami „Gardzienic”. Stanowił ważny element Zgromadzeń, był „darem dla mieszkańców wsi”, do której przybywali artyści. Nastawienie się na widza prostego nie skutkowało jednak uproszczeniem treści i symboliki przedstawienia, niektóre sensy pozostawały po prostu poza percepcją oglądającego.
Staniewski złamał zasadę, że to widz przychodzi do teatru, tu teatr odwiedzał widza. Artyści przed występem chodzili po wsi, zapraszając gospodarzy na przedstawienie. Reakcje wiejskiej publiki na spektakl bywały różne. Od pełnej akceptacji aż do agresji słownej. Zawsze jednak ukryte archetypiczne treści i niespotykana żywiołowość nie pozwalały przejść widowni obojętnie obok dokonań artystów.
Spektakl rozpoczynał się zazwyczaj o zmierzchu, stąd jego nazwa. Rozgrywany był w plenerze, tło stanowiła rozpięta za aktorami biała płachta o szerokości 15 metrów. Mężczyźni obnażeni do pasa, ubrani byli w białe spodnie, kobiety nosiły długie spódnice. Rozpoczynał się wjazdem pchanego przez aktorów wózka przykrytego blatem, na którym pomiędzy płonącymi świecami leżał człowiek. Mężczyzna ten zapraszał do udziału w widowisku i wyciągał za włosy ukrytą w wózku aktorkę, Gargamelę. Następnie aktorzy prezentowali kolejne sceny-etiudy. Artyści starali się przełamać barierę dzielącą ich od miejscowej publiczności, rozszerzając przestrzeń działań aktorskich poza wyznaczony wstępnie teren i na różne sposoby prowokując widownię do reakcji. Ważną rolę pełnił żywioł ognia, pojawiały się świece, płonące węże i koła. Aktorzy zdumiewali kondycją i umiejętnością rozgrywania niemal kaskaderskich scen. Na zakończenie odchodzili w pochodzie z wózkiem oświetlonym pochodniami.
Choć spektakl był oparty na utworze Rabelais’ego, to pojawiało się w nim zaledwie kilka scen związanych tą książką. Staniewski oparł swoje odczytanie dzieła o analizę Michaiła Bachtina zawartą w pracy "Twórczość Franciszka Rabelais’go a kultura ludowa średniowiecza i renesansu". Staniewski realizował w praktyce teatralnej wprowadzone przez Bachtina pojęcie karnawalizacji, przedstawieniom nieodłącznie towarzyszyła atmosfera karnawału (w rozumieniu Bachtinowskim). Spektakl pokazywał cykliczne odradzanie się świata, mieszał wzniosłe z ordynarnym, sacrum z profanum, przedstawiał „świat na opak”, odwoływał się do symboliki „ciała groteskowego”, wykorzystywał wszechobecny w karnawale żywioł śmiechu.
Gusła.
"Gusła" narodziły się z fascynacji obrzędem wiejskim. Był to pierwszy spektakl „Gardzienic” przeznaczony do pokazywania nie w plenerze, ściśle związany z kaplicą braci polskich, wynajętą od gardzienickiego Uniwersytetu Ludowego. Mimo to "Gusła" pokazywano także razem ze "Spektaklem Wieczornym" podczas Wypraw teatru.
Przestrzeń sceniczna ograniczona była ze wszystkich stron drewnianym podestem umieszczonym na wysokości dwóch metrów. Publiczność znajdowała się pod tym rusztowaniem, akcja teatralna rozgrywała się w centrum pomieszczenia i na podwyższeniach. Salę oświetlały jedynie pochodnie i świece płonące w sagankach.
Staniewski bardzo swobodnie potraktował tekst Mickiewicza. Całość oparł na kanwie II części "Dziadów" ("Gusła"), w którą wplótł kwestie z części IV i I ("Widowisko"). Poszczególne strofy romantycznego poety uległy przestawieniu, włożono je w usta innych bohaterów lub pojawiały się w nowym, nieobecnym w oryginale, kontekście. Tak jak poprzedni spektakl, "Gusła" były dziełem o strukturze ruchomej, która zmieniała się wraz z kolejnymi wystawieniami.
Aktorzy, biorący udział w przedstawieniu, stanowili ciało zbiorowe – wiejską ciżbę, która wspólnie reagowała na kolejne sceny. Duchy przybywały nie z zaświatów, lecz wyłaniały się z wiejskiego tłumu, zyskiwały na moment indywidualność, by zaraz z powrotem zatopić się w masie ludzkiej.
Spektakl poruszał kwestię natury ludzkiej, rozdarcia człowieka pomiędzy jego potrzebami cielesnymi (fizjologia, erotyka) a duchowymi. Symbolicznie przedstawiała to, na przykład, scena, gdy ciżba zbliżała się do kobiety owładniętej erotycznym szałem, podnosiła ją i podrzucała do góry z okrzykiem „Do nieba”, a gdy dziewczyna opadała na ręce tłumu, ten uginał się pod jej ciężarem ze słowami „Do ziemi”. Sam Guślarz nie był, jak u Mickiewicza, przewodnikiem wzniosłego obrzędu. Miotały nim żądze, grający go Jan Bernad poruszał się na kolanach, co mogło sprawiać na widzu wrażenie, że jest karłem. W jednej z ostatnich scen padało, zasadnicze dla przesłania spektaklu, pytanie: „Czy świat jest bez duszy? / Czy żadnych duchów nie ma?”.
Metamorfozy.
Premiera: maj 1997, Gardzienice.
Spektakl na podstawie "Metamorfoz albo Złotego Osła" Apulejusza, wykorzystuje także fragmenty "Fajdrosa" Platona.
Elektra.
Premiera: maj 2004, Gardzienice (wcześniej – "Sceny z „Elektry”" październik 2002 i od września 2003).
Spektakl na podstawie "Elektry" Eurypidesa.
Ifigenia w A….
Premiera: październik 2007, teatr La MaMa w Nowym Jorku.
Spektakl na podstawie "Ifigenii w Aulidzie" Eurypidesa
Ifigenia w T….
Premiera: czerwiec 2011, Gardzienice.
Spektakl na podstawie "Ifigenii w Taurydzie" Eurypidesa
Oratorium Pytyjskie.
Premiera: wrzesień 2013, Gardzienice.
Spektakl na podstawie inskrypcji mędrców ze świątyni w Delfach
Wesele.
Premiera: wrzesień 2017, Gardzienice, w ramach Festiwalu 40 – lecia Teatru Gardzienice
Ekranizacje spektakli.
Bogate archiwum filmowe Ośrodka Praktyk Teatralnych zawiera unikatowe rejestracje wszystkich projektów artystycznych, dydaktycznych, wypraw artystyczno-badawczych realizowanych nieprzerwanie od 1977.
Działalność dydaktyczna i animacja kultury.
Dydaktyka.
Od roku 1989 do 1995 „Gardzienice” prowadziły cykl kursów dla studentów na instruktorów teatralnych i animatorów kultury. Inicjatorem tej działalności był Włodzimierz Staniewski, głównym realizującym – Mariusz Gołaj. Kursy obejmowały praktyki teatralne, sympozja, seminaria, zgromadzenia, wyprawy, uczestnicy raz na parę miesięcy zjeżdżali na kilkudniowe sesje do Gardzienic.
Akademia Praktyk Teatralnych.
W 1997 roku powstała przy teatrze Akademia Praktyk Teatralnych, która posiada stałą kadrę, schemat organizacyjny i program nauczania. Działalnością Akademii kieruje Mariusz Gołaj. Do Akademii trafiają najczęściej studenci kierunków artystycznych, humanistycznych, członkowie ugrupowań teatralnych z Polski i ze świata. Pierwszy kurs, tak jak wcześniejsze projekty edukacyjne, kładł nacisk na przygotowanie absolwentów do animacji kultury, późniejsze skupiały się na kształceniu aktorskim. Początkowo cykl zajęć trwał 2 lata, od 2003 roku – jeden rok, po reorganizacji w latach 2004 i 2006 – praca trwa równolegle w cyklach jednorocznych i kilkuletnich. Poza aktorami teatru, którzy koncentrują się na praktykach teatralnych, wykłady w Akademii prowadzili m.in. Krzysztof Bielawski, Per Spildra Borg, Kazimierz Braun, Piotr Cieplak, Małgorzata Dziewulska, Krzysztof Globisz, Alison Hodge, Jurij Illjenko, Leszek Kolankiewicz, Krzysztof Majchrzak, Krzysztof Miklaszewski, Jan Peszek, Natalia Polovynka, Krzysztof Rutkowski, Andrzej Seweryn, Joanna Słowińska, Bohdan Stupka, Zbigniew Taranienko, Lech Trzcionkowski.
Studenci także uczestniczą w życiu teatru, wspierają organizacyjnie i artystycznie działalność grupy podczas prezentowanych przez teatr Kosmosów, przygotowują własne spektakle, które pokazywane są później na festiwalach, występach gościnnych, a także jako jeden z elementów Kosmosu. Niektórzy ze studentów biorą udział w spektaklach wystawianych przez główny zespół „Gardzienic”, spośród nich werbuje się przyszłych aktorów teatru.
Absolwenci Akademii rozwijają działalność w zakresie praktyk teatralnych i animacji kultury, np.: Teatr Brama z Goleniowa, w którym działali Marek Kościółek (IV APT) – obecnie Teatr Krzyk i Mariusz Tarnożek (V APT); Teatr Próg założony przez Bartosza Nowakowskiego (IV APT), gdzie działa także Michał Brańka (VIII APT).
Aktywność kulturalna.
W latach 2002–2004 „Gardzienice” we współpracy z Wydawnictwem Czarne (reprezentowanym przez Andrzeja Stasiuka) organizowały w lubelskiej siedzibie teatru cykl „Spotkań Literackich Gardzienice-Czarne”. W 2003 roku teatr i wydawnictwo przygotowały międzynarodową konferencję „Inne Europy, inne kultury, inne literatury – szanse i zagrożenia integracji”. Na spotkaniach gościli autorzy tacy jak Dubravka Ugrešić, Jurij Andruchowycz, Marius Ivaškevičius, Andrzej Stasiuk i inni. W kolejnych latach spotkania literackie odbywały się nadal, lecz Czarne patronowało tylko niektórym z nich.
Przy Ośrodku w latach 2001–2004 działała Orkiestra Antyczna, która nagrała płytę z muzyką do "Metamorfoz" oraz płytę z muzyką antyczną, towarzyszącą książce Johna G. Landelsa "Muzyka starożytnej Grecji i Rzymu" (wydanie polskie 2003). Orkiestra pod kierunkiem Macieja Rychłego i Tomasza Rodowicza starała się odtwarzać świat greckiej muzyki: instrumenty, skale, uzupełniać nieliczne zachowane zapisy nutowe, odnajdywać w muzyce ludowej Europy ślady dawnej muzyki greckiej. Powstała w ten sposób nie naukowo wiarygodna (gdyż na to brak dowodów), ale prawdopodobna, artystyczna rekonstrukcja antycznych śpiewów. W rok po powstaniu Orkiestry jej działalność uzupełnił projekt Tańce Labiryntu – działający w Gardzienicach także do 2004 roku, a koordynowany przez Elżbietę Rojek i Dorotę Porowską – rekonstruujący na podstawie zachowanej ikonografii taniec starożytnej Grecji. W Lublinie i Gardzienicach odbywają się organizowane przez Ośrodek koncerty muzyki świata: rumuńskiej, gruzińskiej, klezmerskiej, ukraińskiej, maoryskiej (Nowa Zelandia) itd. Występują także zespoły i wokaliści związani z zespołem „Gardzienic” (np. Karolina Cicha).
Od 2000 roku w lubelskiej siedzibie teatru przy ulicy Grodzkiej działa galeria artystyczna, w której systematycznie odbywają się pokazy sztuki sakralnej i współczesnej. Kuratorką Galerii Gardzienice od 2007 roku jest Zuzanna Zubek – Gańska.
„Gardzienice: Generator Nadziei”.
Stworzony z inicjatywy Włodzimierza Staniewskiego i realizowany od 2015 roku program dedykowany młodym twórcom teatralnym. W jego ramach reżyserzy, oraz zaproszeni przez nich artyści, pracują nad własnymi projektami w przestrzeniach Teatru „Gardzienice”.
W latach 2015–2019 swoje prace zrealizowali studenci reżyserii Akademii Sztuk Teatralnych w Krakowie: Maciej Gorczyński („Hymny do Nocy” wg Novalisa „Nowe Ateny” wg B. Chmielowskiego, „Listy do Mileny” wg Franza Kafki) i Radek Stępień („Olbrzym Cieniem Karła”, „Gody według Braci Karamazow” wg Fiodora Dostojewskiego.); Michał Zdunik: student reżyserii Akademii Teatralnej w Warszawie („Matka odchodzi” Tadeusza Różewicza, „Świadkowie, albo nasza mała stabilizacja” Tadeusza Różewicza); kompozytor i współpracownik Teatru Gardzienice: Jan Lech (dwie wersje „Nocy poślubnej” inspirowanej opowiadaniami Bruno Schulza, balet „Panienka”), George Attwill, student Rose Bruford College w Londynie („Opera za trzy grosze”), oraz pianistka – Katarzyna Wesołowska (koncert „Polifonie/Poliwizje”).
Współpraca z innymi teatrami.
W 1991 roku Staniewski zorganizował warsztaty dla aktorów Royal Shakespeare Company ze Stratfordu, które zapoczątkowały dłuższą współpracę „Gardzienic” z angielskim teatrem. Kolejne warsztaty i sesje robocze dla aktorów Royal Shakespeare Company odbyły się w latach 1992 i 1995. W Latach 2017, 2019 w Gardzienicach odbyły się warsztaty dla studentów Rose Bruford College.
W 1997 roku w ramach Festiwalu Teatralnego „Konfrontacje” w Lublinie na obchody 20. rocznicy istnienia „Gardzienic” wystąpił niezależny norweski teatr Stella Polaris. W 2005 roku założyciel teatru Per Borg poprowadził w Gardzienicach zajęcia dla studentów Akademii Praktyk Teatralnych. W roku 2009 w ramach projektu „Ogrody i ogrody teatru. Polsko-norweska wymiana rezydencjonalna teatrów” artyści obu teatrów zorganizowali miesięczne rezydencje artystyczne: „Gardzienice” rezydowały we wrześniu w Norwegii, a w październiku Stella Polaris gościła w Polsce.
„Gardzienice” współpracują także z ośrodkami kultury ze Stanów Zjednoczonych. W 2001 roku teatr Staniewskiego wystąpił po raz pierwszy na nowojorskiej scenie teatru La MaMa, wystawiając "Metamorfozy". W trzy lata później teatr Ellen Stewart przyjechała do „Gardzienic” ze swoim spektaklem "Trojanki". W 2005 roku „Gardzienice” ponownie gościły w La MaMa, wystawiając spektakle, organizując wykłady i sesje warsztatowe. Skutkiem rozwijającej się współpracy był w 2007 roku wybór nowojorskiego teatru na miejsce premiery "Ifigenii w A."
Konstelacje aktorskie.
Włodzimierz Staniewski do określenia swojej grupy aktorskiej używa terminu „konstelacja” Służy to podkreśleniu indywidualności każdego aktora, który własną osobowością przyczynia się do stworzenia dzieła: to spektakl jest dopasowywany do predyspozycji aktora, nie na odwrót. Reżyser buduje konstelację co roku od podstaw, zapraszając aktorów do współpracy z ośrodkiem. Mimo tej praktyki, wielu artystów pozostaje w „Gardzienicach” przez wiele lat. Staniewski nie poszukuje do swojego teatru zawodowych aktorów (sam z wykształcenia jest polonistą), liczy się osobowość kandydata. Od założenia Akademii Praktyk Teatralnych nowi aktorzy rekrutują się głównie z grona jej absolwentów. Pierwszą konstelację w roku 1977 stworzył Staniewski wraz z Henrykiem Andruszką, Janem Bernadem, Tomaszem Rodowiczem, Waldemarem Sidorem, Janem Tabaką oraz Wandą Wróbel. Z „Gardzienicami” związanych było ponad 50 aktorów i muzyków, m.in. Anna Zubrzycka, Grzegorz Bral, Dorota Porowska, Jadwiga Rodowicz, Elżbieta Rojek, Krzysztof Czyżewski, Piotr Borowski, Elżbieta Majewska, Wacław Sobaszek, Agnieszka Mendel, Mariana Sadowska, Elżbieta Podleśna, Susanna Philhoffer, Cathernie Corrigan, Katrin Forsmo, Martin Essen-Möller, Britta Forslund, Anna Helena McLean, Jarosław Fret, Sławomir Tomala, Grzegorz Podbiegłowski, Joanna Wichowska, Justyna Jary, Julia Bui – Ngoc, Karolina Cicha, Jacek Timingeriu, Maciej Gorczyński, James Brennan, Martin Quintela, Mateusz Malecki, Artem Manuilov. Aktorem z najdłuższym stażem jest Mariusz Gołaj, który dołączył do zespołu w roku 1979. W spektaklach "Ifigenia w A..." i "Oratorium Pytyjskie" gościnnie wystąpili: Andrzej Seweryn i Krzysztof Globisz.
Pracownicy merytoryczni w sezonie 2020/2021:
Współpracują:
Twórcy muzyki i aranżacji muzycznych

</doc>
<doc id="162640" url="https://pl.wikipedia.org/wiki?curid=162640" title="Państwo archipelagowe">
Państwo archipelagowe

Państwo archipelagowe – w prawie międzynarodowym jest to kategoria państwa wprowadzona przez Konwencję o prawie morza z Montego Bay, 1982. 
Państwem archipelagowym może być na podstawie jednostronnej deklaracji jedynie państwo, które spełnia następujące przesłanki:
Korzyści wynikające ze statusu państwa archipelagowego polegają na:
Pozostałym państwom przysługuje niezawieszalne prawo przejścia archipelagowym szlakiem morskim, które rozciąga się także na statki powietrzne, a okrętom podwodnym pozwala na poruszanie się w zanurzeniu. Poza morskimi szlakami archipelagowymi natomiast, statki korzystają z prawa nieszkodliwego przepływu (tak jak na morzu terytorialnym - a więc bez powyższych zastrzeżeń).
W 2009 r. 20 państw rościło status państwa archipelagowego określony w konwencji, z których 13 ustanowiło system prostych archipelagowych linii podstawowych: Antigua i Barbuda, Republika Zielonego Przylądka, Wyspy Świętego Tomasza i Książęca, Indonezja, Jamajka, Malediwy, Papua-Nowa Gwinea, Filipiny, Wyspy Salomona, Fidżi, Trynidad i Tobago oraz Vanuatu. Pozostałe 7 państw rości prawo do statusu państwa archipelagowego, ale jeszcze nie ustanowiło systemu prostych linii podstawowych: Bahamy, Komory, Kiribati, Wyspy Marshalla, Saint Vincent i Grenadyny, Seszele oraz Tuvalu. Część z tej ostatniej grup państw ze względów geograficznych nie ma zupełnie możliwości ustanowienia prostych linii podstawowych. Są to przede wszystkim Kiribati, Wyspy Marshalla i Tuvalu, których małe wyspy są oddalone często o setki mil, a zatem powierzchnia lądowa jest nieproporcjonalnie mała w zestawieniu do powierzchni morza, która ewentualnie mogłaby się znaleźć wewnątrz tych linii. 
Można wymienić jeszcze grupę 8 państw położonych na wielu wyspach, ale niespełniających kryteriów państwa archipelagowego określonych w konwencji o prawie morza: Japonia, Malta, Mauritius, Nowa Zelandia, Samoa, Singapur, Saint Lucia oraz Wielka Brytania. W każdym z wymienionych państw nie jest możliwe spełnienie kryterium proporcji wody do lądu, bowiem powierzchnia lądowa zamknięta prostymi liniami archipelagowymi jest większa niż powierzchnia wód wewnątrz tych linii. 
Istnieje również kilka terytoriów o różnym statusie, które wraz z uzyskaniem niepodległości mogłyby zyskać status państwa archipelagowego (np. duńskie autonomiczne Wyspy Owcze, francuski departament Gwadelupa i autonomiczna Nowa Kaledonia, hiszpańskie autonomiczne Wyspy Kanaryjskie, portugalskie autonomiczne Azory i Madera z pobliskimi wyspami oraz zależne od Wielkiej Brytanii wyspy Turks i Caicos). 

</doc>
<doc id="162641" url="https://pl.wikipedia.org/wiki?curid=162641" title="Rezonator torowy">
Rezonator torowy

Rezonator torowy - urządzenie wchodzące w skład samoczynnego hamowania pociągu (SHP) będącego częścią systemu automatyki bezpieczeństwa pociągu (ABP), stosowanego na PKP w celu zapewnienia bezpieczeństwa ruchu kolejowego.
Należy do tzw. części przytorowej urządzeń SHP i stanowi obwód rezonansowy dostrojony do częstotliwości 1000Hz. Miejsce montażu rezonatora torowego lokalizuje się przy torze w odległości 200 m przed tarczą ostrzegawczą lub semaforem wjazdowym oraz przy semaforze wyjazdowym lub grupowym.

</doc>
<doc id="162642" url="https://pl.wikipedia.org/wiki?curid=162642" title="Wołczyn">
Wołczyn

Wołczyn () – miasto w województwie opolskim, w powiecie kluczborskim, w gminie miejsko-wiejskiej Wołczyn, której jest siedzibą.
Według danych z 31 grudnia 2010 r. miasto miało 6031 mieszkańców.
Położenie.
Wołczyn leży na Nizinie Śląskiej.
Historycznie miejscowość należała do Dolnego Śląska, a obecnie znajduje się w granicach województwa opolskiego. Przez miasto przebiega droga krajowa nr 42, którą można jechać w kierunku Kluczborka (12 km) oraz Namysłowa (25 km). 
Stacja kolejowa w Wołczynie położona jest w połowie linii kolejowowej nr 143, prowadzącej z Kalet (przez Lubliniec, Olesno, Kluczbork) do Wrocławia Popowic (przez Namysłów, Bierutów, Oleśnicę). 
Według danych z 1 stycznia 2011 r. powierzchnia miasta wynosiła 7,50 km².
Nazwa.
Nazwa miasta wywodzi się prawdopodobnie od polskiej nazwy zwierzęcia – wołu. Podobnie jak w przypadku innych śląskich miast Wołowa oraz Byczyny może mieć to związek z hodowlą bydła, a także handlem tymi zwierzętami oraz produktami od nich pochodzącymi.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Welczyn". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Constadium", "Cuncestadia".
Notowane są również w kronikach "Wurzbie", "Jerałcice". Wraz z lokacją na prawie niemieckim i przybyciem niemieckich kolonistów miejscowość nazywali oni "Kunzestad" – od imienia zasadźcy miasta – Kunzo Wilrycha. Według niemieckiego nauczyciela Heinricha Adamy’ego niemiecka nazwa wywodzi się od imienia "Konrad". W swoim dziele o nazwach miejscowości na Śląsku wydanym w 1888 roku we Wrocławiu wymienia nazwę "Constadt" podając jej znaczenie "Stadt des Conrad" czyli w języku polskim "Miasto Konrada".
W 1750 roku nazwa "Wałczyn" wymieniona została w polskim brzmieniu nazwy przez Fryderyka II pośród innych miast śląskich w zarządzeniu urzędowym wydanym dla mieszkańców Śląska W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą niemiecką "Constadt" oraz polską "Wołczin" we fragmencie „"poln. Wołczin genannt..."” oraz "Wołczin, polnischer Name von Konstadt, einer Stadt Kr. Kreuzburg". Kolejny spis geograficzno-topograficzny miejscowości leżących w Prusach wydany w 1835 roku, którego autorem jest J.E. Muller notuje "Constadt (polnisch: Wołczin)".
Polską historyczną nazwę miejscowości w formie "Wałczyn" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Po II wojnie światowej polska administracja nadała miastu polską nazwę Wołczyn. Topograficzny opis Górnego Śląska z 1865 roku notuje miejscowość pod niemiecką nazwą "Constadt", a także wymienia obecnie stosowaną, polską nazwę "Wołczyn" we fragmencie "Der polnische Name ist Wołczin".
Historia.
Pierwsza wzmianka w dokumentach o istnieniu osady w miejscu dzisiejszego Wołczyna to akt nadania jej przez księcia Henryka III Śląskiego praw miejskich z dnia 22 stycznia 1261 r. według tych dokumentów miasto miało jednak nazywać się na cześć założyciela Książęca Dolina (Fuerstental). Nazwa jednak się nie przyjęła. Zanim Kunzo – dzierżawca ziem zwanych przez Henryka III „wielkim lasem” otrzymał od niego nakaz lokacji osada musiała jednak już od wielu lat funkcjonować jako targowa. Tędy przebiegał szlak handlowy Kraków – Kluczbork – Wrocław. Wraz z nadaniem praw miasta zyskało 100 włók pola, 10 lat wolnych od podatków i nowe prawa targowe. Kunzestad nigdy nie został otoczony murami obronnymi, stąd w herbie drewniana strażnica. Do XVII w. Kunzestad rozwijał się pomyślnie. Ludność utrzymywała się z rolnictwa, rzemiosła i handlu. Najliczniejszy był cech szewski- pod koniec XVIII w. skupiał ponad 70 rzemieślników, wszystkich mieszkańców było zaś 800. Płody rolne i rękodzieła zbywane były na 5 corocznych jarmarkach, eksportowano je także do Wielkopolski. Do 1495 r. Wołczyn był miastem książęcym kolejnych dynastii Piastów: brzeskich, świdnickich i opolskich. Następnie aż na 300 lat przeszedł w ręce prywatne – magnackiego rodu Posadowskich, potem we władanie królów pruskich Fryderyka II i Fryderyka III. 
Miasto było kilkakrotnie zaludniane: w XV w. przez osadników husyckich, w XVII w. – po wyniszczeniu przez epidemie i pożary w 1432 roku, 1581 roku, 1588 roku, 1627 r. i 1633 r. – także przez wygnanych z Polski braci polskich. W XVI w. powstała tu znana w kraju z wysokiego poziomu nauczania szkoła miejska, a w XVIII i w początkach XIX w. mieściło się znane proseminarium dla polskich ewangelików, przeniesione później do Kluczborka. Za panowania królów pruskich miasto otrzymało swój statut i urząd stróża miejskiego. Po trudnych latach gospodarczego załamania i masowej emigracji zarobkowej mieszkańców sytuacja zaczęła się poprawiać po doprowadzeniu kolei żelaznych do Kluczborka. W połowie XIX w. otwarto tu – największą wówczas – roszarnię lnu. W latach międzywojennych dobudowano oddział roszarni konopi. Powstały też 2 małe browary, gorzelnia, a w 1893 r.- fabryka drożdży – zalążek dzisiejszej fabryki Lesaffre Bio Corporation (dawniej: Śląskiej Fabryki Drożdży „Polmos”) zaopatrującej w swoje produkty jedną czwartą kraju. W 1904 r. wybudowano gazownię i oświetlono ulice.
W 1796 r. Wołczyn liczył 893 mieszkańców, w 1939 r. – 3899 a w 2001 r. – 6497.
Topograficzny opis Górnego Śląska z 1865 roku notuje stosunki ludnościowe występujące w regionie we fragmencie – "Der Abstammung nach ist die Bevolkerung aus Polen und Deutschen gemischt. Die verherrschende Sprache ist die deutsche, doch last es die Mundart erkennen, das fruher mehr polnisch gesprochen wurde" w tłumaczeniu „"Występuje tutaj mieszana ludność z Polski i Niemiec. Dominującym językiem jest niemiecki, ale występuje również dialekt, wcześniej ludność więcej mówiła po polsku"”.
W 1910 roku 414 mieszkańców mówiło w języku polskim, 184 w językach polskim i niemieckim, natomiast 3046 osób posługiwało się jedynie językiem niemieckim. W wyborach komunalnych w listopadzie 1919 roku nie wystawiono listy polskiej. Podczas plebiscytu w 1921 roku we wsi uprawnionych do głosowania było 2789 mieszkańców (w tym 1076 emigrantów). Za Polską głosowały 34 osoby, za Niemcami 2684 osoby. Podczas III powstania śląskiego komandosi z Grupy Wawelberg, w ramach akcji „Mosty” wysadzili pod Wołczynem most kolejowy. Miejscowość znalazła się poza terenem bezpośrednich walk zbrojnych.
Niemcy zostali wyparci z miasta 21 stycznia 1945 roku przez oddziały 95 dywizji piechoty gwardii 32 korpusu piechoty gwardii 5 armii gwardii 1 Frontu Ukraińskiego. Podczas walk zginęło 6 żołnierzy radzieckich (dla ich upamiętnienia wzniesiono po wojnie Pomnik Wdzięczności na ówczesnym pl. Armii Czerwonej).
Kalendarium miasta
Zabytki.
Do wojewódzkiego rejestru zabytków wpisane są:
inne zabytki:
Ochrona przyrody.
Na terenie gminy Wołczyn utworzono dwa rezerwaty przyrody: „Komorzno” – obszar leśniczy o powierzchni 3,7 ha w tym 5-letni drzewostan bukowy o cechach buczyny pomorskiej z domieszką dęba, graba, sosny i świerka oraz rezerwat „Krzywiczyny” – obszar lasu o powierzchni 19,7 ha, ze 170-letnim drzewostanem sosnowym z domieszką świerka i różnowiekowego dębu. 
Atrakcyjność tych lasów potwierdza 28 zaewidencjonowanych pomników przyrody. Do najcenniejszych należy zaliczyć: 126-letni drzewostan jodłowy z domieszką świerka, modrzewia i sosny, 136-letni drzewostan modrzewia z domieszką jodły i sosny, będący powierzchnią badawczo-doświadczalną, 136-letni drzewostan jesionowy z domieszką dębu, buka, olchy, wyłączony drzewostan nasienny dębu bezszypułkowego. Ponadto na terenie gminy znajdują się inne zabytki przyrody: aleja dębów szypułkowych na gruntach wsi Gierałcice w wieku 60-270 lat; lipa drobnolistna w Duczowie Wielkim w wieku 170 lat, dąb szypułkowy w wieku 270 lat – osobliwość: zrośnięte ze sobą od ponad 150 lat: buk zwyczajny w Komorznie w wieku 320 lat: głaz narzutowy w Wierzbicy Dolnej – blok skandynawskiego granitu (przy drodze z Wierzbicy do Włoch).
Kultura.
Od 1980 r. przy Wołczyńskim Ośrodku Kultury działa Zespół Pieśni i Tańca „Modrzewiacy”. Przy Wołczyńskim Ośrodku Kultury działają również: warsztaty plastyczne, koło grafiki, sekcja akustyczna, koło poezji śpiewanej, koło fotografii, koło szachowe, nauka gry na keyboardzie, nauka gry na fortepianie, nauka gry na gitarze.
Od 1994 roku, co roku w lipcu, miasto Wołczyn jest gospodarzem „Spotkania Młodych” – organizowanego przez zakon kapucynów spotkania, przyciągającego ok. 1000 młodych ludzi z całej Polski. Program spotkania zawiera koncerty wykonawców muzyki chrześcijańskiej, konferencje, spotkania w grupach oraz warsztaty.
Wspólnoty wyznaniowe.
Wołczyn jest miastem o tradycjach protestanckich. Na terenie miasta działalność religijną prowadzą następujące związki wyznaniowe:
Kościół Ewangelicko-Augsburski:
Kościół rzymskokatolicki:
Kościół Zielonoświątkowy:
Świadkowie Jehowy:
Współpraca międzynarodowa.
Miasta i gminy partnerskie:

</doc>
<doc id="162648" url="https://pl.wikipedia.org/wiki?curid=162648" title="Przysucha">
Przysucha

Przysucha – miasto w województwie mazowieckim, w powiecie przysuskim, siedziba powiatu i gminy Przysucha, położone na krańcu Wzniesień Południowomazowieckich, w pobliżu rzeki Radomki. Historycznie leży w Małopolsce.
Według danych z 31 marca 2011 roku, miasto miało 6304 mieszkańców.
Położenie.
Miasto leży w południowej części województwa mazowieckiego, na południowym krańcu Równiny Radomskiej, ok. 40 km na zachód od Radomia. W pobliżu miasta (przy granicy administracyjnej) przepływa rzeka Radomka.
Przysucha położona jest w historycznej Małopolsce, w dawnej ziemi sandomierskiej oraz ziemi radomskiej.
Przez miasto przebiega droga krajowa nr 12 (Radom-Piotrków Trybunalski) (projektowana droga ekspresowa S12), a poza tym drogi do Klwowa, Szydłowca i Końskich. W miejscowości Skrzyńsko znajduje się stacja kolejowa Przysucha na linii z Radomia do Łodzi.
Historia.
Toponimia.
Przysucha wymieniana była jako osada nad rzeką Radomką powstała w bagnistej kotlinie, która często musiała być osuszana by móc stanowić miejsce zamieszkania. Przedrostek "przy-" formował nazwy miejscowości, więc Przysucha to tereny przy suchym, bezleśnym miejscu.
Wieś przedlokacyjna.
Pierwsze wzmianki o miejscowości (jako Przesucha) pochodzą z 1415 i związane są z osobą Rafała, syna Warsza ze Skrzyńska. Jest on pierwszą występującą w źródłach osobą, która w swej tytulaturze używała zwrotu „z Przysuchy”.
Następna informacja na temat Przysuchy pochodzi z 1490. Wtedy to niejaki Paweł z Przysuchy nabył 4 łany kmiece w Wielkim Skrzynnie.
Wiadomo, że w 1508 i 1509 Przysucha należała do rodu Morsztynów, a w 1510 jej właścicielem był Męcina z Przysuchy. W tymże roku wieś liczyła sześć zagród na sześciu łanach. W Przysusze znajdowała się wówczas karczma, a nieopodal pracowała kuźnica na 3 koła „koneczne”. Na początku XVI w. Przysucha należała do parafii Skrzyńsko, na rzecz której oddawano dziesięcinę w wysokości 3 grzywien. W 1526 istniała kuźnica o 2 kołach i młyn o 1 kole, a dziesięcina oddawana była z pięciu i pół łanu.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego.
Lokacja miasta.
11 grudnia 1710 przywilej królewski, wydany dla Antoniego Czermińskiego herbu Wieniawa przez Augusta II Mocnego, zezwala na osadzanie się rzemieślników, także zagranicznych, i odbywanie targów. Żona Czermińskiego, Zofia, była wdową pod Jakubie Gabbonim, dzierżawcy zakładów samsonowskich przejętych w 1718 przez biskupów krakowskich i miała w Przysusze powstać manufaktura konkurującą z zakładami w Samsonowie. Spiętrzono wody Radomki i utworzono 9 stawów, z których woda napędzała maszyny kuźnic, papierni, młynów do mielenia rud, szabelni, a także tartaku i olejarni.
W 1714 król zezwolił na powstawanie cechów rzemieślniczych i odbywanie się targów dwa
razy w tygodniu (soboty i niedziele). Wkrótce po tym napływający rzemieślnicy niemieccy (głównie z Saksonii i Śląska) założyli miasto zwane Czermnem. Osada posiadała rynek, znajdujący się dziś na placu kard. Wyszyńskiego.
W 1723 w Przysusze zlokalizowano żydowskie miasto o charakterze handlowo-usługowym (był to ważny ośrodek chasydyzmu). Dopiero w 1745 na tereny dzisiejszej Przysuchy zaczęła sprowadzać się ludność katolicka. W 1728 roku zmarł Antoni Czermiński, zaś dobra przysuskie przypadły wdowie po nim – Mariannie Ewie z Krasickich, która około 1738 wyszła ponownie za mąż za Jana Dembińskiego. Jan, a od 1754 jego spadkobierca – Franciszek, wspierali rozwój przemysłu w swoich włościach. W latach siedemdziesiątych XVIII w. osada posiadała wielkie piece hutnicze, rurarnię, tartak, młyny i papiernię. Na rok 1777 w Przysusze istniało 39 domów niemieckich, 85 żydowskich i 29 polskich. Dzielnica polska, zwana Urszulinem na cześć Urszuli Dembińskiej z Morsztynów, żony Franciszka, posiadała podobnie jak dzielnica niemiecka i żydowska oddzielne prawa miejskie. W roku 1777 zmarł Franciszek Dembiński, zaś dobra przejął dziedzic – Ignacy. Ignacy był żonaty trzykrotnie, ale doczekał się tylko córek, z których Amelia otrzymała w wianie Przysuchę.
Okres zaborów.
Upadek Rzeczypospolitej był także upadkiem Przysuchy. Pomimo przynależności do Księstwa Warszawskiego, a od 1815 do Królestwa Polskiego, Przysucha traciła znaczenie, głównie przez zależność miasta od dworu, odebranie wielu praw mieszczanom a częściowo przez przemarsze wojsk austriackich podczas powstania kościuszkowskiego. Wydobycie i wytop niskoprocentowej rudy żelaza (16%-18%), występującej w okolicy miasta przestawał się opłacać. W 1825 roku Amelia Dembińska wyszła za mąż za Ludwika Dembińskiego herbu Nieczuja (inna rodzina Dembińskich). Dembińscy herbu Nieczuja gospodarzyli w Przysusze aż do 1945 roku, wybudowali tu m.in. dwór, obecnie muzeum. Przysucha utraciła prawa miejskie w 1870 roku.
Dwudziestolecie międzywojenne.
Lekkie ożywienie przemysłu poprawiło trochę sytuację w regionie. Duży rozwój nastąpił jednak w dziedzinie kultury i edukacji za sprawą otwarcia Szkoły Spółdzielczej i Podstawowej. Ludność miasta w roku 1939 wynosiła 4850 mieszkańców, z czego Żydzi stanowili 2980 osób.
II wojna światowa.
6 września 1939 na Przysuchę spadły bomby i zniszczyły ponad 70 domów i budynki folwarku. W czasie wojny Niemcy założyli getto, w którym umieszczono ponad 5000 Żydów – większość wywieziono do obozu w Treblince.
Lasy Przysuskie były areną bardzo zaciekłych walk partyzanckich. Stacjonowały tam oddziały mjr. Hubala, Inspektoratu Piotrkowskiego i 72 pp Ziemi Radomskiej oraz oddział Gwardii Ludowej „Lwy” składający się m.in. z uciekinierów z gett żydowskich. W lasach przysuskich dochodziło w 1944 roku do licznych walk oddziałów Gwardii Ludowej/Armii Ludowej z oddziałami Narodowych Sił Zbrojnych. Wielokrotne akcje partyzanckie przyniosły Niemcom ogromne straty, np. podczas walk w Stefanowie, 6 września 1944, Niemcy stracili 140 żołnierzy a 230 odniosło rany.
Rozwój w PRL.
17 stycznia 1945 wojska radzieckie przybyły do Przysuchy. W pierwszych miesiącach oszacowano liczbę ludności na poziomie 1500 osób – głównie rzemieślników, handlarzy i rolników. W roku 1956 Przysucha stała się siedzibą powiatu. Prawa miejskie odzyskała w 1958. W okresie istnienia powiatu wybudowano kopalnie gliny, zakład ceramiczny, zakład przetwórstwa owocowo-warzywnego, odlewnię żeliwa i zakład krawiecki. W ramach reformy administracyjnej w 1975 zlikwidowano powiaty i podzielono kraj na 49 województw. Przysucha znalazła się w województwie radomskim.
Po 1989.
Po prywatyzacji większości zakładów na terenie miasta, zaczęły się przekształcenia. Masowe zwolnienia z zakładów pracy i wysokie bezrobocie czyniły Przysuchę mało atrakcyjną. Członkostwo w UE . W roku 1999 przeprowadzono kolejną reformę administracyjną, w ramach której reaktywowano powiat przysuski. Przysucha znalazła się w województwie mazowieckim.
Historia Żydów w Przysusze.
Pierwsi Żydzi osiedlili się w Przysusze już w 1713, a więc zaraz po nadaniu praw miejskich. Powstała osobna dzielnica żydowska z własnym Rynkiem Żydowskim. Wówczas też zbudowano synagogę i kirkut. Rozkwit kahału nastąpił w I połowie XIX wieku (75% Żydów w miasteczku). Na przełomie XVIII i XIX wieku stała się Przysucha głównym ośrodkiem chasydyzmu na zachód od Wisły, za sprawą dwóch cadyków: Jakowa Icchaka Rabinowicza ("Świętego Żyda") i od 1813 jego następcy, Symchy Bunima. "Święty Żyd", był sławny na całą Rzeczpospolitą, a legenda otoczyła go już za życia. Miał wielu sławnych uczniów, stworzył centrum myśli chasydzkiej, które następnie przeniosło się do Aleksandrowa, Kocka i Góry Kalwarii. W jego ohelu składano niezliczone kwitłech z prośbami, a rabin Szejn (ur. 1870) z Kalisza błogosławił pielgrzymów w imieniu "Świętego Żyda." Społeczność żydowska posiadała w mieście bożnicę. W roku 1939 mieszkało w Przysusze około 2500 Żydów. 15 sierpnia 1942 roku Niemcy utworzyli tu getto. Uwięzili w nim około 5 tys. osób z Przysuchy, a także z Przytyka i Płocka. W dniach 27-31 października wszystkich wywieźli do niemieckiego obozu zagłady w Treblince.
Liczba ludności Przysuchy na przestrzeni dziejów.
"Źródła:"
Turystyka.
Przez Przysuchę przechodzi zielony szlak turystyczny im. ks. Jana Wiśniewskiego: Skrzyńsko (Przysucha PKP) – Przysucha – Borkowice – Rzuców – Stefanków – Altana – rezerwat przyrody „Ciechostowice”.
Sport.
W Przysusze znajduje się siedziba Miejskiego Klubu Sportowego „Oskar” Przysucha. Klub sportowy założony w 1965 roku. Barwy czerwono-czarne. Trener od kwietnia 2015 – Arkadiusz Grzyb. Stadion „Oskara” mieści się przy ulicy Radomskiej 24 w Przysusze. Pojemność 800 miejsc (366 siedzących). Oświetlenia brak. Wymiary 105x60 m. W sezonie 2014/15, „Oskar” występował w IV lidze, gr. mazowiecka południowa, w sezonie 2015/16 po zwycięstwie w dwóch meczach barażowych, występował w III lidze, gr. łódzko-mazowieckiej.
Gimnazjum w Przysusze im. św. Stanisława Kostki posiada klasy o profilu sportowym, należące do Siatkarskich Ośrodków Szkolnych.
Gospodarka.
Przysucha – stolica powiatu jest zarazem jedynym ośrodkiem miejskim w powiecie. Na poziomie ponadlokalnym pełni ona funkcje obsługi ludności w zakresie szkolnictwa średniego i zawodowego, specjalistycznej opieki zdrowotnej, kultury, otoczenia biznesu (banki) i administracji (m.in. instytucje i służby podległe Starostwu Powiatowemu). Miasto posiada w skali lokalnej znaczący potencjał gospodarczy. Czynniki decydujące o atrakcyjności lokalizacyjnej miasta dla różnych funkcji są zróżnicowane:
Oświata i edukacja.
W Przysusze funkcjonują:
przedszkola:
szkoły podstawowe:
gimnazja:
szkoły ponadgimnazjalne:

</doc>
<doc id="162649" url="https://pl.wikipedia.org/wiki?curid=162649" title="Reporterzy bez Granic">
Reporterzy bez Granic

Reporterzy bez Granic (fr. "Reporters Sans Frontières", RSF, ang. "Reporters Without Borders", RWB, hiszp. "Reporteros Sin Fronteras", RSF) – międzynarodowa organizacja pozarządowa, propagująca i monitorująca wolność prasy na całym świecie. Nazwa organizacji nawiązuje do organizacji Lekarze bez Granic (fr. "Médecins Sans Frontières").
RWB jest członkiem Międzynarodowej Giełdy Wolności Wypowiedzi (ang. "International Freedom of Expression Exchange"), wirtualnej sieci organizacji pozarządowych, które monitorują naruszenia wolności wypowiedzi i prowadzą kampanie w obronie dziennikarzy, pisarzy i obrońców praw człowieka. Efektem monitoringu jest na bieżąco aktualizowana przez RWB lista „prześladowców wolności prasy”. Na liście umieszczane są nazwiska sprawców i inspiratorów ataków na dziennikarzy i media oraz ludzi wpływowych, których odpowiedzialność za pogwałcenie wolności prasy nie zawsze jest oczywista. Są wśród nich głowy państw, dyktatorzy, przywódcy religijni i szefowie grup militarnych na świecie, odpowiedzialni za stosowanie cenzury, uwięzienie, porwania, torturowanie, a nawet przypadki mordowania dziennikarzy. RWB opracował też „portrety” tych osób. Ponadto RWB publikuje „Czarną listę wrogów wolności prasy”; jest ona próbą wskazania nazwisk wszystkich, którzy osobiście angażowali się w czyny kryminalne lub ciężkie wykroczenia przeciwko dziennikarzom lub mediom i którzy ciągle są bezkarni.
Światowy wskaźnik wolności prasy.
RWB opracowuje listę większości państw świata według stopnia poszanowania wolności prasy. Lista jest tworzona w oparciu o odpowiedzi na ankiety wysłane do wielu ludzi na całym świecie: do ponad 100 dziennikarzy, którzy są członkami organizacji partnerskich RWB, do specjalistów z branży, naukowców, prawników i obrońców praw człowieka. Ankieta zadaje pytania o bezpośrednie ataki na dziennikarzy i media oraz inne pośrednie źródła nacisku na wolne media. RWB zastrzega, że wskaźnik dotyczy wyłącznie wolności prasy i nie jest miernikiem jakości dziennikarstwa. Ranking obejmuje także przypadki nacisku na dziennikarzy przez pozarządowe grupy, na przykład baskijskie grupy paramilitarne ETA w Hiszpanii.

</doc>
<doc id="162651" url="https://pl.wikipedia.org/wiki?curid=162651" title="Język achwaski">
Język achwaski

Język achwaski (nazwa własna: АшwалIи мицIи) – jeden z niewielkich języków kaukaskich, używany przez Achwachów. Należy do języków andyjskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich.
Język ten używany jest według różnych szacunków od ok. 3,5 tys. osób (1990 r.) do nawet 6 tys., w osiedlu Achwach-Sztab (Isztapa) w południowym Dagestanie oraz sześciu innych, niewielkich wioskach w okolicy, a także w jednej wiosce (Achwach-Dere) na terenie Azerbejdżanu. Nazwa języka wywodzi się od nazwy największej wsi, w której zamieszkują użytkownicy języka.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród znajomych. W charakterze języka literackiego używany jest język awarski, jako największy język literacki Dagestanu. Niektórzy Achwasi znają także rosyjski, jako język urzędowy Federacji Rosyjskiej, w Azerbejdżanie także azerski.
Studia nad językiem achwaskim zapoczątkował niemiecki kaukazolog Adolf Dirr (1867–1930), publikując w 1909 r. w Tbilisi "Materiały dla badań dialektów i języków grupy ando-didojskiej" (Материалы для изучения языков и наречий андо-дидойской группы), zawierające m.in. wybór tekstów achwaskich.

</doc>
<doc id="162653" url="https://pl.wikipedia.org/wiki?curid=162653" title="Warszawa-Centrum (gmina)">
Warszawa-Centrum (gmina)

Warszawa-Centrum – dawna gmina miejska (tzw. "gmina warszawska") istniejąca w latach 1994–2002 w woj. stołecznym warszawskim i następnie mazowieckim. Siedziba gminy znajdowała się w Warszawie. Gmina obejmowała 7 obecnych dzielnic, położonych centralnie: Mokotów, Ochota, Praga-Południe, Praga-Północ, Śródmieście, Wola, Żoliborz. Jej powierzchnia wynosiła ok. 122 km², a liczba mieszkańców – ok. 1 miliona. Jednostkę Warszawa-Centrum otaczało 10 innych gmin miasta stołecznego Warszawy, tzw. gminy „wianuszka”. Spośród ówczesnych gmin warszawskich jedynie gmina Centrum była podzielona na 7 jednostek pomocniczych – dzielnic (wymienionych wyżej).
Utworzenie gminy.
Gmina Warszawa-Centrum została utworzona 19 czerwca 1994 roku w woj. warszawskim na mocy "ustawy z dnia 25 marca 1994 o ustroju miasta stołecznego Warszawy", w związku z reformą podziału administracyjnego miasta Warszawy, polegającej na przekształceniu dotychczasowych (funkcjonujących od 1990 roku) ośmiu dzielnic-gmin w 11 nowych tzw. gmin warszawskich. Gminę wydzielono m.in. ze względu na specyfikę problemów z własnością gruntów i nieruchomości. Jej granice w przybliżeniu pokrywały się z granicami Warszawy sprzed wybuchu II wojny światowej. Obszar ten po wojnie objęto nacjonalizacją gruntów (na mocy "dekretu z dnia 26 października 1945 o własności i użytkowaniu gruntów na obszarze m.st. Warszawy" (Dz.U. Nr 50, poz. 279), zwanego czasem "dekretem Bieruta"). Burmistrzem gminy Warszawa Centrum był prezydent m.st. Warszawy, wybierany wtedy i odwoływany przez radę gminy Warszawa-Centrum (a nie w wyborach bezpośrednich, jak obecnie, ani nawet nie przez radnych całego m.st. Warszawy). Funkcję tę pełnili: Mieczysław Bareja (1994), Marcin Święcicki (1994–1999), Paweł Piskorski (1999–2002) i Wojciech Kozak (2002).
Reforma administracyjna i zniesienie gminy.
W związku z reformą administracyjną Polski wchodzącą w życie 1 stycznia 1999 roku, gmina weszła w skład powiatu warszawskiego w nowo utworzonym woj. mazowieckim.
Gminę zniesiono 27 października 2002 roku (łącznie z całym powiatem warszawskim) na mocy "ustawy z dnia 15 marca 2002 r. o ustroju miasta stołecznego Warszawy", likwidującej podział Warszawy na gminy, tworząc z niej ponownie jednolitą gminę miejską. Wszystkie siedem dotychczasowych dzielnic gminy Warszawa-Centrum oraz 10 gmin „wianuszka” i miasto Wesoła stały się 18 dzielnicami Warszawy. Jednocześnie Warszawa stała się gminą miejską − największą w Polsce pod względem liczby ludności.
Granice gminy.
Północna krawędź mostu gen. Stefana Roweckiego, północna strona ul. Toruńskiej, wschodnia strona linii
kolejowej Warszawa-Legionowo z przystankiem Warszawa Praga, północna strona linii kolejowej biegnącej wzdłuż ul. Plantowej i ul. Naczelnikowskiej, północna strona linii kolejowej Warszawa-Siedlce biegnącej wzdłuż ul. Zabranieckiej i ul. Gwarków, na południe po wschodniej stronie zakładu karnego, północna, wschodnia i południowa granica lasu Olszynka Grochowska, zachodnia strona ul. Torowej, południowo-wschodnia strona ul. Marsa, południowa strona ul. Ostrobramskiej, północno-zachodni brzeg kanału Nowa Ulga, nurt rzeki Wisły, nurt rzeki Wilanówki, przedłużenie ul. Zawodzie, południowa strona ul. Zawodzie, południowa strona ul. Augustówka, północna strona ul. Goplańskiej, wschodnia strona ul. Niemirowskiej, południowa strona ul. Nałęczowskiej, wschodnia strona ul. Sobieskiego, południowa strona ul. Arbuzowej, zachodnia strona ul. przy Grobli, południowa strona Al. Wilanowskiej, północna strona ul. Dolina Służewiecka, wschodnia strona ul. Puławskiej, południowa strona al. Wyścigowej, przedłużenie ul. Bokserskiej, południowa strona ul. Bokserskiej, przedłużenie ul. Bokserskiej, zachodnia strona linii kolejowej Warszawa-Radom, południowo-zachodnia strona linii kolejowej ze stacjami Warszawa Rakowiec i Warszawa Al. Jerozolimskie, zachodnia strona linii kolejowej przecinającej ul. Połczyńską i ul. Górczewską, zachodnia granica Lasku na Kole, północno-zachodnia strona al. Armii Krajowej, północna krawędź mostu gen. Stefana Roweckiego.

</doc>
<doc id="162655" url="https://pl.wikipedia.org/wiki?curid=162655" title="Czynnik mutagenny">
Czynnik mutagenny



</doc>
<doc id="162656" url="https://pl.wikipedia.org/wiki?curid=162656" title="Eugeniusz Stasiecki">
Eugeniusz Stasiecki

Eugeniusz Stasiecki ps. "Piotr", "Poleski", "Piotr Pomian" (ur. 19 lutego 1913 w Radomiu, zm. 16 sierpnia 1944 w Warszawie) – nauczyciel, harcmistrz, szef Głównej Kwatery Szarych Szeregów „Pasieki” (1943–1944), zastępca naczelnika Szarych Szeregów (1944), jeden z najwybitniejszych instruktorów harcerskich czasów wojny, kapitan AK, poległ w powstaniu warszawskim walcząc w harcerskim batalionie „Zośka”.
Życiorys.
Urodził się 19 lutego 1913 w Radomiu, jako syn Tadeusza Stasieckiego (1884-1966) – robotnika w hucie szkła i Berty Austen (1884–1956).
W latach 1920–1927 uczęszczał do siedmioklasowej szkoły powszechnej w Radomiu. Od 1927 uczył się w Państwowym Seminarium Nauczycielskim Męskim w Radomiu i tam w maju 1932 otrzymał dyplom nauczyciela publicznych szkół powszechnych. Był kolejno nauczycielem w Powszechnej Szkole Wyznaniowej dla dzieci żydowskich w Radomiu, od 1933 w Szkole Powszechnej w Cykarzewie pod Częstochową, a po ukończeniu Dywizyjnego Kursu Podchorążych Rezerwy przy 24 pp w Łucku (wrzesień 1934 – październik 1935) w Szkole Powszechnej nr 21 w Częstochowie. 
W czasie nauki w seminarium działał w III Radomskiej Drużynie Harcerzy im. Tadeusza Kościuszki. W 1931 wchodził w skład delegacji Chorągwi Radomskiej ZHP na Zlot Skautów Słowiańskich w Pradze. Zorganizował w Radomiu i następnie prowadził Drużynę Harcerzy przy Średniej Szkole Technicznej, założył również Drużynę Harcerzy w Cykarzewie, zaś w Częstochowie prowadził Drużynę Harcerzy i był instruktorem w hufcu częstochowskim. Od 1937 komendant I Hufca Męskiego w Częstochowie.
Wojna i okupacja.
W kampanii wrześniowej 1939 walczył jako dowódca plutonu w stopniu podporucznika rezerwy w składzie 74 pułku piechoty 7 Dywizji Piechoty.
W czasie okupacji niemieckiej nadal pracował jako nauczyciel w Szkole Powszechnej nr 21 w Częstochowie, a od listopada 1939 był jej kierownikiem. Kiedy w kwietniu 1941 otrzymał od władz niemieckich zakaz pracy w szkolnictwie, krótko pracował jako robotnik w hucie „Stradom”.
W konspiracji od października 1939 jako organizator Roju „Obraz” ("częstochowskiego samodzielnego Hufca Szarych Szeregów"). Poszukiwany przez Gestapo, od lipca 1941 ukrywał się w leśniczówce koło Włoszczowy.
Jesienią 1941 ściągnięty przez Naczelnika Szarych Szeregów hm. Floriana Marciniaka przybył do Warszawy. Mieszkał jako sublokator przy ul. Kazimierzowskiej 85 i przy ul. Promyka. Początkowo był wizytatorem, a od stycznia 1943 szefem Głównej Kwatery Szarych Szeregów „Pasieki”, pod pseudonimem „Piotr Pomian”. W okresie październik 1943 - marzec 1944 kierował także III kursem Szkoły Podchorążych Rezerwy Piechoty Szarych Szeregów „Agricola” w stopniu porucznika rezerwy.
Członek ścisłej 6-osobowej Głównej Kwatery Harcerzy od jesieni 1943, w czerwcu 1944 został zastępcą naczelnika Szarych Szeregów „Orszy”. Jednocześnie z ramienia „Pasieki” wizytator Grup Szturmowych Szarych Szeregów, a od wiosny 1944 oficer oświatowo-wychowawczy w baonie AK „Zośka”.
W lipcu 1944 obronił pracę magisterską z pedagogiki na tajnej Wolnej Wszechnicy Polskiej.
Powstanie warszawskie.
W powstaniu warszawskim delegat Szarych Szeregów przy Oddziałach Dyspozycyjnych „Broda 53" Kedywu Komendy Głównej Armii Krajowej. Brał udział w walkach batalionu „Zośka”, w którym był zastępcą dowódcy ds. wychowawczych.
Poległ 16 sierpnia 1944 dowodząc natarciem dwóch plutonów w okolicy ul. Stawki. Pośmiertnie awansowany do stopnia kapitana ze starszeństwem z 15 sierpnia 1944. Pochowany na cmentarzu Wojskowym na Powązkach w Warszawie (kwatera A20-4-20).
Oficer rezerwy piechoty WP: podporucznik 1937, porucznik 3 maja 1944, kapitan 15 sierpnia 1944.

</doc>
<doc id="162657" url="https://pl.wikipedia.org/wiki?curid=162657" title="Łysica (Góry Świętokrzyskie)">
Łysica (Góry Świętokrzyskie)

Łysica (potocznie Góra Świętej Katarzyny) – najwyższy szczyt Gór Świętokrzyskich o wysokości 614 m n.p.m.. Znajduje się w zachodniej części Łysogór, na południowy wschód od wsi Święta Katarzyna. Należy do Korony Gór Polski, jest jej najniższym szczytem. Znajduje się w obszarze ochrony ścisłej Świętokrzyskiego Parku Narodowego.
Góra ma dwa wierzchołki. Wschodni wierzchołek, nazywany Skałą Agaty lub Zamczyskiem, wznosi się na wysokość 614 m n.p.m. Jest to skalna grań (wychodnia kwarcytów) o długości około pół kilometra. Na nieznacznie niższym wierzchołku zachodnim (613 m n.p.m.) znajduje się replika pamiątkowego krzyża z 1930 r. oraz nieliczne pozostałości wieży triangulacyjnej. Z tego miejsca roztacza się ograniczony widok w kierunku północnym – na Górę Miejską i Psarską. Wierzchołki oddalone są od siebie o około 700 m.
Łysica zbudowana jest z kwarcytów i łupków kambryjskich. Od strony północnej i południowej szczyt otaczają gołoborza. Łysica jest całkowicie porośnięta lasem. W partiach szczytowych rośnie jodła, a poniżej las jodłowo-bukowy. Na stoku południowym, na wysokości ok. 590 m, położone jest niewielkie torfowisko. Na stoku północnym znajdują się liczne źródła strumieni. W partiach szczytowych gnieżdżą się orliki krzykliwe, krogulce i kobuzy.
Podania mówią, że u podnóża Łysicy istniała kiedyś słowiańska świątynia, na miejscu której obecnie znajduje się klasztor sióstr bernardynek.
Przez górę przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.
Do roku 2018 uważano, iż najwyższy punkt to zachodni wierzchołek, na którym ustawiony jest krzyż, a jego wysokość to 612 metrów n.p.m. Pomiary z roku 2018 wykazały, iż wyższy jest jednak wierzchołek wschodni, Agata, który osiąga 613,96 m n.p.m..

</doc>
<doc id="162660" url="https://pl.wikipedia.org/wiki?curid=162660" title="Ósmy Dzień Tygodnia">
Ósmy Dzień Tygodnia



</doc>
<doc id="162661" url="https://pl.wikipedia.org/wiki?curid=162661" title="Fragonard">
Fragonard

Perfumerie Fragonard – francuska sieć ekskluzywnych butików, sklepów oraz muzeów, poświęconych historii, produkcji i dystrybucji perfum. Pierwsza perfumeria pod tym szyldem powstała w 1926 w Grasse i została nazwana imieniem wielkiego francuskiego malarza Jean-Honoré Fragonard. W 1978 została ona przekształcona w muzeum, prezentujące historię produkcji perfum. Obecnie, wokół szyldu Fragonard, rozwinięto sieć butików, oferujących luksusowe dodatki konfekcyjne, toaletowe, a nawet biżuterię. Najsłynniejsze muzeum perfum Fragonard, połączone z centrum dystrybucji, znajduje się w Paryżu, przy Boulevard des Capucines.

</doc>
<doc id="162665" url="https://pl.wikipedia.org/wiki?curid=162665" title="Antywitryny">
Antywitryny



</doc>
<doc id="162672" url="https://pl.wikipedia.org/wiki?curid=162672" title="Global Earth Observation System of Systems">
Global Earth Observation System of Systems



</doc>
<doc id="162677" url="https://pl.wikipedia.org/wiki?curid=162677" title="Żychlin (ujednoznacznienie)">
Żychlin (ujednoznacznienie)



</doc>
<doc id="162686" url="https://pl.wikipedia.org/wiki?curid=162686" title="Bariery pozataryfowe">
Bariery pozataryfowe

Bariery pozataryfowe – narzędzia polityki handlowej stosowane przez państwo. Wyróżnia się dwie grupy środków:

</doc>
<doc id="162694" url="https://pl.wikipedia.org/wiki?curid=162694" title="Bizantynizm niemiecki">
Bizantynizm niemiecki

Bizantynizm niemiecki – określenie z zakresu kultury polityczno-społecznej, stworzone przez Feliksa Konecznego na podstawie jego badań historycznych, filozoficznych i społecznych. Bizantynizm niemiecki stanowi istotną część jego nauki o cywilizacjach.
Według Konecznego bizantynizm niemiecki ukształtował się w X wieku, kiedy to wraz z powstaniem Świętego Cesarstwa Rzymskiego nastąpiło przeniesienie wielu teorii dotyczących filozofii władzy z Bizancjum na grunt niemiecki. Od tego czasu bizantynizm rozwijał się w Niemczech obok cywilizacji łacińskiej, a prawnicy i filozofowie niemieccy bardzo rozbudowali pojęcia bizantyjskie. Charakteryzował się uznawaniem władzy świeckiej za najważniejszą (cezaropapizm, zasada Cuius regio, eius religio). Ponadto wywyższał prawo państwowe ponad prywatne (tzw. monizm prawa publicznego), a obowiązki publiczne uważał za najważniejszą powinność ludności. Zaowocowało to doprowadzoną do perfekcji biurokracją oraz marginalizacją społeczeństwa w państwie. Za twory czysto bizantyjskie Koneczny uważał ze względu na ww. cechy państwo zakonu krzyżackiego w Prusach oraz znacznie późniejsze Królestwo Pruskie i stworzoną przez nie II Rzeszę. Od zjednoczenia Niemiec w 1871 bizantynizm stanowił dominującą siłę w polityce niemieckiej. Kres bizantynizmu niemieckiego jako dominującego nurtu myśli politycznej i prawnej stanowi rok 1945. Koneczny uważał niemiecką wersję bizantynizmu za najdoskonalszą i najprężniejszą emanację cywilizacji bizantyjskiej w historii.

</doc>
<doc id="162695" url="https://pl.wikipedia.org/wiki?curid=162695" title="Žalgiris Kowno">
Žalgiris Kowno

Žalgiris Kowno – litewski klub koszykarski, zwycięzca Euroligi z sezonu 1998/1999.
Historia klubu.
Klub Žalgiris (Grunwald) Kowno powstał w 1944 roku z inicjatywy najlepszych kowieńskich koszykarzy. Litwini bardzo szybko zbudowali silny klub. Od momentu wcielenia Litwy do Związku Radzieckiego Žalgiris Kowno brał udział w rozgrywkach koszykarskich I ligi Związku Radzieckiego osiągając w nich znaczne sukcesy:
W 1981 roku klub po raz pierwszy wziął udział w europejskich rozgrywkach ("Europejski Puchar Zdobywców Pucharów") docierając w rozgrywkach do ćwierćfinałów. W 1985 r. Žalgiris dotarł do finału tych rozgrywek, gdzie przegrał z Barceloną. W 1986 roku klub sięgnął po Międzykontynentalny Puchar im. W. Jonesa (nieoficjalne mistrzostwa świata klubów koszykarskich) pokonując w finale Cibonę Zagrzeb.
Gwiazdy zespołu z tamtego czasu stały się liderami Reprezentacji ZSRR – Sabonis, Chomicius, Kurtinaitis byli członkami zespołu, który w 1986 zdobył srebro na mistrzostwach świata, a także złoto na igrzyskach olimpijskich w Seulu w 1988 roku.
Po ogłoszeniu niepodległości przez Litwę w 1990 roku Žalgiris rozpoczął grę w Lidze Litewskiej, która od 1993 roku stała się ligą zawodową.
W 1998 Žalgiris sięgnął po Puchar Europy. W następnym roku jako debiutanci koszykarze Žalgirisu wygrali Euroligę.
Nagrody i wyróżnienia.
VTB.
Litewski Zawodnik Roku VTB
Liga Bałtycka Liga.
MVP BBL
MVP finałów BBL
Liderzy statystyczni.
Liga Bałtycka.
Liderzy Ligi Bałtyckiej w zbiórkach 
VTB.
Liderzy VTB w zbiórkach 

</doc>
<doc id="162696" url="https://pl.wikipedia.org/wiki?curid=162696" title="Don Kichote (powieść)">
Don Kichote (powieść)



</doc>
<doc id="162701" url="https://pl.wikipedia.org/wiki?curid=162701" title="Esterhazy">
Esterhazy



</doc>
<doc id="162703" url="https://pl.wikipedia.org/wiki?curid=162703" title="Języki andyjskie">
Języki andyjskie

Języki andyjskie - grupa blisko spokrewnionych ze sobą niewielkich języków kaukaskich, używanych w głównej mierze w południowej części Dagestanu, na terenie Federacji Rosyjskiej. Jak się ocenia, językami andyjskimi mówi ok. 50 tys. osób. 
Języki andyjskie wraz z awarskim oraz językami didojskimi tworzą tzw. zespół awaro-didojski (zwany także awaro-andyjsko-didojskim) w ramach szerszej grupy języków dagestańskich (północno-zachodnich języków kaukaskich).
W grupie tej wyróżnia się osiem języków, dzielących się poza tym na drobniejsze dialekty, które mogą dość znacznie różnić się między sobą, utrudniając wzajemne zrozumienie między ich użytkownikami.
Podczas ostatniego spisu powszechnego, przeprowadzonego na terenie Federacji Rosyjskiej w roku 2002, po raz pierwszy od 1926 r. uwzględniono każdy z tych języków osobno. Podczas poprzednich spisów ludność tę zapisywano jako Awarów.
Liczba użytkowników języków andyjskich według spisu z 2002 r. (w nawiasie podano dotychczasowe dane szacunkowe), jest następująca:
Z zebranych danych wynika, że albo wszyscy Bagulalowie, Botlichowie, Czamalalowie, Godoberowie i Tindowie zostali zasymilowani przez Andów, albo też ankieterzy przeprowadzający spis nieco zafałszowali wyniki.
Żaden z języków andyjskich nie rozwinął piśmiennictwa, aczkolwiek podejmuje się pewne próby stworzenia takiego dla andyjskiego, w którym nawet ukazuje się jedna gazeta. Natomiast rolę lingua franca pomiędzy użytkownikami języków andyjskich spełnia jeden z głównych języków literackich Dagestanu, awarski.

</doc>
<doc id="162705" url="https://pl.wikipedia.org/wiki?curid=162705" title="PUBPAT">
PUBPAT



</doc>
<doc id="162706" url="https://pl.wikipedia.org/wiki?curid=162706" title="Złotoria">
Złotoria

3 miejscowości w Polsce:
Zobacz też: Nowa Złotoria, Stara Złotoria

</doc>
<doc id="162707" url="https://pl.wikipedia.org/wiki?curid=162707" title="Mszał rzymski">
Mszał rzymski

Mszał rzymski – najważniejsza księga liturgiczna w Kościele katolickim obrządku rzymskiego, zawierająca teksty stałych i zmiennych części mszy. Mszał zawiera wskazówki potrzebne do sprawowania ofiary eucharystycznej oraz dotyczące szczególnych celebracji związanych z poszczególnymi obchodami i okresami roku liturgicznego. Powstał z połączenia następujących ksiąg: sakramentarza, lekcjonarza, graduału i „Ordines Romani”.
Na jego układ miał wpływ ryt rzymski oraz ryt gallikański.
Historia.
Oto kolejne edycje typiczne mszału rzymskiego:
Układ.
Mszał rzymski podzielony jest na rubryki (od łac. "ruber", czerwony) i nigryki (od łac. "niger", czarny). Rubryki to komentarze lub wskazówki dla celebransów, które nie są odczytywane podczas mszy, natomiast nigryki zawierają formularze mszalne, prefacje, modlitwy i inne teksty przeznaczone do odczytania podczas sprawowania mszy.
Układ mszału różni się w zależności od formy rytu.
Forma zwyczajna rytu rzymskiego.
Na pierwszych stronicach mszału znajduje się „Ogólne wprowadzenie do mszału rzymskiego” (w skrócie OWMR), czyli normy dotyczące wszystkiego, co związane jest ze sprawowaniem mszy. Po OWMR następują formularze mszalne roku liturgicznego, ułożone w kalendarzowym porządku niedziel i świąt, wśród których szczególne miejsce zajmują obchody triduum paschalnego.
Po formularzach miejsce mają „Obrzędy Mszy Świętej”, kolejno:
Na kolejnych stronicach znajdują się formularze mszalne w mszach o świętych i świętach oraz uroczystościach ruchomych. Następnie występują formularze mszalne w mszach obrzędowych, okolicznościowych, wotywnych itp. Na końcu "mszału rzymskiego dla diecezji polskich" dodatkowo zamieszczono teksty liturgii mszy w języku łacińskim oraz kilka podstawowych formularzy mszalnych w tym języku.
Forma nadzwyczajna rytu rzymskiego.
Cechą charakterystyczną mszału formy nadzwyczajnej rytu rzymskiego jest umieszczenie na początku Bulli Piusa V wprowadzającej mszał rzymski do liturgii w całym Kościele łacińskim. Bulla pochodzi z 1570.
Układ mszału:
Kartki kanonu mszy mają zakładki (paginatory – łac. "pagina" – kartka, strona) – każda kartka ma jedną zakładkę (zakładki są przyczepione do krawędzi strony w kolejności od dołu do góry, tzn. kolejne strony mają zakładki coraz wyżej). Spowodowane jest to tym, że w formie nadzwyczajnej rytu rzymskiego po konsekracji kapłan nie może rozdzielić palców, które dotykały Hostii. Zakładki na każdej stronie ułatwiają mu przekładanie stron.
Mszaliki dla świeckich.
Kościół zaleca wiernym świeckim, by korzystali ze specjalnych wydań mszału połączonego z lekcjonarzem, w mniejszym, wygodnym formacie. Ułatwia to głębsze przeżywanie bogactwa treści mszy świętej.
Jan Paweł II pisał 20 maja 1982: 
Pierwsze mszaliki pojawiły się przed reformą posoborową liturgii. Popularne były mszaliki na niedziele i święta zawierające teksty mszalne tłumaczone na język polski. Za wzorem niemieckim przygotowanym przez Aselma Schotta OSB, benedyktyna z opactwa Beuron, na początku lat sześćdziesiątych wydany został mszalik zawierający wszystkie teksty mszalne jak mszał po łacinie i po polsku (czytania tylko po polsku). Po motu proprio Summorum Pontificum został wznowiony przez Wydawnictwo Bractwa św. Piusa X, Te Deum.

</doc>
<doc id="162708" url="https://pl.wikipedia.org/wiki?curid=162708" title="Merystem">
Merystem



</doc>
<doc id="162709" url="https://pl.wikipedia.org/wiki?curid=162709" title="Tkanki twórcze">
Tkanki twórcze



</doc>
<doc id="162710" url="https://pl.wikipedia.org/wiki?curid=162710" title="ADO Den Haag">
ADO Den Haag

Haaglandse Football Club Alles Door Oefening Den Haag, ADO Den Haag – holenderski klub piłkarski z siedzibą w Hadze. Został założony w 1905 roku.
1 lipca 1971 został połączony z Holland Sport oraz przejściowo nosił nazwę FC Den Haag-ADO (od 1976 FC Den Haag). Pod nazwą ADO Den Haag funkcjonuje od 1996 roku.
Sukcesy.
Mimo że klub reprezentuje jedno z trzech największych miast Holandii, nie odnosił takich sukcesów jak PSV Eindhoven, czy AFC Ajax. Klub dwukrotnie zdobywał tytuł mistrza Holandii, w 1942 i 1943, oraz również dwukrotnie Puchar Holandii w 1968 i 1975 (pod nazwą FC Den Haag). Największym sukcesem w rozgrywkach europejskich było dotarcie do ćwierćfinału Pucharu Zdobywców Pucharów w 1976 roku. W sezonie 2008/2009 klub zajął czternaste miejsce w Eredivisie.
Stadiony.
Od 1905, roku powstania ADO Den Haag, klub rozgrywał swoje mecze na różnych stadionach. Dopiero w 1925 roku doczekał się swojego własnego stadionu położonego w Hadze – Zuiderpark Stadion. Stadion posiadał 11 000 miejsc siedzących. 22 kwietnia 2007 ADO Den Haag rozegrał ostatnie spotkanie na Zuiderpark Stadion.
W 2007 roku wysłużony Zuiderpark Stadion został zastąpiony przez nowoczesny Den Haag Stadion, mogący pomieścić 15 000 kibiców.
Kibice.
Istnieje rywalizacja pomiędzy chuliganami klubów z trzech największych miast Holandii: ADO Den Haag, Feyenoord oraz szczególnie z kibicami Ajaksu Amsterdam. Podczas meczów często dochodzi do starć między nimi.
Kibice ADO Den Haag przyjaźnią się z kibicami Juventusu (od 1989), Legii Warszawa od 1983, Swansea City oraz Club Brugge. Drużyna złożona z sympatyków ADO Den Haag rokrocznie bierze udział w turnieju piłkarskim organizowanym w Warszawie.
Charytatywny mecz przyjaźni Legia – ADO Den Haag.
Mecz dla Wojtka. Kibice Legii i Den Haag w porozumieniu z zarządami obydwu klubów piłkarskich, zorganizowali mecz charytatywny, który odbył się 10 października 2010. Dochód z meczu przekazany został na leczenie jednego z kibiców warszawskiej drużyny. Równocześnie kluby i kibice zorganizowały aukcje, z których całość, oraz sprzedaż przedmiotów, z których część dochodów, również została przekazana dla chorego na sarkoidozę Wojtka „Legii”.

</doc>
<doc id="162711" url="https://pl.wikipedia.org/wiki?curid=162711" title="Merystemy">
Merystemy



</doc>
<doc id="162712" url="https://pl.wikipedia.org/wiki?curid=162712" title="Fernando Morientes">
Fernando Morientes

Ferdinando Morientes Sánchez (ur. 5 kwietnia 1976 w Cáceres) – hiszpański piłkarz występujący na pozycji napastnika.
Kariera sportowa.
Swoją karierę zaczął w klubie Albacete Balompié, w 1995 przeszedł do Realu Saragossa, a w 1997 trafił do Realu Madryt. W Realu był początkowo czołowym napastnikiem, później jego rola ograniczała się najczęściej do bycia zmiennikiem Brazylijczyka Ronaldo. Miał jednak swój udział w wielu sukcesach madryckiego klubu – mistrzostwie Hiszpanii 2001 i 2003, zdobyciu Superpucharu Hiszpanii 1997 i 2001, triumfach w Lidze Mistrzów 1998, 2000, 2002, zdobyciu Pucharu Interkontynentalnego 1998 i 2002 oraz Superpucharu Europy 2002.
Formalnie zawodnikiem Realu pozostawał do stycznia 2005, ale w 2004 został na rok wypożyczony do francuskiego AS Monaco. Przyczynił się do wyeliminowania przez AS Monaco Realu Madryt z Ligi Mistrzów; strzelił łącznie 9 bramek w edycji 2003/2004 tych rozgrywek. Monaco dotarło do finału, ulegając FC Porto. W styczniu 2005 został zawodnikiem Liverpool F.C. Po roku, który był niezbyt udany dla piłkarza, został sprzedany przez Liverpool i od sezonu 2006/2007 reprezentował barwy hiszpańskiej Valencii CF.
28 lipca 2009 roku przeszedł na zasadzie wolnego transferu z hiszpańskiego klubu do francuskiego Olympique Marsylia. Po jednym sezonie spędzonym w Marsylii rozwiązał kontrakt za porozumieniem stron. 31 sierpnia 2010, w hiszpańskim Radiu Cope, oznajmił zakończenie kariery piłkarskiej.
15 stycznia 2015 roku pojawiła się informacja o wznowieniu piłkarskiej kariery. Napastnik związał się kontraktem z madryckim klubem Deportivo Asociación de
Vecinos Santa Ana.
Reprezentacja Hiszpanii.
Morientes zaliczył 47 występów w reprezentacji Hiszpanii. Brał udział w finałach Mistrzostw Świata w 1998 (strzelił 2 gole) i 2002 (3 gole) oraz finałach Mistrzostw Europy 2004.
Statystyki.
Gole dla Reprezentacji

</doc>
<doc id="162714" url="https://pl.wikipedia.org/wiki?curid=162714" title="Aerenchyma">
Aerenchyma



</doc>
<doc id="162716" url="https://pl.wikipedia.org/wiki?curid=162716" title="Miękisz wodonośny">
Miękisz wodonośny



</doc>
<doc id="162717" url="https://pl.wikipedia.org/wiki?curid=162717" title="Lubicz (województwo kujawsko-pomorskie)">
Lubicz (województwo kujawsko-pomorskie)

Lubicz – dawna wieś w Polsce położona około 10 km na wschód od Torunia, na obu brzegach Drwęcy, na terenie obecnego powiatu toruńskiego w województwie kujawsko-pomorskim. Najprawdopodobniej w czasach rozbiorów Polski Lubicz podzielono na Lubicz Górny oraz Lubicz Dolny, kiedy to prawobrzeżna część Lubicza znalazła się w zaborze pruskim, natomiast lewobrzeżna w zaborze rosyjskim.
Historia.
Okolice wsi były zamieszkane w starożytności (odnaleziono cmentarzysko z grobami skrzynkowymi).
W 1. połowie XIII w. Lubicz stanowił gród warowny książąt mazowieckich, później należał do krzyżackiego komturstwa toruńskiego; znajdował się tu warowny młyn (ok. 1292 r.) i folwark. Po wojnie trzynastoletniej przeszedł pod własność miasta Torunia, wchodząc w skład jego patrymonium jako duży miejski ośrodek przemysłowy, który największą rolę odgrywał w XVIII w. W Lubiczu działały wtedy: młyn zbożowy, tartak, kuźnia miedzi, folusz oraz papiernia.
W okresie zaborów wieś została podzielona – część prawobrzeżna znalazła się w zaborze pruskim, a część lewobrzeżna w zaborze rosyjskim. Stan taki utrzymywał się do 1919, gdy obie części dawnej wsi znalazły się w Polsce, z tym że aż do 1938 roku leżały one w różnych województwach. Do dzisiaj istnieją dwie miejscowości: Lubicz Dolny (prawobrzeżny, siedziba władz gminy) i Lubicz Górny. 

</doc>
<doc id="162718" url="https://pl.wikipedia.org/wiki?curid=162718" title="YMS">
YMS



</doc>
<doc id="162720" url="https://pl.wikipedia.org/wiki?curid=162720" title="Ksylem">
Ksylem



</doc>
<doc id="162722" url="https://pl.wikipedia.org/wiki?curid=162722" title="Koliber">
Koliber



</doc>
<doc id="162723" url="https://pl.wikipedia.org/wiki?curid=162723" title="Miazga">
Miazga

Biologia:
Inne:

</doc>
<doc id="162724" url="https://pl.wikipedia.org/wiki?curid=162724" title="Ablacja (astronomia)">
Ablacja (astronomia)

Ablacja () – usuwanie warstw powierzchniowych materiału poprzez jego topnienie i sublimację. Jest zjawiskiem wywoływanym przez tarcie i siły oporu atmosfery.
Ablacja występuje, lub jest celowo wykorzystywana, przy:

</doc>
<doc id="162726" url="https://pl.wikipedia.org/wiki?curid=162726" title="Patricia Kaas">
Patricia Kaas

Patricia Kaas (ur. 5 grudnia 1966 w Forbach) – francuska wokalistka i autorka tekstów.
Kaas zaczęła swoją karierę muzyczną w wieku ośmiu lat, występując w kabarecie "Rumpelkammer" w niemieckim mieście Saarbrücken. W 1985 roku została wypatrzona podczas jednego z występów przez francuskiego aktora, Gérarda Depardieu, dzięki wstawiennictwu którego nagrała swój pierwszy singiel – „Jalouse”, powstały we współpracy z François Bernheimem. Trzy lata później wydała swój debiutancki album, zatytułowany "Mademoiselle chante...", który dotarł do drugiego miejsca krajowych list najczęściej kupowanych płyt. Od tamtej pory artystka sprzedała łącznie ponad 16 milionów egzemplarzy płyt na całym świecie. W 2002 roku zadebiutowała jako aktorka w produkcji "A Teraz... Panie i Panowie" w reżyserii Claude’a Leloucha.
W 2009 roku Kaas reprezentowała Francję podczas 54. Konkursu Piosenki Eurowizji z utworem „Et s’il fallait le faire”, z którym zajęła ostatecznie 8. miejsce w klasyfikacji finałowej. W marcu 2011 roku wydała swoją pierwszą książkę autobiograficzną, zatytułowaną "L’Ombre de ma Voix", kilka miesięcy później premierę miał jej album pt. "Kaas chante Piaf", nagrany z okazji 50. rocznicy śmierci Édith Piaf.
Życiorys.
Dzieciństwo.
Patricia Kaas urodziła się 5 grudnia 1966 w Forbach we Francji jako siódme, najmłodsze dziecko francusko-niemieckiej rodziny zamieszkującej Lotaryngię. Kaas dorastała w miejscowości Stiring-Wendel, mieszczącej się między Forbach i francuską częścią Saarbrücken.
Kariera.
Początki.
Zaczęła śpiewać na scenie w wieku ośmiu lat, wykonywała utwory z repertuaru Sylvie Vartan, Dalidy, Claude’a Francois i Mireille Mathieu. Jej pierwszym wyróżnieniem było zdobycie pierwszej nagrody podczas konkursu piosenki pop. W wieku 13 lat podpisała kontrakt z klubem "Rumpelkammer", w którym zaczęła występować pod pseudonimem Pady Pax. W 1985, po siedmiu latach współpracy z zespołem Dob’s Lady Killers, została dostrzeżona przez Gérarda Depardieu, który zapoznał ją z autorem tekstów François Bernheimem. Aktor pomógł jej wydać pierwszy singel – „Jalouse”.
Dwa lata później spotkała Didiera Barbeliviena, który napisał dla niej utwór „Mademoiselle chante le blues”. Singiel został wydany w 1987 pod szyldem wytwórni Polydor i zajął siódme miejsce na francuskiej liście przebojów. Rok później wydała singel „D’Allemagne” i debiutancki album "Mademoiselle chante...", który trafił na drugie miejsce najczęściej kupowanych płyt i utrzymał się na tej pozycji przez dwa miesiące, uzyskując także wynik 64 tygodni w najlepszej dziesiątce oraz 118 tygodni w najlepszej setce zestawienia. Niedługo po premierze we Francji album otrzymał status złotej płyty, a trzy miesiące później – platynowej płyty. Podobny certyfikat krążek otrzymał w Belgii i Szwajcarii, natomiast w Kanadzie zdobył tytuł złotej płyty. Kaas wygrała także tytuł "Odkrycia roku" podczas ceremonii rozdania nagród "Victoires de la Musique".
W 1989 zmarła matka Kaas, u której zdiagnozowano raka. Od tamtej pory nosi ze sobą maskotkę, którą podarowała matce podczas jej pobytu na rekonwalescencji w szpitalu. Niedługo potem zmarł także jej ojciec. Artystka o śmierci rodziców powiedziała: "nie jestem smutna, tylko melancholijna. Jeżeli tracisz matkę w wieku 20 lat, a niedługo potem także i ojca, melancholia jest częścią twojego życia".
1990–1992: "Scène de vie".
W 1990 wyruszyła w swoją pierwszą trasę koncertową, która trwała 16 miesięcy. W tym czasie śpiewała także w najpopularniejszych paryskich salach koncertowych: Olympia i Le Zénith, co zostało udokumentowane na wydawnictwie DVD pt. "Carnets de scène" (1991), a także w Stanach Zjednoczonych. Pod koniec trasy koncertowej za album "Mademoiselle chante..." otrzymała certyfikat diamentowej płyty za osiągnięcie wyniku 1 mln sprzedanych egzemplarzy. W tym samym roku została wyróżniona statuetką Golden Europa, przyznawaną przez niemiecki rynek muzyczny, a także zmieniła wytwórnię płytową z Polydor na CBS/Sony. Jej nowymi menedżerami zostali wówczas Cyril Prieur i Richard Walter z paryskiej firmy Talent Sorcier, którzy zastąpili na tej funkcji Bernarda Schwartza.
Po podpisaniu umowy z nową wytwórnią wyprodukowała album pt. "Scène de vie" (1990), który dotarł do pierwszego miejsca list najczęściej kupowanych albumów we Francji i zdobyło status diamentowej płyty. Na krążku znalazł się m.in. utwór dedykowany Rose Kennedy, „Kennedy Rose”, podczas którego nagrywania Kaas ponownie nawiązała współpracę z Elisabeth Depardieu i François Bernheimem. Piosenka dotarła do 34. miejsca krajowej listy przebojów. W ramach promocji płyty artystka wyruszyła w trasę koncertową, która obejmowała 210 występów w 13 państwach.
W 1991 otrzymała dwie nagrody muzyczne: Bambi i World Music Awards, a na gali rozdania tych drugich dodatkowo zaśpiewała utwór „Kennedy Rose”.
1993–1994: "Je te dis vous".
W 1993 wydała album pt. "Je te dis vous" (wydanie amerykańskie – "Tour de charme"), który rozszedł się w nakładzie 3 mln sprzedanych egzemplarzy na świecie. Producentem płyty został Robin Millar, a nagrania zostały zrealizowane w Londynie. Wśród wszystkich piosenek znalazł się jeden utwór wykonany przez wokalistkę w języku niemieckim – „Ganz und Gar” autorstwa Mariusa Müller-Westernhagena oraz trzy w języku angielskim – „Out of the Rain”, w którym artystce akompaniował Chris Rea, „It’s A Man’s World” z repertuaru Jamesa Browna oraz „Space in My Heart”. Krążek zadebiutował na pierwszym miejscu listy najczęściej kupowanych płyt we Francji oraz dotarł do drugiego miejsca w Szwajcarii i do 11. miejsca w Niemczech, gdzie spędził łącznie 35 tygodni w pierwszej setce zestawienia. Wydawnictwo promował singiel „Il me dit que je suis belle” autorstwa Jean-Jacques Goldmana (tutaj pod pseudonimem Sam Brewski), francuskiego kompozytora mającego polskie korzenie. Utwór dotarł do piątego miejsca krajowej listy przebojów. Remiks piosenki „Reste sur moi” dotarł do pierwszej dwudziestki amerykańskiej listy przebojów muzyki dance.
W 1994 wydała album koncertowy pt. "Tour de charme". W ramach trasy koncertowej zagrała m.in. w Tajlandii, Wietnamie, wystąpiła także podczas charytatywnego koncertu, z którego zysk przeznaczono na pomoc ofiarom katastrofy elektrowni jądrowej w Czarnobylu.
1995–1998: "Black Coffee" i "Dans ma chair".
W połowie lat 90. wyprodukowała i wydała album pt. "Black Coffee" (fr. "Café noir"), który nagrała z myślą o wydaniu go na amerykańskim rynku muzycznym. Na płycie znalazło się 12 piosenek, w tym m.in. jej interpretacji przebojów „Black Coffee” z repertuaru Billie Holiday, „If You Leave Me Now” zespołu Chicago oraz „Ain't No Sunshine” Billa Withersa. W tym samym roku nagrała płytę ze ścieżką dźwiękową do filmu "Nędznicy", będącej ekranizacją powieści Victora Hugo o tym samym tytule.
W 1997 wydała album pt. "Dans ma chair", który wyprodukowała w Nowym Jorku z Philem Ramonem. Na płycie umieściła m.in. utwór „Je voudrais la connaitre” autorstwa Jeana-Jacques’a Goldmana, z którym wówczas nawiązała stałą współpracę. Rok później wydała album koncertowy pt. "Rendez-vous", której premiera odbyła się po trasie koncertowej promującej jej ostatni album studyjny. W grudniu tego samego roku wystąpiła z tenorami Plácido Domingo i Alejandro Fernándezem podczas koncertu w Guildhall w Wiedniu. Materiał nagrany w trakcie wydarzenia został umieszczony na płycie "Christmas in Vienna Vol. VI" z 1999.
1999–2000: "Le mot de passe".
W 1999 wydała album pt. "Le mot de passe", którego producentem został Pascal Obispo, akompaniujący wokalistce na fortepianie i gitarze akustycznej na większości utworów z płyty. Kaas po raz kolejny zaprosiła do nagrania płyty Jean-Jacques’a Goldmana, który tym razem zagrał gościnnie na gitarze w utworze „Une fille de ’l’Est”. Inna piosenka z płyty, „Les éternelles”, została wydana na niemieckim rynku jako singiel pod tytułem „Unter der Haut”, na którym zaśpiewał także tenor Erkan Aki; nowa wersja kompozycji została wykorzystana w ścieżce dźwiękowej serialu "Sturmzeit", którego fabuła oparta była na książce autorstwa Charlotte Link.
W czerwcu 1999 wystąpiła podczas charytatywnej trasy koncertowej "Michael Jackson &amp; Friends" w Seulu i Monachium, a cały dochód został przekazany na charytatywną Dziecięcą Fundację Nelsona Mandeli, Czerwony Krzyż i UNESCO. We wrześniu zajęła trzecie miejsce w plebiscycie tygodnika „Marianne” na narodowy symbol Francji, przegrywając z supermodelkami – Laetitią Castą i Estelle Hallyday. W tym samym roku wystąpiła podczas festiwalu muzycznego Schleswig-Holstein, w kolejnym roku wydała album pt. "Ce sera nous". W grudniu wystąpiła razem z José Carrerasem w jednym z programów telewizyjnych w Lipsku.
W 2000 wytwórnia Sony przygotowała wydawnictwo "Long Box", zawierające wszystkie dotychczas wydane albumy studyjne Kaas. W październiku tego samego roku w Berlinie artystka otrzymała Nagrodę Adenauera/de Gaulle’a. Zdecydowała się też na przeprowadzkę do Zurychu w Szwajcarii, co poskutkowało także zmianą zamieszkania jej menedżerów, którzy zmienili nazwę swojej firmy na International Talent Consulting.
2001–2002: "Piano Bar".
W kwietniu 2001 zagrała koncert przed 50 tys. publicznością podczas uroczystości objęcia tronu Luksemburga przez wielkiego księcia Henryka. W tym samym roku zadebiutowała jako aktorka, występując w melodramacie "A Teraz... Panie i Panowie" w reżyserii Claude’a Leloucha, w którym zagrała główną żeńską rolę Jane Lester u boku Jeremiego Ironsa. Wydała też pierwszy album kompilacyjny pt. "Rien ne s’arrête", na którym umieściła swoje największe przeboje oraz premierowy, tytułowy utwór.
W 2002 wydała album pt. "Piano Bar", a kilka utworów z płyty znalazło się na oficjalnej ścieżce dźwiękowej filmu "A Teraz... Panie i Panowie". Na krążku umieściła m.in. swoje interpretacje przebojów „Where Do I Begin” z repertuaru Shirley Bassey oraz „Ne me quitte pas” (wydany jako „If You Go Away”) Jacques’a Brela. Album dotarł do 10. miejsca krajowej listy najczęściej kupowanych płyt, do szóstego w Szwajcarii i Belgii, do 12. w Niemczech, do 35. w Nowej Zelandii i do 38. miejsca w Austrii. W tym samym roku po raz drugi otrzymała niemiecką nagrodę muzyczną Golden Europa oraz wyruszyła w trasę koncertową promującą wydawnictwo "Piano Bar".
2003–2007: "Sexe fort".
Na początku grudnia 2003 wydała album pt. "Sexe fort" zawierający utwory, którymi chciała podkreślić znaczenie kobiet i ich wyższość nad mężczyznami – „C´est les femmes qui mènent la danse” (pol. "To kobiety rządzą światem") i „Où sont les hommes” (pol. "Gdzie są mężczyźni"). Płyta zadebiutowała na dziewiątym miejscu francuskiej listy bestsellerów oraz dotarła m.in. do trzeciego miejsca w Belgii (Walonii) oraz do szóstego w Szwajcarii. Wśród wszystkich piosenek na albumie znalazł się także m.in. utwór „On pourrait” nagrany w duecie z piosenkarzem Stephanem Eicherem.
8 grudnia 2003 otrzymała Order Zasługi Republiki Federalnej Niemiec za wkład w przyjacielskie relacje między Francją a Niemcami. Do 2005 odbywała kolejną międzynarodową trasę koncertową, w ramach której zagrała łącznie 175 koncertów w 25 krajach, m.in. w Chinach i Rosji. Na początku 2004 wydała koncertowy album CD/DVD pt. "Toute la musique...", na którym umieściła swoje największe przeboje i premierową piosenkę w języku niemieckim – „Herz eines Kämpfers” napisaną wraz z Peterem Platem z zespołu Rosenstolz. W marcu zaśpiewała utwór z Platem w finale programu "Germany 12 Points!", wyłaniającego reprezentanta Niemiec w 50. Konkursie Piosenki Eurowizji. Tytułowy utwór z płyty, „Toute la musique que j’aime”, stworzyła z piosenkarzem Johnnym Hallydayem.
2008–2010: "Kabaret" i Konkurs Piosenki Eurowizji.
W listopadzie 2005 przerwała działania artystyczne do początku 2008, a w tym okresie sporadycznie występowała na koncertach. Powróciła do muzyki w lutym 2008, nagrywając z zespołem Uma2rman swój pierwszy singiel w języku rosyjskim – „Ne pozwonisz”, który zdobył popularność w Rosji. Pod koniec kolejnego miesiąca wydała album pt. "Kabaret", który promowała podczas europejskiej trasy koncertowej, w ramach której wystąpiła łącznie na 170 koncertach, m.in. na Litwie, w Niemczech, Szwajcarii, Luksemburgu, Ukrainie, Polsce, Rumunii i 28 miastach Rosji.
Pod koniec stycznia 2009 została wybrana wewnętrznie przez krajową telewizję publiczną France 3 na reprezentantkę Francji podczas 54. Konkursu Piosenki Eurowizji, organizowanego w Moskwie. Jak wyjaśniła, wzięła udział w konkursie, bo „kocha wyzwania”. W internetowym głosowaniu słuchacze zagłosowali na ulubiony utwór z ostatniej płyty Kaas, który został ogłoszony jej konkursową propozycją; wybrano piosenkę „Et s’il fallait le faire”. Mimo że była jedną z głównych faworytek do wygrania, zajęła ósme miejsce w finale Eurowizji organizowanym w hali sportowej „Olimpijskij” w Moskwie. W trakcie jednej z konferencji prasowych przed finałem konkursu dyrektor wytwórni Sony Music Russia wręczył wokalistce certyfikat diamentowej płyty za wysoki wynik sprzedaży albumu pt. "Kabaret" w Rosji. Po finale Eurowizji otrzymała Nagrodę Artystyczną im. Marcela Bezençona, przyznawaną najlepszemu uczestnikowi w opinii wszystkich krajowych komentatorów przedsięwzięcia. Przyznała także:
W lipcu 2009 na kanale francusko-niemieckiej telewizji Arte wyemitowano dokument o życiu Kaas pt. "Ma vie".
Od 2011: "L’Ombre de ma Voix" i "Kaas chante Piaf".
W marcu 2011 wydała pod szyldem Flammarion książkę autobiograficzną pt. "L’Ombre de ma Voix", która ukazała się w sześciu językach m.in. francuskim, angielskim, rosyjskim i niemieckim. W 2012 wystąpiła w telewizyjnej produkcji "Assassinée" w reżyserii Thierry Binisti oraz wydała album pt. "Kaas chante Piaf" (fr. "Kaas śpiewa Piaf"), na którym umieściła 21 największych przebojów Édith Piaf w swojej interpretacji i nagrane z Royal Philharmonic Orchestra; aranżacje na album przygotował polski kompozytor Abel Korzeniowski. Wydawnictwo powstało na pamiątkę 50. rocznicy śmierci Piaf, Kaas promowała go singlami: „L’Hymne à l’amour” i „Avec ce soleil”. Wyruszyła także w trasę koncertową i wystąpiła m.in. na najbardziej prestiżowych scenach muzycznych na świecie, m.in. w Royal Albert Hall w Londynie, nowojorskiej Carnegie Hall, Operetta Theatre w Moskwie, Sejong Cultural Center w Seulu czy Olympia w Paryżu. Występ z trasy został zarejestrowany i wydany na CD/DVD "Kaas chante Piaf a L’Olympia" (2014).
Pod koniec grudnia 2012 wydała własną linię kobiecych perfum o nazwie "K". W 2016 wydała album, zatytułowany po prostu "Patricia Kaas", który promowała singlami: „Le jour et l'heure”, „Madame tout le monde” i „Adèle”.

</doc>
<doc id="162727" url="https://pl.wikipedia.org/wiki?curid=162727" title="Planetoida klasy A">
Planetoida klasy A

Planetoida klasy A – rzadki typ planetoid o czerwonej barwie powierzchni i albedo pomiędzy 0,13 a 0,35.
Podczerwone widmo tych obiektów sugeruje, że są bogate w oliwiny. Przykładowe planetoidy tego typu to (246) Asporina (średnica 70 km) i (446) Aeternitas (średnica 52 km).

</doc>
<doc id="162729" url="https://pl.wikipedia.org/wiki?curid=162729" title="Via Regia">
Via Regia

Via Regia – w sensie ogólnym, droga królewska podlegająca bezpośrednio królowi, na której obowiązywały specjalne prawa.
Jako Via Regia lub „Droga Wysoka” oznacza się również historyczny szlak handlowy prowadzący od Hiszpanii aż po Rosję.
Historia.
Pierwsze wzmianki o Via Regia pochodzą z 1252, kiedy pojawia się pod nazwą „Strata Regia” (Droga Królewska) w dokumentach margrabiego Marchii Miśnieńskiej Henryka III.
Początkami drogi były budowane przez wojska rzymskie trakty pomiędzy hiszpańską Galicją a Paryżem. Z czasem legiony wyruszyły na wschód w stronę Łaby. Z Moguncji wyruszyli przez Frankfurt, Fuldę, Eisenach, Erfurt, Lipsk by na Łabie ustanowić wschodnią granicę cesarstwa. W Świętym Cesarstwie Rzymskim drogę rozbudowano dalej przez Zgorzelec do Wrocławia nazywając ją „Droga Wysoka” ().
Via Regia była drogą ponadregionalną sprzyjającą rozwojowi stosunków i kontaktów państw europejskich. Droga służąca początkowo jako trakt wojskowy, stawała się z czasem coraz ważniejszym traktem handlowym, co przyspieszało rozwój miast leżących na jej trasie. Na znaczeniu straciła dopiero w XIX wieku kiedy dynamicznie zaczęła rozwijać się kolej.
Na Dolnym Śląsku w Brzezinie zachował się oryginalny pomnik związany z modernizacją (brukowaniem) odcinka Via Regia między Brzegiem a Oławą w 1584.
Innym szlakiem, noszącym nazwę "Via Regia", był szlak z Gdańska przez Tczew, Gniew, Świecie do Krakowa i dalej na Węgry.
Teraźniejszość.
Via Regia, to także jedna z głównych nitek szlaku pielgrzymkowego św. Jakuba, inaczej Droga św. Jakuba, która prowadzi do Santiago de Compostela w Hiszpanii. W Polsce oznakowany obecnie (2014) na odcinku od granicy ukraińsko-polskiej przez Rzeszów, Kraków, Piekary Sląskie, Opole, Wrocław, Legnicę i Lubań do Zgorzelca.
W 2002 z inicjatywy władz Saksonii powołano do życia inicjatywę „VIA REGIA – Europejska Droga Kultury”. Do inicjatywy dołączyły regiony leżące na szlaku historycznym Via Regia. Głównym celem tej międzynarodowej inicjatywy jest podniesienie Via Regia do rangi symbolu jedności europejskiej na poziomie kulturowym, turystycznym i gospodarczym. Przebiegając m.in. równolegle do polskiej, niemieckiej i francuskiej autostrady A4, symbolicznie łączy ze sobą wiele krajów Unii Europejskiej i służy wymianie handlowej.
Camino de Santiago.
Latem 2006 przygotowany został przez Fundację Wioski Franciszkańskiej pierwszy odcinek szlaku wzdłuż dawnej Via Regia. Prowadzi on z Brzegu przez Oławę, Siechnice, Wrocław, Środę Śląską, Legnicę, Legnickie Pole, Złotoryję, Lwówek Śląski i Lubań do Zgorzelca. Jego kontynuacją w Niemczech jest "Ekumeniczna Droga Pątnicza" przez Saksonię i Turyngię. W roku 2008 szlak przedłużono o odcinek na terenie województwa opolskiego (Góra Świętej Anny – Opole – Brzeg). Obecnie trwają prace przygotowawcze w województwie śląskim, małopolskim i w podkarpackim (Jarosław – Rzeszów – Ropczyce – Tarnów – Tuchów – Lipnica – Brzesko – Kraków – Olkusz – Sławków – Będzin – Piekary Śląskie – Toszek – Góra Świętej Anny).
Przebieg drogi.
Hiszpania.
Santiago de Compostela, Oviedo, Santander, Leon, Burgos, Logroño, Pampeluna, Roncesvalles.
Francja.
Bordeaux, Poitiers, Tours, Orlean, Paryż, Reims, Metz.
Belgia.
Brugia, Antwerpia, Gandawa, Bruksela, Liège.
Niemcy.
Akwizgran, Kolonia, Moguncja, Frankfurt nad Menem, Erfurt, Lipsk, Drezno, Görlitz.
Polska.
Zgorzelec, Lubań, Lwówek Śląski, Złotoryja, Legnica, Środa Śląska, Wrocław, Oława, Brzeg, Opole, Toszek, Tarnowskie Góry, Bytom, Piekary Śląskie, Czeladź (wariant trasy), Będzin, Dąbrowa Górnicza, Sosnowiec, Sławków, Olkusz, Ojców, Kraków, Tarnów, Dębica, Rzeszów, Przeworsk, Jarosław, Przemyśl, Sandomierz, Lublin.
Ukraina.
Lwów, Włodzimierz, Łuck, Równe, Żytomierz, Radomyśl, Kijów.

</doc>
<doc id="162730" url="https://pl.wikipedia.org/wiki?curid=162730" title="Obra (województwo wielkopolskie)">
Obra (województwo wielkopolskie)

Obra – wieś w Polsce położona w województwie wielkopolskim, w powiecie wolsztyńskim, w gminie Wolsztyn.
Wieś duchowna, własność opata cystersów w Obrze pod koniec XVI wieku leżała w powiecie kościańskim województwa poznańskiego. W latach 1975–1998 miejscowość położona była w województwie zielonogórskim. Leży na trasie Szlaku Cysterskiego.
Miejscowość leży ok. 7 km na południowy zachód od Wolsztyna przy drodze Poznań-Nowa Sól, na odcinku drogi nr 315 Wolsztyn – Konotop. W pobliżu wsi znajdują się: Jezioro Berzyńskie (na północnym wschodzie), Jezioro Obrzańskie (na południu), Jezioro Święte (czasami zwane Krutlą, na północy), Północny Kanał Obry (na południu) oraz rzeka Dojca i strumień Pintus. Okolica płaska, przecięta południkowo pasmem piaszczystych wydm; liczne walory krajobrazowe, sprzyjające turystyce kajakowej i agroturystyce.
Według przekazu J. Bobrowicza opactwo cystersów w Obrze zostało ufundowane w 1231 roku przez Sędziwoja, kantora katedry w Gnieźnie. Barokowy klasztor pocysterski użytkowany jest obecnie przez Misjonarzy Oblatów Maryi Niepokalanej. W klasztorze mieści się seminarium duchowne oraz działa muzeum misyjne. W kościele św. Jakuba Apostoła znajduje się osiemnastowieczny obraz "Wniebowzięcie" oraz freski, stalle, ołtarze i ławki.
Historia.
Obra była własnością znanego już w XII w. rodu Niałków-Jeleni. W 1280 r. z nadania Przemysła II wieś lokowano na prawie niemieckim. Król Jan III Sobieski wydał 9.05.1686 r. opatowi Bernardowi Miaskowskiemu przywilej na założenie miasta o nazwie Bernardowo, co nie zostało zrealizowane ze względu na śmierć opata. Obra, położona w Prusach Południowych nadana została w latach 1796-1797 majorowi von Hünerbeinowi. W rękach zakonu wieś pozostawała aż do 1835 r., gdy zaborca dokonał kasaty klasztoru.
Miejscowość wzmiankowana w 1231 r. Przy pierwszej numeracji w 1796 r.-  72 domostwa oraz folwark. Dla wsi w 2020 r. sporządzono opis historii wszystkich dawnych zagród, począwszy od 1781 r. do czasów współczesnych.
W okresie Wielkiego Księstwa Poznańskiego (1815-1848) miejscowość wzmiankowana jako Obra należała do wsi większych w ówczesnym powiecie babimojskim. Obra należała do wolsztyńskiego okręgu policyjnego tego powiatu i stanowiła siedzibę majątku o tej samej nazwie, który należał do Dziembowskiego. Według spisu urzędowego z 1837 roku Obra liczyła 915 mieszkańców, którzy zamieszkiwali 106 dymów (domostw).
W okresie międzywojennym w miejscowości stacjonowała placówka Straży Granicznej I linii „Obra”.
Sport.
W miejscowości siedzibę ma piłkarski Ludowy Zespół Sportowy „Znicz” Obra założony w 1948 roku i występujący w A-klasie. 
W 2017 roku został również założony drugi zespół "Znicza" Obry który występuje w B-klasie.

</doc>
<doc id="162731" url="https://pl.wikipedia.org/wiki?curid=162731" title="Kolibrowate">
Kolibrowate

Kolibrowate (Trochilidae) – rodzina ptaków z rzędu krótkonogich (Apodiformes), a według taksonomii Sibleya-Ahlquista tworząca osobny rząd Trochiliformes lub zaliczana do rzędu jerzykowych (Apodiformes). Obejmuje gatunki lądowe, zamieszkujące Amerykę, głównie w strefie międzyzwrotnikowej.
Biogeografia.
Wszystkie współczesne kolibry występują na terenie Nowego Świata. Do niedawna najstarszymi znanymi szczątkami kolibrów były liczące 10–30 tysięcy lat kości odkryte w Amerykach Środkowej i Południowej. Wszystkie skamieniałości trzeciorzędowe odnaleziono jednak na obszarze Starego Świata, co sugeruje, że istotna część ewolucji kolibrów miała miejsce właśnie na tych terenach.
Jednym z kolibrów występujących w Europie był oligoceński "Eurotrochilus", którego pozostałości odkryto na terenie Polski, Niemiec i Francji. Obecnie kolibry nie występują w Europie, jednak niekiedy fruczak gołąbek ("Macroglossum stellatarum"), ćma żyjąca również w Polsce, bywa z nimi mylona.
Systematyka.
Do rodziny kolibrów należą następujące podrodziny:
Kladogram.
Kladogram rodziny Trochilidae:

</doc>
<doc id="162736" url="https://pl.wikipedia.org/wiki?curid=162736" title="Ius cogens">
Ius cogens



</doc>
<doc id="162737" url="https://pl.wikipedia.org/wiki?curid=162737" title="GEOSS">
GEOSS

Globalna Sieć Systemów Obserwacji Ziemi (ang. "Global Earth Observation System of Systems", "GEOSS")
Na III Szczycie Obserwacji Ziemi w Brukseli (16 lutego 2005) 61 państw przyjęło 10-letni plan wdrożenia w życie GEOSS. Projekt ten, wspierany przez niemal 40 organizacji międzynarodowych, ma skoordynować i zharmonizować pracę ok. 100 tys. urządzeń pomiarowych rozmieszczonych na lądzie, bojach, statkach, dnach oceanów, a także satelitów obserwujących Ziemię z kosmosu.
Umożliwi on:

</doc>
<doc id="162738" url="https://pl.wikipedia.org/wiki?curid=162738" title="Desaparacido">
Desaparacido



</doc>
<doc id="162741" url="https://pl.wikipedia.org/wiki?curid=162741" title="ALU">
ALU



</doc>
<doc id="162745" url="https://pl.wikipedia.org/wiki?curid=162745" title="Sufler">
Sufler

Sufler – w teatrze lub operze osoba podpowiadająca aktorowi lub śpiewakowi pierwsze słowa tekstu na kilka sekund przed ich wypowiedzeniem. Obecnie sufler znajduje się za kulisami, niewidoczny dla widzów; dawniej miał swoje miejsce w tzw. budce suflera, często usytuowanej na proscenium, przykryty przed publicznością ozdobną muszlą. Suflerzy zazwyczaj nie wychodzą na scenę. Często też suflerzy zasiadali na górnej części sceny.

</doc>
<doc id="162747" url="https://pl.wikipedia.org/wiki?curid=162747" title="Różowe lata siedemdziesiąte">
Różowe lata siedemdziesiąte

Różowe lata siedemdziesiąte (ang. "That ’70s Show") – komediowy serial telewizyjny emitowany przez amerykańską stację Fox. Opowiada o grupie nastolatków żyjących w latach siedemdziesiątych w Point Place w stanie Wisconsin. Akcja rozgrywa się między majem 1976 a 31 grudnia 1979 (symbolicznie: koniec serialu = koniec lat 70. XX wieku).
Pierwszy odcinek trafił na antenę 23 sierpnia 1998 r., ostatni – 18 maja 2006 r. W ciągu ośmiu lat nakręcono 200 odcinków, a serial stał się jednym z najdłużej trwających w stacji Fox. Wystąpiło w nim gościnnie wiele gwiazd, m.in. Mitch Pileggi, Brooke Shields, Isaac Hayes, Bruce Willis, Jessica Simpson, Shannon Elizabeth, Lindsay Lohan. W 8. sezonie nastąpiły zmiany, gdyż serial opuścili Topher Grace i Ashton Kutcher, którzy postanowili więcej czasu poświęcić na karierę filmową (powrócili w ostatnim odcinku).
DVD.
Serial został wydany na płytach DVD. 

</doc>
<doc id="162748" url="https://pl.wikipedia.org/wiki?curid=162748" title="Obra (rzeka)">
Obra (rzeka)

Obra – nizinna rzeka w zachodniej Polsce (województwa: wielkopolskie i lubuskie) o długości 164 km (niektóre źródła podają 254 km) i powierzchni zlewni 2 758 km² (niektóre źródła podają 4 022 km²), lewy dopływ Warty, zlewnia w górnym odcinku III rzędu, a w dolnym – II rzędu.
Opis przebiegu.
Obra posiada zawiły system rzeczny. Płynie przez Nizinę Południowowielkopolską, Pojezierze Leszczyńskie, Pradolinę Warciańsko-Odrzańską i Pojezierze Lubuskie. Jej źródła znajdują się na Wysoczyźnie Kaliskiej, na terenie osady "Józefów Oberski" – 6,5 km na północ od Koźmina Wlkp. i 2,5 km na południe od wsi Stara Obra. Od źródeł do tzw. węzła Bonikowskiego płynie zasadniczo jako jeden ciek. Krótki naturalny odcinek górnego biegu Obry kończy się za Jaraczewem, w miejscu połączenia z Kanałem Obry (którego początek nie leży w ciągu rzeki Obry). Stąd rzeka płynie sztucznym kanałem do węzła Bonikowskiego, przepływając przez Gostyń, Stankowo, Żelazno, Wieszkowo, Krzywiń i Kościan i odbierając po drodze wody zlewni Rowu Wyskoć. Poniżej Krzywinia kanał nazywa się Kanałem Kościańskim, powyżej – Kanałem Obry. Powyżej Krzywinia odgałęzia się boczny Kanał Wonieść (40% przepływu); kanały łączą się ponownie ok. 3 km na pn.-zach. od wsi Gryżyna. W Węźle Bonikowskim (3 km za Kościanem) następuje rozdzielenie wód; część kierowana jest bezpośrednio do Warty (na północ) przez Kanał Mosiński, część płynie na zachód stanowiąc początek Kanałów Obry.
Kanał płynący na zachód rozdziela się wkrótce na Południowy i Środkowy Kanały Obry. Kanał Mosiński jest połączony Kanałem Prut z rzeką Mogilnicą (ma wschodni kierunek przepływu – odprowadza wody Mogilnicy do Warty przez Kanał Mosiński). Od połączenia z Mogilnicą płynie na zachód Północny Kanał Obry. Przed powstaniem kanałów Obra w okolicy Węzła Bonikowskiego płynęła w stronę połączenia z Mogilnicą, która była jej dopływem, stąd też kanał północny uważany jest zwykle za przedłużenie rzeki (niekiedy nawet za jej początek). Kanał ten nie ma jednak połączenia wodnego z górnym biegiem rzeki jako jeden ciek – kierunek przepływu w Kanale Prut jest odwrotny.
Kanał południowy uchodzi do Jez. Rudno i przez rzekę Obrzycę do Odry. Ze względu na ochronę Obrzycy obecnie większość jego wód kierowana jest Kanałem Dźwińskim ponownie do Obry (ujście w okolicy Kopanicy). Kanały środkowy i północny łączą się w okolicy Wolsztyna i wpadają do Jez. Kopanickiego. Od tego miejsca Obra odzyskuje naturalny charakter. Północny i Środkowy Kanały Obry dalszym biegu już jako Obra uchodzą do Warty w km 90,8. Zlewnia tego odcinka cieku stanowi układ odwodnieniowy o dużym zasięgu. Wyznaczony został na tym terenie także dział wodny II rzędu, oddzielający zlewnię Warty (Północny i Środkowy Kanał Obry) i zlewnię Obrzycy (Południowy Kanał Obry).
Obra w dolnym biegu przepływa przez: Kościan, Zbąszyń, Trzciel, Międzyrzecz oraz Skwierzynę. Wraz z łańcuchem Jezior Zbąszyńskich, Kanałów Obrzańskich i dopływów w obrębie Łęgów Obrzańskich, na znacznym odcinku (ok. 200 km) nadaje się do uprawiania turystyki kajakowej.
Pod względem administracyjnym obszar zlewni Obry zajmuje zachodni fragment województwa wielkopolskiego (powiaty: grodziski, wolsztyński i nowotomyski) oraz środkowo-zachodnią część województwa lubuskiego (powiat międzyrzecki).
Na terenie województwa wielkopolskiego przepływa przez Bruzdę Zbąszyńską i Jeziora Zbąszyńskie: Kopanickie, Wielkowiejskie, Chobienickie, Grójeckie, Nowowiejskie, Błędno.
Na terenie województwa lubuskiego przepływa przez kilka dużych jezior Obrzańskich (Lutol, Młyńskie, Konin, Wielkie i Rybojadło), wraz z którymi stanowi ważny element Pszczewskiego Parku Krajobrazowego. Pod Bledzewem, Obra została spiętrzona o ok. 7 m, co spowodowało powstanie Zalewu Bledzewskiego (19,6 km). Na zaporze znajduje się elektrownia wodna. Głównymi dopływami na tym odcinku są: Czarna Woda, Paklica i Jeziorna.
Przez kanały Obry część jej wód płynie do Obrzycy (prawego dopływu Odry), co tworzy sztuczną bifurkację jej nurtu: Kanałem Mosińskim Obra połączona jest z Wartą w okolicach Mosiny, poprzez kanały Południowy, Środkowy i Północny – z Obrzycą i Odrą, a sama płynie – przez Jeziora Zbąszyńskie – naturalnym korytem do Warty.
Szlak kajakowy.
Obra jest popularnym szlakiem kajakowym. Jego skala trudności oceniana jest na ZWA (bardzo łatwy), zaś uciążliwość na U2 (U4), czyli nieco uciążliwy, a miejscami uciążliwy. Sieć kanałów obrzańskich umożliwia przepłynięcie z Warty do Odry. Najpopularniejszy fragment dla spływów kajakowych stanowi odcinek z Trzciela przez Międzyrzecz do Skwierzyny.

</doc>
<doc id="162749" url="https://pl.wikipedia.org/wiki?curid=162749" title="Marlon Wayans">
Marlon Wayans

Marlon Lamont Wayans (ur. 23 lipca 1972 w Nowym Jorku) – amerykański aktor, scenarzysta, producent i reżyser telewizyjny.
Życiorys.
Urodził się w Nowym Jorku jako syn Elviry Alethiy (z domu Green), pracowniczki socjalnej, i Howella Stoutena Wayansa, menadżera supermarketu. Miał dziewięcioro rodzeństwa: czterech braci – Dwayne’a (ur. 1957), Keenena Ivory’ego (ur. 1958), Damona (ur. 1960) i Shawna (ur. 1971) oraz pięć sióstr – Diedre, Elvirę, Kim (ur. 1961), Nadię i Vonnie. Jego ojciec był Świadkiem Jehowy. Wychowywał się w Fulton Houses na nowojorskim Manhattanie. Ukończył High School of the Performing Arts w Nowym Jorku. W latach 1990-1992 studiował w szkole filmowej na Uniwersytecie Howarda.
W latach 2005-2013 był żonaty z Angelicą Zackary, z którą ma dwoje dzieci: syna – Shawna Howella i córkę Arnai.
Filmografia.
Aktor.
Dawn / Jaspar

</doc>
<doc id="162750" url="https://pl.wikipedia.org/wiki?curid=162750" title="Actiones adiecticiae qualitatis">
Actiones adiecticiae qualitatis

Actiones adiecticiae qualitatis – powództwa o charakterze dodatkowym. W prawie rzymskim grupa specjalnych powództw opartych na prawie pretorskim, za pomocą których dochodzono należności ze zobowiązań zaciągniętych przez niewolnika lub inną osobę "alieni iuris" na jego polecenie lub za jego zgodą. W średniowieczu skargi te zaczęto nazywać wspólnym określeniem „"actiones adiecticiae qualitatis"”.
Pretor udzielał skarg ("actiones") przeciwko zwierzchnikowi familijnemu, o wierzytelności wynikające ze zobowiązań kontraktowych osób pozostający pod jego władzą, czyli niewolników oraz dzieci podlegających jego władzy ("alieni iuris"), których sytuacja prywatnoprawna odpowiadała sytuacji niewolnika ("servi loco"). Za zaciągnięte zobowiązania, osoby te odpowiadały na podstawie "ius civile" w sposób naturalny, tj. bez możliwości dochodzenia należności przed sądem. W związku z tym prawo pretorskie dodawało do tego odpowiedzialność zwierzchnika, czemu służyły powództwa z przestawionymi podmiotami. W "intentio" tych powództw wymieniano dłużnika czyli osobę która zaciągnęła zobowiązanie (np. niewolnika), zaś w "condemnatio" – zwierzchnika jako odpowiedzialnego za ten dług.
Do skarg tych należały:
Skargi te wprowadzono by zabezpieczyć obrót prawny z osobami posiadającymi ograniczone uprawnienia w ówczesnym prawie prywatnym. Nie mogły one mieć własności. Wszystko bowiem co uzyskali, przechodziło z konieczności prawnej do majątku osoby pod której zwierzchnością pozostawał. Zwierzchnik nie był natomiast co do zasady odpowiedzialny za długi kontraktowe, takiej osoby. Wyjątki od tej zasady wynikały właśnie z ustanowionych pod koniec republiki "actiones adiectitiae qualitatis".

</doc>
<doc id="162753" url="https://pl.wikipedia.org/wiki?curid=162753" title="Stowarzyszenie Autorów ZAiKS">
Stowarzyszenie Autorów ZAiKS

Stowarzyszenie Autorów ZAiKS (od Związek Autorów i Kompozytorów Scenicznych) – polska organizacja zbiorowego zarządzania prawami autorskimi twórców. Do założycieli ZAiKS-u należeli Stanisław Ossorya-Brochocki, Julian Tuwim, Jan Brzechwa i Antoni Słonimski.
Status prawny.
ZAiKS jest zrzeszeniem osób fizycznych, twórców, których twórczość jest przedmiotem prawa autorskiego. Od początku swojej działalności, tj. od 1918 roku, ma formę prawną stowarzyszenia i posiada osobowość prawną. Działa m.in. na podstawie ustawy – Prawo o stowarzyszeniach oraz ustawy z dnia 15 czerwca 2018 r. o zbiorowym zarządzaniu prawami autorskimi i prawami pokrewnymi. Nie prowadzi działalności zarobkowej, może jednak prowadzić działalność gospodarczą służącą realizacji celów statutowych, w zakresie ustalonym przez Zjazd Delegatów. Stowarzyszeni w ZAiKS-ie twórcy samodzielnie określają swoje cele, programy działania oraz struktury organizacyjne.
Stowarzyszenie Autorów ZAiKS jest zarazem organizacją zbiorowego zarządzania prawami autorskimi. Funkcjonowanie ZAiKS-u reguluje statut uchwalony przez jego członków. Obszarem działania Stowarzyszenia Autorów ZAiKS jest Rzeczpospolita Polska, a jego siedzibą – Warszawa. ZAiKS jest zarejestrowany w Krajowym Rejestrze Sądowym pod numerem KRS 0000037327. Członkowie ZAiKS-u wybierają spośród siebie władze Stowarzyszenia: radę, zarząd i jego prezydium, komisję rewizyjną i sąd koleżeński. W początkowym okresie stowarzyszenie to nosiło nazwę Związek Autorów i Kompozytorów Scenicznych, skąd pochodzi skrót ZAiKS.
Cele i zadania statutowe.
Głównymi celami statutowymi ZAiKS-u są: ochrona praw autorskich, w szczególności zbiorowe zarządzanie prawami autorskimi, działanie na rzecz rozwoju twórczości, doskonalenie jej ochrony, zwłaszcza w związku z rozwojem nowych technik, działalność socjalna na rzecz jego członków.
Ochrona praw autorskich sprawowana przez ZAiKS przejawia się w różnorodnych formach pomocy autorom zrzeszonym w Stowarzyszeniu i ich następcom prawnym w realizowaniu przysługujących im praw, lecz również autorom w nim niezrzeszonym i zagranicznym – w granicach zawartych umów. Do podstawowych zadań Stowarzyszenia należy w związku z tym zawieranie umów i dochodzenie odpowiedzialności z tego tytułu, a w szczególności dochodzenie wynagrodzeń autorskich i opłat należnych twórcom, inkasowanie, dzielenie i wypłata autorom należnych im wynagrodzeń autorskich i opłat.
Do zadań statutowych Stowarzyszenia, o szerokiej i długookresowej perspektywie należy zwłaszcza: podejmowanie i prowadzenie wszelkich działań zmierzających do doskonalenia prawa autorskiego i różnorodnych form promowania działalności twórczej; występowanie przez Stowarzyszenie z wszelkiego rodzaju inicjatywami zmierzającymi do podniesienia efektywności ochrony autorskich praw majątkowych we współpracy z organami państwowymi, rządowymi i samorządowymi, z organizacjami twórców i innymi stowarzyszeniami sprawującymi zbiorowe zarządzanie prawami autorskimi (prawami pokrewnymi), związkami zawodowymi twórców, jak również z wydawcami powierzającymi Stowarzyszeniu zbiorowe zarządzanie prawami autorskimi; udział w międzynarodowych organizacjach ochrony praw autorskich; tworzenie funduszów celowych przeznaczonych na rozwój twórczości, jej ochronę i popularyzację. Działalność o charakterze socjalnym na rzecz członków Stowarzyszenia przejawia się w podejmowaniu różnych form samopomocy koleżeńskiej, w szczególności w prowadzeniu Domów Pracy Twórczej.
Z postanowienia statutu (§ 1 Stowarzyszenie nie prowadzi działalności zarobkowej) wynika, że wszystkie jego działania i czynności zarządzania powierzoną twórczością (jak np. poszukiwania nowych źródeł inkasa, negocjowanie, zawieranie i rozliczanie umów, dochodzenie roszczeń, zarówno na drodze polubownej, jak i sądowej, repartycja wynagrodzeń autorskich, wypłata tantiem) są ukierunkowane na minimalizację ich kosztów. Tak więc autorzy są obciążani wyłącznie uzasadnionymi kosztami zarządzania ich prawami autorskimi. Stosowne obciążenia potrącane są z wpływów inkasowych, nie zaś ze składek (zaliczek) członkowskich. W przypadkach, w których potrącone koszty okazują się w danym roku wyższe niż faktycznie poniesione, nadwyżka przypada autorowi w postaci bonifikaty kosztów inkasa i funduszu społecznego, potrącenia na zwrot kosztów inkasa i na fundusz społeczny wyliczane są według obowiązujących tabel potrąceń zatwierdzonych przez Zarząd Stowarzyszenia.
ZAiKS jako organizacja zbiorowego zarządzania.
Podstawę funkcjonowania ZAiKS-u jako organizacji zbiorowego zarządzania stanowią: 1) Ustawa o prawie autorskim i prawach pokrewnych (zwłaszcza art.104) i akty wykonawcze, a w szczególności zezwolenie właściwego ministra 2) umowy cywilne z autorami i ich następcami prawnymi i 3) umowy z zagranicznymi organizacjami ochrony praw autorskich o wzajemnej reprezentacji.
Stowarzyszenie Autorów ZAiKS jako organizacja zbiorowego zarządzania prawami autorskimi i ich ochrony spełnia szczególne ustawowe funkcje. Należy do nich zwłaszcza udzielanie zezwoleń użytkownikom na korzystanie z utworów z repertuaru członków ZAiKS-u, a w niektórych przypadkach – z utworów wszystkich twórców z całego świata bez względu na ich przynależność do Stowarzyszenia i inkasowanie należnych z tego tytułu twórcom wynagrodzeń (tzw. tantiem). Zezwolenia udzielane przez ZAiKS na korzystanie z utworów przybierają formę umów licencyjnych, w których określono dozwolone pola eksploatacji i stawki wynagrodzeń. Stawki te wynikają z tabeli wynagrodzeń autorskich, jednolitej dla wszystkich użytkowników utworów w skali ogólnopolskiej. Stowarzyszenie Autorów ZAiKS wykonując funkcje zbiorowego zarządzania prawami autorskimi zajmuje się na ujednoliconych zasadach inkasem, dzieleniem i wypłatą wynagrodzeń autorskich – zarówno twórcom zrzeszonym w Stowarzyszeniu, twórcom, którzy powierzyli swoje prawa pod ochronę oraz ich następcom prawnym, jak i twórcom zagranicznym. W ostatnim wymienionym przypadku podstawą działania ZAiKS-u są umowy z zagranicznymi organizacjami zbiorowego zarządzania. Analogiczne funkcje spełnia ZAiKS także wobec twórców, którzy wprawdzie ochrony swych praw autorskich ZAiKS-owi nie powierzyli, lecz wobec których ZAiKS występuje jako ustawowy reprezentant, albo też na zasadzie "negotiorum gestio".
W związku z dochodzeniem praw autorskich ZAiKS-owi, jako organizacji zbiorowego zarządzania, przysługują szczególne uprawnienia i przywileje takie, jak: legitymacja procesowa, czyli prawo występowania do sądów w imieniu twórców, roszczenie informacyjne, czyli prawo żądania udzielenia przez użytkownika twórczości określonych informacji i wglądu do dokumentów, domniemanie zarządu (brak konieczności udowadniania reprezentacji konkretnego twórcy), prawo składania wniosków o ściganie karne podmiotów naruszających prawa autorskie.
ZAiKS zapewnia więc ochronę utworów zarówno własnych członków stowarzyszenia, jak i autorów, którzy powierzyli swe utwory pod ochronę. Prawami twórców zagranicznych zarządza na podstawie umów o wzajemnej reprezentacji. Stowarzyszenie spełnia istotne funkcje nie tylko w stosunku do twórców, lecz i do użytkowników utworów. ZAiKS zwalnia bowiem użytkowników z obowiązku poszukiwania autora każdego utworu, a tym samym – także z ustawowej odpowiedzialności za naruszenie prawa autorskiego. Tak więc na realizowane bieżąco funkcje ZAiKS-u (podobnie, jak organizacji zbiorowego zarządzania w innych krajach) składają się: udzielanie użytkownikom utworów zgody na ich eksploatację w imieniu autorów, których liczba sięga tysięcy; inkasowanie od użytkowników wynagrodzeń dla autorów; podział zainkasowanych od użytkowników wynagrodzeń i ich przekazywanie autorom.
Współpraca międzynarodowa.
Na początku 2015 r. ZAiKS wiązało około 130 umów z zagranicznymi organizacjami reprezentującymi prawa twórców na całym świecie. ZAiKS na terytorium Polski reprezentuje prawa autorów z krajów takich jak Surinam, Azory, Burkina Faso i obszar Antarktydy. Według ZAiKS, stowarzyszenie to reprezentuje na terytorium RP niemal 98% światowego repertuaru.
ZAiKS jest członkiem Europejskiego Zrzeszenia GESAC (Europejskie Zrzeszenie Stowarzyszeń Autorów i Kompozytorów z siedzibą w Brukseli). Zrzesza ono 36 (w tym 3 mają status obserwatora) europejskich stowarzyszeń autorskich z krajów Unii Europejskiej, Norwegii i Szwajcarii, reprezentujących blisko 800 tys. autorów lub posiadaczy praw w dziedzinie muzyki, sztuk graficznych i plastycznych, dzieł literackich, dramatycznych i audiowizualnych oraz wydawców muzycznych. Jego celem jest wspieranie i rozwój działalności prawnej, ekonomicznej i kulturowej członków – zwłaszcza wobec instytucji Unii Europejskiej. W skali świata GESAC reprezentuje 43 334 organizacji członkowskich ze 178 państw (co stanowi 97% ogółu), chroniących prawa ogółem 1 027 644 posiadaczy praw autorskich (ponad 2,7 mln udzielonych w skali świata licencji o wartości ponad 5,1 mld euro – według danych z 2013 roku).
ZAiKS jest też członkiem międzynarodowej organizacji BIEM, powołanej do doskonalenia zarządzania prawami w zakresie nagrań i reprodukcji mechanicznej. Skalę działalności Stowarzyszenia wyraża liczba chronionych ponad 350 tys. utworów odtwarzanych średnio w ciągu dnia i zasób 22 milionów chronionego repertuaru należącego do ponad dwu i pół miliona twórców z kraju i z zagranicy.
Historia ZAiKS-u.
II Rzeczpospolita.
Historia ZAiKS sięga początków II Rzeczypospolitej. Pierwsza inicjatywa założycielska pojawiła się w marcu 1918. 18 marca 1918 zwolennicy i inicjatorzy procesów jednoczenia środowisk twórczych zaaranżowali spotkanie założycieli w kawiarni „Udziałowa” w Warszawie (przy rogu ul. Nowy Świat 15 i Al. Jerozolimskich 2) odwiedzanej przez osobistości świata literackiego i artystycznego (Reymont, Żeromski, K.Tetmajer, Jaracz i inni). Na czele grupy założycielskiej pierwszej w Polsce organizacji ochrony praw autorskich stanął Stanisław Ossorya-Brochocki. Wśród inicjatorów znaleźli się także: Julian Tuwim, Gustaw Beylin, Antoni Słonimski oraz adwokat i dramaturg, Jan Brzechwa. Wyprzedziła ona utworzenie znanych później zrzeszeń autorów z dziedziny twórczości literackiej (Związek Literatów Polskich) czy muzycznej (Związek Kompozytorów Polskich). Wprawdzie od 1906 roku (do 1939) funkcjonowało Towarzystwo Literatów i Dziennikarzy Polskich, jednak w jego celach statutowych nie mieściły się funkcje związane ze zbiorową ochroną praw autorskich. W początkowym okresie swej działalności Stowarzyszenie skupiało autorów popularnych dzieł, adresowanych do szerokiego kręgu publiczności, dając początek nazwie Związek Autorów i Kompozytorów Scenicznych.
W początkowych latach funkcjonowania ZAiKS skupiał trzydziestu kilku członków. Podjęto inicjatywę nawiązania kontaktów międzynarodowych w skali europejskiej z pokrewnymi stowarzyszeniami, zwłaszcza z Association Litteraire et Artistique Internationale (ALAI) w Paryżu. Okres początkowych trudności – mimo stopniowego wzrostu liczby członków (ponad 100 osób w 1923) i przystąpienia Polski w 1920 roku do konwencji berneńskiej – trwał do 1926 roku. Przełomem był zorganizowany w tym roku w Warszawie XXXVI Kongres Stowarzyszenia ALAI, który okazał się wysokiej rangi wydarzeniem kulturalnym w skali ogólnokrajowej, dostrzeżonym przez prezydenta Ignacego Mościckiego, który przyjął na audiencji uczestników Zjazdu. Zjazd ten przyspieszył rozwój kontaktów międzynarodowych ZAiKS-u, zwłaszcza z takimi organizacjami jak francuskie stowarzyszenie autorskie SACEM, angielskie PRS oraz austriackie, z którymi zawarto umowy o wzajemnej reprezentacji. W następnych latach liczba tego rodzaju umów rosła i po upływie czterech lat było ich 27. W roku 1926 otwarto Polski Oddział Towarzystwa Ochrony Prawa Autorskiego. Istotne znaczenie miało zaproszenie polskich twórców na zwołany wówczas do Paryża międzynarodowy zjazd organizacji autorskich. Dzięki inicjatywie obecnych tam polskich uczestników stał się on kongresem założycielskim Międzynarodowej Konfederacji Związków Autorów i Kompozytorów – "Confederation Internationale des Societes d’Auteurs et Compositeurs" (CISAC). W wyniku intensyfikacji kontaktów międzynarodowych ZAiKS-u i wzrostu jego znaczenia w relacjach międzynarodowych, wiele innych krajowych stowarzyszeń twórców powierzyło wówczas ZAiKS-owi reprezentowanie praw swych członków. Równie przełomowe znaczenie dla ochrony interesów autorów miało uchwalenie przez Sejm w czerwcu 1926 nowoczesnej ustawy o prawach autorskich, która znacznie poprawiła ich sytuację w stosunku do silniejszych od nich finansowo użytkowników ich twórczości. W ten sposób rok 1926 zapoczątkował okres rozwoju Stowarzyszenia, aż do wybuchu II wojny światowej.
Od 1927 roku datuje się systematyczna współpraca ZAiKS-u z Amerykańskim Stowarzyszeniem Kompozytorów, Autorów i Wydawców – "American Society of Composers, Authors and Publishers" (ASCAP). W roku 1929 znaczenie ZAiKS-u na arenie światowej wzrosło dzięki nawiązaniu współpracy z międzynarodową organizacją BIEM, wyspecjalizowaną w ochronie praw autorskich do utworów nagrywanych mechanicznie (zwłaszcza na płytach).
Pod koniec lat trzydziestych XX stulecia ZAiKS był stowarzyszeniem reprezentującym interesy autorów i ich różnorodną twórczość (literacką, teatralną, muzyczną itp.) z wielu krajów świata. Z powodu zapoczątkowanego w 1929 światowego kryzysu gospodarczego ZAiKS miał trudności o charakterze nie tylko ekonomicznym (w związku ze spadkiem kwot inkasa – spadek liczby wydań i nakładów, przedstawień, seansów kinowych, frekwencji itd.), lecz także na gruncie administracyjnym i prawnym. Wiązało się to z konfliktem z władzami Polskiego Radia, który w 1935 doprowadził do ustanowienia na ok. 6 miesięcy zarządu komisarycznego. Toczyły się w tym okresie spory sądowe o legitymację czynną ZAiKS-u do prowadzenia spraw zrzeszonych twórców. Wszystkie one zakończyły się dla ZAiKS-u pomyślnie orzeczeniami sądów apelacyjnych w Warszawie, Krakowie, Lwowie, Poznaniu i Sądu Najwyższego.
II wojna światowa.
W okresie II wojny światowej i okupacji niemieckiej poniósł ZAiKS dotkliwe straty. Jego siedziba w Warszawie przy ul. Focha 2 spłonęła (z wyjątkiem piwnic) całkowicie 25 września 1939. Pozostał majątek na kontach bankowych w kwocie kilkunastu tysięcy złotych. Działalność, choć początkowo nie została przez władze okupacyjne zakazana, została zawieszona. Umowy z personelem ZAiKS-u zostały rozwiązane (na skutek działania siły wyższej), mimo że początkowo dyrektor generalny Walery Jastrzębiec-Rudnicki pełnił funkcję na zasadach honorowych, bez wynagrodzenia – podejmując próby organizowania pomocy koleżeńskiej. Po bezskutecznych próbach wciągnięcia części personelu do współpracy, władze okupacyjne podjęły decyzję o likwidacji Stowarzyszenia, zastępując je na obszarze Generalnego Gubernatorstwa niemiecką agencją wykorzystującą pozostałe polskie fundusze przechowywane na kontach bankowych i przypisującą sobie prawo do ściągania należności autorów polskich i zagranicznych. W wyniku opanowania funkcjonujących w okupowanych krajach europejskich agend Międzynarodowej Konfederacji Związków Autorów i Kompozytorów nastąpiło wykreślenie ZAiKS-u z rejestru organizacji członkowskich. Żaden ze zrzeszonych w tej organizacji związków (w tym także włoski) nie wykonał żądania władz niemieckich przekazania do Berlina należności przysługujących polskim autorom. Dzięki temu zostały one przechowane do zakończenia wojny. Żaden z nich nie zgodził się też z wykreśleniem ZAiKS-u. Tak więc reaktywowanie jego działalności po wojnie miało charakter jedynie formalny. Liczba członków zamordowanych lub poległych podczas okupacji wyniosła około 20% stanu sprzed wybuchu wojny.
Polska Rzeczpospolita Ludowa.
Kontynuacja działalności Stowarzyszenia i odtworzenie jego struktur po wojnie była utrudniona przez ówczesną administrację państwową. Projektowano (w 1952) utworzenie w miejsce ZAiKS-u urzędu pod nazwą Państwowe Biuro Ochrony Praw Autorskich. Projekt ten wkrótce porzucono wobec „konieczności utrzymania poprawnych stosunków z organizacjami autorskimi za granicą”, jak również ze względów finansowych. W tym okresie przedwojenny dyrektor generalny Walery Jastrzębiec-Rudnicki tymczasowo udostępnił swoje prywatne mieszkanie (ul. Chmielna 25) na potrzeby ZAiKS-u. Później jego siedziba mieściła się we własnym lokalu pod adresem Śniadeckich 10. Był to już okres poprawy sytuacji finansowej i zwiększenia personelu, dzięki znacznemu wzrostowi inkasa. Lata reżimu komunistycznego to okres ograniczeń, zwłaszcza kontaktów zagranicznych, w tym finansowych (dewizowych), które były przeszkodą na przykład w zawieraniu umów z autorami zagranicznymi.
W 1962 roku ZAiKS zdecydował o odbudowie zabytkowego obiektu przy ul. Hipotecznej 2 (róg Daniłowiczowskiej, znanego pod nazwą Biblioteka Załuskich lub Pałac Daniłowiczowski, albo „Dom pod Królami”, gdzie mieści się w Warszawie siedziba ZAiKS-u. Został on zniszczony w okresie wojny i okupacji niemieckiej. Jego odbudowa jest w całości dziełem ZAiKS-u i organizacji autorskich z krajów europejskich. W 1958 roku zarząd Warszawy przekazał ZAiKS-owi jego ruiny. Kosztowne i skomplikowane przedsięwzięcie odbudowy zabytkowego „Domu pod Królami” stało się możliwe dzięki wykorzystaniu przechowywanych na kontach ZAiKS-u środków należnych autorom i kompozytorom zagranicznym, których władze komunistyczne nie zezwalały przekazać za granicę (ograniczenia dewizowe). Zadecydowała solidarna postawa międzynarodowego środowiska twórców. W tej sytuacji CISAC zdecydował się – w imieniu autorów zagranicznych – przekazać je ZAiKS-owi na cele odbudowy. Wykup praw własności do tego obiektu nastąpił znacznie później – w 2008 roku.
W dziesięcioleciach powojennych utrzymywano względną autonomię i demokratyczną samorządność ZAiKS-u, pozwalającą skutecznie zażegnywać potencjalnie niebezpieczne epizody (jak na przykład konflikt: Jerzy Putrament – Stefan Kisielewski w marcu 1976). Mimo trudności materialnych, ograniczeń związanych z cenzurą, ograniczeń dewizowych, nacisków i represji władz komunistycznych, dziesięciolecia powojenne były dla ZAiKS-u okresem udziału w życiu środowiska artystycznego. W tym okresie członkami ZAiKS byli powszechnie znani autorzy ze wszystkich dziedzin twórczości, niekiedy nawet przebywający na emigracji, jak w przypadku Mariana Hemara, któremu okresowo przywrócono członkostwo (1956−1962). Prowadzono akcję pomocy materialnej członkom i ich rodzinom. Nabrała ona szczególnego znaczenia w pierwszej połowie lat 80., po wprowadzeniu w Polsce stanu wojennego. Wyrażała się ona we wspieraniu członków i innych osób represjonowanych, internowanych i ich rodzin. ZAiKS był jedynym stowarzyszeniem twórczym, które uniknęło zawieszenia działalności w stanie wojennym, dzięki temu, że był postrzegany przez ówczesne władze jako neutralny politycznie swojego rodzaju „bank autorski” zajmujący się jedynie inkasem i dystrybucją należnych twórcom środków finansowych.
III Rzeczpospolita.
Początek okresu tzw. transformacji systemowej u progu 1989 roku to dla ZAiKS-u uwolnienie od ciążących uprzednio ograniczeń administracyjnych, m.in. w dziedzinie kontaktów zagranicznych i rozliczeń dewizowych, oraz nowego rodzaju wyzwania płynące z uwolnienia rynku mediów i ich prywatyzacji. W konfrontacji z dynamicznie rosnącą sferą sprywatyzowanych mediów, twórcy okazali się stroną słabszą. Z wytworzonej w związku z tym nowej sytuacji wynikła dla ZAiKS-u konieczność aktywnego udziału w pracach nad projektem ustawy o prawie autorskim (1993). Było to możliwe dzięki skupieniu grupy specjalistów z tej dziedziny. ZAiKS zachował silną pozycję, szczególnie na arenie międzynarodowej. Świadczy o nim jego udział w komisji legislacyjnej CISAC, w Międzynarodowym Biurze Ochrony Nagrań Mechanicznych BIEM, zorganizowanie w 1997 kongresu BIEM w Warszawie i wybór członków ZAiKS-u (Karola Małcużyńskiego, a później Andrzeja Szczypiorskiego) na prezesów CISAC.
Końcowe lata XX i początek XXI stulecia to dla ZAiKS-u kontynuacja walki o respektowanie praw autorów, w konfrontacji ze sprywatyzowaną sferą mediów, ale również obrona przed rosnącym zagrożeniem komercjalizacją i promowanie dzieł kultury elitarnej, tj. wartości niewymiernych finansowo.
Na przełomie tysiącleci ZAiKS brał udział w bieżących negocjacjach dotyczących tabel stawek autorskich, a także w pracach nad nowymi uregulowaniami prawa autorskiego – na przykład nad wprowadzeniem w Polsce światowych standardów regulujących kopiowanie utworów do celów prywatnych (wprowadzenie opłat od czystych nośników i sprzętu elektronicznego). Poważnego znaczenia nabrał też proces implementacji w Polsce prawodawstwa Unii Europejskiej i odpowiedniego przygotowania krajowego systemu wymiaru sprawiedliwości w tej dziedzinie. Celowi temu służą między innymi prowadzone od grudnia 2011 roku edukacyjne „Poniedziałki pod Królami” jako cykl wykładów z zakresu prawa autorskiego własnych specjalistów i zaproszonych gości pod protektoratem Ministra Kultury (od 2012).
Polem licznych nieporozumień, a także wyzwaniem dla podobnych ZAiKS-owi organizacji zbiorowego zarządzania prawami autorskimi jest rosnący dostęp do utworów, plików muzycznych, graficznych, czy wideo w Internecie i koncepcje dostępu do twórczości, za którymi opowiadają się zwolennicy licencji Creative Commons.
Przez cały okres historii ZAiKS zachowywał niezależność – przede wszystkim materialną (finansową) – od organów administracji państwowej. Pomagała ona środowisku zrzeszonych tam twórców zarówno w okresie międzywojennym, w czasach powojennego reżimu komunistycznego, jak i po zainicjowaniu okresu transformacji systemowej u progu lat 90., zachować swobodę uprawiania twórczości. ZAiKS nie korzystał z subwencji, dotacji i innych środków ze Skarbu Państwa. Przyczyniał się do promowania i ochrony dóbr kultury (przykładami są stypendia, konkursy i nagrody dla twórców, tworzenie sprzyjającego środowiska dla uprawiania twórczości w domach pracy twórczej, samopomoc koleżeńska, czy też podniesienie w latach 60. z ruiny Pałacyku „Pod Królami” wyłącznie dzięki wykorzystaniu zasobów należących do środowiska autorów).
Struktura.
Na strukturę organizacyjną składają się: władze stowarzyszenia, sekcje stowarzyszenia i biuro stowarzyszenia. Do władz należą: zjazd delegatów, rada stowarzyszenia, zarząd stowarzyszenia i jego prezydium, komisja rewizyjna i sąd koleżeński. Biuro stowarzyszenia to dyrekcja generalna i dyrekcje okręgowe, w liczbie 13, sprawujące ochronę praw autorskich w terenie (przy udziale inspektorów terenowych). W strukturze dyrekcji generalnej można wyróżnić wydziały dzielące się na sekcje merytoryczne.
Specyficzny dla ZAiKS-u jest podział na 13 sekcji grupujących członków według rodzaju uprawianej przez nich twórczości. Władzami sekcji są: walne zebranie członków sekcji i zarząd sekcji. Zestawienie sekcji ZAiKS-u i liczbę ich członków, w tym zwyczajnych i nadzwyczajnych zawiera poniższa tabela.
W strukturze ZAiKS-u można także wyróżnić przewidziane w Statucie komisje, w tym komisje stałe:
Ponadto mogą występować komisje powoływane doraźnie. Tego rodzaju komisją jest aktualnie Komisja Modernizacyjna.
Elementem struktury organizacyjnej ZAiKS-u jest ponadto Fundusz Popierania Twórczości, utworzony na podstawie § 4 pkt 10 Statutu Stowarzyszenia, administrowany przez jego Zarząd. Jego statutowymi celami są zwłaszcza: uruchamianie inicjatyw, popieranie i pomoc na rzecz twórczości o trwałych walorach dla kultury, promowanie twórczości rodzimej (w tym polskiej sztuki ludowej i regionalnej), w szczególności o wysokiej wartości artystycznej i dydaktycznej, a także pomoc finansowa dla instytucji i autorów, propagujących kulturę rodzimą, z uwzględnieniem szczególnej opieki nad twórczością wartościową i ambitną w formie i w treści. Zarząd Funduszu rozpatruje prośby i podania o pomoc finansową składane przez instytucje promujące twórczość rodzimą, może też współfinansować zgromadzenia (zjazdy, kongresy) i różnorodne imprezy, ukierunkowane na rozwój i wzbogacanie kultury. Do zakresu działania Funduszu należy też fundowanie indywidualnych stypendiów autorom polskim i zagranicznym, jak również pomoc materialna niezbędna twórcom do wykonywania ich zawodu.
Zarząd Stowarzyszenia.
Stan na 19 lipca 2022 r.
Rada Stowarzyszenia.
Stan na 19 lipca 2022 r.
Gospodarka finansowa.
Niektóre dane za okres 2011–2013.
Niżej podano niektóre dane finansowe dotyczące kwot zainkasowanych i podzielonych przez ZAiKS, a także podatków za okres 2011–2013.
Kwoty przedawnione w latach 2004–2013.
Kwota inkasa w latach 2004–2013 wyniosła 3 045 647 624,27 PLN.
Suma kwot przedawnionych w tym okresie, tj. takich, które nie dotarły do osób uprawnionych, wyniosła 9 651 370,42 PLN, to jest 0,32% kwot zainkasowanych. Kwoty te nie dotarły do uprawnionych głównie z przyczyn formalnych i technicznych, jak na przykład: brak kompletnej dokumentacji od użytkowników, nieodnalezienie autora, brak weryfikacji autorstwa utworów, niezakończone procesy spadkowe następców prawnych albo niezakończone sprawy sporne o autorstwo utworów itd.). Wymieniona kwota roszczeń przedawnionych została zapisana na rachunek funduszu, z którego ZAiKS wypłaca roszczenia przedawnione mimo braku prawnego obowiązku wypłaty twórcom, którzy udokumentowali swoje prawa do utworów.
Koszty inkasa w latach 2011–2013.
Średni współczynnik kosztów inkasa ZAiKS-u w latach 2011–2013 wyniósł 16,7% w stosunku do kwot zainkasowanych. Jest bliski średniej dla krajów europejskich. Koszty organizacji zbiorowego zarządzania (w tym także ZAiKS-u) składają się przede wszystkim z następujących składników:
Pozycja „Wynagrodzenia” w Sprawozdaniu finansowym stanowi kategorię wynikającą z przepisów o rachunkowości. W kategorii tej oprócz osobowego funduszu płac znajdują się inne wydatki, takie jak wynagrodzenia z tytułów umów zleceń i o dzieło (np. dla rzeczoznawców oceniających utwory, za usługi outsourcingowe, np. sprzątanie, usługi prawne czy informatyczne). Znajdują się tam także odprawy emerytalne i rentowe, wypłaty za godziny nadliczbowe, ekwiwalenty za urlopy, odprawy pośmiertne, odszkodowania za zwolnienia, wynagrodzenia za zastępstwa procesowe itd. Pensje pracowników stanowią część tej kwoty.
Pensje pracowników podawane są brutto. Znaczna część pracowników otrzymuje wynagrodzenie proporcjonalne do osiąganych wyników finansowych. Dotyczy to pracowników, którzy zajmują się bezpośrednio wyszukiwaniem miejsc, gdzie odbywa się wykorzystywanie utworów, zawieraniem umów licencyjnych i ich wykonaniem. Według ZAiKS-u jest to najbardziej efektywny sposób wynagradzania wpływający wprost proporcjonalnie na wysokość inkasa dla twórców.
Niektóre dane za rok 2013.
Niektóre dane finansowe za 2013:
Poniższa tabela zawiera szczegółowe informacje finansowe o kwotach zainkasowanych i podzielonych w 2013 roku w poszczególnych grupach sprawozdawczości.
Działalność socjalna, charytatywna i wspieranie twórczości.
Działalność socjalna określona w statucie to: bezzwrotne zasiłki członkom, którzy przeżywają trudności finansowe, pożyczki z Kasy Pożyczkowej, wypłaty z funduszu pośmiertnego dla bliskich zmarłemu członkowi ZAiKS-u, pomoc medyczna w specjalistycznych przychodniach w Warszawie, dostęp do domów pracy twórczej w Zakopanem, Krynicy, Sopocie, Konstancinie i Ustce.
Działalność charytatywna ZAiKS-u to m.in. akcja „Autorzy ZAiKS-u dzieciom” zainicjowana przez Marka Hojdę i Wojciecha Jana Pytkowskiego dla Fundacji Anny Dymnej „Mimo wszystko”. W związku z tą akcją grono artystów polskiej sceny muzycznej nagrało wspólnie z podopiecznymi Fundacji piosenkę i teledysk – „Anioły niebios wstrzymajcie czas”.
ZAiKS promuje twórczość przez pomoc twórcom i instytucjom, fundowanie i przyznawanie nagród, organizowanie konkursów, imprez, kongresów, udzielanie dotacji i innych form pomocy finansowej, zwłaszcza placówkom kulturalnym i instytucjom realizującym unikalne dla rozwoju kultury projekty. Wspomnianym celom służy wyodrębniony w ZAiKS-ie Fundusz Popierania Twórczości
Nagrody ufundowane przez ZAiKS to:
Konkursy zorganizowane przez ZAiKS to:
Istotną rolę w dziedzinie promowania twórczości wyznaczono w ZAiKS-ie obiektowi w Janowicach. Jest on położony w pobliżu Europejskiego Centrum Muzyki w Lusławicach i Muzeum Ignacego Paderewskiego w Kąśnej Dolnej. W porównaniu do działających w różnych regionach Polski Domów Pracy Twórczej, których początki sięgają 1958 roku i w których powstawały dzieła takich autorów jak Jan Brzechwa, Julia Hartwig, Józef Hen, Krystyna Kofta, Henryk Kuźniak, Sławomir Mrożek, Marek Nowakowski, Tadeusz Różewicz, Wisława Szymborska, Julian Tuwim, Barbara Wachowicz – zabytkowemu obiektowi w Janowicach, według założeń ZAiKS-u, przypadną rozszerzone funkcje i możliwości. Nowo tworzone tam Centrum Pracy Twórczej ma być wyposażone w wyspecjalizowane pracownie, studio nagrań, sale multimedialne itp., umożliwiające, zwłaszcza młodym twórcom, eksperymentowanie pod kierunkiem starszych kolegów w różnych dziedzinach twórczości: literackiej, kompozytorskiej, choreograficznej, plastycznej, fotograficznej, multimedialnej itp.
Krytyka.
Działalność ZAiKS jest przedmiotem krytyki. Przykładem tego rodzaju inicjatyw jest utworzenie strony „ZAiKS stop” prowadzonej pod hasłem:
Innym przykładem takich działań jest tekst opublikowany w serwisie prawo.vagla.pl. Podaje on, że ZAiKS zaczął domagać się opłacania tantiem za publiczne wykonywanie utworów udostępnianych przez serwis "Jamendo" udostępnionych przez ich twórców na licencjach Creative Commons, zezwalających na bezpłatne ich wykorzystywanie (w wielu przypadkach także w celach komercyjnych). Z wyjaśnień przedstawicieli ZAiKS-u wynika, że był to wynik nieporozumienia i nadgorliwości pracownika jednego z jego lokalnych oddziałów i że Stowarzyszenie nie zamierza pobierać w imieniu twórców tantiem za dzieła udostępnione przez nich na wolnych licencjach. Ponieważ art. 108 pkt. 3 ustawy o prawie autorskim i prawach pokrewnych utracił moc z dniem 1 września 2006 roku (dotyczył konieczności zatwierdzania tabeli stawek przez Komisję Prawa Autorskiego), ZAiKS pobiera wynagrodzenia za rozpowszechnianie utworów na podstawie tabel zatwierdzanych przez Komisję Prawa Autorskiego oraz tabel zatwierdzonych przez władze Stowarzyszenia, jednocześnie prowadząc postępowanie o zatwierdzenie tabel wynagrodzeń w trybie przepisów obowiązujących w 2015 (rozdział 12 art. 110 ustawy o prawie autorskim i prawach pokrewnych).
Następnym przykładem krytyki skierowanej przeciwko ZAiKS-owi jest zamieszczony w Dzienniku Internautów opis sytuacji Marcina Węgrzynowskiego, fryzjera z Wałbrzycha, któremu ZAiKS wytoczył proces sądowy z tytułu naruszenia praw autorskich, które miało nastąpić w wyniku nieopłacania przez niego należnych tantiem za publiczne odtwarzanie radia w jego salonie. Węgrzynowski proces wygrał poprzez oświadczenia swoich klientów, że muzyka puszczana w jego salonie nie miała dla nich znaczenia, co było istotne dla sytuacji, gdyż wedle ZAiKS-u sytuacja, w której klienci kierowaliby się faktem publicznego odtwarzania muzyki, miałaby być pozbawianiem twórców muzyki szansy na zarobek.
Kolejnym przykładem działań użytkowników twórczości artystycznej są opublikowane w mediach w 2014 roku informacje o dysproporcjach pomiędzy środkami pobieranymi przez ZAiKS – według których w 2013 roku Stowarzyszenie to miało ponad 1 mld PLN aktywów, a wypłaciło artystom jedynie 200 mln PLN. Kolejne 300 mln PLN może być wypłacone z opóźnieniem sięgającym 3 lat. Wątpliwości te znajdują wyjaśnienie w szczegółowej sprawozdawczości finansowej ZAiKS-u.
Jeszcze innym przykładem jest krytyka skierowana pod adresem ZAiKS-u zamieszczona w serwisie Forsal.pl, gdzie wspomniano o „bardzo wysokich kosztach własnych pobierania tantiem (19,6%)” oraz inwestycjach takich jak zakup zabytkowego pałacu w Janowicach. Na stronach internetowych ZAiKS-u można znaleźć wyjaśnienie podnoszonych wątpliwości. I tak, w kwestii pałacu w Janowicach można dowiedzieć się, że będzie on jako Centrum Pracy Twórczej – następnym oprócz działających pięciu zamiejscowych obiektów (Domów Pracy Twórczej w Zakopanem, Krynicy, Konstancinie-Jeziornie, Sopocie, Ustce) – ze szczególnym ukierunkowaniem na promowanie kultury wysokiej o znacznie szerszych niż DPT funkcjach i możliwościach. Wyjaśnienie podniesionej przez Forsal.pl kwestii „kosztów własnych pobierania tantiem” można znaleźć w sprawozdaniu ZAiKS-u za 2013 rok, według którego „wskaźnik potrąceń na koszty inkasa w roku 2013 kształtował się na poziomie 16,5%”. Jest tam również porównanie tego wskaźnika ze wskaźnikami podobnych stowarzyszeń w innych krajach (według danych ze stron internetowych tych stowarzyszeń), mianowicie: SACEM – 15,4%; GEMA – 15,9%; OSA – 17,2%; RAO 24%; ARTISIUS – 21%; ZAiKS – 16,9%.
Problem VAT-u od tantiem.
Gazeta Wyborcza podniosła w maju 2008 kwestię zaległości finansowych ZAiKS-u sięgających „300 milionów zł podatku VAT”, „grożących bankructwem”. Wyjaśnieniem tego problemu są dane finansowe ZAiKS-u za kolejne lata 2011–2013. Są tam zawarte między innymi informacje o kwotach podatków odprowadzonych przez ZAiKS w latach 2011–2013 (w mln PLN): w 2011 roku 60,3, w 2012 roku 108,7, w 2013 roku 105,0. Sytuację ZAiKS-u w 2013 roku zarysowuje „Raport roczny 2013”. Kwestie sytuacji finansowej ZAiKS-u poruszał także serwis internetowy Polska.pl w artykule „Fiskus pobrał pieniądze z kont ZAiKS”, „urząd skarbowy pobrał z kont Stowarzyszenia Autorów ZAiKS 96 mln złotych zaległego podatku VAT za rok 2005 (…). Zdaniem fiskusa organizacja powinna płacić podatek od towarów i usług od 2004 roku. Stanowisko urzędu poparła niedawno Dyrekcja Generalna Podatków i Unii Celnej Komisji Europejskiej. Zaiks wygrał proces o zabrane z jego kont 96 mln, i dostał zwrot tej kwoty oraz dodatkowe 18 mln odsetek”.
Zobacz też.
polskie stowarzyszenia:
inne:

</doc>
<doc id="162755" url="https://pl.wikipedia.org/wiki?curid=162755" title="Delimitacja">
Delimitacja

Delimitacja (z łac. "limes" dpn. "limitis" „granica”) – pojęcie z zakresu prawa międzynarodowego oznaczające ustalenie przebiegu granicy państwowej. Zazwyczaj podstawą jej przeprowadzenia jest odpowiednia umowa międzynarodowa. Postanowienia o delimitacji najczęściej spotkać można w traktatach pokoju oraz umowach o cesji terytorium.
Delimitacja obejmuje:
Dokumenty delimitacyjne stanowią podstawę do późniejszego przeprowadzenia demarkacji. Delimitacja powinna obejmować cały przebieg granicy bez pozostawienia fragmentów o nieokreślonym przebiegu oraz dokładnie określać znaczenie stosowanych terminów czy nazw geograficznych.

</doc>
<doc id="162756" url="https://pl.wikipedia.org/wiki?curid=162756" title="Banior">
Banior



</doc>
<doc id="162757" url="https://pl.wikipedia.org/wiki?curid=162757" title="Michał Tokarzewski-Karaszewicz">
Michał Tokarzewski-Karaszewicz

Michał Tadeusz Tokarzewski-Karaszewicz herbu Trąby, ps. "Doktor", "Stawski", "Stolarski", "Torwid" (ur. 5 stycznia 1893 we Lwowie, zm. 22 maja 1964 w Casablance) – generał dywizji Polskich Sił Zbrojnych, w 1964 mianowany przez władze emigracyjne generałem broni, wolnomularz, teozof, duchowny Kościoła liberalnokatolickiego.
Życiorys.
Pochodzenie i młodość.
Urodził się we Lwowie, w rodzinie Bolesława Tokarzewskiego i Heleny z domu Lerch de Lerchensfeld. Wychowywany był przez matkę i ciotki. Ukończył gimnazjum w Drohobyczu. Podczas demonstracji w dniu wyborów do parlamentu austro-węgierskiego 19 czerwca 1911 został ciężko ranny, kiedy jeden z żołnierzy tłumiących zamieszki, przeszył mu pierś bagnetem. W 1913 roku rozpoczął studia na Wydziale Prawa i Umiejętności Politycznych Uniwersytetu Franciszkańskiego we Lwowie, kontynuowane później na Wydziale Medycznym Uniwersytetu Jagiellońskiego w Krakowie. W czasie studiów związał się z ruchem socjalistycznym. Działał w organizacjach niepodległościowych Józefa Piłsudskiego. Był członkiem Polskiej Partii Socjalistycznej-Frakcji Rewolucyjnej. Należał do Związku Walki Czynnej i Związku Strzeleckiego. Był dowódcą oddziałów Towarzystwa „Strzelec” w Drohobyczu i Samborze oraz inspektorem Okręgu Krakowskiego ZS, w ramach którego odbył latem 1913 roku elitarny kurs oficerski w Stróży koło Limanowej za co otrzymał prawo noszenia odznaki Parasola. Przed I wojną światową, jako obywatel Austro-Węgier, został wcielony do armii, w której ukończył kurs oficerów rezerwy.
I wojna światowa.
W sierpniu 1914 roku wstąpił do Legionów Polskich, dowodząc kolejno V, a następnie II batalionem 5 pułku piechoty, III batalionem 6 pułku piechoty, następnie objął dowodzenie 5 pułkiem piechoty. 24 października 1914 roku został ciężko ranny podczas bitwy pod Laskami-Anielinem . W 1915 roku Piłsudski awansował go do stopnia majora. W czasie kryzysu przysięgowego został na krótko internowany, później (pozostając w konspiracji) działał w strukturach Polskiej Organizacji Wojskowej (POW), m.in. w Lublinie, a następnie na terenie Ukrainy i Białorusi, gdzie za swoją działalność m.in. w Moskwie był 3-krotnie aresztowany przez władze bolszewickie. Zwolnienia zawdzięczał kontaktom Kazimierza Pużaka, kierującego pracami PPS na terenie Rosji.
II Rzeczpospolita.
W 1918 roku Tokarzewski ponownie objął dowodzenie 5 pułku piechoty Legionów i w grupie operacyjnej dowodzonej przez płk. Juliana Stachiewicza wspomógł oddziały polskie walczące z Ukraińcami o Przemyśl, a 19 listopada 1918 roku zorganizował odsiecz dla walczącego Lwowa, która zaważyła na utrzymaniu miasta. Przybył do Lwowa z odsieczą 20 listopada 1918. Po zajęciu Lwowa dowodził do początku 1919 roku oddziałami polskimi walczącymi na południe od miasta. W czerwcu 1919 został awansowany do stopnia pułkownika. W czasie wojny polsko-bolszewickiej w kwietniu 1919 brał udział w tzw. wyprawie wileńskiej, w czasie której dowodził brygadą w 1 Dywizji Piechoty Legionów; następnie został zastępcą inspektora i szefem Departamentu I Piechoty M.S.Wojsk., w 1924 roku uzyskał nominację na dowódcę 19 Dywizji Piechoty w Wilnie. 1 grudnia 1924 roku Prezydent RP Stanisław Wojciechowski na wniosek Ministra Spraw Wojskowych gen. dyw. Władysława Sikorskiego awansował go na generała brygady ze starszeństwem z dniem 15 sierpnia 1924 roku i 19. lokatą w korpusie generałów. Nominację uzyskał jako jeden z najmłodszych w Wojsku Polskim. Był bardzo wysoko oceniany przez Piłsudskiego, który w 1925 sugerując prezydentowi Stanisławowi Wojciechowskiemu obsadę teki ministra spraw wojskowych, wymienił Karaszewicza-Tokarzewskiego obok generała Lucjana Żeligowskiego, Leona Berbeckiego i Leonarda Skierskiego. W czasie przewrotu majowego 1926 roku opowiedział się po stronie zamachowców. 17 marca 1927 został zwolniony ze stanowiska dowódcy dywizji i mianowany szefem Biura Personalnego Ministerstwa Spraw Wojskowych i przewodniczącym Oficerskiego Trybunału Orzekającego. 21 marca 1929 został mianowany dowódcą 25 Dywizji Piechoty z miejscem postoju dowództwa w Kaliszu. W listopadzie 1935 został dowódcą Okręgu Korpusu Nr III w Grodnie. W poniedziałek 3 sierpnia 1936 roku Prezydent RP mianował go dowódcą Okręgu Korpusu Nr VI we Lwowie. W lutym 1938 opuścił Lwów i wyjechał do Torunia, gdzie obją stanowisko dowódcy Okręgu Korpusu Nr VIII. Na tym stanowisku pozostawał do 11 września 1939 roku.
W lutym 1938 otrzymał tytuł członkostwa honorowego oddziału lwowskiego Związku Byłych Ochotników Armii Polskiej. W kwietniu 1938 uchwalono nadanie mu członkostwa honorowego okręgu lwowskiego Związek Legionistów Polskich. W czerwcu 1938 poświęcono Dom Ludowy im. gen. Michała Karaszewicza-Tokarzewskiego w Budzyniu. W ramach obchodów 20-lecia Obrony Lwowa otrzymał tytuł członka honorowego Związku Obrońców Lwowa, a 20 listopada 1938 jego imieniem nazwano jedną z ulic we Lwowie oraz szkole publicznej we Lwowie-Bogdanówce nadano imię „Odsieczy Lwowa grupy ppłk. Michała Karaszewicza-Tokarzewskiego”. 19 listopada 1938 otrzymał tytuł honorowego obywatela miasta Drohobycz. Członek Wydziału Wykonawczego Pomorskiego Wojewódzkiego Komitetu Funduszu Obrony Narodowej w Toruniu w 1938 roku.
II wojna światowa.
Podczas kampanii wrześniowej od 11 września dowodził grupą operacyjną swojego imienia (15 i 27 DP) w składzie Armii „Pomorze” i wraz z nią uczestniczył w bitwie nad Bzurą. 27 września 1939 stanął na czele organizacji wojskowej – Służby Zwycięstwu Polski, która była pierwszą organizacją konspiracyjną w okupowanej Polsce. Po utworzeniu Związku Walki Zbrojnej – ZWZ został komendantem Obszaru nr 3 Lwów. W marcu 1940 został aresztowany przez funkcjonariuszy NKWD podczas próby przekroczenia z dokumentami na nazwisko "Tadeusz Mirowy" niemiecko-sowieckiej linii demarkacyjnej na terenie okupowanej Polski. Niezidentyfikowany trafił do łagru pod Workutą, a po odkryciu jego prawdziwej tożsamości do więzienia NKWD na Łubiance. Po tym, jak został zwolniony w sierpniu 1941, podjął służbę w Armii Polskiej w ZSRR jako dowódca 6 Dywizji Piechoty „Lwów”.
16 marca 1943 został zastępcą dowódcy Armii Polskiej na Wschodzie, generała dywizji Władysława Andersa. Obowiązki zastępcy dowódcy armii łączył z funkcją dowódcy Jednostek Wojskowych na Środkowym Wschodzie, a od sierpnia 1944 – dowódcy III Korpusu Polskiego. Generał Sikorski w trakcie swojej ostatniej podróży do oddziałów polskich na Bliskim Wschodzie zakończonej śmiercią w Gibraltarze rozważał odwołanie Tokarzewskiego z pełnionych funkcji i przeniesienie go do Londynu w związku z jego opozycją wobec polityki Sikorskiego. Od grudnia 1944 do sierpnia 1946 pozostawał w dyspozycji Ministra Obrony Narodowej, zajmując się „sprawami specjalnymi”.
Po II wojnie światowej.
Do 31 grudnia 1946 przebywał w Dowództwie 2 Korpusu Polskiego, a następnie Polskiego Korpusu Przysposobienia i Rozmieszczenia. Po zakończeniu II wojny światowej pozostał na emigracji w Wielkiej Brytanii, biorąc czynny udział w życiu polskiej emigracji, wygłaszając liczne odczyty, między innymi na temat początków tworzenia Armii Krajowej. Pracował zawodowo jako robotnik w fabryce sprzętu radiowego. Od 1954 był Generalnym Inspektorem Sił Zbrojnych i ministrem obrony narodowej w rządzie Rzeczypospolitej Polskiej na Uchodźstwie. Zmarł 22 maja 1964 roku w Casablance, gdzie przebywał na leczeniu. Pierwotnie został pochowany na cmentarzu Saint-Sauveur-des-Monts w prowincji Quebec w Kanadzie. We wrześniu 1992 urna z jego prochami została przeniesiona z Brompton Cemetery w Londynie na cmentarz Powązkowski (kwatera 155b-4-13).
Decyzją prezesa Instytutu Pamięci Narodowej z dnia 12 listopada 2019 roku na wniosek prezesa koła Związku Kombatantów RP i Byłych Więźniów Politycznych w Nowym Targu, grób M. Karaszewicza - Tokarzewskiego został wpisany do prowadzonej przez IPN ewidencji grobów weteranów walk o wolność i niepodległość Polski pod numerem ewidencyjnym 214.
Działalność pozawojskowa.
Osobiście uważał się za socjalistę.
Poświęcał się teozofii i masonerii. Generał poza naukami Kościoła katolickiego sam próbował szukać klucza do zrozumienia miejsca człowieka w naturze. W 1921 r. wstąpił do wileńskiej loży masońskiej im. Tomasza Zana. Zdaniem biografa generała Daniela Bargiełowskiego skłoniły go do tej decyzji socjalistyczne przekonania i pragnienie dokonania zmian społecznych poprzez ukształtowanie etyczne obywateli. Z jego światopoglądem korelowało wolnomularstwo, którego podstawowym przesłaniem był kult rozumu i tolerancja religijna.
Michał Karaszewicz-Tokarzewski pragnął także zrozumienia harmonii wszechświata, gdzie odpowiedzi na swoje rozterki odnalazł w teozofii. Matką tej doktryny duchowej była XIX-wieczna rosyjska mistyczka Helena Bławatska, która z połączenia europejskich i buddyjskich tradycji filozoficznych stworzyła oryginalny system duchowego rozwoju, proponujący wyjaśnienie mechanizmów rządzących kosmosem, a nawet osiągnięcie niecodziennych możliwości parapsychologicznych.
Karaszewicz-Tokarzewski był jedną z trzech osób mających prawo do noszenia "srebrnej swastyki". Brał udział w seansach organizowanych przez Polskie Towarzystwo Teozoficzne w Mężeninie. Od 1925 wierny Liberalnego Kościoła Katolickiego. 14 listopada 1926 przyjął stan duchowny. Święceń kapłańskich udzielił mu w Warszawie biskup James Ingall Wedgwood.
Obowiązki teozofa łączył z członkostwem w masonerii. Z jego inicjatywy udostępniono kobietom dostęp do Sztuki Królewskiej, tworząc w Warszawie w maju 1925 r. pierwsze koło tzw. loży mieszanej, przedstawicielstwa obediencji Droit Humain (Prawo człowieka). Przy okazji prac nad powstaniem nowej loży Michał Tokarzewski zaprzyjaźnił się z dr. George’em Sydneyem Arundalem, wysoko inicjowanym brytyjskim masonem hinduskiego pochodzenia, i jego żoną. Znajomość ta przydała się generałowi w jego masońskich kontaktach, ponieważ dr Ayurdale z czasem doczekał się stanowiska prezydenta Międzynarodowego Towarzystwa Teozoficznego, z siedzibą w Adyarze, pod indyjskim Madrasem.
Generał Karaszewicz-Tokarzewski był jednym z najaktywniejszych polskich wolnomularzy. Należał do Wielkiej Loży Narodowej Polski i Zakonu Le Droit Humain. Był współzałożycielem i członkiem lóż: "Tomasz Zan", "Orzeł Biały", "Święty Graal" i "Św. Michał Archanioł". W 1937 uzyskał najwyższy w rycie szkockim dawnym i uznanym 33. stopień wtajemniczenia.
Życie prywatne.
Żonaty z Antoniną Julią z Kondziołłów-Kamecką (1899–1976). Miał córkę. Był kuzynem Jana Tokarzewskiego-Karaszewicza i krewnym Jadwigi Tokarzewskiej-Karaszewicz.
Ordery i odznaczenia.
Łącznie posiadał 26 orderów.
Upamiętnienie.
W 1991 wyemitowano z jego wizerunkiem polską monetę kolekcjonerską o nominale 200 000 zł. Moneta ta została wykonana ze srebra próby 750 w nakładzie 25 000 egzemplarzy, miała średnicę 35 mm i wagę 19,3 g, rant gładki. 
Jego imię noszą ulice między innymi w kilku polskich miastach wojewódzkich: Krakowie, Łodzi, Poznaniu i Warszawie. 

</doc>
<doc id="162758" url="https://pl.wikipedia.org/wiki?curid=162758" title="ZAiKS">
ZAiKS



</doc>
<doc id="162760" url="https://pl.wikipedia.org/wiki?curid=162760" title="ZAIKS">
ZAIKS



</doc>
<doc id="162763" url="https://pl.wikipedia.org/wiki?curid=162763" title="Instalacja wodociągowa">
Instalacja wodociągowa

Instalacja wodociągowa (lub instalacja wodna) – układ połączonych przewodów, armatury i urządzeń, służący do zaopatrywania budynków w zimną i ciepłą wodę, spełniający wymagania jakościowe (określone w przepisach) warunków, jakim powinna odpowiadać woda do spożycia przez ludzi.
Podział.
Instalacje wodne dzielimy na:
Materiały.
Materiały, z których mogą być wykonywane przewody instalacji wodnych:
Rury z ołowiu.
Przez wiele wieków rury wodociągowe były wytwarzane z ołowiu, dzięki jego łatwej obróbce i trwałości. Była to przyczyna problemów zdrowotnych ze względu na niewiedzę o szkodliwości ołowiu na organizm człowieka, który powoduje m.in. poronienia i wysoką śmiertelność noworodków. Ołowiane wodociągi są do dziś często spotykane. Ich oddziaływanie jest jednak relatywnie nieduże ze względu na zarastanie rur kamieniem i zaprzestanie wydzielania się ołowiu do wody, chociaż nadal są szkodliwe.
Pozostałością tego są w niektórych językach nazwy 'fachowca zajmującego się wykonywaniem, naprawą, konserwacją instalacji wodno-kanalizacyjnej’, utworzone od łacińskiej nazwy ‘ołowiu’ – ang. "plumber" (z franc. "plombiere") ‘hydraulik’.

</doc>
<doc id="162764" url="https://pl.wikipedia.org/wiki?curid=162764" title="Historia hodowli koni czystej krwi arabskiej w Polsce">
Historia hodowli koni czystej krwi arabskiej w Polsce



</doc>
<doc id="162766" url="https://pl.wikipedia.org/wiki?curid=162766" title="Układ lombardzki">
Układ lombardzki

Układ lombardzki - sposób dekorowania murów zewnętrznych budowli w okresie przedromańskim i wczesnoromańskim poprzez zestawienie pionowych, wąskich lizen poprowadzonych przez całą wysokość ścian oraz łączących je poniżej gzymsu fryzów arkadkowych.
Układ często wzbogacano rytmicznie rozmieszczonymi niszami. Lizeny umieszczano przede wszystkim w miejscach przekazywania na ściany obciążeń od sklepień przykrywających wnętrza budowli.
Dekoracja była stosowana przede wszystkim w budowlach murowanych z cegły w XI-XII wieku.

</doc>
<doc id="162768" url="https://pl.wikipedia.org/wiki?curid=162768" title="Desaparecidos">
Desaparecidos

Desaparecidos (hiszp. „zniknięci”) – osoby zaginione w Ameryce Łacińskiej, najprawdopodobniej ofiary prześladowań politycznych w czasach rządów wojskowych Chile i Argentynie, których los jest nieznany. 
W wielu krajach działają zrzeszenia osób, które utraciły swoich bliskich podczas władzy junt, i które obecnie próbują ich odnaleźć. Do takich organizacji należą Matki i Babcie z Plaza de Mayo w Argentynie, które szukają m.in. dzieci zaginionych podczas tzw. „nocy ołówków” 16 września 1976 roku.

</doc>
<doc id="162769" url="https://pl.wikipedia.org/wiki?curid=162769" title="Human Rights Watch">
Human Rights Watch

Human Rights Watch (HRW) – pozarządowa organizacja zajmująca się ochroną praw człowieka, powstała w 1988 z przekształcenia Helsinki Watch.
Początki organizacji sięgają roku 1978, gdy Helsinki Watch zostało założone przez Robert L. Bernstein, Aryeh Neier (został jej pierwszym dyrektorem) i Jeri Laber, w związku z realizacją postanowień KBWE. Obecnie dyrektorem HRW jest od 1993 roku Kenneth Roth.
Siedziba HRW znajduje się w Nowym Jorku. Organizacja dzieli się na 5 wydziałów: Afryka, obie Ameryki, Azja, Bliski Wschód, obszar OBWE.
Funkcja.
Zajmuje się monitorowaniem przestrzegania praw człowieka w różnych rejonach świata. W przeciwieństwie do Amnesty International, HRW nie jest organizacją członkowską; skupia się na lobbingu i pracy z mediami.
Główne cele.
Skupia się przede wszystkim na:
Lata 90.
Działalność HRW w latach 90. obejmowała:

</doc>
<doc id="162770" url="https://pl.wikipedia.org/wiki?curid=162770" title="Gigantozaur">
Gigantozaur



</doc>
<doc id="162771" url="https://pl.wikipedia.org/wiki?curid=162771" title="Benjamin West">
Benjamin West

Benjamin West (ur. 10 października 1738 w Springfield, Pensylwania, zm. 11 marca 1820 w Londynie), amerykański malarz, tworzący w Londynie. 
Samouk. Od 1763 roku przebywał w Anglii i na zamówienie Jerzego III malował portrety członków rodziny królewskiej. W 1768 roku wspólnie z zaprzyjaźnionym artystą angielskim Joshuą Reynoldsem założył Królewską Akademię Sztuki. Był jej prezesem w latach 1792–1805 i od 1806 roku. 
Tworzył portrety oraz dzieła o tematyce historycznej. Namalował m.in. "Śmierć generała Wolfe'a". Zerwał z oświeceniowym motywem przedstawiania ludzi w antycznych szatach. Już za życia był uważany za reformatora malarstwa historycznego w duchu neoklasycznym oraz za ojca malarstwa amerykańskiego. Wykształcił wielu znanych malarzy m.in. Charlesa Peale'a, Gilberta Charlesa Stuarta, Johna Trumbulla, a także Jana Zachariasza Freya.

</doc>
<doc id="162772" url="https://pl.wikipedia.org/wiki?curid=162772" title="Samotna Góra">
Samotna Góra

Samotna Góra (Erebor) – góra ze stworzonej przez J.R.R. Tolkiena mitologii Śródziemia.
Jest jednym z głównych miejsc akcji "Hobbita", dawną siedziba krasnoludów, głównym celem wyprawy bohaterów książki. O Samotnej Górze wspominają również postacie z "Władcy Pierścieni", bowiem istniejące tam królestwo odgrywa pewną rolę w konflikcie między siłami dobra a zła, przedstawionym w powieści. Informacje na jej temat można też znaleźć w "Dodatkach" do trzeciego tomu "Władcy Pierścieni".
Erebor jest zaznaczony i podpisany na mapach dołączonych do "Hobbita" i "Władcy Pierścieni".
Geografia.
Erebor był górą o znacznej wysokości, położoną na równinie rozciągającej się na wschód od północnej części Mrocznej Puszczy, w niewielkiej odległości od Długiego Jeziora. Stanowił charakterystyczny punkt Rhovanionu. Od jego głównego masywu odchodziło sześć długich ramion. Z wnętrza góry wypływała Bystra Rzeka.
Historia.
Początki Królestwa Pod Górą.
W 1999 roku Trzeciej Ery przybyli tam krasnoludowie z plemienia Durina, którzy musieli uciekać z dotychczasowej siedziby, słynnego Khazad-dûm w Górach Mglistych.
Przewodził im król Thráin I, który założył w Ereborze Królestwo pod Górą i rozpoczął tam wielkie prace kopalniane. W ich trakcie odkrył drogocenny kamień zwany Arcyklejnotem oraz bogate złoża minerałów. Krasnoludowie wybudowali, czy raczej wykuli, okazałe sale, pełne przepychu pomieszczenia i liczne tunele. Jednak w 2210 roku, Thorin I, syn i następca Thráina, porzucił Erebor i poprowadził swych poddanych dalej na północ, ku Górom Szarym.
Rozkwit i upadek.
Krasnoludowie powrócili do Samotnej Góry w 2590 roku pod wodzą Thróra, bowiem w Ered Mithrin byli atakowani przez smoki. Na nowo zaludniony Erebor zaczął rozkwitać i plemię Durina bogaciło się, utrzymując bliskie kontakty z pobratymcami z Żelaznych Wzgórz, jak i miejscowymi ludźmi, mieszkańcami Dale, położonego w pobliżu Głównej Bramy Ereboru.
Ten stan pomyślności trwał do 2770 roku, kiedy to smok Smaug Złoty, zwabiony wieściami o bogactwach krasnoludów, znienacka zaatakował Erebor. Zdobył siedzibę krasnoludów, zabijając wielu z nich. Garstka uciekinierów wraz z Thrórem podążyła na południe, większe zaś grupy uciekły do Żelaznych Wzgórz. Wkrótce Smaug zniszczył Dale i przez wiele lat pustoszył okolicę Samotnej Góry, zabijając zwierzęta i wypalając roślinność. Przez następne 171 lat nikt nie ośmielił się zakłócić jego spokoju, gdy spoczywał na wielkim kopcu zrabowanych bogactw, usypanym we wnętrzu Ereboru.
Odnowienie królestwa.
Dopiero wyprawa Thorina II Dębowej Tarczy (2941 rok), w której wziął udział hobbit Bilbo Baggins, doprowadziła do śmierci Smauga. W wyniku tego zdarzenia, jak i dzięki zwycięskiej bitwie z orkami, krasnoludowie odnowili Królestwo pod Górą.
Pod przywództwem Dáina II Żelaznej Stopy, następcy Thorina, plemię Durina ponownie zasiedliło siedzibę przodków i rozpoczęło przywracanie jej do dawnego stanu. W wyniku tych prac Samotna Góra odzyskała swą utraconą świetność, a pod względem okazałości sztuki budowlanej nawet przewyższyła czasy przed przybyciem Smauga. Podczas następnych lat Erebor cieszył się wielką pomyślnością. W tym czasie grupa tamtejszych krasnoludów pod wodzą Balina spróbowała na nowo skolonizować Morię (2989-2994), co jednak się nie powiodło.
Wojna o Pierścień i Czwarta Era.
Podczas Wojny o Pierścień, gdy Dale zostało zaatakowane przez Easterlingów, podwładnych Saurona krasnoludowie wspomogli sojuszników. Co prawda w bitwie o Dale zwyciężyli najeźdźcy, ale dzięki potędze Samotnej Góry sprzymierzeńcy przetrzymali oblężenie i zdołali potem wyprzeć wrogów. W Czwartej Erze Królestwo pod Górą pozostawało w sojuszu i pod opieką potężnego Zjednoczonego Królestwa Arnoru i Gondoru.
Za czasów Durina VII krasnoludowie prawdopodobnie opuścili Erebor i powrócili do Khazad-dûm.
Nazwa.
Nazwa w Westronie, Samotna Góra, jest dosłownym tłumaczeniem sindarińskiego miana "Erebor".

</doc>
<doc id="162773" url="https://pl.wikipedia.org/wiki?curid=162773" title="Majdan Królewski (gmina)">
Majdan Królewski (gmina)

Majdan Królewski – gmina wiejska w województwie podkarpackim, w powiecie kolbuszowskim. W latach 1975–1998 gmina położona była w województwie tarnobrzeskim.
Siedziba gminy to Majdan Królewski. Przebiega przez nią droga krajowa 9 stanowiąca część międzynarodowej trasy E371 i linia kolejowa 71 Rzeszów – Tarnobrzeg. Na terenie gminy (i gminy Nowa Dęba) znajduje się drugi co do wielkości poligon wojskowy w Polsce. Najważniejszym zabytkiem gminy jest kościół parafialny św. Bartłomieja z 1761 r., znajdujący się na terenie Majdanu Królewskiego.
Według danych z 31 grudnia 2018 gminę zamieszkiwało 10 064 osoby.
Historia.
W październiku 1938 honorowe obywatelstwo gminy otrzymał premier Felicjan Sławoj Składkowski.
Struktura powierzchni.
Według danych z roku 2002 gmina Majdan Królewski ma obszar 155,8 km², w tym:
Gmina stanowi 20,13% powierzchni powiatu.
Demografia.
Dane z 30 czerwca 2009:
Sołectwa.
Brzostowa Góra, Huta Komorowska, Komorów, Krzątka, Majdan Królewski, Rusinów, Wola Rusinowska, 
Sąsiednie gminy.
Baranów Sandomierski, Bojanów, Cmolas, Dzikowiec, Grębów, Nowa Dęba

</doc>
<doc id="162775" url="https://pl.wikipedia.org/wiki?curid=162775" title="Bielce">
Bielce

Bielce () – trzecie co do wielkości miasto Mołdawii, nazywane często „północną stolicą”. W 2004 roku liczyło ok. 123 tys. mieszkańców.
Najliczniejsze skupisko Polaków w Mołdawii, siedziba polonijnych organizacji.
Demografia.
Liczba ludności w poszczególnych latach:
Według oficjalnych danych statystycznych z 2004 roku w Bielcach mieszka:
Deklaracje wyznaniowe mieszkańców z ostatniego spisu ludności: 
Polonia.
Polskie Towarzystwo Medyczne w Mołdawii.
Od 1995 roku w Mołdawii działa Polskie Towarzystwo Medyczne. Na początku Stowarzyszenie zaistniało jako koło medyczne przy Stowarzyszeniach Dom Polski w Bielcach i Związek Polaków w Kiszynowie. Z upływem lat Stowarzyszenie się powiększyło i w 1998 r. zostało zarejestrowane oficjalnie w Urzędzie m. Bielcy. Od 1998r, PTM jest członkiem Federacji Polonijnych Organizacji Medycznych. Prezes PTM reprezentuje Stowarzyszenie w Federacji i jest członkiem Rady Federacji. 
Członkowie PTM aktywnie uczestniczą we wszystkich wydarzeniach Polonii Medycznej, wyjeżdżają na Kongresy Polonii Medycznej, na Sympozja i Konferencje medyczne. Przedstawiciele PTM uczestniczyli w obradach II, III, IV, V Kongresów Polonii Medycznej, II Europejskiego Zjazdu Lekarzy w Ostrawie, brali udział w IV Krajowym Zjeździe Lekarzy w Warszawie, w Sympozjach w Wilnie i we Lwowie. Lekarze PTM mają możliwość wyjechać na staże medyczne do Polski i chętnie z tego korzystają. Czworo lekarzy było na stażu w Krakowie, 2 – w Lublinie, 2 – w Warszawie, 1 – w Poznaniu. 
PTM nawiązało ścisłe kontakty z innymi Towarzystwami medycznymi, współpracuje z Polskim Związkiem Medycznym w Szwecji i Berlinie, ze Stowarzyszeniem Lekarze Nadziei i Polską Misją Medyczną. Od Naczelnej Izby Lekarskiej w Warszawie, w 1998 r. Stowarzyszenie otrzymało w darze używany komputer. Za pomocą Federacji Polonijnych Organizacji Medycznych w 2002 r. Stowarzyszenie otrzymało jeszcze 2 komputery, dzięki czemu członkowie mogą korzystać z Internetu. Dużo pomaga w realizacji projektów St. Wspólnota Polska oddziały Warszawski i Krakowski. Pomoc charytatywną okazuje również Stowarzyszenie „Kresy” i Firma „INMED” z Krakowa.
W Bielcach urodził się polski aktor i reżyser teatralny Bronisław Dąbrowski.
Działalność w grupach terytorialnych.
PTM w Mołdawii działa w 3 grupach terytorialnych: grupa Bielce, grupa Kiszyniów i grupa Styrcza. Każda z grup prowadzi swoją działalność samodzielnie według własnego programu, ma swój własny zarząd i prezesa. Oprócz tego w ramach programu działalności odbywają się imprezy, które skupiają wszystkich członków Stowarzyszenia.
Działalność w grupach różni się w zależności od warunków życia i pracy ich członków. Funkcje prezesa PTM w Mołdawii pełni po kolei jeden z prezesów.
Grupą Kiszyniów kieruje dr Augustyn Zagórski, a grupą Głodiany dr Olga Promińska. 
Grupa terytorialna Kiszyniów skupia lekarzy polskich z Kiszyniowa i okolic. Obecnie liczy około 20 osób. W swojej działalności stawia akcent na aktywność naukową i towarzyską.
Grupa Bielce.
Obecnie grupa Bielce liczy 34 członków:
21 lekarzy, 3 rezydentów, 5 studentów medycyny i 5 pielęgniarek. 
Prezes Andżela Bogucka
Na zebraniach członkowie odczytują referaty na interesujące tematy, wysłuchują sprawozdania ze stażów lekarskich, wyjazdów na konferencje i zjazdy, dyskutują na temat ciekawych przypadków ze swojej pracy.
Hospicjum.
Na skutek reformy Służby Zdrowia w Mołdawii, usługi medyczne i leki stały się niedostępne dla większości emerytów i ubogich. Członkowie PTM prowadzą obszerną działalność charytatywną, najbardziej zaangażowani w tej działalności są lekarze z Bielc i Styrczy. 
W 1999 r. we współpracy z Parafią śww. Archaniołów i Organizacją „Caritas” zostało założone Hospicjum domowe, dla udzielania pomocy samotnym, przewlekle chorym osobom z ubogich polskich rodzin. Personel Hospicjum – lekarze i pielęgniarki PTM oraz wolontariusze, szkoleni przez członków PTM, udzielają w domu pomocy medycznej, duchowej i niekiedy materialnej ubogim, samotnym osobom, których w ewidencji jest już ponad 90. 
Dla uzyskania środków na leki i środki higieniczne dla podopiecznych Hospicjum, PTM organizuje różne imprezy: wyprzedaż własnej biżuterii, koncerty muzyki poważnej, sezonowe wyprzedaże odzieży itd. Co roku członkowie PTM w Światowy Dzień Chorego i w rocznicę założenia Hospicjum wyjeżdżają do swoich podopiecznych z darami.
Pomoc materialną w prowadzeniu Hospicjum okazują polskie i międzynarodowe organizacje pozarządowe: Fundacja „Pomoc Polakom na Wschodzie”, Stowarzyszenie „Friend of Poland”, Światowy Związek Żołnierzy Armii Krajowej, Stowarzyszenie „Lekarze Nadziei”.
W 2001 r. przy pomocy Wspólnoty Polskiej, Oddział w Krakowie, została zorganizowana w Bielcach przychodnia dobroczynna dla Polaków. W przychodni, w wolne od pracy godziny, lekarze PTM – ginekolog, internista i pediatra, udzielali bezpłatnych konsultacji medycznych. Tu można było zrobić niektóre badania – EKG, zmierzyć poziom glukozy we krwi i zrobić procedury fizykoterapeutyczne i masaż. W ewidencji przychodni jest około 300 dorosłych – emeryci, inwalidzi, bezrobotni i dzieci z niepełnych rodzin. 
Najwięcej uwagi lekarze poświęcają chorym dzieciom z niepełnych i ubogich rodzin. Jest ich w ewidencji 96, w tym 6 dzieci niepełnosprawnych. W ciągu roku lekarze PTM leczą te dzieci, a w lecie organizują dla ich uzdrowienia półkolonie i wyjazdy na kuracje. W lipcu 2000 i 2002 przy pomocy St. Wspólnota Polska i Domu Polskiego z Kaczyki, zostały zorganizowane wyjazdy dzieci, ze schorzeniami górnych dróg oddechowych, do Kaczyki, Rumunia. W tej wsi jest kopalnia soli, w której dzieci spędzały wiele godzin, wdychając lecznicze powietrze. Oprócz tego tam są góry, las i woda mineralna. W lipcu 2003 r. przy pomocy St. Wspólnota Polska oddział w Warszawie i przewodniczącej Polonii w Konstancy, P. Barbary Breaban został zorganizowany wyjazd dzieci nad Morze Czarne do Konstancy w Rumunii.
W działalności charytatywnej uczestniczą również lekarze z Polski.
Latem 2001 i 2002 roku lekarze z Polskiej Misji Medycznej przyjeżdżali do Bielc i przy pomocy członków PTM, zbadali i rozdzielili leki Polakom w Bielcach, Styrczy i Pierwomajsku.
W 2001 r. prezes Stowarzyszenia Lekarze Nadziei P. Profesor Zbigniew Chłap dowiózł do Bielc pomoc humanitarną na sumę 25 500 zł. PTM otrzymało i przekazało ją do Domu Starców, Domu Dziecka, Szpitala Wojewódzkiego, przedszkola dla dzieci niepełnosprawnych N29, Centrum Perinatologii w Bielach i Centrum Neurochirurgii w Kiszyniowie. W listopadzie 2002 r. PTM pomagało w dostarczaniu z Płocka transportu z pomocą humanitarną dla Szpitala Wojewódzkiego w Bielcach.
Członkowie PTM często spędzają razem święta, organizują wyjazdy do Styrczy i Kiszyniowa. We wrześniu co rok wyjeżdżają na koncerty polskiej muzyki poważnej do Filharmonii i Sali Organowej w Kiszyniowie, w grudniu – do Opery na balet P. Czajkowskiego, „Dziadek do orzechów”.
Adres.
Prezes grupy regionalnej Bielce: dr Angela Bogucka
Stowarzyszenie „Dom Polski”.
Dnia 20 stycznia 1994 roku zostało zarejestrowane w Bielcach Stowarzyszenie „Dom Polski”, które współpracuje z parafią oraz innymi organizacjami polonijnymi działającymi w Bielcach: Polskie Towarzystwo Medyczne, Caritas, Duszpasterstwo Nauczycieli, Ambasada RP w Kiszyniowie, instytucjami oraz organizacjami w Polsce: Stowarzyszenie Wspólnota Polska, fundacja „Pomoc Polakom na Wschodzie”, organizacjami polonijnymi na Ukrainie i w Rumunii.
Od 2004 roku na miejscowym uniwersytecie im. Alecu Russo działa Centrum Języka Polskiego i Kultury Polskiej.
„Jutrzenka” – pismo Polaków w Mołdawii.
Pierwszy numer „Jutrzenki” ukazał się 11 listopada 1996 roku. Na początku pamiętnej jesieni zebrało się parę osób i rozpoczęło naradę w sprawie wydawania polskiej gazetki w Bielcach. W tej grupce znalazło się dwóch duchownych: ks. proboszcz Jacek Puć i ks. Aleksander Suchan oraz nauczycielka języka polskiego pani Wanda Burek.
W pierwszych latach po powstaniu czasopismo ukazywało się na koszt własny założycieli, niektórzy z nich do tej pory biorą udział w wydawaniu „Jutrzenki”. Od 2000 roku „Jutrzenka” jest wspierana finansowo przez Fundację „Pomoc Polakom na Wschodzie” ze środków Senatu Rzeczypospolitej Polskiej. Bardzo pomaga również Konsulat RP.
W ciągu tych lat razem z redaktorem naczelnym Heleną Usową pismo współtworzyli oddani swojej pracy członkowie Stowarzyszenia „Dom Polski”: Tatiana Zalewska, Witalij Majewski, Andżela Bogucka, Julia Koniwszczyńska, Natalia Cympowa, Irena Lisowska, Olga Szyjatowa oraz przedstawiciele Polonii kiszyniowskiej – Krystyna i Florentyna Czupryniak, a spośród Polonii styrczańskiej – Ałła Klimowicz. Zawsze pomagały redakcji nauczycielki języka polskiego, pracujące w Bielcach, Kiszyniowie i Oknicy: Wanda Burek, Małgorzata Kamińska, Alicja Wlazłowicz, Anna Szarek, Beata Błażuk-Chodzińska, Dorota Kruczek, Agnieszka Danowska, Magdalena Bałka. Niektóre z wymienionych osób już wyjechały z Bielc, ale do tej pory współpracują z redakcją za pośrednictwem Internetu.
W redagowaniu „Jutrzenki” chętnie bierze udział młodzież polonijna, także ta studiująca w innych miastach i krajach oraz uczniowie bieleckich szkół. Od dawna uczestniczy we współtworzeniu czasopisma najstarszy korespondent Tadeusz Gaydamowicz, znany architekt z Krakowa, któremu w 2003 roku nadano tytuł Seniora Polonii Mołdawskiej.
"Jutrzenka” dociera co miesiąc do blisko 500 odbiorców na terenie całej Mołdawii. Za największe osiągnięcie należy uznać trwałą pozycję, jaką miesięcznik uzyskał w ciągu swojego istnienia w polonijnym – i nie tylko – środowisku. Na łamach „Jutrzenki” przybliża się czytelnikom zarys historyczny i stan obecny relacji polsko-mołdawskich, wzbudza się zainteresowanie kulturą i tradycją polską, zachęca się do poszukiwania własnych korzeni..
Gospodarka.
W mieście rozwinął się przemysł spożywczy, maszynowy, elektrotechniczny, materiałów budowlanych, drzewny oraz odzieżowy.
Odniesienia w kulturze.
Słynna żydowska piosenka w języku jidisz „Majn Sztetełe Bełz” odnosi się właśnie do Bielców. Nazwa tego miasta w jidysz brzmiała "Bełz". W Bielcach urodził się lub spędził dzieciństwo autor tekstu piosenki, Jacob Jacobs.

</doc>
<doc id="162777" url="https://pl.wikipedia.org/wiki?curid=162777" title="Mity greckie">
Mity greckie



</doc>
<doc id="162778" url="https://pl.wikipedia.org/wiki?curid=162778" title="Katarzyna Howard">
Katarzyna Howard

Katarzyna Howard (ur. ok. 1523/1524, zm. 13 lutego 1542 w Tower of London) – piąta żona króla Anglii Henryka VIII, królowa-małżonka Anglii i Irlandii.
Henryk poślubił ją 28 lipca 1540 w Oatlands Palace w Surrey, niecałe trzy tygodnie po anulowaniu małżeństwa z Anną z Kleve. Po dwóch latach małżeństwa została ścięta za zdradę z powodu cudzołóstwa. Wśród żon Henryka Katarzyna była trzecią przedstawicielką angielskiej szlachty.
Życiorys.
Młodość.
Ojcem Katarzyny był lord Edmund Howard. Matką była Joyce Culpeper. Była bratanicą matki Anny Boleyn, Elizabeth Howard. Urodziła się prawdopodobnie w Lambeth (obecnie dzielnica Londynu). Dokładna data urodzenia nie jest pewna, było to w 1523 lub 1524 roku. Jej dziadkiem był Thomas Howard, drugi książę Norfolk, ale jej ojciec, choć był arystokratą, nie był zamożny, ponieważ był jednym z 21 dzieci księcia. Kiedy ożenił się z jej matką, ta miała już pięcioro dzieci z pierwszego małżeństwa i była w ciąży z szóstym. Katarzyna była prawdopodobnie jej dziesiątym dzieckiem. Dlatego jej ojciec często musiał prosić o pomoc zamożniejszych kuzynów, jego sytuacja zmieniła się dopiero w 1531, kiedy to dzięki spokrewnieniu z Anną Boleyn otrzymał w 1531 r. posadę komendanta w Calais, został z niej zwolniony w 1539 i umarł tego samego roku w marcu.
Gdy Katarzyna miała dziesięć lat, jej matka zmarła, ojciec ożenił się ponownie, a ona sama została odesłana do swojej ciotecznej babki księżnej wdowy Agnieszki Howard, aby dokończyć edukację. Zarządzała ona domami Chesworth House koło Horsham i Norfolk House w Lambeth, w których na wychowaniu przebywało wiele dzieci i sierot ze zubożałych rodów arystokratycznych, czasem z opiekunami. Był to bardziej mały dwór niż szkoła, wiele dziewcząt Howardów, jak i z innych rodzin sypiało w jednym pokoju, natomiast chłopcy w innym. Niewielka, symboliczna kontrola i brak systematycznej edukacji był przyczyną rozluźnionej atmosfery. Księżna wdowa często bywała na dworze królewskim i zaniedbywała obowiązki. Większość czasu upływało na zabawach i próbach chłopców dostania się do pokoju dziewcząt. Z tego powodu Katarzynie brakowało wykształcenia, ledwo umiała czytać i pisać, później starała się nadrobić zaległości. Była określana jako energiczna, ale nigdy jako pobożna, czy też skora do nauki.
Tam też Katarzyna zaczęła swój pierwszy flirt, z nauczycielem muzyki Henrykiem Mannoksem około roku 1536 - kiedy miała 13 lat. Mannox zeznawał później przeciwko niej. Pod koniec 1538 zaangażowała się w romans z zarządcą posiadłości Francisem Derehamem. Zostali kochankami, nazywając się wzajemnie żoną i mężem. Francis powierzył jej obowiązki przynależne żonie, takie jak powierzenie swoich pieniędzy, gdy był w podróży. Wielu domowników i gości wiedziało o ich związku, który zakończył się gwałtownie w 1539, kiedy to księżna wdowa stanowczo położyła temu kres.Rozstali się, umawiając się, że wezmą ślub, kiedy Francis wróci z Irlandii, co według ówczesnego prawa stanowiło zaręczyny.
Małżeństwo.
Wuj Katarzyny, książę Norfolk, zapewnił jej miejsce wśród dam dworu Anny z Kleve. W 1539 przybyła na dwór królewski i jako atrakcyjna młoda dziewczyna szybko zwróciła uwagę Henryka, który od początku nie był zainteresowany Anną. Choć miała na swym koncie romanse, w oczach króla była niewinną nastolatką, którą od razu zaczął obsypywać klejnotami i podarkami. Rodzina Howardów liczyła, że jej romans z Henrykiem przywróci ich do łaski króla po katastrofie, jaką był dla nich upadek Anny Boleyn, oraz na wzmocnienie stronnictwa katolickiego. Poślubił ją 28 lipca 1540 roku. 
Małżeństwo młodej dziewczyny ze starzejącym się mężczyzną, który bogactwem stroju daremnie maskował otyłość (ważył już wtedy blisko 140 kg i miał nieprzyjemnie pachnący wrzód na nodze), było dla niej trudne do zniesienia. Według niektórych zeznań już na początku 1541 znalazła odmianę w ramionach jednego z ulubionych dworzan Henryka, Thomasa Culpepera, którego planowała poślubić, jeszcze kiedy była damą dworu Anny z Kleve. Spotkania pary organizowała dama dworu królowej Jane Parker. Aby kupić milczenie osób, mogących swoją wiedzą o przeszłości królowej zagrozić jej reputacji w oczach męża, Katarzyna zatrudniła na atrakcyjnych stanowiskach kilka z nich – m.in. swoich dawnych kochanków – Francisa Derehama jako osobistego sekretarza i Henryka Mannoxa jako jednego z nadwornych muzyków. Traktowali swoją znajomość z królową jako uzasadnienie do wywyższania się na dworze – charakterystyczne było zachowanie Derehama, który np. na uwagę mistrza ceremonii, że bezzasadnie korzysta z przywileju przeznaczonego dla „członków rady królowej” (a był to tytuł honorowy dla najstarszych dworzan), butnie odpowiedział, że w radzie królowej był, zanim ona poznała mistrza ceremonii i w niej pozostanie, kiedy królowa o mistrzu ceremonii dawno zapomni. Dodatkowo królowa była bardzo nieostrożna i spotykała się z Culpeperem podczas podróży pary królewskiej na północ Anglii do Yorku latem 1541, tak że o ich schadzkach wiedziały osoby spoza dworu. Plotki o niewłaściwych relacjach królowej zaczęły się rozprzestrzeniać. Dotarły do arcybiskupa Tomasza Cranmera, który po sprawdzeniu ich zasadności poinformował o nich króla, który nie dał im wiary. Rozkazał jednak aby wszystko sprawdzono "aż do samego dna".
Proces i śmierć.
Katarzyna została odosobniona w swych komnatach i pozostawiona pod strażą, wielokrotnie w tym czasie przesłuchiwana przez doradców króla. Pierwotnie Henryk miał się z nią rozwieść i oddalić ją, jednak na nieszczęście Katarzyny został przechwycony jej list miłosny do Culpepera. To spowodowało natychmiastowe oskarżenie o niewierność, co w przypadku królowej oznaczało też zdradę stanu. Zimą 1541 roku Katarzynę uwięziono w opactwie Syon Abbey Middlesex, odbierając jej zarazem tytuł królowej. 10 grudnia 1541 r. wykonano wyroki śmierci na Thomasie Culpeperze (został ścięty) i Francisie Derehamie (został powieszony i poćwiartowany) w Tyburn. Zgodnie ze zwyczajem ich głowy umieszczono na Moście Londyńskim. Uwięziono również wielu członków rodziny Norfolków, z wyjątkiem księcia Norfolk, który 14 grudnia napisał do króla list, w którym całą winę zrzucał na siostrzenicę i macochę i wyjaśniał, że nie ma z tym nic wspólnego. Wszyscy uwięzieni Norfolkowie zostali skazani na dożywocie i przepadek mienia, po pewnym czasie wypuszczono ich i przywrócono dobra.
Sprawa królowej natomiast została wniesiona pod obrady parlamentu w styczniu 1542 r. Zmieniono prawo tak, że umożliwiało egzekucję królowej za ukrywanie historii swojego życia seksualnego przed królem oraz cudzołóstwo w trakcie małżeństwa. To czyniło bezprzedmiotowym odwoływanie się do umowy przedmałżeńskiej z Francisem i w ten sposób podważanie ważności małżeństwa. 10 lutego Katarzynę przewieziono do londyńskiej twierdzy Tower, następnego dnia nowy przepis uzyskał akceptację króla, a egzekucję wyznaczono na 7 rano w poniedziałek 13 lutego 1542. W noc przed egzekucją Katarzyna poprosiła kata, aby przyniósł do jej celi (cele dla osób wysokiego rodu w Tower of London różniły się znacznie od tych zwyczajnych dla plebsu) pieniek, na którym miała zostać następnego dnia ścięta, aby "móc wypróbować ułożenie głowy". W dniu egzekucji zachowywała spokój, choć była blada i potrzebowała pomocy, by wejść na podwyższenie. Wygłosiła mowę, podczas której nazwała swoją karę "słuszną i sprawiedliwą" i prosiła o łaskę dla rodziny oraz modlitwę za jej duszę. Według popularnej, ale również podważanej przez historyków legendy, jej ostatnie słowa brzmiały "Kochałam Culpepera. Umieram jako królowa, choć wolałabym być jego żoną". Kat ściął jej głowę jednym ciosem topora (a nie miecza jak Anny Boleyn). Razem z nią wyrok śmierci wykonano na jej damie dworu Jane Parker, która, uwięziona, oszalała. Prawo zakazywało wprawdzie egzekucji osób chorych psychicznie, ale Henryk je zmienił. Obie pochowano w nieoznaczonym grobie w pobliskiej kaplicy St Peter ad Vincula na terenie zamku Tower of London, obok kuzynki i poprzedniczki Katarzyny u boku Henryka VIII, Anny Boleyn. W roku 1876 odnaleziono i zidentyfikowano szczątki obu byłych królowych i przeniesiono do osobnej krypty przed głównym ołtarzem. W czasach królowej Wiktorii dokonano renowacji kaplicy i choć nie zidentyfikowano szczątków Katarzyny wśród odnalezionych kości, została upamiętniona na tablicy ku czci wszystkich, którzy zginęli w Tower.
Niektórzy badacze przypuszczają, że Katarzyna nie zostałaby stracona, gdyby nie przyznała się do winy (ponoć król chciał ją oszczędzić). Na korzyść królowej mogłoby świadczyć również milczenie Derehama na temat Culpepera, jednak Dereham, przestraszony możliwością tortur, ujawnił wszelkie szczegóły. Skoro obciążające królową fakty zostały ujawnione, wyrok w przypadku królowej oznaczał śmierć, bowiem cudzołóstwo żony króla uznawano za zdradę.

</doc>
<doc id="162781" url="https://pl.wikipedia.org/wiki?curid=162781" title="Yasuhiro Nakasone">
Yasuhiro Nakasone

 – japoński polityk, działacz Partii Liberalno-Demokratycznej (PLD), premier w latach 1982–1987.
Życiorys.
Studiował prawo na Tokijskim Uniwersytecie Cesarskim. Od 1941 pracował w Ministerstwie Spraw Wewnętrznych, następnie służył w marynarce wojennej. Po wojnie przez krótki czas był oficerem policji.
Od momentu powstania PLD (1955) działacz tej partii, w latach 1947–2003 zasiadał w parlamencie. Pełnił funkcje w kierownictwie partii (1971–1972 przewodniczący Rady Wykonawczej, 1974–1976 sekretarz generalny) oraz w rządzie. W 1959 był dyrektorem Urzędu ds. Nauki i Techniki, w latach 1967–1968 ministrem komunikacji, 1970–1971 dyrektorem generalnym Urzędu ds. Obrony, 1972–1974 ministrem handlu zagranicznego i przemysłu, 1980–1982 dyrektorem generalnym Urzędu ds. Zarządzania i Administracji.
W listopadzie 1982 został przywódcą PLD i premierem Japonii. Znany był jako rzecznik zbliżenia japońsko-amerykańskiego, miał dobre kontakty z Ronaldem Reaganem.
Opowiadał się za prywatyzacją. Miał opinię nacjonalisty. Jako pierwszy premier japoński odwiedził chram Yasukuni (miejsce ku czci pamięci japońskich bohaterów wojennych, do grona których zaliczono też niektórych zbrodniarzy wojennych, straconych w 1948 na mocy wyroku Międzynarodowego Trybunału Wojskowego dla Dalekiego Wschodu).
W 1987 został zastąpiony na stanowisku szefa partii i rządu przez Noboru Takeshitę. Syn Nakasone, Hirofumi (ur. 1945), pełnił funkcję ministra edukacji w gabinecie Yoshirō Moriego.

</doc>
<doc id="162784" url="https://pl.wikipedia.org/wiki?curid=162784" title="Węgrów">
Węgrów

Węgrów – miasto w Polsce położone w województwie mazowieckim, siedziba gminy wiejskiej Liw, gminy miejskiej Węgrów i powiatu węgrowskiego (w latach 1867–1975 i od 1999).
Węgrów położony jest w Obniżeniu Węgrowskim, na prawym brzegu rzeki Liwiec. Przez miasto przepływa struga Czerwonka.
Położenie.
Według danych z roku 2002 Węgrów ma obszar 35,45 km², w tym: użytki rolne 70%, użytki leśne 16%.
Według danych z 1 stycznia 2011 r. powierzchnia miasta wynosiła 35,51 km². Miasto stanowi 2,91% powierzchni powiatu.
Przy bardzo niskiej, jak na miasto, gęstości zaludnienia można wyróżnić gęsto zaludniony obszar wewnątrz obwodnicy i zabudowane tylko wzdłuż głównych dróg obszary wokół niego.
Sąsiednie gminy: gmina Liw, gmina Miedzna, gmina Sokołów Podlaski.
Węgrów leży na historycznym Podlasiu, w dawnej ziemi drohickiej. Wcześniej Węgrów należał do ziemi liwskiej, stanowiącej część Mazowsza.
W latach 1975–1998 miasto administracyjnie należało do województwa siedleckiego.
Demografia.
Według danych z 30 czerwca 2020 r. miasto miało 12 526 mieszkańców.
Dane z 30 czerwca 2004:
Historia.
Początki miasta.
Węgrów pierwotnie był osadą na pograniczu Podlasia i Mazowsza (ziemi liwskiej). Rozwój Węgrowa zapoczątkowało w XIV wieku wzmożone osadnictwo na tych terenach kolonistów mazowieckich oraz ocieplenie stosunków między Mazowszem i Wielkim Księstwem Litewskim. W XV wieku Węgrów został przyłączony do księstwa mazowieckiego. Z 1414 roku pochodzi pierwsza wzmianka pisana o osadzie, w związku z fundacją kościoła parafialnego ufundowanego przez Piotra Pietkowicza. Wtedy też po raz pierwszy pojawia się nazwa miejscowości zapisana jako "Wągrowo", pochodząca przypuszczalnie od przepływającego w pobliżu potoku. Położenie na szlaku handlowym na Ruś przyczyniło się do szybkiego rozwoju miejscowości. W 1441 roku książę mazowiecki Bolesław IV nadał jej prawa miejskie chełmińskie. Bolesław IV w 1446 roku w Parczewie zrezygnował z Węgrowa za odszkodowaniem w wysokości 6 tys. groszy praskich i miasto wróciło pod administrację księcia Kazimierza Jagiellończyka i Wielkiego Księstwa Litewskiego. W 1569 roku po powtórnym włączeniu Podlasia do Królestwa Polskiego Węgrów przynależał administracyjnie do województwa podlaskiego.
Miasto prywatne.
Miasto prywatne Stary Węgrów posiadało w 1441 roku prawo magdeburskie. Położone było w ziemi drohickiej województwa podlaskiego. Pierwszym jego właścicielem był Stanisław z Ołomuńca, po nim od 1476 roku Uhrowscy. W 1506 Marianna (Maryna) Uhrowska wniosła Węgrów w posagu wojewodzie witebskiemu i podlaskiemu Januszowi Kostewiczowi. Po ich jedynej córce Annie z Kostewiczów Radziwilłowej Węgrów przeszedł wraz z ręką jej córki Anny Radziwiłłówny Stanisławowej Kiszczyny do Kiszków (od 1558 roku). Od 1593 roku Wegrów należał do Radziwiłłów. Właściciele dbali o rozwój miasta sprowadzając do niego osadników z różnych części Europy. Sami jednak nie rezydowali w Węgrowie. Ich pałac znajdował się poza granicami miasta, w Starejwsi.
W XVI wieku nastąpił gwałtowny rozwój Węgrowa związany z intensyfikacją handlu zbożem w Rzeczypospolitej. Miasto konkurowało wówczas z sąsiednim Liwem o pierwszeństwo w kontaktach z Gdańskiem. W XVII wieku założono w mieście faktorię kupiecką.
Ośrodek reformacji.
Od 1558 roku za sprawą właścicielki Węgrowa Anny z Radziwiłłów Kiszczyny nastąpił napływ osadników protestanckich. Miasto stało się ważnym ośrodkiem reformacji. Kościół parafialny został przekazany zborowi kalwińskiemu. W mieście ufundowano drukarnię i szkołę ewangelicką. W 1565 roku Węgrów stał się kolebką ruchu braci polskich.
Działali tutaj pierwsi kaznodzieje tego wyznania Piotr z Goniądza i Marcin Krowicki. Gmina ariańska przetrwała jednak tylko do 1592 roku. Uległa likwidacji wraz ze śmiercią jej protektora Jana Kiszki i przejęciem kościoła parafialnego powtórnie przez wyznawców kalwinizmu.
Od XVII wieku dzięki opiece kalwińskiej linii Radziwiłłów na Birżach i Dubinkach Węgrów stał się ważnym ośrodkiem wyznania ewangelicko-augsburskiego dla Podlasia i Mazowsza. Tutaj została przeniesiona parafia luterańska z Warszawy i tutaj ze względu na obowiązującą w województwie mazowieckim nietolerancję religijną do 1788 roku odbywały się synody protestanckie. Na XVI wiek przypada także powstanie w Węgrowie gminy żydowskiej, której największy rozwój miał miejsce w drugiej połowie XIX wieku, gdy Żydzi stanowili 62% mieszkańców miasta.
W połowie XVII wieku właścicielem miasta był Bogusław Radziwiłł. Za jego sprawą nastąpił rozwój sukiennictwa. Sprowadzeni przez niego szkoccy koloniści zbudowali w Węgrowie manufaktury. Nie istniały one jednak długo, gdyż w tym samym czasie Węgrów zaczął chylić się ku upadkowi. Podczas Potopu w 1657 roku miasto zostało spalone i ograbione przez wojska siedmiogrodzkie Jerzego Rakoczego i Szwedów.
W 1630 roku kościół kalwiński został przebudowany na kościół rzymskokatolicki.
Węgrów w posiadaniu Krasińskich.
W 1664 roku Bogusław Radziwiłł sprzedał Węgrów katolikowi Janowi Kazimierzowi Krasińskiemu. Nowy właściciel wprowadził w mieście politykę kontrreformacji. W 1675 roku do Węgrowa zostali sprowadzeni z Warszawy reformaci. Ufundowano klasztor. Pod wpływem działań zakonników zaczęły się zatargi religijne. W drugiej połowie XVII wieku i w XVIII wieku z powodu prześladowań duża część ewangelików opuściła miasto. Lukę po nich zapełnili osadnicy żydowscy.
Podczas wojny północnej Węgrów został spalony i ograbiony. Tylko dzięki zaradności Jana Dobrogosta Krasińskiego nie popadł w zupełną ruinę. Został przez niego odbudowany i na krótko odzyskał swoje znaczenie w regionie. Z fundacji Krasińskich powstało kolegium bartolomitów, które po utworzeniu Komisji Edukacji Narodowej miało charakter szkoły podwydziałowej.
Od 1782 właścicielami miasta byli Ossolińscy. Po nich przez krótki okres Węgrów należał do Stanisława Klickiego. Ostatnimi prywatnymi właścicielami miasta byli do 1869 roku Łubieńscy, których rezydencja pałacowa mieściła się w Ruchnej.
Węgrów w okresie zaborów.
Po III rozbiorze Węgrów znalazł się w granicach Austrii. W 1809 roku wszedł w skład Księstwa Warszawskiego. Po zakończeniu wojen napoleońskich od 1815 roku był miastem Królestwa Polskiego. W 1807 roku został miastem powiatowym.
3 lutego 1863 roku pod Węgrowem rozegrała się jedna z większych bitew powstania styczniowego, nazwana przez francuskiego poetę Augusta Barbier Polskimi Termopilami.
Węgrów w XX wieku.
Po odzyskaniu przez Polskę niepodległości w 1918 roku Węgrów pozostawał ośrodkiem życia lokalnego. Nie rozwinął się w większy organizm miejski. Prawie połowę mieszkańców miejscowości stanowili wówczas Żydzi.
Miasto bardzo ucierpiało podczas II wojny światowej. We wrześniu 1939 roku zostało zbombardowane przez lotnictwo niemieckie. Podczas okupacji mieściło się tu ponad ośmiotysięczne getto. W dniu 22 września 1942 Niemcy przystąpili do likwidacji getta,  mordując na miejscu wielu Żydów, a resztę wywożąc do pobliskiego obozu zagłady w Treblince. 
Miasto zostało wyzwolone 8 sierpnia 1944 roku w ramach akcji Burza przez oddziały Armii Krajowej "Wolskiego".
Zabytki.
Obiekty sakralne.
Bazylika mniejsza Wniebowzięcia Najświętszej Marii Panny oraz świętych: Piotra, Pawła, Andrzeja i Katarzyny. Pierwotnie gotycki kościół parafialny z XVI wieku, od 1558 roku świątynia kalwińska, w latach 1565–1592 w posiadaniu zboru braci polskich. W 1630 roku odzyskana przez katolików. W latach 1707–1839 pod opieką zakonu bartolomitów. W latach 1703–1706 kościół został przebudowany w stylu barokowym przez Carlo Ceroniego i Jana Reisnera według projektu Tylmana z Gameren
Wnętrze świątyni bogato zdobione w stylu barokowym polichromiami i freskami Michała Anioła Palloniego z lat 1707–1708 wykonanymi w duchu kontrreformacji oraz obrazami Szymona Czechowicza. W zakrystii kościoła kolekcja portretów dostojników kościelnych oraz Lustro Twardowskiego – według legendy, magiczny artefakt.
Kościół parafialny pełni funkcję sanktuarium diecezjalnego Matki Bożej Fatimskiej oraz kolegiaty diecezji drohiczyńskiej. 4 kwietnia 1997 świątynia została ustanowiona bazyliką mniejszą.
Kościół parafialny św. Antoniego z Padwy i św. Piotra z Alkantary. Pierwotnie kościół klasztorny zakonu reformatów fundacji Jana Dobrogosta Krasińskiego. Wybudowany w stylu barokowym w latach 1693–1715 według projektu Tylmana z Gameren. Wnętrze w stylu barokowym z polichromiami i freskami Michelangelo Palloniego z lat 1706–1711, z ołtarzem i krucyfiksem Andreasa Schlütera. Uwagę zwraca barokowe epitafium Jana Dobrogosta Krasińskiego.
Kościół parafialny Świętej Trójcy zbudowany w latach 1836–1841 dla gminy luterańskiej. Klasycystyczny kościół halowy z wieżą przykrytą piramidalnym hełmem. W skromnym wnętrzu ołtarz z obrazem olejnym "Chrystus w Ogrójcu".
Modrzewiowy kościół ewangelicki z 1679 roku wybudowany w miejscu wcześniejszej świątyni protestanckiej z 1634 roku spalonej przez reformatów w 1678 roku. Zbudowany na mocy przywileju biskupa łuckiego Stanisława Witwickiego "w ciągu jednej doby". W latach 1685–1687 nieczynny. Do 1776 roku pełnił funkcję luterańskiego kościoła parafialnego.
Kaplica Przemienienia Pańskiego i Matki Boskiej Szkaplerzowej. Zbudowana w 1893 roku. Pierwotnie pełniła funkcję mauzoleum rodziny Łubieńskich.
Zabudowania klasztorne.
Ufundowany przez rodzinę Krasińskich. Zbudowany w 1693 roku. Odbudowany po zniszczeniach wojny północnej w latach 1706–1722. Po kasacie zakonu w 1864 roku część obiektu została przebudowana na cerkiew prawosławną. W pozostałych pomieszczeniach mieściła się szkoła i remiza strażacka. Obecnie w gmachu poklasztornym znajduje się plebania kościoła poreformackiego oraz dom rekolekcyjny.
Ufundowane przez rodzinę Krasińskich. Zbudowane w latach 1708–1712 w sąsiedztwie kościoła parafialnego w stylu barokowym. Budynek pełnił funkcję domu zakonnego bartolomitów oraz seminarium. Kolegium od 1778 roku miało charakter szkoły powiatowej, a od 1783 roku szkoły podwydziałowej. Zostało skasowane w 1839 roku i przeniesione do Janowa Podlaskiego. W 1864 roku budynek został odebrany węgrowskiej parafii i przejęty przez władze państwowe. Po II wojnie światowej w gmachu mieścił się Powiatowy Urząd Bezpieczeństwa, a później urzędy i instytucje państwowe. W 2003 roku obiekt został częściowo zwrócony kościołowi katolickiemu.
Budynki.
Dawny zajazd z XVIII wieku, usytuowany przy rynku miejskim. Zbudowany w stylu barokowym z mansardowym dachem. Obecnie siedziba Miejskiej Biblioteki Publicznej.
Pierwotnie dom późnorenesansowy, uważany powszechnie za siedzibę drukarni ariańskiej. Zrekonstruowany w 1987 roku. Obecnie siedziba Urzędu Stanu Cywilnego.
Dom pastora ewangelickiego ufundowany przez bankiera królewskiego Piotra Tepperra w 1763 roku. Od 1962 roku w jego wnętrzach mieści się Ewangelicki Dom Opieki Sarepta.
Dawny dom rabina żydowskiej gminy wyznaniowej.
Plebania kościoła katolickiego wzniesiona w 1924 roku obok kolegium bartolomitów. Obecnie dom wikariuszy kościoła parafialnego
Kilkadziesiąt parterowych domów z XVIII, XIX i z początku XX wieku. Uwagę zwraca dawna dzielnica protestancka przy ul. Gabriela Narutowicza oraz zabudowa drewniana ul. Tadeusza Kościuszki
Dawny browar przyklasztorny wzniesiony w 1824 roku.
Dawna manufaktura przyklasztorna.
Ogrodzenie kościoła parafialnego, pierwotnie o charakterze obronnym z XVIII wieku
Budynek liceum wzniesiony w 1918 roku staraniem miejskich społeczników zrzeszonych w Polskiej Macierzy Szkolnej.
Cmentarze.
Założony w 1797 roku na mocy nakazu austriackich władz zaborczych o organizacji cmentarzy komunalnych. Nekropolia miejska z nagrobkami z XIX wieku
Założony w drugiej połowie XVI wieku. Od XVII wieku na cmentarzu znajdował się kościół zboru ewangelicko-augsburskiego. Uwagę zwracają nagrobki tkaczy szkockich z XVII wieku. Cmentarz znajduje się na Pętli Siedleckiej szlaku turystycznego Drewniane Skarby Mazowsza. Na terenie znajduje się tablica informacyjna Szlaku.
Miejsca pamięci.
Głaz narzutowy usytuowany na niewielkim wzniesieniu w miejscu mogiły kosynierów biorących udział w bitwie powstania styczniowego z 3 lutego 1863. Miejsce pamięci ufundowane przez mieszkańców miasta w 1917 roku.
Pomnik w kształcie podwójnej macewy otoczony przez kilkaset zachowanych kamieni nagrobnych z cmentarza żydowskiego. Lapidarium i miejsce pamięci po dawnym kirkucie istniejącym od XVII wieku oraz miejscu egzekucji Żydów z węgrowskiego getta.
Gospodarka.
Addit jest przedsiębiorstwem specjalizującym się w produkcji precyzyjnej elementów i wyrobów z cienkiej blachy.
Zakład ludwisarski w Węgrowie założył w połowie XIX wieku ludwisarz Antoni Włodkowski. Od 1920 roku firma należy do rodziny Kruszewskich. Jest to jeden z najbardziej znanych producentów dzwonów w Polsce.
Fabryka mebli założona w 1984 roku. Znana w latach 90. XX wieku z produkcji stolików pod telewizor.
Mleczarnia w Węgrowie należy do największych tego typu przedsiębiorstw w kraju. Jest drugim pod względem wielkości zakładem Hochland w Polsce.
Bomet jest producentem maszyn rolniczych.
Transport.
Drogowy.
62 Strzelno – Włocławek – Płock – Węgrów – Sokołów Podlaski – Siemiatycze
637 Warszawa – Węgrów
696 Chodów – Węgrów
Drogi nr 62 i 637 tworzą obwodnicę Węgrowa, omijającą zabytkową część miasta.
Połączenie autobusowe zapewniają: PKS Sokołów Podlaski (m.in. z Warszawa przez Dobre i Mińsk Mazowiecki, Sokołów Podlaski, Siemiatycze oraz różne połączenia na terenie powiatu węgrowskiego i powiatu sokołowskiego) i PKS w Siemiatyczach Sp. z o.o. (Warszawa – Siemiatycze). Działają także prywatni przewoźnicy.
Kolejowy.
Miasto pozbawione jest połączeń kolejowych. Najbliższe stacje to Łochów, Mrozy.
Odległość do Warszawy wynosi 79 km lub 86 km (alternatywnie przez Kałuszyn).
Lotniczy.
Odległość do lotniska Okęcie wynosi 91 km, zaś do lotniska Modlin 104 km.
Wspólnoty wyznaniowe.
Na terenie Węgrowa działalność religijną prowadzą następujące związki wyznaniowe:
Kultura.
Od 1997 do 2014 roku w Węgrowie odbywał się Festiwal Obrzędów Weselnych. W 2015 został zastąpiony przez Krainę Mistrza Twardowskiego.
Współpraca międzynarodowa.
Miasta i gminy partnerskie:
W 2022 roku miasto Węgrów zerwało współpracę z położonym na Białorusi miastem Wołożyn. Miało to związek ze wspieraniem przez Białoruś rosyjskiej inwazji na Ukrainę.

</doc>
<doc id="162787" url="https://pl.wikipedia.org/wiki?curid=162787" title="FC Den Haag">
FC Den Haag



</doc>
<doc id="162790" url="https://pl.wikipedia.org/wiki?curid=162790" title="Plateresco">
Plateresco

Plateresco, "estilo plateresco", plateresk, tzw. „styl złotniczy” – styl w architekturze nawiązujący do geometrycznej ornamentyki mauretańskiej. 
Styl powstał w Hiszpanii pod koniec XV wieku z połączenia mudéjar, rodzimej odmiany późnego gotyku (tzw. stylu izabelińskiego) oraz architektury renesansu lombardzkiego i toskańskiego. Jest charakterystyczny dla okresu architektury wczesnego renesansu w Hiszpanii. Cechował się bardzo bogatą dekoracją płaszczyzn, dużym nagromadzeniem zawiłych, mocno zagęszczonych i nieregularnych ornamentów przypominających te stosowane przez złotników (hiszp. "plateros"). Głównymi elementami zdobiącymi były kandelabrowe kolumny, motywy heraldyczne, medaliony z podobiznami sławnych osobistości, wieżyczki, rzeźbione płyciny i ażurowe ornamenty, np. balustrady. Styl plateresco trwał do połowy XVI wieku i miał zasadniczy wpływ na ukształtowanie się churrigueryzmu.

</doc>
<doc id="162791" url="https://pl.wikipedia.org/wiki?curid=162791" title="Lubicz (gmina)">
Lubicz (gmina)

Lubicz (do 1954 "gmina Grębocin" + "gmina Złotoria") – gmina wiejska w Polsce położona w województwie kujawsko-pomorskim, w powiecie toruńskim. W latach 1975–1998 gmina administracyjnie należała do województwa toruńskiego.
Siedzibą gminy jest Lubicz Dolny.
Według danych z 31 grudnia 2014 r. gminę zamieszkiwało 19 247 osób. Natomiast według danych z 31 grudnia 2017 roku gminę zamieszkiwały 19 702 osoby.
Według danych z 31 grudnia 2019 roku gminę zamieszkiwało 20 181 osób.
Struktura powierzchni.
Według danych z roku 2002 gmina Lubicz ma obszar 106,03 km², w tym:
Gmina stanowi 8,62% powierzchni powiatu.
Demografia.
Dane z 31 grudnia 2017 roku:
Lubicz jest drugą, pod względem liczby ludności, gminą wiejską w województwie kujawsko-pomorskim. Nieznacznie większa jest tylko gmina Białe Błota.
Historia.
Gmina zbiorowa Lubicz – pod nazwą "Amtsbezirk Leibisch" – powstała po raz pierwszy 26 października 1940; została utworzona przez hitlerowców z części obszaru znoszonej przedwojennej gminy Bielawy (z drugiej części utworzono gminę Złotoria).
Po wojnie gminę Złotoria zachowano, natomiast gminę Lubicz przmianowano na gminę Grębocin. Gminę Grębocin zniesiono 29 września 1954 roku wraz z reformą wprowadzającą gromady w miejsce gmin.
Gmina Lubicz powstała ponownie 1 stycznia 1973 roku po reaktywowaniu gmin; jej obszar odpowiada obszarom powojennych gmin Grębocin i Złotoria, lub obszarowi przedwojennej gminy Bielawy.
Zabytki.
Wykaz zarejestrowanych zabytków nieruchomych na terenie gminy:
Sołectwa.
Gmina dzieli się na 17 sołectw:
Brzezinko, Brzeźno, Grabowiec, Grębocin, Gronowo, Jedwabno, Kopanino, Krobia, Dolny i Górny, Mierzynek, Młyniec Pierwszy, Młyniec Drugi, Nowa Wieś, Rogowo, Rogówko, Złotoria.
Miejscowości bez statusu sołectwa: Gronówko, Józefowo
Sąsiednie gminy.
Ciechocin, Kowalewo Pomorskie, Łysomice, Obrowo, Toruń, Wielka Nieszawka

</doc>
<doc id="162797" url="https://pl.wikipedia.org/wiki?curid=162797" title="Śliwa tarnina">
Śliwa tarnina

Śliwa tarnina, tarnina, tarka ("Prunus spinosa" L.) – gatunek krzewu z rodziny różowatych ("Rosaceae"). Występuje niemal w całej Europie, w zachodniej Azji i północnej Afryce. W Polsce jest to gatunek pospolity na niżu i niższych położeniach górskich. Jest bardzo zmienny i tworzy mieszańce z innymi śliwami. Przypuszcza się, że krzyżówka tego gatunku z ałyczą ("P. cerasifera") wydała uprawianą śliwę domową ("P. domestica"). Tarnina jest rośliną wykorzystywaną w ziołolecznictwie, ma jadalne owoce, odgrywa istotną rolę środowiskową, wykorzystywaną także w nasadzeniach biotechnicznych. Jest rośliną miododajną i dostarcza twardego drewna, zwłaszcza dawniej mającego wielorakie zastosowania. Tworzy gęste, cierniste zarośla zwane czyżniami będące ostoją dla wielu gatunków zwierząt.
Rozmieszczenie geograficzne.
Zasięg gatunku obejmuje rozległe obszary Europy (bez Islandii, północnej części Półwyspu Skandynawskiego i północnej Rosji), Azję Mniejszą, rejon Kaukazu, Iran oraz północną Afrykę (w górach Atlas). Izolowane stanowiska posiada w Izraelu oraz w okolicach jeziora Bałchasz. Do Europy środkowej przybył prawdopodobnie ok. 3000-2000 lat p.n.e. – z tego czasu w każdym razie znajdowane są pestki w licznych wykopaliskach z okresu neolitu. 
W Polsce jest gatunkiem pospolitym niemal na całym obszarze. W większym rozproszeniu spotykany jest w części północno-zachodniej i zwłaszcza w północno-wschodniej. Poza tym brak go w wyższych partiach gór. W Tatrach spotykany na wysokości do 1100 m n.p.m. (na Boczaniu), w Jawornikach sięga ok. 930 m n.p.m. Dalej na południu rośnie po piętro subalpejskie do 1500-1600 m n.p.m. (np. w Kaukazie).
Jako gatunek zawleczony i zdziczały występuje w strefie umiarkowanej Ameryki Północnej (USA i Kanada), zarówno w zachodniej, jak i wschodniej części kontynentu (brak w części środkowej). Zawleczony został także do Australii, na Tasmanię i Nową Zelandię. Poza tym w różnych miejscach uprawiany, np. w Chinach.
Biologia.
Rozwój.
Fanerofit. Kwitnie niezwykle obficie, ale krótko, w kwietniu i w maju (dalej na południu już w marcu), przed rozwojem liści. Kwiaty są wonne i wydzielają nektar. Wabione są różne owady zapylające, których udział w zapylaniu jest bardzo istotny (ograniczenie dostępności owadów do kwiatów znacząco wpływa na zawiązywanie owoców). Owoce dojrzewają w zależności od szerokości geograficznej od sierpnia do października (w Polsce we wrześniu) i długo utrzymują się na gałęziach.
Kiełkowanie następuje wiosną. Siewka ma białożółty korzeń pierwotny z nitkowatymi, długimi korzeniami bocznymi. Długość korzenia sięga do 4 cm, tyle co długość części podliścieniowej (hipokotylu), która jest zielonobiała i naga. Dwa liścienie są mięsiste, wypukłe od spodu, odwrotnie jajowate, osiągają 7–8 (11) mm długości i 4–5 mm szerokości. Wierzchołek jest zaokrąglony, a nasada zbiegająca w ogonek o długości 2–3 mm. Liścienie od góry są zielone, od dołu purpurowe lub bladozielone z purpurowymi plamkami. Część nadliścieniowa (epikotyl) osiąga do 6 cm długości, jest naga i zielona. Pierwsze liście właściwe są skrętoległe, osadzone są na krótkich ogonkach długości do 2 mm, a ich blaszka osiąga 2 cm długości i 1 cm szerokości. U ich nasady znajdują się wąskolancetowate przylistki długości do 3 mm. Liście są jajowate, u podstawy zaokrąglone lub słabo klinowate, na wierzchołku nagle zaostrzone. Brzeg blaszki jest drobno, ostro i nieregularnie piłkowany. Liście są z wierzchu ciemnozielone, matowe, od spodu jaśniejsze. Pierwsze liście są prawie nagie, włoski pojawiają się liczniej na 6 liściu i kolejnych.
Cechy fitochemiczne.
Owoce tarniny zawierają w świeżej masie 30,1% suchej masy (w samym miąższu znajduje się 83% wody), 8,7–9,3% węglowodanów (0,73% pektyn), 2,5–2,6% kwasów organicznych, 2,4% błonnika, 1,5% białek, 1,0–1,3% soli mineralnych, poza tym flawonoidy (antocyjany i kemferol), garbniki (1,7%) i sterole, a także wyrażane w mg na 100 g: 32 wapnia, 25 fosforu, 1,9 żelaza. Zawartość witaminy C wynosi ok. 12–19 mg%. Wartość kaloryczna 100 g wynosi 54 kcal. Ze względu na znaczną zawartość kwasów i garbników owoce mają tak cierpki smak, że w stanie świeżym są w zasadzie niejadalne. W wyniku przemrożenia w owocach znacznie zmniejsza się udział wolnych kwasów i garbników, a glukoza ulega częściowo przekształceniu we fruktozę, dzięki czemu stają się słodsze. W pestkach zawarte są także znaczne ilości olejów roślinnych. Kora korzeni zawiera garbniki i olejek kamforowy, a kora na starszych pędach – taniny.
Genetyka.
Tarnina jest tetraploidem (2n=4x). Podstawowa haploidalna liczba chromosomów wynosi x=8, haploidalna liczba chromosomów n=16 (2n=32). Zróżnicowanie haplotypowe jest znacznie większe w południowej części zasięgu tarniny – co najwyraźniej wskazuje na ostoje tego gatunku podczas plejstocenu. Wysoki polimorfizm DNA chloroplastowego u tego gatunku znacznie utrudnia prowadzenie nad nim badań filogenetycznych. 
Ekologia.
Siedlisko.
Tarnina jest rośliną niewybredną, rosnącą na prawie wszystkich glebach – piaszczystych, gliniastych i kamienistych. Porasta także sterty kamieni na obrzeżach pól. Preferuje gleby wapienne i jest ich gatunkiem wskaźnikowym. Tarnina jest bardzo odporna na suszę i mróz (występuje w 4 strefie mrozoodporności). Ma jedynie duże wymagania świetlne – rośnie optymalnie i obficie owocuje w miejscach silnie nasłonecznionych, utrzymuje się jednak także w półcieniu. W klasyfikacji zbiorowisk roślinnych Europy Środkowej gatunek charakterystyczny dla klasy (Cl.) "Rhamno-Prunetea". Gdzie indziej rośnie w świetlistych lasach i zaroślach z udziałem dębów i klonu tatarskiego. Porasta brzegi lasów i tworzy śródpolne zarośla. Wkracza na porzucone pastwiska i grunty rolnicze jako gatunek pionierski. W obrębie osiedli, na przydrożach i skarpach rośnie jako gatunek synantropijny. W odpowiednich warunkach jest gatunkiem ekspansywnym, nierzadko tworząc rozległe, jednogatunkowe agregacje. Zarośla takie rozrastają się na siedliskach ciepłolubnych muraw i okrajków, powodując zagrożenie dla ich zachowania, także w rezerwatach roślinności stepowej i skalnej. 
W przypadku przejścia ognia tarnina szybko regeneruje się za pomocą odrostów z organów podziemnych.
Interakcje międzygatunkowe.
Tarnina poza sytuacjami, gdy jest ekspansywna wobec wielogatunkowych muraw i okrajków ciepłolubnych, jest cenna dla środowiska, gdyż tworząc gęste zarośla (tzw. czyżnie), trudne do przebycia dla człowieka i większych zwierząt, stanowi dobre miejsce lęgowe dla ptaków i małych ssaków. Chętnie lęgnie się w tarninie m.in. gąsiorek, poza tym sikory i pokrzewki. Owoce odgrywają istotną rolę w wyżywieniu ptactwa, tym bardziej istotną, że są długo dostępne. Pożywia się nimi ok. 20 gatunków ptaków. Na cierniach tarniny dzierzbowate nierzadko zostawiają przekłute drobne zwierzęta lub owady tworząc w ten sposób swoiste spiżarnie. Roślina ta jest też ważnym gatunkiem żywicielskim lub siedliskiem dla długiej listy bezkręgowców i grzybów (gatunki powodujące istotne straty wartości użytkowej wymienione są dalej w sekcji „Choroby i szkodniki”). Na liściach tarniny żerują gąsienice aż 135 gatunków motyli, przy czym są one szczególnie ważne dla ogończyka śliwowca ("Satyrium pruni") i pazika brzozowca ("Thecla betulae"), poza tym też kuprówki rudnicy ("Euproctis chrysorrhoea") (brudnicowate), "Noctua comes", "N. janthina", "Xestia triangulum" (sówkowate), "Peribatodes rhomboidaria" (miernikowcowate). Na liściach żerują także larwy licznych gatunków błonkoskrzydłych i chrząszczy. Podczas kwitnienia kwiaty wabią m.in. padlinówkę cesarską ("Lucilia caesar") (plujkowate), ciocha barwnego ("Anaglyptus mysticus") (kózkowate), ok. 20 gatunków pszczół samotnic.
Systematyka i zmienność.
Śliwa tarnina jest jednym z 12 gatunków reprezentujących sekcję "Prunus" w podrodzaju "Prunus" w rodzaju śliwa ("Prunus" L.) z rodziny różowatych ("Rosaceae"). Najbliżej spokrewniona jest z takimi gatunkami śliw jak: "Prunus cerasifera", "P. cocomilia", "P. curdica", "P. insititia", "P. salicina", "P. ussuriensis" oraz gatunkami mieszańcowymi z tej grupy: "P. domestica" i "P. × gigantea". Powstała prawdopodobnie w wyniku poliploidyzacji diploidalnego taksonu będącego wspólnym przodkiem z "P. cerasifera". 
Gatunek jest zmienny pod względem morfologicznym. Spotykane są okazy istotnie różniące się: wysokością, rozmiarami liści, kwiatów i owoców, stopniem omszenia oraz ilością i grubością cierni. W przeszłości opisywano różne formy o swoistym zestawie cech, jednak zmienność w tym zakresie warunkowana jest najwyraźniej wpływem czynników zewnętrznych na poszczególne rośliny. Charakterystyczne dla miejsc eksponowanych na silne wiatry lub spasanych przez zwierzęta są formy karłowe, niemal płasko rosnące. Analizy biometryczne i genetyczne nie wykazują wyraźnych gradientów zmienności tarniny w układzie geograficznym. Tłumaczone jest to bardzo skutecznym rozsiewaniem nasion tego gatunku przez ssaki i ptaki, co zmniejsza zróżnicowanie genetyczne między populacjami.
Podgatunki wyróżniane w przeszłości i czasem w niektórych nowszych źródłach:
Mieszańce.
Gatunek tworzy trudne do oznaczenia mieszańce z lubaszką ("Prunus domestica" subsp. "insititia") (="Prunus ×fruticans" Weihe) i ałyczą ("P. cerasifera") (="Prunus ×media" Kov.), spotykane w naturze zwłaszcza w rejonie Kaukazu. Wśród tamtejszych lasów i zarośli okazy o cechach tarniny wyrastają w wielopniowe drzewka z owocami większymi, jajowatymi i jaśniejszymi. Uważa się, że także okazy o kwiatach w różnym stopniu różowo zabarwionych stanowić mogą mieszańce z ałyczą. W końcu sądzi się także, że heksaploidalna śliwa domowa ("P. domestica") powstała właśnie w wyniku poliploidyzacji mieszańca między ałyczą i tarniną. W hodowli uzyskano także mieszańce m.in. z chińską wiśnią kosmatą ("P. tomentosa") i renklodą ("P. domestica" subsp. "italica").
Problemy taksonomiczne stwarza takson będący prawdopodobnie mieszańcem śliwy tarniny ("P. spinosa") i lubaszki ("Prunus domestica" subsp. "insititia") opisywany jako "Prunus ×fruticans" Weihe lub "P. spinosa" var. "macrocarpa" Wallr. (niektórzy autorzy kwestionują tego rodzaju pochodzenie tego taksonu). "Prunus ×fruticans" wyróżnia się na ogół większą wysokością od typowego "P. spinosa" (powyżej 3 m), mniej ciernistymi gałęziami, większymi i słodszymi owocami z pestką ostro zakończoną i z miąższem łatwiej oddzielającym się od pestki. W obrębie tego taksonu opisano dwa podgatunki: subsp. "ligerina " (Lloyd) Domin z nagą szypułką i subsp. "amelanchierflora" (Paillot) Domin z szypułką omszoną. Według "Flora Europaea" takson ten ze względu na zmienność i wzajemne podobieństwo gatunków rodzicielskich, jest w zasadzie niemożliwy do oznaczenia na podstawie kryteriów morfologicznych.
Odmiany uprawne.
Wyróżnia się następujące kultywary:
Znana jest także odmiana 'Rosea' powstała jako mieszaniec tarniny i odmiany czarnej śliwy wiśniowej ("P. cerasifera" 'Nigra').
Nazewnictwo.
Rodzajowa nazwa naukowa "Prunus" to stosowane już w świecie antycznym (np. przez Pliniusza Starszego) określenie śliw. Nazwa gatunkowa "spinosa" oznacza „ciernista, kolczasta” i wywodzi się z łacińskiego słowa "spina" (=kolec, cierń). 
Gatunek posiada w języku polskim liczne nazwy zwyczajowe – regionalne i dawne: ciarka, ciarki, cierniaki, ciernie, ciernie czarne, dzika śliwa, kopcipka (korcipka), ostręże, ostrzęże, śliwa dzika, śliwa tarka, śliwa tarń, tarka, tarki, tarn, tarń, tarnina, tarnka, tarnki, ternkowe drzewo, tarnośliw, tarnośliwa, tarnośliwka, tarnówka, żarnośliwa.
Zastosowanie.
Roślina jadalna.
Miąższ owoców, mimo że cierpki w stanie świeżym, jest ceniony ze względu na walory odżywcze, aromat i smak. Do spożycia nadaje się po przemrożeniu – staje się wówczas bardziej słodki. Ze względu na toksyczny cyjanowodór nie należy spożywać pestek. 
Nasadzenia biotechniczne i krajobrazowe.
Gatunek może być stosowany w nasadzeniach o funkcji biotechnicznej, w szczególności w celu umocnienia skarp nasypów i wykopów oraz urwisk i wąwozów. Znosi też warunki nadmorskie i bywa stosowany do umacniania skarp na wybrzeżach. Chroni glebę przed erozją wodną i wietrzną. Na pastwiskach umożliwia wprowadzanie nasadzeń drzew chroniąc je przed zgryzaniem. Jest doskonałym gatunkiem na żywopłoty i do tworzenia zarośli sprzyjających bytowaniu ptaków oraz innych drobnych zwierząt. Tarnina uznawana jest za jeden z najcenniejszych gatunków do tworzenia zakrzaczeń oraz zadrzewień śródpolnych i przydrożnych ze względu na znaczenie ekologiczne, a przy tym za jeden z najbardziej niedocenianych i praktycznie nie rozmnażany w szkółkach.
Uprawa.
Gatunek wprowadzany bywa do nasadzeń biotechnicznych, rzadko jako roślina ozdobna lub jadalna. Nawet jednak tam, gdzie bywa sadzony dla owoców (niektóre rejony Rosji), głównym źródłem owoców pozostają zwykle populacje dziko rosnące. 
Choroby i szkodniki.
Tarnina narażona jest na takie szkodniki śliw jak owocówka śliwkóweczka ("Cydia funebrana") (zwójkowate), pordzewiacz śliwowy ("Aculus fockeui") (szpeciele), owocnica żółtoroga ("Hoplocampa minuta") i jasna ("H. flava") (błonkoskrzydłe). W razie potrzeby zwalczane są one chemicznymi środkami ochrony roślin. 
Szkody powodują patogeny grzybowe wywołujące takie choroby jak: brunatna zgnilizna drzew pestkowych (niszczy kwiaty i pędy), liście chorują na dziurkowatość liści drzew pestkowych, drobną plamistość liści drzew pestkowych oraz czerwona plamistość śliwy. Degenerację owoców powoduje torbiel śliwy ("Taphrina pruni"). O ile w przypadku chorób grzybowych stosuje się odpowiednie środki chemiczne, o tyle w przypadku chorób wirusowych konieczne jest wycinanie porażonych roślin i ich palenie. Z chorób tego rodzaju tarnina atakowana jest przez mozaikę wstęgową oraz ospowatość śliwy (szarkę). 
Problematycznym zagadnieniem jest znaczenie tarniny w rozprzestrzenianiu chorób wirusowych porażających śliwy uprawiane w sadach.
Obecność w kulturze i wierzeniach.
Ze względu na rozpowszechnienie, tworzenie silnie ciernistych zarośli, efektowne kwitnienie i charakterystyczne cierpkie owoce, tarnina jest krzewem rozpoznawalnym i odgrywającym znaczną rolę w kulturze ludowej. Ze względu na swą charakterystykę rzadko kojarzona jest korzystnie, choć w mitologii celtyckiej była rośliną świętą. 
W kulturze słowiańskiej cierniste krzewy sadzono na grobach samobójców, by powstrzymać ich od straszenia żywych oraz palono w nich wiedźmy. Kołkami z tarniny zabijano stworzenia uważane za wcielenia złego (zmor), w tym też nietoperze. 
Ze względu na przypisywanie tarninie tego, że posłużyła do zrobienia korony cierniowej dla Jezusa Chrystusa, w kulturze chrześcijańskiej wiązana była z szatanem. W czasie polowań na czarownice w Anglii była tępiona jako roślina obrzędowa wykorzystywana do czarów i używano jej do budowy stosów. Z drugiej strony podawana jest legenda z Poznania, według której Bóg obsypał tarninę niezliczoną ilością śnieżnobiałych kwiatów, by w ten sposób dowieść jej niewinności i zdjąć oskarżenia, że to z niej wykonano koronę cierniową. 
U Bułgarów do XIX wieku żywy był przesąd, że owoc tarniny, ewentualnie gałązka tarniny wzięta do ust podczas pogrzebu chroniła przed wypadaniem zębów.
Powiedzenie znane na obszarach wiejskich "Tarnina kwitnie – będzie zimno" wiąże się ze zbieganiem się terminu kwitnienia z okresowym ochłodzeniem następującym nieraz w maju.
Zagrożenia dla zdrowia.
Poza właściwościami trującymi pestek, opisanymi w sekcji "Cechy fitochemiczne", ciernie tarniny są przyczyną nierzadkich urazów. Długie (do 6 cm) i cienkie wbijają się w skórę i łamią, pozostawiając fragmenty wewnątrz ciała. W badaniach klinicznych stwierdzono, że nawet, gdy pacjenci twierdzili, że ciernie zostały usunięte, w tkankach znajdowano ich fragmenty powodujące powstawanie chronicznych stanów zapalnych, także zapaleń kaletki maziowej i pochewek ścięgna. Konieczne jest leczenie chirurgiczne i to wymagające otwarcia rany ze względu na nierzadką migrację fragmentów ciernia wewnątrz tkanek. Szczególnie trudne do zdiagnozowania są przypadki, gdy pacjenci z objawami bólowymi i zapalnymi nie pamiętają kontaktu z ciernistymi krzewami.

</doc>
<doc id="162799" url="https://pl.wikipedia.org/wiki?curid=162799" title="Kmieć">
Kmieć

Kmieć (łac. "cmetos, cmetones"", kmetho") – w czasach nowożytnych pojęcie to oznaczało zamożnego gospodarza – używane potocznie jako synonim chłopa.
Dawne znaczenia.
W XI-XII wieku słowo to oznaczało dostojników książęcych, możnych.
W XIV i XV wieku słowo to oznaczało chłopów, którzy mieli własne gospodarstwo o powierzchni przynajmniej 1 łana ziemi; w zamian za co musieli płacić panu feudalnemu czynsz lub wykonywać prace rolne na jego ziemi. Początkowo 1 dzień, a w końcu nawet 10 dni w miesiącu. W 1767 r. na wsi śląskiej kmiecie stanowili 36%, zagrodnicy 49% i chałupnicy 15%.
Etymologia.
Pochodzenie słowa nie jest ustalone, spotyka się następujące hipotezy:

</doc>
<doc id="162801" url="https://pl.wikipedia.org/wiki?curid=162801" title="Maria Janion">
Maria Janion

Maria Teresa Janion (ur. 24 grudnia 1926 w Mońkach, zm. 23 sierpnia 2020 w Warszawie) – polska historyczka literatury, idei i wyobraźni oraz krytyczka literacka specjalizująca się w historii polskiego i europejskiego romantyzmu, profesor nauk humanistycznych, członkini Polskiej Akademii Nauk i Polskiej Akademii Umiejętności, doktor honoris causa Uniwersytetu Gdańskiego.
Badaczka polskiej kultury XIX i XX wieku. Autorka ponad dwudziestu książek o zasadniczym znaczeniu dla refleksji o polskiej tożsamości, a także kilkuset studiów, artykułów, szkiców i recenzji. Krytyczka polskich mitów narodowych, polskiego kultu wojny, żołnierza, bohaterstwa, militarnych zrywów, martyrologii. Feministka, filozofka, krytyczka rasizmu, antysemityzmu, homofobii i mizoginii.
Zawodowo związana m.in. z Instytutem Badań Literackich PAN, Uniwersytetem Gdańskim i Uniwersytetem Warszawskim. Nauczycielka akademicka. Promotorka w dwudziestu przewodach doktorskich.
W latach 1968–1978 redaktorka naczelna komitetu redakcyjnego serii "Historia i Teoria Literatury. Studia" Instytutu Badań Literackich. Edytorka wydań poezji polskiej oraz dramatu "Nie-Boska komedia" dla Biblioteki Narodowej, redaktorka serii wydawniczych, m.in. "Transgresje" i "Obraz Literatury Polskiej". Od 1978 redaktorka wielotomowej "Biblioteki romantycznej".
W czasie II wojny światowej działaczka podziemnego Związku Harcerstwa Polskiego. Od lat 70. działaczka opozycji demokratycznej w PRL. Współzałożycielka niezależnego Towarzystwa Kursów Naukowych. W okresie sierpnia 1980 sygnatariuszka listu 64 intelektualistek i intelektualistów popierającego strajki, apelującego o działania „bez rozlewu krwi”. W 1981 prelegentka na Kongresie Kultury Polskiej, którego obrady przerwało wprowadzenie stanu wojennego. W 1982 w ramach represji politycznych zwolniona z Uniwersytetu Gdańskiego (przywrócona w 1983).
W latach 2000–2004 przewodnicząca jury Nagrody Literackiej Nike. W 2007 finalistka tej nagrody za książkę "".
Życiorys.
Dzieciństwo i działalność w latach 40..
Pochodziła z rodziny urzędniczej. Była córką Cypriana Janiona i Ludwiki z Kudryków. Do 1945 mieszkała w Wilnie, gdzie ukończyła szkołę powszechną i spędziła II wojnę światową. Podczas okupacji radzieckiej uczyła się w szkole średniej, a kiedy do miasta wkroczyli Niemcy, zaczęła uczęszczać na tajne komplety gimnazjalne. Należała do podziemnego Związku Harcerstwa Polskiego. Po wojnie w ramach tzw. akcji repatriacyjnej jej rodzina osiedliła się w Bydgoszczy.
W 1945 zdała eksternistycznie maturę w Toruniu. Jesienią rozpoczęła studia polonistyczne na Uniwersytecie Łódzkim. Od 1946 uczęszczała na prowadzone przez Stefana Żółkiewskiego studium krytycznoliterackie tygodnika „Kuźnica”, a w 1947 zaczęła w tym czasopiśmie publikować artykuły i recenzje. W tym samym roku zapisała się do Akademickiego Związku Walki Młodych „Życie”, a w 1948 została członkinią zespołu redakcyjnego tygodnika „Wieś”. W tym samym roku opublikowała w 2. numerze „Twórczości” pierwszą większą rozprawę naukową, napisaną wspólnie z Tadeuszem Drewnowskim i zatytułowaną "Zagadnienie fikcji literackiej ze stanowiska socjologicznej teorii literatury". W 1948 została zatrudniona w Instytucie Badań Literackich Polskiej Akademii Nauk na stanowisku asystentki i pracowała w nim aż do przejścia na emeryturę (1996). W 1949 wstąpiła do Polskiej Zjednoczonej Partii Robotniczej (PZPR), z której została wykluczona w 1979. Również w 1949 przeniosła się do Warszawy, w której zamieszkała na stałe.
Lata 50. i 60..
W 1951 uzyskała magisterium na Uniwersytecie Warszawskim, w roku akademickim 1951/1952 pracowała tam jako asystentka. Stanowisko zastępczyni profesora objęła w 1954, a w 1955, w IBL – uzyskała stopień kandydata nauk filologicznych na podstawie pracy "Lucjan Siemieński, poeta romantyczny", której promotorem był Stefan Żółkiewski. W 1957 pełniła funkcje sekretarza naukowego w IBL, w 1957 objęła stanowisko docenta, od tego czasu uczestnicząc w pracach rady naukowej instytutu. W 1957 zaczęła pracować w Wyższej Szkole Pedagogicznej w Gdańsku. W 1963 otrzymała tytuł profesora nauk humanistycznych, została wówczas profesorem nadzwyczajnym. W 1964 objęła stanowisko kierowniczki Pracowni Dziejów Form Artystycznych w Literaturze Polskiej, a w 1968 kierowniczki Zakładu Historii Literatury XIX wieku. Od 1966 uczestniczyła w pracach Komitetu Nauk o Literaturze PAN (później Komitetu Nauk o Literaturze Polskiej PAN). Na fali represji marcowych w roku akademickim 1968/1969 została zwolniona z pracy w WSP – władze były szczególnie zaniepokojone jej rosnącym wpływem na młodzież akademicką. Jej wykłady, akcentujące rewolucyjny, wolnościowy aspekt romantyzmu, nieulegające oficjalnej wykładni i kwestionujące tradycyjne odczytania literackiego kanonu zachęcały studentów do niepokornego, oryginalnego i odważnego myślenia o polskiej literaturze i kulturze. Po utworzeniu Uniwersytetu Gdańskiego podjęła pracę w tamtejszym Instytucie Filologii Polskiej. W 1973 została profesorem zwyczajnym.
Lata 70. i 80..
W 1974 zaczęła prowadzić seminaria na Studium Doktoranckim IBL. W 1979 została członkinią Związku Literatów Polskich, rozwiązanego w 1983.
W latach 70. zaangażowała się w działalność opozycyjną – należała m.in. do założycieli niezależnego Towarzystwa Kursów Naukowych. Zaczęła krytyczniej podchodzić do narzucanych odgórnie interpretacji i wartościowania polskiej literatury dawnej i współczesnej oraz do polskiego kultu wojny, żołnierza, bohaterstwa, militarnych zrywów, martyrologii. W 1976 opublikowała studium "Wojna i forma", poświęcone właśnie wydanemu "Pamiętnikowi z powstania warszawskiego" Mirona Białoszewskiego, interpretując go jako tekst pokazujący wojnę i powstanie z cywilnej, odmitologizowanej, nieheroicznej perspektywy, co spotkało się z silną krytyką. Oskarżano ją o to, że podobnie jak sam pisarz, szarga narodowe świętości. Jej niezależne sądy, wzrastający autorytet wśród studentów i pracowników naukowych oraz związek z opozycją polityczną sprawił, że stała się "persona non grata" dla ówczesnych władz. W okresie sierpnia 1980 podpisała list 64 intelektualistów popierający strajki, apelujący wszakże o działania „bez rozlewu krwi”. W 1981 wystąpiła na Kongresie Kultury Polskiej, którego obrady przerwało wprowadzenie stanu wojennego. Apelowała, by ten wielki narodowy zryw, na razie kierujący się głównie emocjami, przekuć w wielką pracę intelektualną.
W latach 80. kontynuowała pracę naukową i dydaktyczną w Gdańsku i Warszawie. Była twórczynią i współredaktorką serii "Transgresje" – siedem tomów antologii polskich i zagranicznych prac naukowych, tekstów literackich i zapisów dyskusji prowadzonych na gdańskich seminariach wyszło w latach 1981–1988. W 1981 podjęła wykłady na Uniwersytecie Warszawskim. W 1982 w ramach represji politycznych została zwolniona z Uniwersytetu Gdańskiego. Ponownie zatrudniono ją tam w roku akademickim 1983/1984. Seminaria w Gdańsku prowadziła do roku akademickiego 1989/1990, od tego czasu zajęcia prowadziła tylko w Warszawie w ramach Studium Doktoranckiego IBL i umowy z Uniwersytetem Warszawskim. Tuż przed przełomem 1989 związała się z nieformalnym stowarzyszeniem opozycyjnym „Reforma i Demokracja”.
Od lat 90..
W latach 90. została członkinią Stowarzyszenia na Rzecz Humanizmu i Etyki Niezależnej, należała też przez pewien czas do Solidarności Pracy i Unii Pracy. W 1989 uzyskała członkostwo w Stowarzyszeniu Pisarzy Polskich, a w 1991 w Polskim PEN Clubie. W 1994 otrzymała doktorat honoris causa Uniwersytetu Gdańskiego. W latach 1997–2004 uczestniczyła w pracach jury Nagrody Literackiej Nike, w latach 2000–2004 była jego przewodniczącą. Od 1992 do 2010 kontynuowała otwarte dla wszystkich seminaria, tym razem pod auspicjami Szkoły Nauk Społecznych przy Instytucie Socjologii i Filozofii PAN. Chociaż z regularnych wykładów zrezygnowała, nadal współpracowała z SNS. W 1996, na swoje 70. urodziny, otrzymała od uczniów tom "Romantyzm. Janion. Fantazmaty" pod redakcją Doroty Siwickiej i Marka Bieńczyka. W 2006 zarówno w Warszawie, jak i Krakowie przyjaciele oraz dawni i obecni uczniowie urządzili uroczyste obchody 80. urodzin Marii Janion. Z ofiarowanych jej z tej okazji tekstów powstała "Księga Janion" (Gdańsk, 2007) w opracowaniu Zbigniewa Majchrowskiego i Stanisława Rośka, zawierająca także szczegółową bibliografię jej prac przygotowaną przez Alicję Szałagan, listę doktoratów i prac magisterskich, których była promotorką, „Drzewo Janion”, wkładkę z rysunkiem pokazującym wszystkich uczniów oraz uczniów tychże, a także tekst wygłoszony przez Jerzego Pilcha w trakcie obchodów jubileuszu zorganizowanych w Warszawie w siedzibie „Gazety Wyborczej”.
Śmierć.
Zmarła 23 sierpnia 2020 w swoim mieszkaniu w Warszawie. Została pochowana w Alei Zasłużonych na Cmentarzu Wojskowym na Powązkach (kw. FV-tuje-15).
Członkostwo w organizacjach i instytucjach naukowych.
Uzyskała członkostwo w Polskiej Akademii Nauk (członkini korespondentka od 1991, członkini rzeczywista od 1998), Polskiej Akademii Umiejętności (członkini krajowa czynna od 1990), Towarzystwie Naukowym Warszawskim (członkini zwyczajna) i Towarzystwie Literackim im. Adama Mickiewicza. Pracowała w Komitecie Nauk o Literaturze PAN oraz w Komitecie „Polska w Zjednoczonej Europie”.
Główne kierunki badań.
Była autorką kilkudziesięciu książek i kilkuset studiów, artykułów, szkiców i recenzji. Równolegle do pracy badawczej rozwijała się jej działalność edytorska (wydania poezji krajowej, "Nie-Boska komedia" dla Biblioteki Narodowej) oraz redakcyjna – poza licznymi osobnymi pozycjami, jak książki o Grassie czy mistycznym Słowackim, redagowała całe serie wydawnicze: m.in. „Transgresje” i „Obraz Literatury Polskiej”, a od 1978 wielotomową, po dziś dzień ukazującą się „Bibliotekę romantyczną”. W latach 1968–1978 pełniła funkcję redaktor naczelnej komitetu redakcyjnego serii IBL "Historia i Teoria Literatury. Studia", potem była członkinią komitetu. Była także inicjatorką i organizatorką wielu innych przedsięwzięć naukowych (konferencje, sympozja, spotkania).
Jej zainteresowania naukowe obejmowały nie tylko historię literatury polskiej i obcej ostatnich dwóch stuleci, lecz także dzieje idei, stylów zachowania i postaw społecznych, przemiany wyobraźni symbolicznej, form i kategorii estetycznych, jak również metodologię badań literackich. Szczególne miejsce zajmuje w nich romantyzm.
Romantyzm jako rewolucja wyobraźni.
 Romantyzm zrodził się w momencie nowożytnego odkrycia „ja”, stał się na początku głównie indywidualizmem, zgłębiającym doświadczenie konkretnej egzystencji oraz tajemnicę osoby. Romantyczna wyobraźnia objawiła nową rzeczywistość: wewnętrzny świat snów i fantazmatów. Dokonała tym samym odkrycia „człowieka podświadomego”, wypowiadającego wiele z tego, co do tej pory było skrywane i tajone, chociaż istniały również i w jej obrębie sfery stłumienia i wyparcia. Wyzwolenie stało się możliwe dzięki zerwaniu z klasycyzmem i jego dogmatycznym, jednostronnym i krępującym wyobraźnię pojmowaniem tradycji. Romantyczne rozumienie tradycji: wielostronne i pluralistyczne stało się podstawą nowego paradygmatu kultury.
W swoich pracach szczegółowo opisywała różnorodne aspekty tego nowego paradygmatu: nowy typ bohatera, drastyczne naruszenie tabu śmierci, zabieg rewindykacji tego, co ukryte, zapomniane i nieuznawane, a co prowadziło do nobilitacji kultur nieoficjalnych, alternatywnych (ludowej przede wszystkim, a następnie pogańskiej, słowiańskiej, północnej i orientalnej), koncepcję natury jako wzoru, modelu egzystencji, w której w sposób nieuchronny tworzenie utożsamia się z niszczeniem, a nawet samozniszczeniem, a życie ze śmiercią, rozumienie historii jako teofanii, dramatyczną filozofię egzystencji rozpiętą między zbawieniem i nicością, niewyrażane wcześniej, wypierane doświadczenia egzystencjalne (dziecka, szaleńca, kobiety...). Wiele uwagi badaczka poświęciła także nowym formom i stylom romantycznego pisania. Analizowała tajemnicę romantycznej formy (tzw. formy otwartej, poetyki fragmentu) i romantycznych kategorii estetycznych (studia o tragizmie, ironii, grotesce, frenezji, gotycyzmie, wzniosłości). Podkreślała, że z biegiem czasu coraz większe znaczenie w romantyzmie zyskiwało odczucie absurdalności i groteskowości istnienia, wyrażane poprzez ironię i melancholię.
Specyfika polskiego romantyzmu i jego wpływ na polską kulturę.
Wiele uwagi poświęciła szczególnemu charakterowi polskiego romantyzmu, a zwłaszcza temu, jak epoka ta wpłynęła na polską kulturę XIX, XX, a nawet XXI wieku. Badaczka twierdzi, że w ciągu prawie dwustu lat od epoki porozbiorowej poczynając, a na stanie wojennym i okresie po nim kończąc, w Polsce przeważał dość jednolity styl kultury, który nazwała romantyczno-symbolicznym. Romantyczny indywidualizm, radykalny bunt jednostki przeciw rzeczywistości, szaleństwo wyobraźni, rebelia śmierci czy w końcu dylematy moralne o wielkim dla społeczności polskiej znaczeniu (jak np. problem konfliktu etosu spiskowego i rycersko-chrześcijańskiego w Konradzie Wallenrodzie) w procesie recepcji zostały przez polskich czytelników poddane politycznej redukcji i daleko idącym uproszczeniom. Proces ten wsparła epigońska, naśladowcza literatura krajowa okresu międzypowstaniowego. Wielki romantyzm w Polsce stopniowo przekształcił się w kanon, albo raczej w dwa kanony: tyrtejski i mesjanistyczno-martyrologiczny. Stało się tak dlatego, że w pewnym momencie skoncentrował się przede wszystkim na budowaniu poczucia tożsamości narodowej i obronie jej symboli. Nabrał tym samym charakteru charyzmatu narodowego, organizując się wokół wartości duchowych zbiorowości, takich jak ojczyzna, niepodległość, wolność narodu, solidarność narodów. Dominującą rolę odgrywała tutaj literatura.
Jej fascynacja romantyzmem zaczęła się od badań nad XIX-wieczną poezją krajową w okresie międzypowstaniowym. Owocem poszukiwań była pierwsza książka: monografia "Lucjan Siemieński, poeta romantyczny", a także mniejsze zarysy monograficzne – między innymi Ryszarda Berwińskiego, Edmunda Wasilewskiego, Wincentego Pola oraz "Antologia romantycznej poezji krajowej 1831–1863", przygotowana razem z Marią Grabowską. Portrety wybranych poetów krajowych (Ehrenberga, Siemieńskiego, Wasilewskiego) opublikowała w poszczególnych tomach serii Obrazy Literatury Polskiej.
Paradygmat romantyczny w Polsce w XX wieku.
Według Marii Janion romantyzm w Polsce nie skończył się, jak w większości krajów europejskich, wraz z XIX wiekiem. Jego panowanie rozciągnęło się jeszcze na cały wiek XX i miało w nim trzy kulminacje. Pierwszym był początek XX wieku – chodzi o okres poprzedzający I wojnę światową i samą wojnę, kiedy to obudziły się dążenia niepodległościowe, a szczególną rolę odegrała, inspirowana romantycznymi lekturami, działalność Piłsudskiego. Druga kulminacja przypada na okres II wojny światowej. To wtedy nastąpił niebywały wprost rozkwit stereotypów romantycznych, wynikający nie tylko z kolejnego dziejowego nieszczęścia, ale i z romantycznej edukacji, jaką w szkołach okresu międzywojennego odebrało pokolenie dorastające w latach 1939–1945. Trzecia kulminacja, trzeci wielki powrót romantycznych stereotypów i klisz nastąpił w okresie pojawienia się „Solidarności” i jej etosu, który uzyskał powszechne uznanie. Odwoływał się on do silnie zakorzenionego w polskiej świadomości zespołu wartości heroiczno-romantycznych, posługiwał się wzorcem szlachetnego polskiego idealizmu, poświęcającego wszystko dla walki o wolność. Solidarność przejęła i po swojemu rozbudowała romantyczną kulturę emocjonalną, jej patetyczny patriotyzm. Stan wojenny dodatkowo to wszystko pogłębił. W swoim słynnym przemówieniu wygłoszonym podczas przerwanego wprowadzeniem stanu wojennego Kongresu Kultury Polskiej Maria Janion postulowała, by ten wielki emocjonalny zryw przekształcić w pracę intelektualną. W filmie Agnieszki Arnold "Kongres niedokończony", nakręconym z okazji Kongresu Kultury w Krakowie w 2009, badaczka stwierdza, że ten wielki ruch intelektualny, o którym marzyła, jeszcze się nie narodził.
W początkach lat 90. ogłosiła, że w demokratycznym, pluralistycznym światopoglądowo społeczeństwie polskim, które powstanie wskutek transformacji, nieuchronnie nastąpi zmierzch opisywanego wyżej paradygmatu romantycznego. Uznała, że jednolita kultura, pełniąca dotychczas przede wszystkim funkcje kompensacyjne i terapeutyczne, nie może działać w społeczeństwie, które ma stać się demokratyczne, to znaczy wielokształtne i zdecentralizowane, objawiające bardzo różnorodne potrzeby kulturalne. Była przekonana, że w tej nowej rzeczywistości znajdzie się miejsce na dziedzictwo romantyzmu, lecz na nowo odczytanego. Chodziłoby o zawartą w nim wielką filozofię egzystencji, dramatyczne dylematy wolności jednostki i wynikające z nich tragiczno-ironiczne napięcia. Jednak po dwudziestu latach nowej polskiej niepodległości badaczka ciągle obserwuje trwałość romantycznych stereotypów, zwłaszcza mesjanistycznych, które stara się krytycznie rozpatrywać.
Badając przez wiele dziesiątków lat „życie pośmiertne” polskiego romantyzmu, pokazywała także uwikłanie w romantyzm takich polskich twórców współczesnych, jak Swinarski, Hanuszkiewicz, Wajda, Tadeusz Konwicki, Iwaszkiewicz, Rymkiewicz, Broniewski, Kuncewiczowa ("Odnawianie znaczeń, Projekt krytyki fantazmatycznej, Płacz generała"), interesowała się wewnątrzromantycznymi polemikami oraz dramatycznymi często losami krytyków romantycznego stylu myślenia i pisania (Brzozowski, Miłosz, Gombrowicz, Białoszewski).
Badaniom nad romantyzmem jako nowym paradygmatem kultury oraz nad szczególnym charakterem polskiego romantyzmu Maria Janion poświęciła następujące książki: "Romantyzm. Studia o ideach i stylu, Gorączka romantyczna, Odnawianie znaczeń, Czas formy otwartej, Wobec zła, Życie pośmiertne Konrada Wallenroda, Projekt krytyki fantazmatycznej. Szkice o egzystencjach ludzi i duchów" oraz napisane razem z Marią Żmigrodzką: "Romantyzm i historia" i "Romantyzm i egzystencja. Fragmenty niedokończonego dzieła".
Rola twórczości epigońskiej.
Problem romantyzmu krajowego długo pozostał jednym z głównych wątków badań Marii Janion, a następne książki zawierały kolejne rozprawy jemu poświęcone. Badaczka przypominała poetów krajowych nie tylko ze względu na wartość literacką twórczości niektórych (np. Teofila Lenartowicza), lecz także w przekonaniu, że – choć wielcy poeci emigracyjni stworzyli polski romantyzm – to poeci krajowi właśnie, wskutek upraszczającego, ujednoznaczniającego i epigońskiego często naśladownictwa przekształcili go w kanon. Bez wzięcia pod uwagę tego szczególnego zapośredniczenia nie da się zrozumieć nowożytnej polskiej kultury, polskiego życia duchowego i stylu polskiego patriotyzmu. Z literaturą krajową nieuchronnie łączy się problem epigonizmu. Był on – paradoksalnie – konsekwencją wyjściowych założeń literatury romantycznej. W romantyzmie dominowała koncepcja poezji jako ekspresji uczuć, co sprzyjało demokratyzacji literatury. Miało to również i swoje złe strony. Zalew poezji przyniósł znaczne obniżenie jej poziomu intelektualnego i literackiego. Poezja epigonów najczęściej składała się z samych prawie sztamp, klisz i stereotypów. Utworzyła się gigantyczna powielarnia tekstów wielkich romantyków, zwłaszcza Mickiewicza. W Polsce epigonizm romantyczny wystąpił przede wszystkim jako emocjonalizm. Wytworzył się wręcz osobliwy terroryzm zacnej uczuciowości polskiej. Poezja romantyczna została utożsamiona z religią uczuć patriotycznych: nie czujesz tak samo, nie jesteś Polakiem. Potwierdzeniem tych intuicji badawczych stał się fakt, że opracowana i poprzedzona przez Marię Janion wstępem obszerna antologia "Reduta. Romantyczna poezja niepodległościowa" (Wydawnictwo Literackie, Kraków 1979, seria „Biblioteka Romantyczna”) stała się podręcznym zbiorem poezji patriotycznej śpiewanej w okresie „Solidarności” i stanie wojennym. Okres pierwszej „Solidarności” przywrócił bowiem wszystkie romantyczne wzorce przeżywania narodowych dramatów. Dlatego też będąca podsumowaniem wieloletnich badań nad poezją krajową rozprawa Marii Janion Poezja w kraju. Próba syntezy, stanowiąca zarazem wprowadzenie do historii nowożytnej polskiej kultury narodowej, zawarta została jako wstęp w książce "Obraz literatury polskiej XIX i XX wieku" i została w 1994 wznowiona jako osobna książka pod tytułem "Purpurowy płaszcz Mickiewicza".
Badania nad twórczością romantycznych wieszczów.
Równolegle rozwijała swoje zainteresowania twórczością wielkich polskich poetów romantycznych. Rozpoczęła od badań nad Zygmuntem Krasińskim i wydała m.in. monografię "Zygmunt Krasiński, debiut i dojrzałość". Do dzieła autora "Nie-Boskiej komedii" wracała wielokrotnie, analizując jego historiozofię, koncepcję tragizmu, fantazmatyczność i alinearność formy jego dramatów, katastrofizm i wizję rewolucji oraz przypominając mniej znane utwory. Odrębne studia poświęciła twórczości epistolarnej Krasińskiego rozumianej jako szczególny dokument jego wyobraźni i doświadczeń egzystencjalnych. W książce "Niesamowita Słowiańszczyzna" z kolei analizowała młodzieńczą powiastkę Krasińskiego "Mściwy karzeł i Masław", pokazując charakter gotycyzmu i frenezji poety oraz jego sposób rozumienia mitu słowiańskiego, akcentującego krwawy i dziki charakter czasów przedchrześcijańskich. W szczególny sposób Janion wróciła do Krasińskiego w książce "Bohater, spisek, śmierć", w której dwa studia poświęciła analizie "Nie-Boskiej komedii" jako „mitu założycielskiego polskiego antysemityzmu”.
Adama Mickiewicza początkowo analizowała z punktu widzenia jego wpływu na romantyzm krajowy oraz jako twórcę jednej z najpotężniejszych figur literackich i kulturowych, a mianowicie Konrada Wallenroda. Wielokrotnie zastanawiała się nad istotą tragizmu tej postaci oraz jej wpływem na polską wyobraźnię. W książce "Życie pośmiertne Konrada Wallenroda" (1990) badała zarówno jego „biografię symboliczną”, jak i mit, wokół którego osnuwały się losy wielu polskich spiskowców XIX i XX wieku. Osobne rozprawy poświęciła "Grażynie" ("Kobieta-rycerz" w książce "Kobiety i duch inności"); Mickiewiczowskiej koncepcji "Dziadów" fundującej antropologię autora "Pana Tadeusza" ("Romantyzm polski wśród romantyzmów europejskich" w książce "Gorączka romantyczna"). Z czasem coraz bardziej pochłaniała ją problematyka jego religijności, ze szczególnym uwzględnieniem stosunku Mickiewicza do Żydów i judaizmu (dwie drukowane wcześniej rozprawy "Legion żydowski Mickiewicza" oraz "Tematy żydowskie u Mickiewicza" weszły do książki "Do Europy tak, ale z naszymi umarłymi"). Wielokrotnie wracała także do jego sposobu rozumienia mitu wampirycznego i koncepcji słowiańszczyzny ("Wampir, Niesamowita Słowiańszczyzna"). Osobne studium poświęciła motywowi „śmierci nieoswojonej” w twórczości Mickiewicza, na przykładzie przede wszystkim mało znanego utworu "Popas w Upicie" z 1825.
Juliusz Słowacki z kolei interesował badaczkę przede wszystkim jako autor niezwykłej historiozofii, zwłaszcza w okresie mistycznym ("Romantyczna wizja rewolucji", w: "Gorączka romantyczna"), jako twórca nowego języka polskiej poezji oraz fragmentarycznej poetyki (Tak będzie pisała kiedyś Polska). Konieczność zrewidowania dotychczasowych interpretacji mistycznego dzieła Słowackiego doprowadziła w 1979 do zorganizowania sympozjum, do którego Maria Janion przygotowała zestaw problemów wymagających dyskusji. Wspólnie z profesor Marią Żmigrodzką zredagowała następnie książkę, będącą owocem tej sesji i otwierającą, jak stwierdzili badacze i czytelnicy, nowy etap badań nad twórczością autora "Króla Ducha".
Literatura a problemy egzystencji.
Poszukiwania Marii Janion przekroczyły jednak w pewnym momencie zbiorowy, patriotyczny i historiozoficzny wymiar romantyzmu i polskiej literatury (choć nigdy go nie zarzucają), przechodząc na stronę indywidualnych znaków egzystencji jako najwyższej wartości, a zarazem przestrzeni kreacji nowożytnego Ja. Momentem przełomowym stało się wypracowanie na przełomie lat 70. i 80. kategorii transgresji, co skierowało uwagę badaczki na graniczne doświadczenia egzystencjalne (obłęd, samotność, okrucieństwo, erotyzm). Postanowiła zatem odnaleźć w polskiej literaturze temat zła, szaleństwa, śmierci (Wobec zła) czy omówić różne aspekty polskiej religijności romantycznej (Bóg romantyków, mistycyzm Mickiewicza i Słowackiego, religijne eksperymenty egzystencjalne jak Koło Sprawy Bożej). Wiązało się to z pasjonującą ją zawsze tematyką wyobraźni, decydującej o duchowym życiu jednostki. Wspomniane już "Życie pośmiertne Konrada Wallenroda" oraz "Projekt krytyki fantazmatycznej" na różne sposoby kontynuowały opisywanie „egzystencji ludzi i duchów”, świata snu, nieświadomości i twórczości. Należy wspomnieć także o stworzonej przez Janion wielotomowej serii „Transgresje” (1981–1988), będącej owocem prowadzonego przeze nią przez wiele lat seminarium. Były to wydawane wespół z grupą studentów i studentek z Uniwersytetu Gdańskiego antologie tekstów literackich i eseistycznych światowej humanistyki, niekiedy w autorskich przekładach. „Transgresje” zapoznawały czytelnika ze słabo wówczas znanymi w Polsce autorami, jak choćby Laing, Sontag, Bataille, Klossowski, Genet, Foucault i in. Zamieszczone tam zostały także teksty wykładów Janion oraz wypowiedzi i rozprawy uczestników spotkań. Tytuły poszczególnych tomów układają się w zestaw najważniejszych tematów nowożytnej antropologii: „Galernicy wrażliwości”, „Osoby”, „Maski”, „Odmieńcy”, „Dzieci”.
Zderzenie projektów kultury zbiorowej i indywidualnej zostaje przez Janion ponownie zinterpretowane w latach 90., m.in. poprzez odwołanie się do Goetheańskiej zasady Bildung, kładącej nacisk na kształcenie i samokształcenie, na podmiotowość jednostki w obcowaniu z kulturą. Książka "Czy będziesz wiedział, co przeżyłeś?" szuka sposobów na ocalenie integralności duchowej człowieka w sytuacji nasilenia konsumeryzmu i tego, co określa się mianem kryzysu wartości. Napisana z Marią Żmigrodzką "Odyseja wychowania" poświęcona jest właśnie Goetheańskiej koncepcji człowieka.
Według Marii Janion Polacy muszą obecnie w szczególny sposób wnikać w historię, ponieważ do Europy mogą wejść „tylko ze [swoimi] umarłymi”. Stąd powrót do pytań o stosunek Polaków do wojny, o rozdroża polskiego patriotyzmu i losu w zbiorze studiów "Płacz Generała. Eseje o wojnie" oraz tytuł książki "Do Europy tak, ale razem z naszymi umarłymi", zawierającej między innymi grupę tekstów poświęconych problematyce żydowskiej i judaistycznej w kulturze i literaturze polskiej (wspomniane już rozprawy o Mickiewiczu, studia o Niemcewiczu i Pigoniu, Spór o antysemityzm).
Wymienione wyżej teksty są także przejawem wieloletnich zainteresowań Marii Janion figurami Innego w kulturze nowożytnej, takimi jak szaleniec, dziecko, Żyd czy wreszcie – kobieta. Książka "Kobiety i duch inności", czerpiąc z dorobku światowej krytyki feministycznej, badała poszczególne motywy (kobiety-rewolucji; kobiety-rycerza); analizowała ciekawe z tego punktu widzenia powieści (Kraszewski, Grass) i próbowała opisać fenomeny biografii i twórczości kobiet-autorek (Komornicka, Filipiak). Genderowa, feministyczna perspektywa stała się częścią instrumentarium badawczego Janion. Wykorzystała ją chociażby w studium o Magdalenie Tulli ("W śmierci", w: "Żyjąc tracimy życie").
Inne nurty badań.
Bohaterami studiów Janion nie są tylko polscy pisarze ostatnich dwóch stuleci. Osobne rozprawy poświęciła m.in. twórczości Rousseau, Chateaubrianda, Goethego, Flauberta, wielokrotnie wracała do Grassa (zamieściła swoje teksty w dwóch tomach studiów poświęconych Grassowi: Polskie pytania o Grassa, 1988; Günter Grass i polski Pan Kichot, 1999).
Refleksja metodologiczna.
Olbrzymie znaczenie dla pracy badawczej Marii Janion miała refleksja metodologiczna: analizowała ujęcia socjo-genetyczne, strukturalizm, hermeneutykę, krytykę tematyczną, krytykę feministyczną czy wreszcie postmodernizm (książki i rozprawy z lat 80. i 90.). Uwzględniała te dziedziny wiedzy, które stanowić mogły nowy kontekst interpretacyjny (filozofia, socjologia, psychologia, w szczególności psychoanaliza i antypsychiatria, antropologia i in.). Dzięki temu możliwe stało się opracowanie i wykorzystanie w procesie interpretacji takich kategorii, jak: transgresja, fantazmat, życie emblematyczne czy biografia symboliczna. W szczególny sposób rozwijała historię literatury jako historię idei i współtworzyła – z takimi filozofami jak Bronisław Baczko, Leszek Kołakowski, Andrzej Walicki czy – "warszawską szkołę historii idei" (jest także autorką jej nazwy). "Czytać, to znaczy czytać jeszcze raz" – słowa Georges’a Pouleta w rozumieniu Rolanda Barthes’a stanowiły motto zarówno pracy naukowej, jak i dydaktycznej Marii Janion.
Życie prywatne.
Była ateistką.
W książce "Janion. Transe – traumy – transgresje. 1: Niedobre dziecię" (2013), będącej zapisem wywiadu-rzeki, jakiego udzieliła Kazimierze Szczuce, Janion ujawniła, że jest lesbijką.
Książki autorstwa Marii Janion.
Z Marią Żmigrodzką:
Z Ryszardem Przybylskim:
Tłumaczenia w innych językach.
po francusku:
po angielsku:
po czesku:

</doc>
<doc id="162802" url="https://pl.wikipedia.org/wiki?curid=162802" title="Cewka Helmholtza">
Cewka Helmholtza

Cewki Helmholtza, pierścienie Helmholtza (Cewki Helmholtza-Gaugaina) – układ cewek, wewnątrz którego istnieje duży obszar o w przybliżeniu stałym wektorze indukcji pola magnetycznego. Są one używane do wytwarzania jednorodnego pola magnetycznego i kompensacji pola zewnętrznego (głównie ziemskiego). Nazwane na cześć niemieckiego fizyka Hermanna von Helmholtza.
Układ składa się z dwóch identycznych równoległych cewek. W cewkach powinien płynąć taki sam prąd, w tym samym kierunku, co można osiągnąć przez połączenie szeregowe. Cewki znajdują się w odległości równej promieniowi każdej z nich. Taki układ pozwala uzyskać niemal jednorodne pole magnetyczne w przestrzeni między cewkami.
Indukcja magnetyczna formula_1 w środku cewki wynosi:
gdzie:

</doc>
<doc id="162805" url="https://pl.wikipedia.org/wiki?curid=162805" title="Pistolet maszynowy FN P90">
Pistolet maszynowy FN P90

FN P90 – belgijski pistolet maszynowy (klasy PDW) produkowany przez zakłady Fabrique Nationale de Herstal (FN).
Historia konstrukcji.
We współczesnej armii zaledwie 30-40% żołnierzy potrzebuje uzbrojenia klasy karabinu lub karabinku. Dla reszty broń strzelecka stanowi wyłącznie narzędzie do samoobrony używane w sytuacjach nadzwyczajnych, a standardowy karabin tylko przeszkadza w wykonywaniu obowiązków. Jednym z większych problemów było zawsze uzbrojenie tych żołnierzy. Pistolety, choć małe i poręczne, wymagają ciągłego treningu strzeleckiego, jednocześnie cechują się bardzo niewielkim zasięgiem i siłą ognia. Pistolety maszynowe zapewniające znacznie większą siłę ognia i zasięg do pewnego momentu sprawdzały się w tej roli, ale masowe wprowadzenie kamizelek kuloodpornych sprawiło, że stały się one nieskuteczne. Skrócone wersje karabinków (subkarabinki) o lufach długości ok. 25 cm były dość skuteczne, ale stosowana w nich amunicja pośrednia sprawiała, że były dość ciężkie i miały trudny do zaakceptowania silny płomień wylotowy.
Dlatego pod koniec lat osiemdziesiątych w krajach NATO zaczęto pracować nad nową klasą broni o osiągach pośrednich pomiędzy pistoletem maszynowym a subkarabinkiem (tzw. PDW - Personal Defense Weapon). Prace przyśpieszyło powołanie w latach 90 komisji, która miała zająć się oceną nowych konstrukcji broni służącej do samoobrony.
W tym czasie była już gotowa pierwsza konstrukcja spełniająca wymagania. Już w 1986 roku w zakładach FN skonstruowano nową broń, której produkcję pod oznaczeniem P90 zaczęto w 1991 roku. Była to broń rewolucyjna. Zbudowana w dużej części z polimerów, w układzie bullpup z oryginalnym umieszczonym poziomo nad komorą zamkową magazynkiem. Największą rewolucją był jednak używany w nowej broni nabój SS190 5,7 × 28 mm. Przy energii wylotowej pozwalającej zakwalifikować go jako nabój pistoletowy, posiadał on jednak budowę typowego naboju pośredniego. Właśnie z powodu naboju przez dość długi czas broń tę określano jako karabinek. Po zaprezentowaniu pistoletu FiveseveN zasilanego tą samą amunicją zmieniono klasyfikację i obecnie nabój 5,7 × 28 mm jest klasyfikowany jako mikrokalibrowy nabój pistoletowy, a P90 jako pistolet maszynowy.
Jednak sytuacja polityczna lat 90 nie sprzyjała wprowadzeniu do uzbrojenia nowej broni o nietypowym kalibrze. Sytuacja skomplikowała się jeszcze bardziej, kiedy w 1999 roku firma Heckler und Koch zaprezentowała swojego HK PDW2000 (obecnie produkowanego pod oznaczeniem MP7) zasilanego nabojem 4,6 × 30 mm. W latach 2001–2002 odbyły się testy obu typów amunicji, mające wyłonić przyszłą standardową amunicję NATO tego typu. Wyniki miały być ogłoszone w 2002 roku.
Produkcja seryjna pistoletu maszynowego P90 trwa od 1991 roku, jednak przez wiele lat był on kupowany w małych ilościach głównie na potrzeby jednostek specjalnych. Obecnie jest to nadal broń rzadko spotykana. P90 produkowany jest w wersjach P90 Triple-Rail, P90L, P90LV oraz PS90.
W 2003 roku pokazano P90 Tactical z zainstalowaną dłuższą szyną pozwalającą na zamontowanie obok siebie celownika noktowizyjnego oraz kolimatora.
Opis konstrukcji.
Pistolet maszynowy P90 jest bronią samoczynno-samopowtarzalną. Automatyka broni działa na zasadzie odrzutu zamka swobodnego. Broń strzela z zamka zamkniętego. Zamek podparty od tyłu dwiema sprężynami powrotnymi. Żerdzie sprężyn pełnią rolę prowadnic zamka. Po wystrzeleniu ostatniego naboju zamek zatrzymuje się w tylnym położeniu. Mechanizm spustowy ma możliwość strzelania ogniem pojedynczym oraz seriami. Przełącznik rodzaju ognia (pełniący także rolę bezpiecznika) ma postać tarczy umieszczonej poziomo pod spustem. Broń jest zasilana magazynkami pięćdziesięcionabojowymi umieszczonymi poziomo nad lufą. Naboje w magazynku ułożone są prostopadle do lufy, przed wystrzałem są odwracane o 90° przez prowadnicę amunicji w magazynku. P90 jest standardowo wyposażony w celownik kolimatorowy. Po obu stronach celownika optycznego znajdują się proste mechaniczne przyrządy celownicze. Lufa o długości 230 mm jest zakończona tłumikiem płomieni.

</doc>
<doc id="162806" url="https://pl.wikipedia.org/wiki?curid=162806" title="Stara Obra">
Stara Obra

Stara Obra – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski, położona na północ od Koźmina Wielkopolskiego, 6 km od miasta, przy linii kolejowej do Jarocina. Przez wieś przepływa jeden ze strumieni, łączących się dalej z rzeką Obrą.
Po raz pierwszy wzmiankowana w I połowie XV wieku, należała do dóbr koźmińskich do połowy wieku XIX. Obok dziewiętnastowiecznych zabudowań dworskich zachował się 11-hektarowy park z okazami sosny czarnej ("austriackiej") ("Pinus nigra Arn.") i lipy amerykańskiej ("Tilia americana L.").
W okresie Wielkiego Księstwa Poznańskiego (1815-1848) miejscowość wzmiankowana jako "Obra" należała do wsi większych w ówczesnym pruskim powiecie Krotoszyn w rejencji poznańskiej. Obra należała do okręgu koźmińskiego tego powiatu i stanowiła odrębny majątek, którego właścicielem był wówczas Szmolke. Według spisu urzędowego z 1837 roku wieś liczyła 367 mieszkańców, którzy zamieszkiwali 39 dymów (domostw).
W latach 1975–1998 miejscowość administracyjnie należała do województwa kaliskiego.
Przystanek kolejowy Obra Stara wybudowano tu w czynie społecznym w 1970.
Zobacz też: Obra

</doc>
<doc id="162807" url="https://pl.wikipedia.org/wiki?curid=162807" title="System semiprezydencki">
System semiprezydencki

System semiprezydencki (inaczej system półprezydencki lub parlamentarno-prezydencki) – system polityczny, forma rządów pośrednia między systemem parlamentarnym a prezydenckim, dzisiaj funkcjonująca m.in. we Francji. Za jego twórców uznaje się Charles'a de Gaulle'a i Georges'a Pompidou. Prezydent wybierany w wyborach powszechnych jest głową państwa. Określa kierunki polityki wewnętrznej i zagranicznej państwa, jest zwierzchnikiem sił zbrojnych. Powołuje i odwołuje on także premiera, a na jego wniosek powołuje ministrów. W systemie semiprezydenckim rząd i poszczególni jego członkowie ponoszą odpowiedzialność przed parlamentem. W niektórych sytuacjach prezydent może wydawać dekrety z mocą ustawy.
W systemie tym są trzy ośrodki władzy:
Polska posiada pewne cechy systemu semiprezydenckiego - m.in. powszechne wybory prezydenckie, prezydent zwierzchnikiem sił zbrojnych, prezydent powołuje i odwołuje premiera, odwołuje ministrów na wniosek premiera. Nie jest jednak całkowitym systemem semiprezydenckim m.in. Prezydent współdziała z Prezesem Rady Ministrów i właściwym ministrem w ramach polityki zagranicznej, nie określa kierunków polityki wewnętrznej. Mimo zwiększonej roli prezydenta, nadal główny ciężar władzy wykonawczej spoczywa na rządzie, który odpowiada przed parlamentem. Polska jest tym systemem mieszanym. (chociaż zgodnie z aktualnie obowiązującą Konstytucją RP Polska jest republiką parlamentarną).

</doc>
<doc id="162808" url="https://pl.wikipedia.org/wiki?curid=162808" title="Nakasone Yasuhiro">
Nakasone Yasuhiro



</doc>
<doc id="162809" url="https://pl.wikipedia.org/wiki?curid=162809" title="Europejskie Forum Młodzieży">
Europejskie Forum Młodzieży

Europejskie Forum Młodzieży "(ang. European Youth Forum)" – międzynarodowa organizacja pozarządowa założona przez narodowe rady młodzieży wspólnie z międzynarodowymi organizacjami pozarządowymi działającymi w dziedzinie polityki młodzieżowej. Głównym zadaniem Forum jest reprezentowanie interesów młodych ludzi z krajów Europy na forach międzynarodowych. Od 2009 roku Forum dorocznie nadaje tytuł Europejskiej Stolicy Młodzieży.
W skład Forum wchodzą 93 organizacje młodzieżowe, które zrzeszają dziesiątki milionów młodych ludzi z krajów Europy. Organizacja współpracuje z instytucjami Unii Europejskiej, Rady Europy i Organizacji Narodów Zjednoczonych.
Siedzibą organizacji jest Bruksela.
Misja.
Misją EFM jest promowanie wśród młodzieży aktywnego uczestnictwa w kreowaniu wspólnej polityki europejskiej dotyczącej środowiska, które ich otacza oraz budowanie społeczeństwa obywatelskiego poprzez kształtowanie postaw pro-europejskich. Oprócz tego:
Tematyka działań.
EFM działa w następujących dziedzinach:

</doc>
<doc id="162811" url="https://pl.wikipedia.org/wiki?curid=162811" title="Władysław Ochenkowski">
Władysław Ochenkowski

Władysław Ochenkowski (ur. 21 grudnia 1840 w Skrzeszewie, zm. 8 maja 1908 we Lwowie) – polski ekonomista, profesor i rektor Uniwersytetu Lwowskiego.
Życiorys.
Pochodził z polskiej rodziny ziemiańskiej, był synem Józefa (sędziego Trybunału w Siedlcach) i Sabiny z Obniskich. Uczęszczał do gimnazjum gubernialnego w Warszawie (do 1856), później studiował filozofię na Uniwersytecie w Petersburgu (1860-1863). Brał udział w powstaniu styczniowym; otrzymał zaocznie wyrok śmierci. Kontynuował studia w Jenie w dziedzinie ekonomii (1864-1867), uwieńczone doktoratem w 1867 (praca "Macleod's Kredit - und Geldtheorie"). Wyjechał następnie do Anglii, gdzie prowadził badania nad historią gospodarki. W latach 1872-1873 uzupełniał studia ekonomiczne na Akademii w Magyarovar, a 1877-1878 studia ze statystyki na Uniwersytecie Lwowskim. Pracował przez dwa lata w lwowskim Biurze Statystycznym (1973-1875). W 1878 obronił pracę habilitacyjną "Englands Gesetzgebung in Bezug auf die Preisse" i został docentem nauk politycznych na Uniwersytecie w Jenie; w 1880 otrzymał tam tytuł profesora nadzwyczajnego. W latach 1880-1892 wykładał nauki polityczne w Akademii w Muenster.
W 1892 został profesorem zwyczajnym Uniwersytetu Lwowskiego. Kierował Katedrą Ekonomii Społecznej, pełnił funkcje dziekana Wydziału Prawa (1897/1898), rektora (1902/1903) i prorektora (1903/1904) tej uczelni. W 1888 wybrano go na członka korespondenta AU; był również członkiem American Academy of Political and Social Sciences (od 1890) oraz British Economic Association (od 1893).
W pracy naukowej zajmował się finansami, polityką społeczną oraz historią gospodarczą Anglii. Był inicjatorem polskich badań nad dziejami gospodarczymi Anglii, dokonał analizy angielskiej polityki cenowej od XIV do XVII wieku, dał uzasadnienie dla tworzenia w Anglii kas oszczędnościowych. Był autorem wielu prac naukowych, m.in.:
Zmarł nagle na atak serca we Lwowie, pochowany został w grobie rodzinnym Orzechowiczów w Kalnikowie. Jego bratankiem był Henryk (historyk sztuki, kustosz Muzeum Czartoryskich w Krakowie), bratanicą - Maria Godlewska (tłumaczka literatury angielskiej). Szwagrem Ochenkowskiego był Bolesław Orzechowicz, mecenas kultury i sztuki, darczyńca swojej kolekcji dla galerii obrazów we Lwowie.

</doc>
<doc id="162813" url="https://pl.wikipedia.org/wiki?curid=162813" title="Rada Państw Morza Bałtyckiego">
Rada Państw Morza Bałtyckiego

Rada Państw Morza Bałtyckiego, CBSS ("Council of the Baltic Sea States") – organizacja międzynarodowa funkcjonująca jako polityczne forum regionalnej współpracy międzyrządowej. Jej główne działania opierają się na trzech obszarach priorytetowych: tożsamość regionalna, bezpieczny i stabilny region oraz zrównoważony i dobrze prosperujący region. Te trzy obszary priorytetowe odnoszą się do tematów związanych z ochroną środowiska, rozwojem gospodarczym, przedsiębiorczością, edukacją, kulturą, bezpieczeństwem obywatelskim, prawami dzieci oraz zwalczaniem handlu ludźmi.
Historia.
Rada Państw Morza Bałtyckiego powstała z inicjatywy rządów Niemiec i Danii jako odpowiedź na geopolityczne zmiany, które miały miejsce w regionie Morza Bałtyckiego po zakończeniu zimnej wojny. Rada została powołana do życia 5–6 marca 1992 podczas konferencji ministrów spraw zagranicznych w Kopenhadze.
RPMB jest kolejnym etapem instytucjonalizacji stosunków międzynarodowych w regionie Morza Bałtyckiego po zimnej wojnie. Tuż po jej zakończeniu rządy Polski i Szwecji wystąpiły z propozycją zwołania konferencji szefów rządów, poświęconej ochronie środowiska Morza Bałtyckiego. Na konferencji, która odbyła się w dniach 2–3 września 1990 w Ronneby w Szwecji, przyjęto Deklarację Morza Bałtyckiego. Od momentu powstania Rada przyczyniła się do zapewnienia pozytywnych zmian w regionie Morza Bałtyckiego i stała się siłą napędową dla współpracy wielostronnej.
Od 1998 RPMB jest obsługiwana przez stały międzynarodowy Sekretariat z siedzibą w Sztokholmie, w Szwecji, który finansowany jest przez państwa członkowskie.
RPMB nie należy mylić z Radą Bałtycką, która jest politycznym związkiem Litwy, Łotwy i Estonii.
Obserwatorzy.
Jedenaście innych państw posiada status obserwatora przy RPMB. Są to:
Cele organizacji.
Celem działalności RPMB jest wzmacnianie bezpieczeństwa i stabilności w regionie poprzez współpracę w wielu obszarach. Każde państwo członkowskie, sprawując przewodnictwo w RPMB (tzw. prezydencję), określa własne priorytety.
W Deklaracji Kopenhaskiej z 1992 wskazano na sześć dziedzin współpracy państw członkowskich:
W czerwcu 2008 państwa członkowskie postanowiły przeorganizować pracę RPMB i wskazały pięć długoterminowych priorytetów:
W czerwcu 2014 Rada, po dokonaniu oceny i przeanalizowaniu pięciu ówczesnych priorytetów długoterminowych RPMB, zdecydowała się uwzględnić trzy nowe priorytety długoterminowe dla RPMB:
Struktura.
Komitet Wyższych Urzędników (CSO).
Członkami Rady jest jedenaście państw regionu Morza Bałtyckiego, a także Komisja Europejska. Rada składa się z ministrów spraw zagranicznych każdego państwa członkowskiego oraz członka Komisji Europejskiej. Przewodnictwo Rady obejmowane jest corocznie przez inne państwo członkowskie. Rada ma służyć jako forum do wytycznych i ogólnej koordynacji pomiędzy uczestniczącymi państwami. Minister spraw zagranicznych kraju przewodniczącego jest odpowiedzialny za koordynację działań Rady.
Co roku odbywają się spotkania na wysokim szczeblu – naprzemiennie spotykają się bądź ministrowie spraw zagranicznych oraz przedstawiciel Komisji Europejskiej UE (tzw. Sesje Ministerialne RPMB), bądź też szefowie rządów państw członkowskich oraz przewodniczący Komisji Europejskiej UE (tzw. Szczyty Państw Morza Bałtyckiego). Bieżącymi pracami organizacji kieruje Komitet Wyższych Urzędników, złożony z wyższych rangą pracowników ministerstw spraw zagranicznych państw członkowskich, zbierający się kilka razy w roku.
Komitet Wyższych Urzędników jest głównym forum dyskusyjnym i organem decyzyjnym w sprawach związanych z pracą Rady między sesjami ministerialnymi. Komitet monitoruje, wspiera i koordynuje prace wszystkich struktur Rady. Prezes Komitetu jest przedstawicielem, zazwyczaj na poziomie ambasadorowym, mianowanym przez ministerstwo spraw zagranicznych kraju sprawującego Przewodnictwo Rady.
Komitet monitoruje prace Grupy Ekspertów ds. Bezpieczeństwa Nuklearnego i Jądrowego i promieniowania, Grupy Zadaniowej ds. Handlu ludźmi oraz koordynuje prace podjęte w ramach długoterminowych priorytetów. Obejmuje to Grupę Ekspertów ds. Współpracy na rzecz Dzieci Zagrożonych, Grupę Ekspertów ds. Młodzieży, Grupę Ekspertów ds. Polityki Morskiej, Państwo Wiodące Eurofakultetu Psków, Grupę Ekspercką ds. Polityki Morskiej oraz inne potencjalnie nowe Inicjatywy.
Sekretariat.
Organizacja ma swój Stały Sekretariat Międzynarodowy w Sztokholmie, utworzony w 1998, kierowany przez Dyrektora Generalnego. Od 1 września 2020 Dyrektorem Generalnym Stałego Sekretariatu Międzynarodowego jest Grzegorz Marek Poznański. W latach 1998–2002 był nim Jacek Starościak.
Mandat Sekretariatu jest następujący:
Priorytety Długoterminowe.
Tożsamość Regionalna.
Cel: Promowanie tożsamości regionu Morza Bałtyckiego i intensyfikacja kontaktów wspierających jego dalszy rozwój.
Założenia: Opracowanie koncepcji tożsamości regionu Morza Bałtyckiego w celu wzmocnienia poczucia przynależności do regionu Morza Bałtyckiego poprzez zaangażowanie, uczestnictwo i wielopoziomowe sprawowanie rządów oraz stworzenie pojęcia jedności regionalnej ponad granicami poprzez rozwijanie dialogu i kontaktów międzyludzkich oraz sieci i instytucji makroregionalnych.
Zrównoważony i Dobrze Prosperujący Region.
Cele: Rozwijanie regionu Morza Bałtyckiego jako modelowego regionu zrównoważonego społeczeństwa zdolnego skutecznie zarządzać i efektywnie wykorzystywać zasoby oraz potencjał gospodarczy, technologiczny, ekologiczny i społeczny regionu w celu zapewnienia jego dobrobytu, ochrony środowiska i spójności społecznej; Przyczynianie się do likwidacji przeszkód utrudniających kompleksowy i trwały rozwój regionu.
Założenia: Poprawa ogólnej konkurencyjności regionu Morza Bałtyckiego poprzez zrównoważony wzrost gospodarczy, rynek pracy, badania i rozwój, infrastrukturę innowacyjną, zintegrowaną politykę morską, transport i komunikację; Wspieranie transformacji regionu Morza Bałtyckiego w kierunku konkurencyjnej, ekologicznej i niskoemisyjnej gospodarki, zapewniając tym samym zrównoważony rozwój sprzyjający włączaniu społeczeństwa; Wspieranie dalszych działań mających na celu osiągnięcie dobrego stanu środowiska i ekosystemu, które będą wspomagać właściwe prosperowanie regionu Morza Bałtyckiego; Wzmocnienie zdolności regionu do dostosowania się do zmian klimatycznych oraz zdolności adaptacyjnych ekosystemów i społeczeństw; Zapewnienie ciągłego wdrażania kwestii dotyczących zrównoważonego rozwoju we wszystkich sektorach polityki, zintegrowanej gospodarce oraz aspektach społecznych i środowiskowych; Promowanie zrównoważonych i ekologicznych technologii i inicjatyw w celu ochrony ekosystemu i bioróżnorodności regionu Morza Bałtyckiego.
Bezpieczny i Stabilny Region.
Cel: Wzmocnienie bezpieczeństwa i stabilności społecznej w regionie Morza Bałtyckiego oraz zagwarantowanie, że obywatele regionu są chronieni przed i odporni na przemoc, wypadki i sytuacje kryzysowe poprzez odpowiednie przygotowanie i zabezpieczenie przed szkodami spowodowanymi wykorzystywaniem przestępczym i handlem ludźmi.
Założenia: Przeciwdziałanie wszelkim formom handlu ludźmi w regionie Morza Bałtyckiego poprzez działania zapobiegawcze i ochronne oraz projekty oparte na spójnym i wielodyscyplinarnym podejściu; Promowanie wszechstronnej i zrównoważonej ochrony dzieci w celu zapobiegania wszelkim formom przemocy wobec dzieci poprzez podejście wielosektorowe i zwiększoną współpracę między właściwymi organami a innymi zainteresowanymi stronami w regionie Morza Bałtyckiego; Wzmocnienie odporności społecznej na katastrofy i zagrożenia na wszystkich etapach kryzysu poprzez odpowiednie zapobieganie, przygotowanie i reagowanie; Wzmocnienie interoperacyjności i strategicznej współpracy makroregionalnej umożliwiającej wsparcie oraz szybką reakcję na wypadki i katastrofy transgraniczne, w tym sytuacje kryzysowe, które mogą mieć konsekwencje o charakterze transgranicznym.

</doc>
<doc id="162816" url="https://pl.wikipedia.org/wiki?curid=162816" title="Churrigueryzm">
Churrigueryzm

Churrigueryzm – specyficzna, hiszpańska odmiana baroku, charakteryzująca się przerostem elementów ornamentowych i niezwykłą obfitością rzeźbiarskich detali występująca w Hiszpanii i Meksyku.
Styl powstał pod koniec XVII wieku i cechował się znacznym nagromadzeniem dekoracji zarówno architektonicznych, rzeźbiarskich i malarskich, które przesłaniały układ konstrukcyjny budowli. Łączył ze sobą detale włoskie, niderlandzkie i motywy meksykańskie tworząc często zawiły wzór roślinny w postaci splątanych ornamentów umieszczanych na płaszczyznach ścian, kwiatonów, festonów, w połączeniu z łamanymi gzymsami, spiralnymi kolumnami itp. 
Stanowił zespolenie zdobniczych form późnego gotyku hiszpańskiego i plateresku. Wyrażał się najpełniej w portalach kościołów i pałaców, osiągając pełnię rozkwitu w 1. połowie XVIII wieku.

</doc>
<doc id="162818" url="https://pl.wikipedia.org/wiki?curid=162818" title="Tomasz Dybowski">
Tomasz Dybowski

Tomasz Wincenty Dybowski (ur. 29 grudnia 1923 w Białymstoku, zm. 18 października 2009 w Warszawie) – prawnik polski, profesor nauk prawnych, sędzia Trybunału Konstytucyjnego w latach 1989-1997.
Życiorys.
W 1945 r. więziony przez NKWD w Białymstoku.
Studia rozpoczął w 1945 na Wydziale Prawa UJ, ale po pierwszym roku przeniósł się na Wydział Prawa UW. Po ukończeniu studiów (1949) zatrudniony został w Katedrze Teorii Prawa UW. Od 1952 pracował w Instytucie Prawa Cywilnego UW, od 1958 jako adiunkt. Stopień naukowy doktora nauk prawnych uzyskał w 1960 na podstawie pracy "Własność wód". Habilitację uzyskał w 1969 na podstawie rozprawy „"Ochrona własności („rei vindicatio” - „actio negatoria”)"". Od 1970 pracował na stanowisku docenta w Instytucie Prawa Cywilnego, w 1980 otrzymał tytuł naukowy profesora, a w 1993 stanowisko profesora zwyczajnego.
W czasie pracy na UW pełnił wiele funkcji, m.in. kierownika Zakładu Prawa Cywilnego (1976–1994), dyrektora Instytutu Prawa Cywilnego (1985–1990). Był ponadto członkiem Rady Naukowej Instytutu Historii Prawa i Przewodniczącym Zarządu Fundacji Uniwersytetu Warszawskiego. Pełnił również funkcje członka: Komitetu Nauk Prawnych PAN, Rady Legislacyjnej przy Prezesie Rady Ministrów, Prezydium Komisji do spraw Reformy Prawa Cywilnego przy Ministrze Sprawiedliwości, Komisji Prawa Cywilnego działającej przy Zarządzie Głównym Zrzeszenia Prawników Polskich, Sekcji Polskiej Towarzystwa Francuskiej Kultury Prawniczej im. Henri Capitanta, Instytutu Wymiaru Sprawiedliwości. Autor wielu publikacji z zakresu prawa rzeczowego, prawa zobowiązań, prawa rodzinnego. Był wykładowcą na Uniwersytecie Kardynała Stefana Wyszyńskiego w Warszawie i Uniwersytecie Warszawskim.
Uczestnik prac Centrum Obywatelskich Inicjatyw Ustawodawczych Solidarności.
Miejsce spoczynku.
Pochowany na cmentarzu Powązkowskim w Warszawie (kwatera 40-1-3).

</doc>
<doc id="162819" url="https://pl.wikipedia.org/wiki?curid=162819" title="I nie było już nikogo">
I nie było już nikogo

I nie było już nikogo (ang. "And Then There Were None") – powieść Agaty Christie. Książka zajęła 19. miejsce na liście 100 najlepszych powieści kryminalnych według CWA.
Pierwsze brytyjskie wydanie książki z 1939 roku nosiło tytuł "Ten Little Niggers" ("Dziesięciu murzynków"), ostatnie londyńskie wydanie pod tym tytułem ukazało się w 1979 roku. Problem w tym, że "nigger" w języku angielskim jest obraźliwym określeniem na czarnoskórego człowieka. Dlatego amerykańskie wydania, począwszy od pierwszego z 1940 roku, noszą tytuł "And Then There Were None" ("I nie było już nikogo"), i to ten drugi tytuł jest obecnie używany we wszystkich wydaniach anglojęzycznych. W Polsce powieść ukazała się po raz pierwszy w 1960 roku nakładem wydawnictwa Iskry pod tytułem Dziesięciu Murzynków. Polski tytuł "I nie było już nikogo" używany jest od 2004 roku. Książka może być również znana pod tytułem ekranizacji "Dziesięciu małych Indian" ("Ten Little Indians") oraz "Dziesięciu Małych Żołnierzyków".
Fabuła.
Tajemniczy pan Owen zaprasza na odciętą od świata wyspę dziesięciu gości, których pozornie nic ze sobą nie łączy. W dniu przyjazdu okazuje się, że gospodarz nie pojawi się na wyspie. Zgodnie z wcześniejszymi instrukcjami, dwójka służących odtwarza płytę, na której pan Owen oskarża kolejnych gości o zbrodnie, które popełnili, a których nie da się im udowodnić i za które nigdy nie dosięgnęła ich kara. Gdy każda z osób znajduje w swoim pokoju dziecięcy wierszyk o kolejno znikających Murzynkach, nikt nie spodziewa się, że jeszcze tej samej nocy rozpocznie się makabryczna zabawa.
Goście Pana Owena giną w różny sposób, od otrucia cyjankiem potasu do rozbicia głowy. Po przeszukaniu wyspy goście dochodzą do wniosku, że pan U.N. Owen (wymowa angielska zbliżona do "unknown", czyli "nieznany") musi być jednym z nich. Ofiarami pana Owena padają kolejno:
Pan Owen swoje makabryczne zabójstwa ułożył w rytm znanej wówczas w Anglii dziecięcej piosenki "Dziesięciu Murzynków", która kończy się następująco:
&lt;poem&gt;
Jedno małe Murzyniątko
Poszło teraz w cichy kątek,
Gdzie się z żalu powiesiło –
Ot, i koniec Murzyniątek.&lt;/poem&gt;
(Przełożył Włodzimierz Lewik. Jest to tylko jedna z wersji piosenki. W różnych wydaniach książki w miejsce "Murzynków" można spotkać "Indian", "marynarzyków" lub "żołnierzyków").
Gdy na wyspę przybywa policja, w nowoczesnej willi znajduje dziesięć ciał... i nic poza tym. Opierając się na obserwacjach i notatkach pozostawionych przez niektóre ofiary, funkcjonariusze dochodzą do sprzecznego w samym sobie wniosku – z jednej strony nikt nie mógł opuścić wyspy przed przyjazdem policji, z drugiej zaś na wyspie nie ma przecież żywego ducha, a do tego wydaje się, że przyczyny śmierci ostatnich trzech osób wskazać się nie da. W świetle zaistniałych faktów i okoliczności żadna z nich nie mogła doprowadzić do śmierci dwóch towarzyszy i swojej. Rozwiązanie tajemnicy znajduje się we własnoręcznie napisanym liście mordercy, znalezionym w morzu, w zakorkowanej butelce.
Rozwiązanie.
W owym liście morderca – którym, jak się okazuje, jest sędzia Wargrave – opisuje, jak sprytnie udało mu się przeprowadzić całą grę. Pisze, że śmierć pasjonowała go od najmłodszych lat. Zawsze pragnął popełnić morderstwo wyjątkowe, doskonałe. Nie mógł patrzeć na śmierć niewinnych, za to nigdy nie miał litości dla winowajców. Dlatego wybrał zawód prawnika i wydawał surowe wyroki. Gdy dowiedział się od lekarza o śmiertelnej chorobie, postanowił przed śmiercią zrobić coś wyjątkowego – dokonać morderstwa niemożliwego do rozwiązania, a jednocześnie ukarać dziesięciu zbrodniarzy. Przez pewien czas zbierał informacje o dziesięciu osobach, które popełniły zbrodnie niemożliwe do udowodnienia przez prawo. Następnie pod różnymi sprytnymi pretekstami zaprosił je do rezydencji na Wyspie Żołnierzyków. Pierwszą ofiarę otruł jeszcze przed przybyciem tam – był to Isaac Morris, pośrednik, za pomocą którego Wargrave wykupił wyspę jako pan Owen. Przed przybyciem na wyspę przy pomocy Morrisa rozpowiedział w najbliższej miejscowości, żeby nie reagowano na żadne sygnały wzywające pomocy, dochodzące stamtąd, argumentując to zabawą towarzyską.
Dalej sędzia opisuje, w jaki sposób dokonywał kolejnych zbrodni. Po popełnieniu pięciu pierwszych postanowił upozorować swoją śmierć – w tym celu namówił doktora Armstronga do pomocy w upozorowaniu morderstwa i fałszywego stwierdzenia zgonu. Wargrave przekonywał go, że wie, kto jest mordercą i łatwiej będzie mu obserwować go z ukrycia. Po przeprowadzonym oszustwie żaden z domowników nie mógł nic podejrzewać, bo sprawdzenie tętna zostawiono oczywiście lekarzowi. Doktor Armstrong uwierzył w dobre zamiary sędziego i przystał na układ. Jednak to on był jego następną ofiarą. Potem sędzia, sprytnie ukrywając się po pokojach doprowadzał do śmierci kolejnych osób. Kiedy zginęli już wszyscy, popełnił samobójstwo tak, żeby pomyślano, ze zginął rzeczywiście jako szósty.

</doc>
<doc id="162822" url="https://pl.wikipedia.org/wiki?curid=162822" title="Rezerwat przyrody Gołobórz">
Rezerwat przyrody Gołobórz

Rezerwat przyrody Gołobórz – rezerwat przyrody obejmujący część kompleksu leśnego o powierzchni 65,88 ha, w południowej części Wysoczyzny Siedleckiej, 4 km na południe od Siedlec.
Został powołany Zarządzeniem Ministra Leśnictwa i Przemysłu Drzewnego z dnia 26.03.1982 r. (MP nr 10 poz. 74). Położony jest w leśnictwie Siedlce, w gminie Siedlce, na terenie wsi Grabianów. Według Zarządzenia celem ochrony jest zachowanie różnorodnych zbiorowisk roślinnych z wieloma gatunkami roślin rzadkich i chronionych.
Jest to rezerwat florystyczny (Fl) objęty ochroną częściową. Według głównego przedmiotu ochrony jest to rezerwat biocenotyczny (BF), podtypu biocenoz naturalnych i półnaturalnych (np), natomiast według głównego typu środowiska należy do mieszanych (M) podtypu mozaika różnych ekosystemów (me).
Przedmiotem ochrony jest mozaika zbiorowisk leśnych oraz nieleśnych, które wytworzyły się w bardzo odmiennych środowiskach na niewielkim obszarze.
Walory przyrodnicze.
Rezerwat jest jednym z ciekawszych obszarów woj. mazowieckiego, o charakterze florystyczno-krajobrazowym. Ochroną objęto różnorodne zbiorowiska roślinne, z bogatą florą, w interesującej oprawie krajobrazowej. Jest to kompleks zwydmień, wśród których położone są zagłębienia przypominające fizjonomią tereny Puszczy Kampinoskiej.
Występują tu takie zbiorowiska jak: grądy ("Tilio-Carpinetum") w mozaice z płatami dąbrowy świetlistej ("Potentillo albae-Quercetum"), kontynentalny bór świeży ("Peucedano Pinetum"), śródlądowy bór wilgotny ("Molinio-Pinetum"), bór bagienny ("Vaccinio uliginosi-Pinetum"), kontynentalny bór mieszany ("Querco roboris-Pinetum"), brzezina bagienna ("Betuletum pubescentis") oraz różne postacie torfowisk (z klas "Scheuchzerio-Caricetea fuscae" i "Oxycocco-Sphagnetea)". Niektóre partie drzewostanu mają ponad 130 lat, a w typowo wykształconym runie występuje kilka chronionych gatunków roślin: lilia złotogłów ("Lilium martagon"), wawrzynek wilczełyko ("Daphne mezereum"), orlik pospolity ("Aquilegia vulgaris"), pierwiosnek lekarski ("Primula veris") i konwalia majowa ("Convallaria majalis"). Z roślin zaliczanych do rzadkich stwierdzono tu m.in.: czerńca gronkowego ("Actaea spicata"), rutewkę orlikolistną ("Thalictrum aquilegiifolium") i kłosownicę leśną ("Brachypodium sylvaticum").
Charakterystyka środowiska abiotycznego.
Rzeźba terenu.
Główne cechy rzeźby terenu wykształciły się w okresie czwartorzędu. Dzisiejsza rzeźba omawianego kompleksu leśnego została ukształtowana w trakcie zlodowacenia środkowopolskiego. Lądolód, nasuwając się podczas kolejnych stadiałów, zagradzał odcinki dolin, hamując swobodny odpływ wód w kierunku północnym. Pozostawiał także za sobą strefy moren czołowych, moren dennych, sandry i głazy narzutowe.
Wzgórze, które stanowi fragment kompleksu leśnego jest częścią strefy moreny czołowej stadiału Warty. Jego wysokość bezwzględna kształtuje się na poziomie około 148 do 152 m.
Klimat.
Gołobórz, tak jak Siedlce, leży w umiarkowanej strefie klimatycznej, w grupie klimatów ciepłych o cechach przejściowych. Średnia roczna temperatura powietrza wynosi tu 7,0–7,5 °C.
Inne dane, które charakteryzują klimat panujący w Gołoborzu:
Stosunki wodne.
Obszar kompleksu leśnego położony jest w zlewni rzeki Muchawki będącej lewobrzeżnym dopływem Liwca, który jest z kolei lewobrzeżnym dopływem Bugu. Poprzez Bug, obszar ten znajduje się w zlewni rzeki Wisły.
Stosunkowo dobre uwilgotnienie wykazują fragmenty kompleksu leśnego, gdzie podłoże glebowe stanowi glina zwałowa lub słabo przepuszczalne piaski – lasy mieszane. Największe są niedobory na wydmach. Aczkolwiek bilans wodny pomiędzy porośniętymi lasem wydmami a pozostałą częścią kompleksu nie wykazuje dużej amplitudy.
Gleby.
Na procesy glebotwórcze na terenie Gołoborzu miało wpływ pagórkowate ukształtowanie terenu, materiał geologiczny, wilgotność, roślinność drzewiasta, a także sposób użytkowania (w przeszłości często zdarzały się na tym terenie pożary).
Gleby omawianego kompleksu to brunatnoziemy i bielicoziemy.
Wyróżniono dwa typy gleb brunatnoziemnych:
Gleby płowe właściwe to gleby dwuczłonowe (piaski naglinowe). Spiaszczone pokrywy leżące na utworach gliniastych powstały przy udziale m.in. wiatru. Świadczą o tym występujące w glebie kamienie o powierzchniach zeszlifowanych przez uderzające w nie okruchy piasku toczone przez wiatr. Gleby te tworzą w warunkach kompleksu lasy mieszane i liściaste.
Gleby brunatne wyługowane zbudowane są z piasków zwałowych wykazujących także działanie eoliczne. Tworzą różnopostaciowe siedliska lasu mieszanego oraz odmiany boru mieszanego, gdzie występują z glebami brunatnymi bielicowanymi.
Bielicoziemy reprezentowane są na terenie kompleksu leśnego Gołobórz przez trzy typy gleb.
Gleby bielicowe właściwe powstały z piasków pochodzenia wodnolodowcowego. Tworzą siedliska odpowiadające zespołowi śródlądowego boru wilgotnego, a także kontynentalnego boru mieszanego.
Gleby bielicowe murszaste występują na terenie Gołoborzu z glebami bielicowymi właściwymi. Powstały w warunkach stałego uwilgotnienia. Na tym rodzaju gleb występują siedliska odpowiadające borom wilgotnym, a miejscami bagiennym.
Gleby rdzawe właściwe zajmują obszar u podnóża wzgórza. Są wytworzone ze słabogliniastych piasków pochodzenia wodnolodowcowego. Stanowią siedliska boru mieszanego. 
Gleby rdzawe bielicowane to również siedlisko boru mieszanego. 
Natomiast bielice żelazisto–próchnicze, które powstały w warunkach dużego uwilgotnienia, odpowiadają borowi wilgotnemu.
W warunkach omawianego kompleksu leśnego występują gleby słabo wykształcone kwarcowo-krzemianowe właściwe oraz bielicowane. Spotyka się je na wydmach, na które wkroczyła roślinność drzewiasta.
Natomiast gleby torfowo-murszowe wytworzyły siedlisko boru mieszanego bagiennego.
Charakterystyka środowiska biotycznego.
Flora.
Gołobórz stanowi przykład kompleksu leśnego, w którym występują obok siebie lasy mieszane i bory.
Podstawowym gatunkiem lasotwórczym jest sosna. Występuje na wszystkich rodzajach siedlisk. W siedliskach lasu mieszanego jako gatunek panujący lub współpanujący występuje dąb, a na siedlisku boru mieszanego stanowi domieszkę w pierwszym i drugim piętrze drzewostanu.
Na wszystkich rodzajach siedlisk występuje brzoza. Jednak tylko we wschodniej części omawianego kompleksu stanowi gatunek panujący, w pozostałych jest jedynie domieszką.
Na terenie Gołoborzu występuje wiele innych gatunków drzew stanowiących pojedynczą lub grupową domieszkę: osika, która jest spotykana na różnych siedliskach; lipa i grab są charakterystyczne dla środowisk grądowych; modrzew, który został sztucznie wprowadzony do drzewostanu na siedlisku lasu mieszanego, a jednak dobrze się tam aklimatyzuje; olsza spotykana miejscami w wilgotnych obniżeniach na obrzeżach drzewostanów.
Warstwa krzewów jest w różnym stopniu rozwinięta i zróżnicowana gatunkowo – w zależności od żyzności i wilgotności siedlisk.
Gatunkiem najbardziej uniwersalnym o bardzo szerokim zakresie występowania jest kruszyna. Występuje w zasadzie wszędzie. Na żyznych siedliskach leśnych (grądy subkontynentalne) zasadniczą rolę w tej warstwie odgrywa leszczyna. Oprócz leszczyny występują tu: trzmielina brodawkowata, bez czarny i koralowy, bardzo rzadko wawrzynek wilczełyko, a także liczne podrosty drzew występujących w drzewostanie: lipy, grabu, osiki, dębu, a w wilgotnych miejscach również czeremcha.
Jarzębina spotykana jest na siedliskach od lasu mieszanego do boru świeżego. Jałowiec występuje również na większości siedlisk, poza mokrymi. Jednak jego optymalnym środowiskiem występowania w Gołoborzu są wydmy.
W kompleksie leśnym Gołobórz przeważają w zależności od troficzności środowiska, typy runa zielnego bądź krzewinkowego, a w bardziej prześwietlonych partiach trawiasto-krzewinkowego lub trawiastego.
Runo typu zielnego spotykane jest w zbiorowiskach grądów subkontynentalnych i lasów mieszanych, charakteryzują je rośliny takie jak: podagrycznik, zawilec, lilia złotogłów, zerwa kłosowa i przylaszczka pospolita. Elementem, który wyróżnia ten typ runa, jest występowanie aspektu wiosennego. Tworzące to runo rośliny zakwitają przed rozwojem liści w drzewostanie, a z reguły przed rozwojem własnych liści.
Siedliska borowe charakteryzują się dużym udziałem krzewinek (borówki czernicy, borówki brusznicy, borówki bagiennej, wrzosu).
Na terenie omawianego kompleksu leśnego swoje stanowisko ma wiele roślin chronionych i rzadkich. Z roślin będących pod całkowitą ochroną występują: wawrzynek wilczełyko, pluskwica europejska, rosiczka okrągłolistna, lilia złotogłów.
Z roślin będących pod ochroną częściową należy wymienić: kruszynę pospolitą, mącznicę lekarską, kalinę koralową, paprotkę zwyczajną oraz konwalię majową.
Ogromna liczba gatunków występujących na terenie Gołoborza ma właściwości lecznicze. Są to m.in. babka lancetowata, bez czarny, borówka brusznica, borówka czernica, jałowiec pospolity, lipa drobnolistna, mącznica lekarska czy mniszek pospolity.
Prowadzone w latach 90. badania florystyczne (Borkowska 1995) wskazują na daleko idące zmiany we florze rezerwatu. Nie potwierdzono obecności 34 gatunków roślin naczyniowych, a wśród nich takich jak: brzoza niska ("Betula humilis"), okrzyn łąkowy ("Laserpitium prutenicum"), miodunka wąskolistna ("Pulmonaria angustifolia"), pępawa różyczkolistna ("Crepis praemorsa"), turzyca dwupienna ("Carex dioica"), storczyk szerokolistny ("Dactylorhiza majalis"), podkolan biały ("Platanthera bifolia"), gnieźnik leśny ("Neottia nidus-avis") i jeżogłówka zapoznana ("Sparganium erectum"). Zmniejsza się ilość i liczebność stanowisk wielu innych gatunków. Główną przyczyną tego stanu rzeczy jest obniżenie poziomu wody gruntowej, przesuszanie terenu i wynikające stąd tendencje sukcesyjne.
Fauna.
Obszar omawianego kompleksu nie stanowi areału życiowego dla większych ssaków. Można tu spotkać jedynie sarnę oraz dzika. Jednak te gatunki występują jako przechodnie. Reprezentantem ssaków drapieżnych jest lis, tchórz i łasica. Z drobnych ssaków należy wymienić jeża wschodniego, kreta, ryjówkę aksamitną i malutką, zająca szaraka, wiewiórkę, nornicę rudą, nornika północnego, myszy oraz nietoperze.
Z ptaków największymi są jastrząb gołębiarz oraz myszołów zwyczajny. Na terenie Gołoborzu gnieździ się dzięcioł czarny, dzięcioł duży, sójka, a także sikory – bogatka i uboga.
Przedstawicielami gadów są dwa gatunki węży: zaskroniec zwyczajny, żmija zygzakowata oraz jaszczurki: zwinka, żyworodna i brązowa odmiana padalca.
Z płazów najczęściej spotykane są na obrzeżach lasu żaby: trawna oraz moczarowa.
Wśród bezkręgowców najliczniejsze są owady. Są to przede wszystkim chrząszcze: żuk leśny, niektóre biegaczowate, biedronki, omarlicowate np. grabarz oraz błonkówki: osa średnia i pospolita, szerszeń. Występują tu także mrówki: rudnica i ćmowa. Spotyka się tu również gatunki bytujące na terenach otwartych, szczególnie motyle i niektóre dwuskrzydłe. Z motyli należy wymienić cytrynka, przeplatki, dostojki, perłowca, rusałkę pawika i osetnika. Podobnie można spotkać owady z rodziny łowikowatych i bzygowatych – głównie mszycówki oraz trzmiele. Pospolite są komary z rodzaju Culex i Theobatdia. Z pająków najczęściej można spotkać krzyżaka oraz pająki z rodziny pogońców polujące głównie na ziemi. W lesie występuje także: pająk jesienny oraz pająki z rodziny snowików.
Ślimaki są reprezentowane głównie przez spotykane na owocnikach grzybów śliniki i pomrowiki.
W lesie występuje wiele szkodników, zarówno wtórnych (przede wszystkim korniki: cetyniec mniejszy oraz większy; smoliki: drągowinowiec i sosnowiec) jak i technicznych (żerdzianka sosnówka, wykarczak, kłopotek czarny, borówka żółta, rębacz, trzepienniki). Na drzewach i krzewach liściastych (głównie młodych brzozach, olchach, wierzbach) spotyka się naliściaki, zdobnika brzozowca, hurmaka olchowca i jątrewkę. Są to pospolite szkodniki uszkadzające liście.
Historia kompleksu leśnego Gołobórz.
W okresie przedrozbiorowym tereny omawianego kompleksu leśnego wchodziły w skład dóbr królewskich ekonomii Siedlce. W latach 1820–1830, według ustawy z 1818 roku, a także dekretów carskich z 12 stycznia 1826 roku i 10 sierpnia 1828 roku, uregulowano hipotekę całej posiadłości państwowej na tym obszarze jako Ziemskie Dobra Narodowe Siedlce i Wiśniew. Wymieniono je w Księgach Wieczystych jako lasy państwowe Nadleśnictwa Siedlce.
Po powstaniu listopadowym w roku 1831 rząd rosyjski stopniowo oddawał poszczególne regiony donatariuszom na prawach majoratu, czyli dziedziczenia własności ziemskiej, gdzie cały majątek zmarłego przechodził niepodzielnie na najbliższego pokrewieństwem i najstarszego członka rodziny. Teren obecnego kompleksu wszedł w 1865 roku w skład majoratu donatariusza Maniukina. Majorat był obciążony serwitutami na rzecz parafii rzymskokatolickich, które mogły pobierać z tych terenów budulec i drewno opałowe.
O gospodarce prowadzonej w okresie I wojny światowej brak jest z tego terenu jakichkolwiek danych.
Po odzyskaniu niepodległości obszar dzisiejszego Gołoborza znajdował się w dalszym ciągu w rękach prywatnych. Dopiero w 1934 roku ten region wszedł w skład leśnictwa Siedlce Nadleśnictwa Łuków.
W okresie II wojny światowej drzewostany zostały silnie zdewastowane przez okupanta. W roku 1946 zostało utworzone nadleśnictwo obejmujące m.in. tereny uroczyska.
26 marca 1982 roku został ustanowiony rezerwat o powierzchni 65,88 ha.
Znaczenie kompleksu w przyrodzie i w życiu lokalnej społeczności.
Kompleks leśny Gołobórz, tak jak każdy las, jest jednym z podstawowych czynników utrzymujących równowagę biologiczną w przyrodzie.
Zbiorowisko leśne pełni funkcję regulatora odpływu wód opadowych: zatrzymuje część wód deszczowych, opóźnia spływ, obniża kulminację wezbrań. Dzięki czemu przyczynia się do zapobiegania powodzi i zmniejszania jej skutków.
W czasie wiosny śnieg gromadzący się w ściółce leśnej znika dużo wolniej. Zapobiega to piętrzeniom wód roztopowych w rzekach i strumieniach.
Kompleks ochrania glebę przed erozją. Stwarza ona bowiem warunki do powstawania nieużytków, a także obniżania poziomu wód gruntowych.
Roślinność lasu asymiluje dwutlenek węgla, a wydziela tlen oraz różne olejki eteryczne. W lesie panuje specyficzny mikroklimat. Występuje większa niż na otwartej przestrzeni wilgotność względna powietrza, a wskutek tego parowanie i transpiracja roślin jest zmniejszona.
Gołobórz znajdujący się 4 km od Siedlec ogranicza skutki emisji pyłów i gazów przemysłowych. Zawartość tlenu i substancji, które niszczą bakterie chorobotwórcze, decyduje o korzystnym oddziaływaniu lasu na zdrowie człowieka, regenerację jego sił witalnych i poprawę stanu nerwowego. Z tego powodu, a także ze względu na interesujący krajobraz, przypominający Puszczę Kampinoską oraz znajdujące się w pobliżu stawy, Gołobórz odwiedza wielu ludzi, nie tylko z okolicznych wsi, ale również z Siedlec. Jednak na terenie samego rezerwatu zabroniona jest turystyka, gdyż nie jest on do tego przystosowany.
Kompleks leśny Gołobórz dostarcza drewna lokalnej społeczności, które jest następnie wykorzystywane w stanie surowym oraz technicznie i chemicznie przerobionym. Żywica, kalafonia i kora drzewna, czyli produkty uboczne lasu, mają także zastosowanie gospodarcze. Inna formą eksploatacji lasu jest pozyskiwanie runa leśnego (m.in. zbieranie grzybów. jagód), a także łowiectwo.
Jednak sam rezerwat Gołobórz nie jest lasem gospodarczym i z tego powodu drewno można pozyskiwać tylko z trzebieży, które odbywają się w czasie wyznaczonym przez Nadleśnictwo w Warszawie. Inne formy eksploatowania tego fragmentu lasu są zabronione.
Północna część tego kompleksu należy do Wojska Polskiego, które wykorzystuje ten teren jako miejsce do ćwiczeń wojskowych.
Wpływ otoczenia na las.
Na terenie kompleksu leśnego Gołobórz prowadzone są zabiegi pielęgnacyjne takie jak wspomniane wcześniej trzebieże, a także redukowanie zakrzaczeń i samosiewów drzew. Prowadzi się walkę ze szkodnikami, które zagrażają drzewostanom. W celu podtrzymania i polepszenia naturalnej odporności drzew ochrania się mrowiska przede wszystkim przed większymi zwierzętami takimi jak np. dziki. Wywieszane są budki lęgowe dla ptaków. Są one również regularnie czyszczone późną jesienią lub bardzo wczesną wiosną. Na terenie kompleksu w okresie zimowym dokarmiane są zwierzęta i ptaki.
Na skutek działalności człowieka zachodzą istotne zmiany we florze omawianego kompleksu. Osuszanie terenu oraz prowadzone prace melioracyjne (pogłębianie i oczyszczanie rowów odprowadzających) powoduje, że z obszaru kompleksu zaczynają znikać nie tylko poszczególne gatunki roślin, ale i całe zbiorowiska.
Nagminne jest także wywożenie przez miejscową ludność śmieci do lasu, a także bezprawne wycinanie drzew, nawet na obszarze rezerwatu.

</doc>
<doc id="162826" url="https://pl.wikipedia.org/wiki?curid=162826" title="Rajd Wielkiej Brytanii">
Rajd Wielkiej Brytanii

Rajd Wielkiej Brytanii (oficjalnie Rally of Great Britain) – jeden z najstarszych i najbardziej renomowanych rajdów samochodowych na świecie. Jego pierwsza edycja odbyła się w 1932 roku a meta rajdu znajdowała się w Torquay. Obecnie rajd odbywa się pośród gór Walii z bazą w Cardiff. Rajd ten widniej w kalendarzu mistrzostw świata od początku istnienia cyklu (to jest od roku 1973) i tylko raz 1996 roku stanowił rundę pucharu świata samochodów z silnikiem dwulitrowym (stan na rok 2017). Rajd odbywa się na drogach żwirowych, często w intensywnym deszczu.

</doc>
<doc id="162830" url="https://pl.wikipedia.org/wiki?curid=162830" title="Pistolet FN Five-seveN">
Pistolet FN Five-seveN

Five-seveN – produkowany przez belgijskie zakłady Fabrique Nationale (FN) pistolet kalibru 5,7 × 28 mm.
Historia konstrukcji.
Prace nad pistoletem kalibru 5,7 mm rozpoczęto w firmie FN w 1995, w kilka lat po wprowadzeniu do produkcji pistoletu maszynowego P90. Partie prototypową wyprodukowano w połowie 1996. Po badaniach dokonano zmian w konstrukcji mechanizmu spustowego i na przełomie lat 1996−1997 wyprodukowano następną serię egzemplarzy testowych. Pistolet otrzymał nazwę "Five-seveN" (taka pisownia nazwy ma nawiązywać do nazwy zakładów FN). W następnych latach produkcja małych serii głównie na potrzeby jednostek specjalnych była kontynuowana. Pistolety poszczególnych serii różnią się szczegółami konstrukcyjnymi.
W 1999 na targach "Milipol" zaprezentowano nową wersję pistoletu o nazwie "Tactical" ze zmienionym mechanizmem spustowym oraz dodaną dźwignią zwalniania magazynka i bezpiecznikiem nastawnym. Pojawiła się także specjalne wersja przeznaczona do sprzedaży na rynku amerykańskim.
Pociski kalibru 5,7 mm SS190 mają lepsze parametry balistyczne niż typowy nabój pistoletowy (np: 9 mm Parabellum) co sprawia, że ich prędkość spada na torze lotu wolniej, a trajektoria jest bardziej płaska. Wysokie obciążenie przekroju sprawia, że wysoka jest przebijalność lekkich osłon balistycznych takich jak hełmy i kamizelki kuloodporne. Wysoką zdolność obalającą ma pociskowi 5,7 mm zapewnić koziołkowanie po trafieniu w cel.
Opis konstrukcji i działania.
Pistolet Five-seveN "Tactical" działa na zasadzie odrzutu zamka półswobodnego. Opóźnienie otwarcia zamka dzięki jednoramiennej dźwigni opóźniającej. Mechanizm uderzeniowo-spustowy kurkowy bez samonapinania (SA). Bezpiecznik zewnętrzny blokujący szynę spustową. Po wystrzeleniu ostatniego naboju z magazynka zamek zatrzymuje się w tylnym położeniu na zaczepie zamka. Zewnętrzna dźwignia zwalniania zamka. Stałe przyrządy celownicze składają się z muszki i szczerbinki. Szkielet pod lufą pełni funkcję szyny do montażu wyposażenia taktycznego (w wersji amerykańskiej szyna jest zgodna ze standardem Picatinny). Magazynek 20-nabojowy dwurzędowy.

</doc>
<doc id="162831" url="https://pl.wikipedia.org/wiki?curid=162831" title="Międzynarodowy Czerwony Krzyż">
Międzynarodowy Czerwony Krzyż



</doc>
<doc id="162833" url="https://pl.wikipedia.org/wiki?curid=162833" title="Żołądź (anatomia)">
Żołądź (anatomia)

Żołądź (, dop. ) – zwieńczenie penisa, narządu kopulacyjnego u samców ssaków i kosarzy.
Ssaki.
U ssaków żołądź ma postać ukrwionej, bardzo wrażliwej na dotyk „główki”. Jest ona zakończeniem ciała gąbczastego przebiegającego pomiędzy dwoma ciałami jamistymi. Żołądź pokryta jest tkanką skórno-śluzówkową i jest silnie unerwiona czuciowo. W stanie spoczynku żołądź dodatkowo pokrywa ochraniający ją napletek, przy wzrastającym podnieceniu następuje ustąpienie fałdu napletka, co umożliwia stosunek płciowy.
U mężczyzn nie zawsze żołądź odsłania się sama, zależy to od długości napletka. Można go zsunąć ręcznie. W przypadku gdy nie jest to możliwe, mężczyzna posiada za ciasny napletek.
Kosarze.
U pajęczaków z rzędu kosarzy żołądź stanowi wierzchołkową część prącia. Umieszczona jest ona na trzonie ("corpus penis") i zawiera stylus, na którym uchodzi przewód wytryskowy. U Palpatores (Eupnoi i Dyspnoi) żołądź może być skierowana do przodu lub zagięta do góry. Jej połączenie z trzonem może być w różnym stopniu ruchome. Dużą swobodą ruchu odznacza się np. żołądź u rodzajów "Phalangium" i "Platybunus", podczas gdy mniejszą u "Leiobunum" i "Sclerosoma", a bardzo małą u "Ischyropsalis". Mięśnie poruszające żołędzią znajdują się w trzonie prącia.
U Laniatores żołądź jest słabiej oddzielona od trzonu niż u większości Palpatores i złożona z dwóch części: grzbietowej i brzusznej. Część grzbietowa jest bardziej miękka i zawiera część przewodu wytryskowego z jego ujściem, a po jej brzusznej stronie mogą znajdować się wyrostki. Brzuszna część ma formę wklęsłej płytki z różnymi kolcami na krawędziach; u Assamoidea obejmuje ona całą cześć grzbietową tak, że jej boczne krawędzie są ze sobą złączone. W podrzędzie Cyphophthalmi prącie jest odmiennie zbudowane, a żołądź słabo wyróżnialna.

</doc>
<doc id="162835" url="https://pl.wikipedia.org/wiki?curid=162835" title="Mapa myśli">
Mapa myśli

Mind Mapping (dosłownie "mapowanie myśli") – szczególny rodzaj notowania, mający według jego twórców zwiększać efektywność pracy i zapamiętywania oraz aktywować intuicję dzięki wykorzystaniu synergicznej współpracy obu półkul mózgowych. Metoda została opracowana przez dwóch brytyjskich naukowców: Tony’ego i Barry’ego Buzana.
Twórcy metody twierdzą, że podczas sporządzania notatek w sposób tradycyjny, aktywna jest jedynie lewa półkula mózgu, odpowiedzialna za myślenie logiczne, linearność, analizę, słowa i liczby. Dzięki użyciu oprócz słów i symboli także kolorów, rysunków oraz efektu trójwymiarowości uaktywnia się prawa półkula mózgu odpowiedzialna za wyobraźnię, rytm, postrzeganie przestrzenne, kolory i Gestalt (obraz całości) a obie półkule synergicznie ze sobą współpracują.
Celem mind mappingu jest podniesienie efektywności pracy a procesu nauki i zapamiętywania uczynienie prostszym, szybszym i przyjemniejszym. Sprzyja myśleniu twórczemu i wielokierunkowemu, a nie nudnemu i odtwórczemu, aczkolwiek twórcy metody nie przedstawili żadnych badań potwierdzających te tezy.
Mapa myśli to innowacyjny sposób przedstawiania niektórych zagadnień ułatwiający naukę. Ma na celu przyspieszyć pracę i dać lepszy efekt zapamiętania. Do tworzenia "mind map" używa się rysunków i krótkich haseł. Mapa powinna być przejrzysta, czytelna, kolorowa, zwracająca uwagę na najważniejsze rzeczy- istotne dla twórcy. Należy pamiętać, że najlepsze będą pierwsze skojarzenia które przychodzą do głowy. Mankamentem tego rodzaju pracy jest to że jest ona czytelna wyłącznie dla autora.
Zasady sporządzania map myśli.
W centralnej części mapy należy umieścić kolorowy rysunek. Od niego powinny odchodzić grube linie z najważniejszymi słowami kluczowymi w postaci wyrazów lub obrazów. Od tych linii mogą odchodzić kolejne cieńsze z mniej ważnymi informacjami, a od nich jeszcze kolejne. Mapy myśli nie mają żadnych ograniczeń pod względem wielkości sporządzanych notatek.
Według zaleceń autorów tej metody mapy myśli powinny przyjmować strukturę promienistą, co odzwierciedla sposób myślenia, opierający się na tworzeniu ciągu następujących po sobie skojarzeń.
Tony Buzan udziela następujących rad tworzenia Map Myśli:
Zalety korzystania z map myśli.
Mapy myśli cechuje brak monotonii, towarzyszącej procesowi sporządzania tradycyjnych notatek. Ponieważ stosujemy różne kolory i wyraziste obrazy, jest to technika notowania bardzo „przyjemna dla oka”.
Stworzona w ten sposób sieć powiązań ułatwia dopisywanie informacji oraz nowych koncepcji w wybranym miejscu na kartce, bez konieczności tworzenia nowej notatki.
Jest to metoda przygotowana, polecana, a także lubiana przez różne grupy wystawione na częste sporządzanie notatek, planowanie, opracowywanie strategii i koncepcji itp. Korzystają z niej ludzie w różnym wieku, różnych profesji: studenci i uczniowie, biznesmeni i menedżerowie, nauczyciele, wykładowcy i instruktorzy, naukowcy, wynalazcy i projektanci, twórcy, dziennikarze, politycy, pracownicy służby cywilnej, mówcy, prezenterzy, konferansjerzy...
Jedną z większych zalet map myśli jest łatwość powtarzania materiałów. Mapa umożliwia szybkie przejrzenie danego zagadnienia i przypomnienie sobie kluczowych zagadnień.
Mapy myśli tworzone przy użyciu komputera.
Mapy myśli można tworzyć przy użyciu specjalnego oprogramowania (np.: Coggle, FreeMind, GitMind, MindManager, Mind Mapper Professional, Intellect Map, XMind). Zasadność posługiwania się nimi dzieli sympatyków metody Tony Buzana. Przeciwnicy podkreślają, że gałęzie i rysunki konstruowane za pomocą klawiatury komputera nie stymulują naszej kreatywności w równym stopniu, co tworzone na kartce. Z kolei zwolennicy elektronicznych map myśli podkreślają większą szybkość ich tworzenia i ich „rozszerzalność”.
Skuteczność map myśli.
Buzan twierdzi, że wymyślił lepszą metodę robienia notatek oraz że eliminuje ona „stan hipnotyczny”, pojawiający się podczas notowania za pomocą sposobów tradycyjnych. Twierdzi też, że używanie tej metody pomaga zsynchronizować pracę obu półkul mózgu oraz wykorzystać intuicję, którą nazywa superlogiką. Istnieją jednak badania akademickie, które stawiają te mocne tezy pod znakiem zapytania i każą zastanowić się, czy twierdzenia na temat użyteczności map myśli nie są raczej podyktowane względami marketingowymi.
W jednym z doświadczeń stwierdzono, że mapy myśli mają wyraźny wpływ na przypominanie informacji. Ludzie notujący w sposób tradycyjny polepszyli swoje przypominanie o około 6%, podczas gdy osoby używające map myśli polepszyły przypominanie o 10%. Różnica ta była widoczna tylko w czasie pierwszego tygodnia, po którym grupa używająca map myśli straciła motywację, ponieważ ta metoda była dla nich nowa i nienaturalna.
Niektórzy badacze uważają, że skuteczniejszą metodą jest koncentrowanie się na materiale, który jest słuchany, a następnie zapisanie notatek z tego, co się zapamiętało.

</doc>
<doc id="162836" url="https://pl.wikipedia.org/wiki?curid=162836" title="Organizacje terrorystyczne">
Organizacje terrorystyczne



</doc>
<doc id="162839" url="https://pl.wikipedia.org/wiki?curid=162839" title="Call center">
Call center

Call center (ang. dosł. „centrum telefoniczne”, polskie określenia: centrum obsługi telefonicznej, biuro obsługi klienta (BOK), centrum kontaktów z klientami) – całość elementów sprzętowych, programowych służących do obsługi masowych kontaktów z klientami przy użyciu telefonu jako medium. 
Jeden z kluczowych elementów zarządzania przedsiębiorstwem opartym na CRM. Obecnie, z uwagi na wzbogacenie o inne niż telefon sposoby kontaktu, standardem stała się ulepszona wersja zwana contact center.
Standardowo call center oparte jest na trzech rozwiązaniach technologicznych:
Zadania.
Główne zadania Call Center można podzielić na dwa zasadnicze obszary:
Połączenia przychodzące związane są najczęściej z następującymi aktywnościami:
Połączenia wychodzące, realizowane przez centrum obsługi klientów, najczęściej związane są z następującymi aktywnościami:
Wirtualne call center.
Wirtualne call center to call center udostępniane na zasadach software as a service. Rozwiązanie to dostępne jest na zasadach aplikacji webowej – brak konieczności instalacji infrastruktury i oprogramowania w siedzibie firmy lub instytucji. W tym przypadku osoby pracujące w call center łączą się z urządzeniami dostawcy wirtualnego call center za pośrednictwem linii telefonicznych lub internetu (technologii VoIP). Dzięki temu konsultanci mogą pracować z dowolnego miejsca zachowując dostęp do infrastruktury call center. Rozwiązanie to jest szczególnie popularne wśród małych firm, dla których koszt infrastruktury własnego call center jest zbyt duży.

</doc>
<doc id="162841" url="https://pl.wikipedia.org/wiki?curid=162841" title="GSG 9">
GSG 9

GSG 9 der Bundespolizei – potocznie GSG 9 (do 2005 Grenzschutzgruppe 9, "Zespół nr 9 Federalnej Straży Granicznej") – niemiecka jednostka antyterrorystyczna, uznawana za jedną z najlepszych na świecie, będąca wzorem dla odpowiedników z innych państw, utworzona po tragicznych wydarzeniach na IO w Monachium 1972 r. za zgodą ówczesnego ministra federalnego spraw wewnętrznych RFN Hansa-Dietricha Genschera.
GSG 9, jak i Bundespolizei podlega Bundesministerium des Innern. Siedziba GSG 9 znajduje się w miejscowości Sankt Augustin pod Bonn. Nakryciem głowy funkcjonariuszy jest zielony beret. GSG 9 jest komórką organizacyjną Bundespolizei.
Zadania.
GSG 9 jest używana do zwalczania terroryzmu, odbijania zakładników, eskortowania, zabezpieczania obszaru, "neutralizacji wyznaczonych celów".
Szkolenie.
Proces selekcji składa się z trzech etapów. Mogą do niego przystąpić kandydaci z Bundespolizei lub Polizei po dwóch latach nienagannej służby. Najpierw odbywa się egzamin wstępny. Bada się poziom inteligencji, cechy psychiczne i sprawność fizyczną. Następnie odbywa się 13 miesięczny trening podstawowy polegający na doskonaleniu ogólnej sprawności fizycznej i umiejętności strzeleckich. Ostatnia faza szkolenia trwająca 9 miesięcy to już doskonalenie taktyki szturmowej, m.in. CQB i działanie zespołowe.
Struktura.
GSG 9 składa się z 3 podstawowych podgrup i kilku podgrup wspomagających:
Uzbrojenie.
Najczęściej używaną bronią jest:

</doc>
<doc id="162842" url="https://pl.wikipedia.org/wiki?curid=162842" title="Józef Pazdur">
Józef Pazdur

Józef Pazdur (ur. 22 listopada 1924 w Woli Skrzydlańskiej, zm. 7 maja 2015 we Wrocławiu) – polski duchowny rzymskokatolicki, biskup pomocniczy wrocławski w latach 1985–2000, od 2000 biskup pomocniczy senior archidiecezji wrocławskiej.
Życiorys.
Urodził się 22 listopada 1924 w Woli Skrzydlańskiej. Od 1927 do 1934 dorastał we Francji, dokąd wyemigrowali jego rodzice. W latach 1937–1939 ukończył dwie klasy w I Gimnazjum im. Jana Długosza w Nowym Sączu. Podczas wojny kształcił się w Górskiej Szkole Rolniczej w Łososinie Górnej (1940–1942) oraz na tajnych kompletach gimnazjalnych, gdzie ukończył 3 i 4 klasę i uzyskał konspiracyjną małą maturę (1942–1944), następnie pomagał w pracach w rodzinnym gospodarstwie rolnym. W latach 1945–1946 uczył się w Gimnazjum i Liceum Ojców Cystersów w Szczyrzycu, uzyskując w 1946 świadectwo dojrzałości. W międzyczasie był nauczycielem w Gminnej Szkole Rolniczej w Słupi.
W 1946 podjął studia agronomiczne na Wydziale Rolnym Uniwersytetu Wrocławskiego i Politechniki Wrocławskiej. W latach 1947–1952 odbył studia filozoficzno-teologiczne w Metropolitalnym Wyższym Seminarium Duchownym we Wrocławiu. Święcenia subdiakonatu otrzymał przez posługę arcybiskupa metropolity poznańskiego Walentego Dymka, natomiast na diakona wyświęcił go 3 czerwca 1950 biskup pomocniczy kielecki Franciszek Sonik. Święceń prezbiteratu udzielił mu 23 grudnia 1951 w archikatedrze św. Jana Chrzciciela we Wrocławiu prymas Polski Stefan Wyszyński. Studiował teologię życia wewnętrznego na Akademii Teologii Katolickiej w Warszawie. Dalsze studia odbywał od 1959 w Rzymie, w Instytucie Życia Wewnętrznego przy Papieskim Uniwersytecie Gregoriańskim i w Papieskim Instytucie Duchowości Teresianum. W 1965 na Papieskim Uniwersytecie Gregoriańskim otrzymał licencjat z teologii dogmatycznej.
Pracował jako wikariusz w parafiach św. Jana Ewangelisty w Oleśnicy (1952) i św. Józefa w Świdnicy (1971–1972). W latach 1972–1974 był proboszczem parafii Niepokalanego Poczęcia Najświętszej Maryi Panny w Chojnowie. W latach 1952–1953 administrował majątkami kościelnymi w Trestnej i Wojszycach. Od 1953 do 1956 pełnił funkcję wychowawcy Scholi Cantorum przy archikatedrze wrocławskiej. Był także katechetą w szkole muzycznej we Wrocławiu. W 1971 otrzymał godność kapelana honorowego Jego Świątobliwości.
W latach 1955–1956 był pomocnikiem ojca duchownego, a w latach 1965–1971 i 1974–1985 ojcem duchownym we wrocławskim seminarium duchownym. Podjął w nim wykłady z teologii życia wewnętrznego. Na Papieskim Wydziale Teologicznym we Wrocławiu został mianowany starszym wykładowcą i również objął wykłady z teologii życia wewnętrznego.
18 grudnia 1984 decyzją papieża Jana Pawła II został prekonizowany biskupem pomocniczym archidiecezji wrocławskiej ze stolicą tytularną Ulcinium. Święcenia biskupie otrzymał 12 stycznia 1985 w archikatedrze św. Jana Chrzciciela we Wrocławiu. Udzielił mu ich Henryk Gulbinowicz, arcybiskup metropolita wrocławski, któremu asystowali Jerzy Ablewicz, biskup diecezjalny tarnowski, i Tadeusz Rybak, biskup pomocniczy wrocławski. Jako zawołanie biskupie przyjął słowa z "Listu św. Pawła do Galatów": "„Unxit et misit”" ("Namaścił i posłał"). Objął urząd wikariusza generalnego archidiecezji. W kurii metropolitalnej został opiekunem Duszpasterstwa Duszpasterzy i przewodniczącym Referatu ds. Życia Konsekrowanego. Wszedł w skład Rady Kapłańskiej i Kolegium Konsultorów. W 1985 zostały mu powierzone obowiązki dyrektora Archiwum Archidiecezjalnego, Biblioteki Kapitulnej i Muzeum Archidiecezjalnego. Został mianowany kanonikiem gremialnym wrocławskiej kapituły archikatedralnej, w której w latach 1992–2000 pełnił funkcję prepozyta. 16 listopada 2000 Jan Paweł II przyjął jego rezygnację z obowiązków biskupa pomocniczego archidiecezji wrocławskiej.
W ramach prac Episkopatu Polski został członkiem Komisji ds. Duchowieństwa i Komisji ds. Duszpasterstwa Ludzi Pracy. Wszedł w skład Zarządu Towarzystwa Pomocy im. Brata Alberta. W latach 1997–2003 przez dwie kadencje był prezydentem Dortmundzko-Wrocławskiej Fundacji Partnerstwa Międzyparafialnego im. św. Jadwigi Śląskiej, po czym objął funkcję honorowego prezydenta fundacji. Ufundował i wzniósł sanktuarium Matki Bożej Dobrej Rady i Mądrości Serca w Sulistrowiczkach.
Był współkonsekratorem podczas sakry biskupa pomocniczego wrocławskiego Jana Tyrawy (1988) i biskupa diecezjalnego świdnickiego Ignacego Deca (2004).
Zmarł 7 maja 2015 we Wrocławiu. Pochowany został 11 maja 2015 w grobowcu biskupów wrocławskich na cmentarzu św. Wawrzyńca we Wrocławiu.
Wyróżnienia.
W 2006 otrzymał honorowe obywatelstwo Sobótki.

</doc>
<doc id="162847" url="https://pl.wikipedia.org/wiki?curid=162847" title="Góra">
Góra

Góra – wypukła forma ukształtowania terenu o wysokości względnej większej niż 300 m. W Europie za tereny górskie uważa się tereny położone powyżej 500 m n.p.m., lub według kryteriów anglosaskich powyżej 2000 stóp (609,6 m n.p.m.). Ze względu na wysokości bezwzględne wyróżnia się góry niskie, średnie i wysokie. Ze względu na sposób powstania wyróżnia się góry fałdowe, zrębowe, wulkaniczne i ostańce.
W rzeźbie górskiej wyróżnić można formy wklęsłe (doliny, kotliny, kotły) i wypukłe (szczyty, turnie, kopy, bule). Formy wypukłe łączą się w "grzbiety górskie" lub "masywy górskie", te z kolei w "pasma górskie". Pasma i masywy wraz z pogórzami i kotlinami śródgórskimi tworzą "łańcuchy górskie". Kilka łańcuchów górskich o wspólnych cechach geologicznych, powstałych w czasie tego samego fałdowania, nosi nazwę "systemu górskiego".
Góry fałdowe i zrębowe powstają w wyniku procesów orogenicznych, natomiast wulkaniczne w wyniku działalności wulkanicznej, a ostańce w wyniku działalności erozyjnej i denudacyjnej, głównie wody.

</doc>
<doc id="162849" url="https://pl.wikipedia.org/wiki?curid=162849" title="Pistolet maszynowy MP7">
Pistolet maszynowy MP7

MP7A1 – (pierwotna nazwa PDW2000) niemiecki pistolet maszynowy klasy PDW zasilany amunicją 4,6 × 30 mm. Produkowany przez firmę Heckler und Koch GmbH z Oberndorf am Neckar.
Historia konstrukcji.
W 1999 firma Heckler und Koch zaprezentowała swoją propozycję broni klasy PDW. Nowa konstrukcja miała się stać bezpośrednią konkurencją dla belgijskiego FN P90. Ponieważ konstruktorzy HK opracowywali swoją broń w kilka lat po belgijskich, mogli wykorzystać doświadczenia konkurencji. Jako że futurystyczne kształty P90 często zniechęcały potencjalnych nabywców, broń zbudowano w klasycznym układzie z gniazdem magazynka w chwycie, ze składanym chwytem przednim. Zastosowano też słabszy nabój (uznano wymagania dotyczące penetracji osłon osobistych ustalone w czasie programu CRISAT). W roku 2000 przedstawiono nową wersję prototypową, a w 2001 ponownie przekonstruowana broń trafiła jako MP7 w ręce żołnierzy Kommando Spezialkräfte. Pojawiła się także nowa wersja amunicji 4,6 × 30 mm, wyposażona w cięższy pocisk. W 2004 roku zaprezentowano nową, ponownie zmodernizowaną wersję MP7A1 i jest to wersja obecnie produkowana. Obecnie pistolet maszynowy jest produkowany i wypiera w uzbrojeniu Bundeswehry pistolety maszynowe MP5. W 2004 roku pojawiły się także pistolety MP7A1 wyposażone w bezpiecznik spustowy. Zaprezentowano także pistolet UCP zasilany taką samą amunicją jak MP7 (odpowiednik belgijskiego FiveseveN).
W 2004 1800 pistoletów maszynowych MP7 zamówiło brytyjskie ministerstwo obrony. Staną się one uzbrojeniem dla funkcjonariuszy policji ministerstwa obrony (żandarmeria) ochraniających bazy wojskowe. Jednocześnie zapowiedziano, że do końca pierwszej dekady XXI wieku zostanie zakupione łącznie 15 000 egz. tych pistoletów maszynowych.
Opis konstrukcji.
Pistolet maszynowy MP7A1 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Tłok gazowy o krótkim ruchu przekazuje energię przez popychacz na suwadło. Ryglowanie przez obrót zamka. Po wystrzeleniu ostatniego naboju zamek zatrzymuje się w tylnym położeniu na zaczepie. Dźwignia zwalniania zaczepu po obu stronach broni nad spustem. Mechanizm spustowy kurkowy umożliwia strzelanie ogniem pojedynczym i seriami. Dźwignia przełącznika rodzaju ognia (pełniąca także funkcję dźwigni bezpiecznika) po obu stronach broni. Zasilanie z dwurzędowych magazynków łukowych o pojemności 20 lub 40 naboi. Przyrządy celownicze mocowane na szynie Picatinny. Kolba składana wysuwana.

</doc>
<doc id="162851" url="https://pl.wikipedia.org/wiki?curid=162851" title="Pogoda antycyklonalna">
Pogoda antycyklonalna

Pogoda antycyklonalna – pogoda kształtowana przez wyż baryczny, charakteryzująca się niewielkim zachmurzeniem lub bezchmurnym niebem, brakiem opadów, ciszą atmosferyczną w nocy i słabym wiatrem w ciągu dnia oraz dużymi dobowymi amplitudami temperatury. Takie cechy pogody powodują, że lato jest słoneczne, suche i gorące, natomiast zima mroźna, z niewielką ilością opadów śniegu.

</doc>
<doc id="162853" url="https://pl.wikipedia.org/wiki?curid=162853" title="Pogoda cyklonalna">
Pogoda cyklonalna

Pogoda cyklonalna, pogoda niżowa – pogoda kształtowana przez niż baryczny, którą cechują duże zachmurzenie i opady oraz silne wiatry. Zimy wówczas są pochmurne, z częstymi opadami deszczu i deszczu ze śniegiem, stosunkowo ciepłe z odwilżami; lata są natomiast chłodne i deszczowe.

</doc>
<doc id="162858" url="https://pl.wikipedia.org/wiki?curid=162858" title="Totart">
Totart

Tranzytoryjna Formacja Totart – formacja artystyczna powstała 23 kwietnia 1986 w Gdańsku. Tego dnia miał miejsce wieczór poetycki pt. „Miasto, masa, masarnia”, który zorganizowali studenci Wydziału Filologicznego Uniwersytetu Gdańskiego – Zbigniew Sajnóg, Paweł Konnak, Artur "Kudłaty" Kozdrowski, Tomasz Zając, Grzegorz Bral, Mariola Białołęcka, Iwona Bender oraz Wydziału Architektury Wnętrz PWSSP (obecnie ASP) – Bogdan Kubat. Do tej grupy dołączyli wkrótce Ryszard "Tymon" Tymański, Paweł "Paulus" Mazur, Wojciech Stamm (Lopez Mauzere) oraz Dariusz "Brzóska" Brzóskiewicz.
Tranzytoryjna Formacja Totart.
Tranzytoryjność Totartu przejawiała się w częstych zmianach formacji. Totart występował jako Imprzejawnikowy Solanarchistyczny Kabaret Profuzyjny „Zlew Polski”, Koncern Metafizyczno-Rozrywkowy "Pigułka Progresji", a także Totart Siódmej Generacji Scorpions.
W 1990 roku powstała Fundacja Totart. Celem Fundacji było "działanie na rzecz zbliżenia estetyki z egzystencją, wspomaganie pierwiastka twórczego w postaci sztuki, a poprzez nią oraz przez propagowanie filozofii i metod twórczego stosunku do rzeczywistości, technik medytacyjnych i autoterapeutycznych wpływanie w kierunku pogłębionego istnienia."
Z Totartem współpracowały grupy muzyczne i artystyczne z Gdańska, Łodzi, Warszawy, Wrocławia i innych miast, m.in.: YoAlsJetzt i Wydawnictwo Kubańskie Cycki (Andrzej Awsiej, Joanna Kabala, Maciej Ruciński), Sni Sredstvom Za Uklanianie, Szelest Spadających Papierków (Sławek "Ozzi" Żamojda, Szymon Albrzykowski, Krzysztof Siemak, Siwy), Avoda Zara 55, Wspólnota Leeeżeć (Andrzej Miastkowski), Pomarańczowa Alternatywa (Krzysztof Skiba), Praffdata z Warszawy, Luxus, Dezerter, Wahehe, McMarian, Reportaż, One Million Bulgarians.
W ramach formacji działała Grupa Poetycka "Zlali Mi Się Do Środka", której członkowie publikowali na łamach "bruLionu" i Tygodnika Literackiego
W Gdańsku Totart wydawał wspierane finansowo przez Wydział Kultury Urzędu Miejskiego pismo „Metafizyka społeczna”. Założyciel grupy Zbigniew Sajnóg pisał w nim w 1992:
W miejsce starego Sajnóg widział „suprakulturę”.
"Totartyści" uważali się za wyrazicieli prawdziwej sztuki. Według Pawła Konnaka Totart budował w Polsce podwaliny sztuki niezależnej i społeczeństwa alternatywnego.
Kalendarium.
Kalendarium działań Totartu było wielokrotnie publikowane i fragmenty z niego wyciągane, na przykład:
W czerwcu 1986 grupa próbowała wystąpić na punkowym koncercie w Chodzieży. Wobec niedopuszczenia jej tekstów do występu przez cenzurę, jej członkowie przyłączyli się do występu zespołu, którego teksty także został ocenzurowane. Po 15 minutach wspólnego występu, w czasie którego wywieszono transparent Sajnóga "Miesiączkuje woźna, będzie zima mroźna" – organizatorzy wyłączyli prąd. Nazwa grupy powstała z wymogu chwili. Jej występ musiał zostać ujęty w protokole – a nie miała ona swej nazwy – jako nazwę wpisano słowo z jednego z jej transparentów – Totart. W lipcu tego samego roku Totart rozpoczął artystyczną podróż po Polsce, którą miał zwieńczyć występ na studenckim festiwalu FAMA w Świnoujściu. Poruszająca się ciężarówką z plandeką grupa wywoływała swymi występami skandaliczne poruszenie w ośrodkach wczasowych, gdzie wystawiali swoje "performance". W Świnoujściu zorganizowany został happening "Szalet naszym schronem". Jury festiwalu obrzucono bombami z gazet.
W październiku Totart wystąpił w szpitalu psychiatrycznym na Srebrzysku, gdzie zamykano symulujących choroby psychiczne w celu uniknięcia służby wojskowej gdańskich działaczy środowisk alternatywnych. Przetrzymywani byli tam ludzie z Ruchu Społeczeństwa Alternatywnego (RSA) i Wolność i Pokój (WiP), którzy zaprzyjaźnili się z personelem, dzięki czemu mogło dojść do występu.
W maju 1988 roku Totart przystąpił do Sieci Wymiany Pozytywnej Międzymiastówki Anarchistycznej. Rok później wobec przekształcania się z Międzymiastówki w bardziej ścisłą Federację Anarchistyczną, Totart wycofał swój akces. W 1996 Totart zorganizował Muzeum Objazdowe. W wielu miastach w Polsce Paweł Konnak prezentował archiwalne filmy przedstawiające dokonania grupy. Od tamtego czasu grupa rozproszyła się.
Paulus i Krzysztof Siemak prowadzili w rozgłośni "Radiostacja" audycję „Windą na szafę”. Grupa organizowała przeglądy polskich fanzinów i artzinów, niezależnych wydawnictw drugiego obiegu o tematyce kulturalnej. Totart był organizatorem ukraińskich nocy, na których występowały ukraińskie zespoły rockowe, pokazów multimedialnych komuny artystycznej Praffdata, oprawy plastycznej do koncertów punkowej grupy Dezerter.

</doc>
<doc id="162865" url="https://pl.wikipedia.org/wiki?curid=162865" title="Abas">
Abas



</doc>
<doc id="162866" url="https://pl.wikipedia.org/wiki?curid=162866" title="Adriano (ur. 1982)">
Adriano (ur. 1982)

Adriano, właśc. Adriano Leite Ribeiro (ur. 17 lutego 1982 w Rio de Janeiro) – brazylijski piłkarz występujący na pozycji napastnika w amerykańskim klubie Miami United. Były reprezentant Brazylii.
Kariera.
Występuje na boisku na pozycji napastnika. Od 1999 był zawodnikiem CR Flamengo, przed sezonem 2001/2002 przeszedł do klubu ekstraklasy włoskiej – Interu Mediolan. Występował również w innych klubach włoskich – (2002) ACF Fiorentina, (2002-2003) AC Parma) – w jej barwach występował między innymi w meczach przeciwko Wiśle Kraków (2-1, 1-4), a nawet strzelił Wiślakom gola w meczu rewanżowym czwartej rundy Pucharu UEFA. W styczniu 2004 ponownie sięgnęli po niego działacze Interu Mediolan choć tym razem musieli wyłożyć za niego około 15 mln euro. Opłacało się to jednak włodarzom tego klubu gdyż wciąż młody Brazylijczyk regularnie zajmuje miejsca w czołówce tabeli strzelców "Serie A" – w sezonie 2002/2003 zdobył 14 bramek, rok później 17.
W grudniu 2007 roku został wypożyczony na pół roku do São Paulo FC.
24 kwietnia 2009 roku Inter rozwiązał z Adriano kontrakt za porozumieniem stron, a Brazylijczyk zapowiedział tymczasowe zawieszenie kariery. Krótko po tym – 7 maja 2009 – został zawodnikiem CR Flamengo. 8 czerwca 2010 podpisał kontrakt z AS Roma, który został rozwiązany 8 czerwca 2011 roku. W marcu 2011 podpisał kontrakt z Corinthiansem.
W reprezentacji narodowej debiutował w listopadzie 2000 roku w meczu przeciwko Kolumbii; do 28 marca 2007 rozegrał w niej 37 meczów i strzelił 25 goli. Wcześniej zdobył mistrzostwo Ameryki Południowej z kadrą do lat 20 oraz mistrzostwo świata z kadrą do lat 17 (1999). Reprezentował Brazylię na Pucharze Konfederacji 2003 i Copa America 2004 oraz na Pucharze Konfederacji 2005; na dwóch ostatnich turniejach zdobył wraz z drużyną mistrzostwo, a samodzielnie sięgnął po koronę króla strzelców.
Życiorys.
Na początku sezonu 2007/08 Adriano popadł w konflikt z władzami Interu Mediolan, którego przyczyną był jego niesportowy tryb życia. Brazylijczyk obniżył loty, przybrał na wadze i stracił miejsce w podstawowym składzie drużyny klubowej, a także narodowej. W celu odbudowania formy fizycznej i psychicznej zawodnika, kierownictwo Interu wyraziło zgodę na jego wyjazd do Brazylii (listopad 2007), gdzie miał przejść rehabilitację w jednym z nowoczesnych ośrodków odnowy fizycznej należącym do São Paulo FC.
W grudniu władze obu klubów doszły do porozumienia i piłkarz został wypożyczony na pół roku do Brazylii. Siedemnastego stycznia Adriano zadebiutował w barwach nowej drużyny strzelając dwie bramki w wygranym przez São Paulo wyjazdowym meczu przeciwko drużynie Guaratinguetá (2:1) w ramach mistrzostw stanu São Paulo. W całych rozgrywkach Campeonato Paulista 2008 rozegrał 18 (z 21) meczów strzelając 11 bramek, ale São Paulo odpadło w półfinale turnieju przegrywając dwumecz z SE Palmeiras. W tym samym czasie uczestniczył także wraz z drużyną w Pucharze Wyzwolicieli (Copa Libertadores) 2008. Dzięki 6 trafieniom "Imperatora" (w 10 meczach) jego drużyna doszła do ćwierćfinału, gdzie przegrała z późniejszym wicemistrzem turnieju – Fluminense FC – po golu straconym w ostatniej minucie meczu rewanżowego.
Mimo niepowodzeń zespołu, Adriano mógł uznać swój krótki pobyt w São Paulo za udany – średnia 0.607 bramki/mecz (17 goli w 28 spotkaniach) dała mu miejsce w pierwszej "10" (Adriano jest ósmy) klubowej listy wszech czasów wraz z takimi piłkarzami jak Arthur Friedenreich, Leônidas da Silva, Luís Fabiano czy Careca. Dobre występy w Brazylii zaowocowały także powrotem do drużyny narodowej. Spodziewano się, że zawodnik zagra również o mistrzostwo Brazylii, ponieważ kontrakt z São Paulo przewidywał dalszych 8 meczów ligowych. Klub jednak, na prośbę piłkarza, zgodził się na wcześniejsze rozwiązanie umowy, aby mógł on spędzić wakacje w rodzinnym Rio de Janeiro i odpocząć przed kolejnym sezonem w Interze.
Adriano dnia 9 czerwca 2010 roku został zaprezentowany jako nowy zawodnik klubu AS Roma. Zawodnik otrzymał koszulkę z numerem "8".
W marcu 2011 podpisał kontrakt z Corinthiansem São Paulo. Z dniem 13 marca 2012 jego kontrakt z klubem został rozwiązany.
11 lutego 2014 podpisał roczny kontrakt z Clube Athletico Paranaense, z którym trenował od grudnia 2013.

</doc>
<doc id="162872" url="https://pl.wikipedia.org/wiki?curid=162872" title="Aglaja">
Aglaja



</doc>
<doc id="162879" url="https://pl.wikipedia.org/wiki?curid=162879" title="Rezerwat przyrody Bachus">
Rezerwat przyrody Bachus

Bachus – leśny rezerwat przyrody znajdujący się na terenie gminy Sawin w powiecie chełmskim, w województwie lubelskim. Leży w granicach Chełmskiego Parku Krajobrazowego, na terenie Nadleśnictwa Chełm.
Obszar rezerwatu objęty jest ochroną czynną.

</doc>
<doc id="162880" url="https://pl.wikipedia.org/wiki?curid=162880" title="Rurociąg">
Rurociąg

Rurociąg – budowla liniowa służąca do przesyłania płynów i mieszanin.
Według Dyrektywy ciśnieniowej (2014/68/UE) rurociągi oznaczają części składowe instalacji rurowych przeznaczonych do transportu płynów, po połączeniu razem w zintegrowany układ ciśnieniowy. Rurociągi obejmują w szczególności rury lub układ rur, kształtki rurowe, złączki, kompensatory, przewody elastyczne lub inne stosowne części składowe przenoszące ciśnienie.
W przypadku gazów i cieczy każda chemicznie stabilna substancja może być przesyłana przez rurociąg. Istnieją więc rurociągi transportujące ścieki, wodę lub nawet piwo.
Najważniejsze z ekonomicznego punktu widzenia są rurociągi transportujące ropę naftową (ropociąg) i gaz ziemny (gazociąg).
Rurociągi ropy naftowej i gazu ziemnego.
Mówiąc o transporcie znacznych ilości ropy naftowej i gazu ziemnego na powierzchni, transport rurociągowy jest jedyną ekonomicznie opłacalną drogą. W porównaniu do kolei, ma mniejszy koszt na jednostkę i większą przepustowość.
Rurociągi ropy naftowej są wykonane ze stalowych rur o wewnętrznym przekroju 30 do 120 cm. Tam gdzie to możliwe, są budowane na powierzchni ziemi. Ropa naftowa jest utrzymywana w ruchu przez system stacji pomp, budowanych wzdłuż rurociągu i zwykle płynie z prędkością około 1 do 6 m/s.
Wypadki.
Przy rurociągach przenoszących łatwopalne lub wybuchowe materiały takie jak gaz ziemny lub ropa naftowa mogą występować problemy z utrzymaniem bezpieczeństwa.

</doc>
<doc id="162883" url="https://pl.wikipedia.org/wiki?curid=162883" title="Requiem dla snu (film)">
Requiem dla snu (film)

Requiem dla snu (ang. "Requiem for a Dream") – amerykański dramat filmowy w reżyserii Darrena Aronofsky'ego z 2000 r., powstały na podstawie powieści Huberta Selby'ego "pod tym samym tytułem".
Odtwórczyni jednej z głównych ról, Ellen Burstyn, za swój występ w roku 2001 nominowana była do Oscara.
O filmie.
Miejscem akcji jest Brooklyn. Film przedstawia historię trojga młodych ludzi i starszej kobiety, którzy z powodu samotności, zagubienia i ślepej pogoni za marzeniami, popadają w nałogi współczesnego świata. Reżyser Darren Aronofsky w sposób bezpośredni i brutalny przedstawił skutki takiego życia. Jednym z charakterystycznych elementów filmu jest muzyka Clinta Mansella i kwartetu smyczkowego Kronos Quartet, a zwłaszcza motyw przewodni "Lux Aeterna".
Aronofsky ukazuje wzloty i upadki ludzi rozpaczliwie próbujących zrealizować swoje pragnienia w dzisiejszym Brooklynie. Jednak ich nadzieje na odmianę swojego życia nie mają szans, aby się ziścić. Nie mogąc poradzić sobie z otaczającym ich światem, wszyscy bohaterowie uciekają w uzależnienia: narkotyki, słodycze, telewizję, papierosy. Dążąc ślepo do zrealizowania swojej wizji szczęścia, żyją iluzją, nie zauważając, kiedy ich marzenia przemieniają się w coś, co doprowadza ich do samotności, a w rezultacie – do osobistej tragedii. Każdy z bohaterów ostatecznie pozostaje zupełnie sam ze swoimi fantazjami, tym samym przeżywając osobistą tragedię.
Opis fabuły.
Akcja filmu rozpoczyna się latem. Starsza kobieta, Sara Goldfarb, mieszka samotnie w brooklyńskiej dzielnicy Brighton Beach. Jej mąż odszedł kilka lat temu, a jedyny syn, Harry, wyprowadził się. Ulubionym zajęciem kobiety jest oglądanie telewizji oraz sporadyczne spotykanie się z zaprzyjaźnionymi sąsiadkami. Pewnego popołudnia Sara otrzymuje telefon: jej rozmówca informuje ją, iż została wybrana do wzięcia udziału w telewizyjnym show, nagrywanym na żywo w siedzibie jej ulubionej stacji. Od tego momentu Sara popada w obsesję – za cel obiera sobie zrzucenie rzekomo zbędnych kilogramów, przez co poddaje się drakońskiej diecie, opartej na stosowaniu tabletek na odchudzanie od szemranego lekarza dietetyka. Kobieta uzależnia się od pigułek, które w rezultacie doprowadzają ją do psychozy amfetaminowej.
W międzyczasie syn Sary, Harry, i jego dziewczyna – pochodząca z bogatej rodziny Marion – uzależniają się od heroiny. Harry i jego najlepszy przyjaciel Tyrone trudnią się handlem narkotykami, chcą bowiem zarobić duże pieniądze i rozpocząć lepsze życie – rozprowadzanie używek ma im pomóc w osiągnięciu celu. Harry chce zainwestować w butik dla swojej dziewczyny, podczas gdy Tyrone marzy o zerwaniu z profesją drobnego ulicznego bandziora i uczynieniu swojej matki dumną. Niestety, jesienią Tyrone pada ofiarą gangsterskiej wojny, w wyniku której trafia do więzienia. Harry przeznacza lwią część zarobionej jeszcze w lecie gotówki, by wpłacić kaucję za przyjaciela. Przyjaciele kontynuują dążenie do spełniania swoich marzeń. Harry odkrywa także powstałą na swoim przedramieniu infekcję.
Nadchodzi zima. Sara, kompletnie uzależniona od pigułek na odchudzanie, trafia do szpitala. Kilkudniowe kuracje odwykowe nie pomagają i ostatecznie zostaje ona poddana terapii elektrowstrząsowej. Harry i Tyrone docierają na Florydę, lecz w wyniku wcześniejszych iniekcji dożylnych przedramię Harry’ego całkowicie pokrywa się bolesnymi krwiakami. W jednym z miejscowych szpitali bohaterowie zostają aresztowani. Tymczasem na Brooklynie powrotu swojego partnera oczekuje zrozpaczona Marion. Narkotykowy głód dziewczyny zaostrza się, oddaje się bezwzględnemu stręczycielowi.
W wyniku splotu dramatycznych wydarzeń, Sara zostaje zdiagnozowana jako katatoniczka i osadzona w szpitalu psychiatrycznym; Tyrone zostaje osadzony w więzieniu o podwyższonym rygorze, gdzie jest bity i poniżany; Marion, by zdobyć narkotyki, uczestniczy w poniżającej seksualnej orgii; Harry'emu natomiast zostaje amputowana lewa ręka. W ostatniej scenie – śnie Sary – występuje jednak ona w telewizji, a jej syn zostaje przedstawiony jako dobrze zapowiadający się biznesmen.
Restrykcje wiekowe.
W Stanach Zjednoczonych organizacja Motion Picture Association of America (MPAA) pierwotnie przyznała filmowi kategorię NC-17 (film przeznaczony dla osób powyżej siedemnastego roku życia) za scenę stosunku płciowego. Dzięki apelacji Darrena Aronofsky’ego film wydano także na rynku DVD/VHS w lżejszej restrykcji R. Ta wersja zawierała przemontowaną scenę seksu. W Wielkiej Brytanii i Polsce film dostępny jest dla widzów pełnoletnich.

</doc>
<doc id="162888" url="https://pl.wikipedia.org/wiki?curid=162888" title="Dzik erymantejski">
Dzik erymantejski

Dzik erymantejski (gr. "erymánthios kápros", łac. "aper erymanthius") – w mitologii greckiej olbrzymi dzik siejący spustoszenie na stokach góry Erymantos.
Dzik erymantejski grasował w Arkadii, w okolicach Erymantu czy też na samej górze (wedle niektórych źródeł chodzi o rzekę). Cechował się wielkimi rozmiarami. Stanowił zagrożenie dla ludzi i innych zwierząt.
Pokonanie dzika erymantejskiego zalicza się do dwunastu prac Heraklesa. W zesłanym przez Herę przypływie szaleństwa Herakles pozbawił życia swoją rodzinę, przez co bogowie skazali go na wykonanie dwunastu prac zleconych mu przez króla Myken, Eurysteusza. Ten zlecił mu wpierw zabicie lwa nemejskiego, a następnie hydry z Lerny. Dalsza kolejność prac bywa różna. Wedle Parandowskiego trzecią pracą bohatera było pojmanie łani ceryntyjskiej, podczas gdy Schmidt, Pierre Grimal i inni autorzy umieszczają dzika z Erymantu jako trzecią pracę bezpośrednio po hydrze.
Bezpośrednio po wykonaniu poprzedniego zadania Eurysteusz obmyślił dla Heraklesa nową pracę. Syn Zeusa zimą wyruszył w okolice Erymantu po dzika, którego miał dostarczyć władcy żywego. Zadanie nie było łatwe. Syn Alkmeny przez wiele miesięcy poszukiwał dzika po lasach. W międzyczasie gościł u centaura imieniem Folos pochodzącego z Foloe i wdał się w spór o wino, w wyniku którego zabił wiele centaurów. Po pogrzebaniu nieszczęśliwie zmarłego Folosa wrócił do łowów. W końcu jednak udało mu się wytropić dzika. Tutaj znowu wersje się różnią. Wedle jednej z nich pochwycił dzika w sieć. Wedle innej krzykiem wypłoszył zwierzę z gęstwiny i długotrwale gonił je w głębokim śniegu aż do utraty sił przez zmęczonego odyńca, który doznał omdlenia czy też ugrzązł w śniegu. Wersję tą podają Parandowski i Grimal. Łowca wziął wielkiego dzika na plecy czy na ramiona i poszedł z nim do króla Myken. Władca, tchórzliwej natury, przeraził się zwierzęcia i skrył się w wielkiej kadzi ze spiżu bądź beczce we wnętrzu swego pałacu. Jednak zaliczył Heraklesowi pracę i wysłał go ponownie celem uprzątnięcia stajni Augiasza bądź pochwycenia łani ceryntyjskiej.
Kły mające należeć do dzika z Erymantu okazywano w Kume w Kampanii.
Odmienną wersję i interpretację przedstawia Robert Graves. Pisze, jakoby Herakles wpierw wskoczył dzikowi na grzbiet, po czym związał zwierzę łańcuchem. Pozostawił potwora na mykeńskim rynku, gdy monarcha siedział jeszcze w beczce z brązu, gdyż dowiedział się o wyprawie argonautów po złote runo. Dzika zabił potem ktoś inny. Graves widzi w dzikach symbol księżyca z uwagi na zakrzywione kły, a także przebierającego się za dzika brata-zastępcę świętego króla, zabijającego i kastrującego swego bliźniaka. Śnieżną scenerię odczytuje on jako wskazówkę odnośnie przesilenia zimowego, co z kolei łączy on ze zniesieniem egipskiego tabu dotyczącego dzika i w ten sposób od Heraklesa pojmującego dzika dochodzi on do Horusa zabijającego Seta. Ponadto w nazwie "Erymantos" widzi on losowanego zastępcę władcy z poprzedniego roku.

</doc>
<doc id="162896" url="https://pl.wikipedia.org/wiki?curid=162896" title="Age of Empires (seria)">
Age of Empires (seria)

Age of Empires – seria gier strategii czasu rzeczywistego wyprodukowana przez Ensemble Studios oraz wydana przez Microsoft Studios. Celem gry jest rozwijanie swojej cywilizacji poprzez zdobywanie surowców. Kiedy gracz zadba o systematyczny rozwój miasta, może podbić inne cywilizacje.
Historia.
Pierwsza część została wydana przez Microsoft 30 czerwca 1997. Umożliwia ona udział w rozwoju pierwszych cywilizacji jak Egipt, Grecja, Babilon, Hetyci, czy Asyryjczycy. Dodatek do tej gry, "Age of Empires: Rise of Rome", dodaje kilka nowych cywilizacji, między innymi tytułowy Rzym, i kilka kampanii, w których gracz uczestniczy w powstaniu tego państwa. W 2002 gra została wydana dla Pocket PC.
28 września 1999 ukazała się '. Druga część pozwala uczestniczyć w bitwach i wojnach późnego średniowiecza i wczesnego renesansu (niektóre cywilizacje w ostatniej epoce nazywanej Imperial Age mogły używać prostej broni palnej). 24 sierpnia 2000 został wydany dodatek '.
18 października 2005 Microsoft wydał "Age of Empires III", jest to też pierwsza część serii, która ma grafikę 3D. Trzecia część opowiada o podbojach europejskich w Ameryce. Do gry zostały wydane dwa dodatki: ' i ', które umożliwiają rozgrywkę Indianami i cywilizacjami Dalekiego Wschodu.
16 sierpnia 2011 ukazała się "Age of Empires Online", która jest przeniesieniem idei "Age of Empires" do gry sieciowej. W tej części seria ponownie wróciła do starożytności. Gracz może pokierować jedną z czterech cywilizacji: Grecją, Egiptem, Persją lub Celtami.
"Age of Empires IV" ukaże się 28 października 2021 roku. W grze dostępne będą cztery kampanie historyczne, które dodatkowo będą rozgrywać się na przestrzeni kilku er. Wpłynie to na wygląd budynków i żołnierzy. Rozgrywkę będzie można prowadzić ośmioma cywilizacjami, są to między innymi: Chińczycy, Mongołowie, Anglicy, sułtanat Delhi i Normanowie. "Age of Empires IV" ma być dostępnę wyłącznie na PC i pojawi się na platformach Steam oraz Microsoft Store. 

</doc>
<doc id="162899" url="https://pl.wikipedia.org/wiki?curid=162899" title="Stała Catalana">
Stała Catalana

Stała Catalana to stała matematyczna, oznaczana jako K, pojawiająca się w oszacowaniach z dziedziny kombinatoryki. Jej definicja jest następująca:
lub równoważnie
Jej przybliżona wartość to
Nie jest wiadome czy "K" jest liczbą wymierną czy niewymierną.
Stała została nazwana na cześć matematyka belgijskiego, Eugène Charlesa Catalana.
Szybko zbieżne formuły do numerycznego obliczania stałej "K".
formula_3
oraz

</doc>
<doc id="162902" url="https://pl.wikipedia.org/wiki?curid=162902" title="Europejskie fundusze strukturalne i inwestycyjne">
Europejskie fundusze strukturalne i inwestycyjne

Europejskie fundusze strukturalne i inwestycyjne (ang. "European Structural and Investment Funds", "ESI Funds", "ESIFs"), dawniej znane jako fundusze strukturalne i Fundusz Spójności – instrumenty finansowe (obecnie pięć) stanowiące wyodrębnioną grupę funduszy Unii Europejskiej o ujednoliconych zasadach działania, służące do realizacji polityk Unii Europejskiej takich jak Polityka Spójności oraz polityki strukturalne Wspólnej Polityka Rolnej i Wspólnej Polityki Rybołówstwa. Fundusze te powstały w celu restrukturyzowania i modernizowania gospodarek państw członkowskich UE w taki sposób, aby uzyskać wyższy poziom spójności ekonomicznej i społecznej krajów Unii Europejskiej. Głównym celem jest zmniejszenie różnic w rozwoju na poziomie krajów oraz regionów, co ma na celu zwiększenia konkurencyjności krajów Unii na globalnym rynku. Budżety poszczególnych funduszy ustalane są poprzez długoterminowe plany finansowe, zwane także perspektywami finansowymi Unii Europejskiej.
Aktualne wieloletnie ramy finansowe UE na lata 2021–2027.
Perspektywa finansowej na lata 2021–2027 obejmuje 5 funduszy:
Historia.
Perspektywa finansowa na lata 2000–2006.
W okresie programowania 2000–2006 istniały cztery fundusze strukturalne: Europejski Fundusz Rozwoju Regionalnego, Europejski Fundusz Społeczny, Europejski Fundusz Orientacji i Gwarancji Rolnej (funduszem strukturalnym jest tylko sekcja orientacji) oraz Finansowy Instrument Orientacji Rybołówstwa.
Perspektywa finansowa na lata 2007–2013.
W perspektywie finansowej 2007–2013, do europejskich funduszy strukturalnych i inwestycyjnych zaliczało się pięć funduszy, w tym dotychcasowe Europejski Fundusz Rozwoju Regionalnego, Fundusz Spójności i Europejski Fundusz Społeczny.
Uprzednio istniejący Europejski Fundusz Orientacji i Gwarancji Rolnej został podzielony, a jego zadania pozastrukturalne w zakresie płatności bezpośrednich przejął Europejski Fundusz Rolniczy Gwarancji. Natomiast w zakresie polityki strukturalnej, w miejsce dotychczasowego Finansowego Instrumentu Orientacji Rolnictwa podzielonego funduszu powołano Europejski Fundusz Rolny na rzecz Rozwoju Obszarów Wiejskich, który stanowi instrument finansowania polityki strukturalnej Wspólnej Polityki Rolnej. Podobnie, dotychczasowy Finansowy Instrument Orientacji Rybołówstwa podzielonego funduszu zastąpiony został Europejskim Funduszem Rybackim (następnie Europejskim Funduszem Morskim i Rybackim, obecnie Europejskim Funduszem Morskim, Rybackim i Akwakultury), będącym instrumentem finansowania polityki strukturalnej wspólnej polityki rybołówstwa.
Instrumentem finansowym, funkcjonującym w ramach polityki spójności obok funduszy strukturalnych jest Fundusz Spójności, zwany Funduszem Kohezyjnym. Mimo zachowania formalnej odrębności, w nowym zreformowanym kształcie w perspektywie finansowej 2007–2013 Fundusz Spójności może być nazywany "quasi funduszem strukturalnym". Świadczy o tym m.in. fakt, że Unia Europejska przedstawiła zbliżone ramy funkcjonowania wszystkich funduszy w jednym rozporządzeniu. Na poziomie krajowym wydatki Funduszu Spójności są ustalane razem z wydatkami funduszy strukturalnych w ramach tych samych wieloletnich programów operacyjnych stanowiących system wdrażania jednolitych Narodowych Strategicznych Ram Odniesienia.
Perspektywa finansowa na lata 2014–2020.
W ramach perspektywy finansowej na lata 2014–2020 funkcjonowało 5 funduszy:

</doc>
<doc id="162910" url="https://pl.wikipedia.org/wiki?curid=162910" title="Bernardo Dovizi da Bibbiena">
Bernardo Dovizi da Bibbiena

Bernardo Dovizi da Bibbiena (ur. 2 sierpnia 1470 w Bibbienie, zm. 1 listopada 1520 w Rzymie) – włoski pisarz, dyplomata i kardynał.
Życiorys.
Uważany za wybitnego erudytę i humanistę, był związany z dworem Medyceuszy. Został kardynałem w 1513 oraz legatem papieskim Leona X, choć znany był raczej z libertyńskiego podejścia do świata. Był autorem pierwszej włoskiej komedii prozą "Calandra", wystawionej w 1513. Pełnił także funkcję protonotariusza apostolskiego oraz skarbnika papieskiego.
Na dworze książąt Montefeltro w Urbino poznał Rafaela i zachwycił się jego twórczością. Przyjaźnił się później ze słynnym malarzem; zamierzał nawet wydać za mąż za Rafaela swoją siostrzenicę. Do małżeństwa jednak nie doszło, ponieważ nie chciał tego sam Rafael, a poza tym niedoszła narzeczona rozchorowała się i przedwcześnie zmarła.
Kardynał Bibbiena zmarł prawdopodobnie w wyniku otrucia.

</doc>
<doc id="162911" url="https://pl.wikipedia.org/wiki?curid=162911" title="Honolulu">
Honolulu

Honolulu – stolica i największe miasto amerykańskiego stanu Hawaje, położone w hrabstwie Honolulu na wyspie Oʻahu, port morski.
W 2020 liczyło 343 302 mieszkańców, z czego ponad połowa była pochodzenia azjatyckiego. Region metropolitalny (hrabstwo) Honolulu obejmuje całą wyspę i ma ok. 1 mln mieszkańców. Miasto zostało założone w 1816 i od 1845 było stolicą Królestwa Hawajów. Obecnie jest to ważny ośrodek turystyczny (słynna plaża Waikīkī). W pobliżu znajduje się znana baza wojskowa Pearl Harbor.
Historia.
Z przekazów ustnych i wykopalisk archeologicznych wynika, że pierwszymi osadnikami, którzy założyli swoje kolonie w miejscu dzisiejszego Honolulu, byli polinezyjscy żeglarze. Już w XII wieku istniała tam osada. W bitwie o Nuʻuanu Kamehameha I zdobył Oʻahu i w 1804 przeniósł swój dwór królewski z Dużej Wyspy na Waikīkī, a pięć lat później do centrum Honolulu.
W 1795 angielski kapitan William Brown, jako pierwszy Europejczyk, wpłynął do miejsca, w którym dziś znajduje się port. Wraz z kolejnymi przybijającymi statkami utworzono tam punkt handlowy, skupiający kupców podróżujących między Ameryką Północną a Azją.
W 1845 Kamehameha III przeniósł stolicę Królestwa Hawajów z Lāhainy do Honolulu. Zarówno on, jak i jego następcy, zaczęli przekształcać miasto w nowoczesną stolicę, wznosząc wiele ważnych budynków, jak katedra Św. Andrzeja czy pałac ʻIolani. Równocześnie miasto stało się najważniejszym punktem handlowym na Hawajach, głównie za sprawą potomków amerykańskich misjonarzy, którzy zakładali najważniejsze przedsiębiorstwa w centrum Honolulu.
Pomimo burzliwego okresu, jakim był przełom XIX i XX wieku (obalenie hawajskiej monarchii, aneksja przez Stany Zjednoczone i atak Japończyków na Pearl Harbor), miasto utrzymało status stolicy, pozostało też najważniejszym portem morskim i lotniczym na Hawajach.
Współczesne Honolulu to nowoczesne miasto z licznymi wieżowcami, rozbudowaną infrastrukturą turystyczną, edukacyjną i społeczną. Ekonomiczny i turystyczny rozkwit spowodował szybki wzrost gospodarczy nie tylko w Honolulu, ale i na całych Hawajach. Dzięki nowoczesnej komunikacji powietrznej wyspy co roku odwiedzają miliony gości.
Klimat.
Honolulu leży w strefie klimatu tropikalnego, na pograniczu półpustynnego, z całorocznym okresem z letnimi temperaturami. 

</doc>
<doc id="162921" url="https://pl.wikipedia.org/wiki?curid=162921" title="Czarne gwiazdy">
Czarne gwiazdy

Czarne Gwiazdy – książka autorstwa Ryszarda Kapuścińskiego. Składa się z dwóch niedokończonych części: o Nkrumahu oraz Lumumbie.
Pierwsze wydanie (6 000 egzemplarzy) ukazało się w roku 1963 nakładem wydawnictwa „Czytelnik”.

</doc>
<doc id="162924" url="https://pl.wikipedia.org/wiki?curid=162924" title="Muppety">
Muppety

Muppety, mapety (ang. "The Muppets") – lalki teatralne stworzone w 1955 przez amerykańskiego lalkarza, reżysera i scenarzystę Jima Hensona. Imitują one ludzi, zwierzęta oraz fantastyczne stwory. Media związane z franczyzą muppetów cechuje specyficzne poczucie humoru, wyróżniające się abstrakcyjnością, absurdem i odwołaniami do popkultury. Akcja filmów i seriali najczęściej odnosi się do wystawianych przez muppety rewii. Obecnie prawa autorskie do muppetów posiada Walt Disney Company.
Nazwa „muppet” wzięła się z połączenia angielskich słów „marionette” (pol. marionetka) i „puppet” (pol. lalka teatralna).
Historia.
Po raz pierwszy lalki teatralne zwane przez ich twórcę, Jima Hensona, muppetami pojawiły się w 1955 w serii krótkich skeczy "Sam and Friends" na kanale WRC-TV. W serialu debiutował także ulubiony muppet Hensona, Kermit Żaba. W 1958 Henson, z myślą o rozwoju swojej franczyzy, założył przedsiębiorstwo branży rozrywkowej Muppets, Inc. Program "Sam and Friends" był emitowany przez sześć lat, do 1961.
W latach 60. XX wieku, poszczególne muppety występowały w różnych programach telewizyjnych, takich jak "The Jimmy Dean Show", "The Ed Sullivan Show", "The Today Show", a także "Ulica Sezamkowa". W 1976 Jim Henson stworzył serial "Muppet Show", o muppetach wystawiających cotygodniową rewię. Do każdego odcinka zapraszano sławnego gościa ze świata filmu lub muzyki. Łącznie przez 5 lat wyprodukowano 120 odcinków w ponad stu różnych krajach. W tym czasie serial osiągnął sukces komercyjny i został wyróżniony nagrodami Emmy oraz BAFTA.
W 1979 powstał pierwszy film pełnometrażowy z muppetami. Była to "Wielka wyprawa muppetów". W latach 90. filmy o muppetach zaczęły czerpać inspiracje z literackiej klasyki. Pojawiły się między innymi adaptacje "Opowieści wigilijnej" Charlesa Dickensa i "Wyspy skarbów" Roberta Louisa Stevensona.
Przed swoją śmiercią w 1990 Jim Henson negocjował sprzedaż franczyzy przedsiębiorstwu The Walt Disney Company. 21 lutego 2000 rodzina Hensona sprzedała wytwórnię The Jim Henson Company (dawne Muppets, Inc.), a wraz z nią franczyzę, niemieckiej firmie EM.TV za 680 milionów dolarów amerykańskich. W 2003 z powodu problemów finansowych EM.TV Hensonowie odkupili wytwórnię i franczyzę. W 2004 The Jim Henson Company zostało sprzedane przedsiębiorstwu The Walt Disney Company za 75 milionów dolarów amerykańskich.
Przez lata nie powstał żaden film kinowy, ani serial z udziałem muppetów. W 2009 The Walt Disney Company zaczęło prowadzić działania mające na celu przywrócenie popularności muppetów, między innymi za pomocą filmów na YouTube i seriali internetowych. Opublikowana na oficjalnym kanale muppetów na YouTube parodia teledysku i piosenki "Bohemian Rhapsody" zespołu Queen osiągnęła 10 milionów wyświetleń w ciągu pierwszych dwóch tygodni i zdobyła nagrodę Webby Award. Po około dziesięcioletniej przerwie wyprodukowano nowy film o muppetach, zatytułowany "Muppety".
Postacie.
Powstało wiele lalek teatralnych, zwanych muppetami, które imitują ludzi, zwierzęta oraz fantastyczne stwory. Ze względu na ograniczenia ruchowe lalkarzy, większość muppetów jest leworęczna.
Niektóre z tych postaci należą do stałej obsady i częściej od innych pojawiają się w różnych mediach. Są to między innymi: 
Odbiór.
W mediach związanych z franczyzą muppety często są kreowane na prawdziwych celebrytów wystawiających przedstawienia dla ludzi oraz innych muppetów. Ich popularność sprawiła, że w ten sam sposób zaczęła ich traktować także część dziennikarzy. Muppety wielokrotnie występowały w programach typu talk show i udzielały wywiadów dla telewizji.
Pierwszymi muppetami, które wystąpiły w medium spoza franczyzy byli Pies Rowlf i Baskerville, którzy w 1962 wystąpili w reklamie karmy dla psów Purina Dog Chow. Później muppety występowały między innymi w rolach prezenterów na rozdaniach nagród Emmy i Oscarów.
Kermit Żaba jako gość prowadził takie programy jak "Tonight Show", "Jimmy Kimmel Live!" i prima apprilisowy odcinek "Larry King Live". Jon Stewart przeprowadzał z nim wywiad w swoim "The Daily Show". Był również gościem programu "60 Minutes".
Panna Piggy była wielokrotnie przedstawiana jako ikona stylu i feminizmu. Pojawiała się na licznych rozkładówkach kultowych kobiecych pism. Wystąpiła jako gościnny juror w programie "Project Runaway" oraz w "E! Fashion Police". W 2015 roku otrzymała nagrodę Sackler Center nagradzającą feministki biorące aktywny udział w kulturze. Następnie napisała esej dla magazynu "Time" zatytułowany "Dlaczego jestem feministyczną świnią".
W 2012 muppety otrzymały swoje gwiazdy na Alei Gwiazd w Los Angeles.
Filmy dla dorosłych "Przedstawiamy Feeblesów" Petera Jacksona i "Rozpruci na śmierć" Briana Hensona były inspirowane muppetami.

</doc>
<doc id="162931" url="https://pl.wikipedia.org/wiki?curid=162931" title="Enologia">
Enologia

Enologia (z = wino + "lógos" = nauka) – dział nauki zajmujący się kwestiami związanymi z produkcją wina; inaczej ojnologia lub winoznawstwo.
Dziedzinami pokrewnymi dla enologii są sommelierstwo, kiperstwo, winogrodnictwo czy ampelografia. W odróżnieniu od winogrodnictwa, skupiającego się na zagadnieniach uprawy winorośli, enologia zajmuje się zagadnieniami związanymi m.in. z:
W niektórych krajach (np. we Francji) enologia jest przedmiotem studiów na uczelniach. W Polsce studia dzienne z zakresu enologii można podjąć na Wydziale Ogrodnictwa i Architektury Krajobrazu Uniwersytetu Przyrodniczego w Lublinie – kierunek "Enologia i cydrownictwo", 3,5-letnie studia inżynierskie, oraz na Wydziale Kształtowania Środowiska i Rolnictwa Zachodniopomorskiego Uniwersytetu Technologicznego w Szczecinie – kierunek "Uprawa winorośli i winiarstwo", 3,5-letnie studia inżynierskie.
W pozostałych polskich regionach uprawy winorośli można podjąć kształcenie w zakresie enologii na studiach podyplomowych:

</doc>
<doc id="162932" url="https://pl.wikipedia.org/wiki?curid=162932" title="Kompozycja (literatura)">
Kompozycja (literatura)

Kompozycja – układ elementów świata przedstawionego: bohatera, czasu, przestrzeni, układu zdarzeń, nadawcy, odbiorcy. Jest to sposób, w jaki zostaje ułożony materiał, składający się na dzieło literackie. Kompozycja obejmuje: organizację świata przedstawionego, zawartość fabularną dzieła, układ wątków i motywów, konstrukcję postaci, miejsce narratora lub podmiotu lirycznego względem świata przedstawionego.
Rodzaje kompozycji:

</doc>
<doc id="162934" url="https://pl.wikipedia.org/wiki?curid=162934" title="Bagno Serebryskie">
Bagno Serebryskie

Bagno Serebryskie – torfowiskowy rezerwat przyrody na terenie Chełmskiego Parku Krajobrazowego w województwie lubelskim, w powiecie chełmskim, w gminach Chełm i Ruda-Huta.
Rezerwat utworzony został w 1991 roku, obejmuje torfowiska węglanowe zajmujące obszar 376,62 ha, z czego w gminie Ruda-Huta jest 13,92 ha. Są to jedne z najciekawszych pod względem przyrodniczym obszarów Polski. O ich unikalnym charakterze świadczy duże nagromadzenie rzadkich i chronionych roślin i zwierząt, przy czym największe osobliwości rezerwatu kryje w sobie ich awifauna (ptaki) oraz entomofauna (owady).
Obecność wapiennego podłoża sprzyja wegetacji roślin wapniolubnych, spośród których warto wymienić: pełnika europejskiego, głowienkę wielkokwiatową, storczyka kukawkę, zawilca wielkokwiatowego oraz goryczki krzyżową i wąskolistną. Na szczególną uwagę zasługują występujące w podtopionych miejscach zwarte łany marzycy rudej i kłoci wiechowatej, rzadkich gatunków pochodzenia atlantyckiego.
Na terenie rezerwatu stwierdzono ponad 60 gatunków ptaków chronionych, w tym ponad 30 lęgowych. Wśród nich wiele gatunków należy do ginących i zagrożonych wyginięciem. Do najrzadszych i najciekawszych należą: wodniczka, kulik wielki, dubelt, błotniak popielaty, brodziec krwawodzioby, kobuz, podróżniczek, bąk. Jest to obszar szczególnie ważny dla ptaków wodno-błotnych, uznanie go za chroniony jest szczególnie ważne dla ochrony wodniczki w Europie.

</doc>
<doc id="162936" url="https://pl.wikipedia.org/wiki?curid=162936" title="Ojnologia">
Ojnologia



</doc>
<doc id="162938" url="https://pl.wikipedia.org/wiki?curid=162938" title="Pancernik dziewięciopaskowy">
Pancernik dziewięciopaskowy

Pancernik dziewięciopaskowy, pancernik długoogonowy, peba, tatusja ("Dasypus novemcinctus") – gatunek ssaka lądowego z rodziny pancernikowatych (Dasypodidae). Prowadzi nocny tryb życia. Występuje na obszarze obu Ameryk. Zamieszkuje nory różnorodnych terenów. 
Jest jednym z trzymaczy herbu Grenady.
Zasięg występowania.
Pancernik dziewięciopaskowy występuje w Ameryce zamieszkując w zależności od podgatunku:
Występuje również w Salwadorze lecz nie wiadomo, do którego podgatunku należy.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Dasypus novemcinctus". Jako miejsce typowe odłowu holotypu wskazał Ameryką Południową (w oryg. ), ograniczone do Pernambuco w Brazylii. 
Istnieją sprzeczne doniesienia dotyczące liczby podgatunków; tylko cztery z sześciu podgatunków zostały poparte analizami przeprowadzonymi w XXI wieku. Dane molekularne sugerują, że "D. novemcinctus" prawdopodobnie reprezentuje wiele ukrytych gatunków, ponieważ nie jest monofiletyczny i utworzył trzy główne klady z Gujany, Ameryki Północnej i Środkowej oraz Ameryki Południowej (który jest parafiletyczny w odniesieniu do "D. mazzai" i "D. sabanicola"). Potrzebna jest kompleksowa rewizja taksonomiczna w obrębie gatunku. Autorzy "Illustrated Checklist of the Mammals of the World" rozpoznają sześć podgatunków.
Charakterystyka.
Długość ciała (bez ogona) 360–570 mm, długość ogona (~70% długości ciała) 260–450 mm, długość ucha 25–57 mm, długość tylnej stopy 80–110 mm; masa ciała 3–6 kg.

</doc>
<doc id="162939" url="https://pl.wikipedia.org/wiki?curid=162939" title="Jan Dąbrowski (historyk)">
Jan Dąbrowski (historyk)

Jan Konstanty Dąbrowski (ur. 21 grudnia 1890 w Krośnie, zm. 17 lipca 1965 w Krakowie) – polski historyk, profesor Uniwersytetu Wileńskiego i Jagiellońskiego, członek PAN.
Życiorys.
Był synem Konstantego (właściciela niedużej posiadłości rolnej, tartaku i garbarni) i Emilii z Krupińskich. Uczęszczał do szkoły powszechnej w Krośnie, następnie gimnazjum im. Sobieskiego w Krakowie; w latach 1908-1912 studiował historię i historię prawa na UJ (m.in. pod kierunkiem Franciszka Bujaka i Stanisława Krzyżanowskiego), uzupełniał wykształcenie w późniejszych latach na uniwersytetach w Budapeszcie, Wiedniu i Paryżu (1917-1918). W czasie nauki działał w organizacji niepodległościowej „Zarzewie” (1908-1910) oraz w organizacji „Armia Polska” i Drużynach Strzeleckich (1910-1914). Był więziony w Piotrkowie Trybunalskim i Butyrkach. W 1912 obronił na UJ pracę doktorską "Elżbieta Łokietkówna", pracował jako nauczyciel historii w gimnazjach im. Sobieskiego i św. Jacka w Krakowie. Prowadził badania naukowe na Węgrzech, reprezentując tam jednocześnie Naczelny Komitet Narodowy; działał na rzecz niepodległości Polski oraz zwolnienia internowanych na Węgrzech żołnierzy Legionów Polskich. Lata 1917-1918 spędził na pracy naukowej w Wiedniu i Paryżu. Przed wyborami do Rady Miasta Krakowa z 1938 został członkiem komitetu Polskiego Bloku Katolickiego.
Praca naukowa.
W 1919 habilitował się na podstawie "Ostatnie lata Ludwika Wielkiego". Został profesorem nadzwyczajnym Uniwersytetu Wileńskiego i kierownikiem Katedry Historii Polski i Litwy. Rok później przeniósł się na UJ, gdzie został profesorem w Katedrze Historii Średniowiecznej, w 1924 kierownikiem tej katedry i profesorem zwyczajnym. Został aresztowany przez Niemców w trakcie Sonderaktion Krakau, był więziony w Krakowie i Wrocławiu, ale uzyskał zwolnienie po interwencji władz węgierskich; brał udział w tajnym nauczaniu. Po wojnie był dziekanem Wydziału Humanistycznego (1945-1947) i prorektorem (1948-1952). W 1952 został kierownikiem Katedry Historii Powszechnej Średniowiecznej, był również od 1954 dyrektorem Biblioteki PAN w Krakowie. W 1961 przeszedł na emeryturę.
Był członkiem korespondentem (1925), następnie członkiem czynnym PAU (1936), a także członkiem Towarzystwa Naukowego Warszawskiego (1932). W 1952 powołano go na członka rzeczywistego PAN. W latach 1945-1952 pełnił funkcję sekretarza Wydziału II PAU, 1948-1952 sekretarza generalnego PAU; od 1952 zasiadał w Prezydium PAN. W PAU był ponadto sekretarzem Komisji Historycznej (1921-1945), przewodniczącym Komisji Historii Wojskowości w Polsce (1928-1952), członkiem i przewodniczącym (1948-1952) Rady Biblioteki oraz przewodniczącym Rady Muzeum Archeologicznego PAU (1949-1952), a w PAN sekretarzem Oddziału w Krakowie, członkiem Prezydium i przewodniczącym Komisji Nauk Historycznych tego oddziału. Zainicjował serie wydawnicze PAU: "Z życia literatury", "Prace Onomastyczne", "Historia nauki polskiej w monografiach", był organizatorem jubileuszu 75-lecia PAU (1948). Brał również udział w pracach innych akademii i towarzystw naukowych (polskich i węgierskich), m.in. Towarzystwa Literackiego im. Petöfiego w Budapeszcie (od 1924), Węgierskiej Akademii Umiejętności (1924), Węgierskiego Towarzystwa Historycznego (1929 członek honorowy), Towarzystwa Miłośników Historii i Zabytków Krakowa (1945-1964 prezes, potem prezes honorowy), Polskiego Towarzystwa Historycznego (1947-1950 prezes), Towarzystwa Polsko-Węgierskiego w Krakowie (prezes).
Znany był na UJ ze wspierania studentów pochodzenia chłopskiego. UJ oraz uniwersytet w Budapeszcie uhonorowały go doktoratami "honoris causa". Na 70-lecie urodzin historycy polscy i węgierscy dedykowali mu tom rozpraw "Mediaevalia" (1960); został odznaczony m.in. Krzyżem Komandorskim i Krzyżem Komandorskim z Gwiazdą Orderu Odrodzenia Polski, Węgierskim Krzyżem Komandorskim Zasługi z Gwiazdą, Krzyżem Komandorskim Orderu Orderu Korony Włoch. Organizował sesje naukowe poświęcone stosunkom Krakowa z Pomorzem (1952) oraz „Krakowskie Odrodzenie” (1954). Był zaprzyjaźniony z wieloma historykami polskimi, co nie przeszkadzało mu w prowadzeniu z nimi ostrych polemik naukowych (np. z Oskarem Haleckim na temat roli i życia Władysława Warneńczyka).
W pracy naukowej zajmował się dziejami średniowiecznej Polski i Węgier oraz stosunków polsko-węgierskich i polsko-włoskich. Badał m.in. związki Krakowa z miastami węgierskimi w średniowieczu. Wiele uwagi poświęcił rządów dynastii Andegawenów w Polsce.
Pochowany na Cmentarzu Salwatorskim w Krakowie.
Publikacje.
Opublikował materiały dotyczące historii Polski znalezione w archiwach budapeszteńskich. Zainicjował prace nad wydaniem krytycznym "Historia Polonica" Długosza, badał m.in. opis bitwy pod Grunwaldem Długosza. Współpracował z „Czasem”, był członkiem Komitetu Redakcyjnego "Polskiego Słownika Biograficznego" oraz redaktorem „Rocznika Biblioteki PAN w Krakowie”.Ogłosił ponad 600 prac naukowych,m.in.:

</doc>
<doc id="162940" url="https://pl.wikipedia.org/wiki?curid=162940" title="Tamandua południowa">
Tamandua południowa

Tamandua południowa, tamandua, mrówkojad czteropalczasty ("Tamandua tetradactyla") – gatunek ssaka z rodziny mrówkojadowatych (Myrmecophagidae).
Zasięg występowania.
Tamandua południowa występuje w zależności od podgatunku:
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Myrmecophaga tetradactyla". Jako miejsce typowe odłowu holotypu wskazał Amerykę Południową (w oryg. ), ograniczoną do Pernambuco, w Brazylii. 
Podgatunki "nigra" i "quichua" zostały opisane na podstawie osobników melanistycznych; badania morfologiczne przeprowadzone w XXI wieku wykazały dwie odrębne grupy w Brazylii oddzielone rzekami Amazonka i Madeira, niemniej jednak najnowsze badania genetyczne wykazały, że zmienność osobników może wskazywać jedynie na lokalne przystosowania do różnych środowisk. Autorzy "Illustrated Checklist of the Mammals of the World" rozpoznają cztery podgatunki.
Morfologia.
Długość ciała (bez ogona) 470–770 mm, długość ogona 400–670 mm, długość ucha 50–54 mm, długość tylnej stopy 80–120 mm; masa ciała 3,5–8,4 kg. Ma podłużny pysk, a jego ciało pokryte jest żółtobrązową sierścią.
Ekologia.
Zamieszkuje lasy tropikalne i formacje sawannowe (campos, llanos) do wysokości 2000 m n.p.m. 
Żywi się mrówkami, termitami i pszczołami (czasem je owoce), używając swoich mocnych kończyn przednich do rozrywania gniazd owadów i łapiąc je swoim długim zwiniętym językiem. Do obrony służą mu głównie ostre szpony.

</doc>
<doc id="162944" url="https://pl.wikipedia.org/wiki?curid=162944" title="Kolibrowe">
Kolibrowe



</doc>
<doc id="162945" url="https://pl.wikipedia.org/wiki?curid=162945" title="Stała Legendre’a">
Stała Legendre’a

Stała Legendre’a to stała niewykorzystywana obecnie w matematyce, której znaczenie jest jedynie historyczne. Przed odkryciem twierdzenia o liczbach pierwszych, matematyk francuski Adrien-Marie Legendre, bazując na dostępnej ówcześnie wiedzy, wysunął hipotezę dotyczącą częstości występowanie liczb pierwszych:
Wtedy:
Wielkość tą nazwano stałą Legendre’a. Później Gauss doszedł do wniosku, że wartość stałej może być nieco niższa. Okazuje się, że najlepszym przybliżeniem B′L jest wartość 1. Dlatego też stała Legendre’a nie jest obecnie używana.

</doc>
<doc id="162950" url="https://pl.wikipedia.org/wiki?curid=162950" title="Kings of Convenience">
Kings of Convenience

Kings of Convenience – norweski duet muzyczny, grający muzykę w stylu indie folk-pop charakteryzującą się spokojnymi gitarowymi brzmieniami i subtelnym wokalem. Duet tworzą pochodzący z Bergen Erlend Øye oraz Eirik Glambek Bøe.
Erlend i Eirik urodzili się w 1975 r., a poznali w wieku 11 lat. Gdy mieli 16 lat założyli z dwoma przyjaciółmi zespół "Skog" („las”). Zespół rozpadł się po nagraniu pierwszej płyty. Wówczas Øye i Bøe założyli duet Kings of Convenience. Latem 1999 wystąpili na kilku europejskich festiwalach muzycznych, a w 2001 wydali swój debiutancki album "Quiet Is the New Loud". Album został dobrze przyjęty. Jeszcze tego samego roku ukazał się album "Versus" z remiksami utworów. Kolejny album ukazał się trzy lata później. W międzyczasie Erlend Øye pracował w Berlinie nad własnym materiałem. Ostatecznie w 2004 ukazał się nowy album duetu "Riot on an Empty Street".
Kolejne lata doprowadziły do spekulacji, że zespół zawiesił swoją działalność, ponieważ po wydaniu drugiego albumu muzycy ponownie zajęli się swoimi projektami solowymi. W czerwcu 2009 r. zespół Kings of Convenience potwierdził jednak, że pracuje nad trzecim albumem. "Declaration of Dependence" ukazał się 2 października 2009 r.. Płytę promowały single "Mrs. Cold" oraz "Boat behind". 4 lipca 2010 r. zespół wystąpił na Open’er Festival w Gdyni. 
30 kwietnia 2021 r. zespół wydał singel "Rocky Trail". Tego samego dnia zapowiedziano wydanie nowego albumu "Peace or Love", opublikowano listę utworów oraz okładkę płyty, zespół zapowiedział również trasę koncertową po Europie. 28 maja 2021 r. ukazał się singel "Fever". 
18 czerwca 2021 r. ukazał się album "Peace or Love". Album był nagrywany przez 5 lat w pięciu różnych miastach.
Dyskografia.
Single.
Źródło:

</doc>
<doc id="162951" url="https://pl.wikipedia.org/wiki?curid=162951" title="Nowa lewica">
Nowa lewica

Nowa lewica () – ruch społeczno-polityczny powstały po 1964. Jego głównym ideologiem był Herbert Marcuse. Termin „nowa lewica” upowszechnił Charles Wright Mills w eseju "Letter to the New Left" (1960). Rozwijał się on szczególnie w środowiskach akademickich i intelektualnych. Jego powstanie wiązało się z protestami przeciwko zatruciu środowiska, wojnom i zbrojeniom atomowym, nawoływała do ograniczenia konsumpcjonizmu i autorytarnych tendencji państwa.
Założenia.
Ruch czerpie z filozofii anarchistów (Michaił Bakunin) jak i neomarksistów (Herbert Marcuse). Za „ojca” nowej lewicy często uważany jest niemiecko-amerykański socjolog Herbert Marcuse. Marcuse odrzucał teorię walki klas i marksistowską troskę o prawa pracownicze. Zgodnie z filozofią głoszoną przez Leszka Kołakowskiego deklarował, że „wszystkie kwestie egzystencji materialnej zostały rozwiązane, polecenia i zakazy moralne nie są już istotne”. Uważał erotyczną realizację człowieka jako prawdziwą metodą wyzwolenia ludzkości, czym wpłynął na poglądy Jerry’ego Rubina i Youth International Party. Inny działacz Nowej Lewicy, Ernst Bloch, wierzył, że socjalizm może być środkiem realizacji dla wszystkich ludzi, co uważał za „osiągnięcie nieśmiertelności i stworzenie Boga”.
Ruchy nowolewicowe mają charakter kontestacyjny - kontestują wartości autorytetów, instytucji, kościołów (ruch tzw. księży kontestatorów), potępiano konsumpcjonizm i przemysłowy model społeczny który uznany został za opresyjny i budujący ograniczenia. Nowa lewica nigdy nie utworzyła jednolitej, spójnej koncepcji ideowej - była zbiorem poglądów zaczerpniętych z idei takich jak trockizm, anarchizm, maoizm, marksizm, liberalizm, egzystencjalizm i poglądów różnych religii. Wszystkie ruchy nowej lewicy odrzucały założenia „starej lewicy”, a więc socjaldemokracji i marksizmu-leninizmu. Hasłem ideowym nowej lewicy było 3 x M (Marks, Mao, Marcuse).
Krytyce poddano Związek Socjalistycznych Republik Radzieckich co zbliżało ruch do trockizmu. Według Herberta Marcuse izolacja ZSRR zmusiła Włodzimierza Lenina (a później Józefa Stalina) do uprzemysłowienia kraju i dostosowania gospodarki ZSRR do wymogów konkurencji z krajami kapitalistycznym.
Aspekty rasowe.
Początków ruchu Nowej Lewicy należy upatrywać w walce czarnej ludności zamieszkującej USA o uznanie jej pełnych praw obywatelskich oraz sprzeciwach wobec segregacji rasowej akceptowanej nawet w ustawodawstwie. Jako prekursora tego ruchu uznaje się pastora Martina Luthera Kinga, a formalny początek działań datowany jest na rok 1956, czyli na pierwsze wystąpienie pastora. M.L. King zdobył sobie uznanie młodzieży amerykańskiej, która w ramach solidarności z czarnoskórymi obywatelami domagała się zniesienia segregacji rasowej (tworząc m.in. Pokojowy Komitet Koordynacyjny Studentów (, SNCC)). W 1963 King zorganizował marsz na Waszyngton, który zgromadził 250 tys. uczestników. Był to wyraz poparcia społeczeństwa dla „sprawy murzyńskiej”. Trzy lata później podobną manifestację urządzono w poprzek Missisipi. Przyniósł on ogromną popularność hasłu „Black Power”.
Konsekwencją tych tendencji było utworzenie Black Panther Party, której zadaniem była walka o prawa Afroamerykanów.
Historia.
Geneza.
Jednym z wydarzeń, które ukształtowały ruch, była fala destalinizacji w Związku Radzieckim. Nikita Chruszczow wygłosił w lutym 1956, mowę „Kult jednostki i jej konsekwencje”, będąca sygnałem na zmiany w krajach bloku wschodnim, nadzieje zachodniej lewicy zostały jednak rozbite przez spacyfikowanie rewolucji węgierskiej 1956 roku. Zdezorientowani działacze Komunistycznej Partii USA, Komunistycznej Partii Wielkiej Brytanii i Japońskiej Partii Komunistycznej, zwrócili się w kierunku poszukiwania nowego nurtu. Młodzi marksiści i intelektualiści, obserwując niepowodzenie komunistycznych organizacji politycznych, zaczęli rozwijać bardziej demokratyczne podejście do polityki, krytykując centralizacje i wewnątrzpartyjny autorytaryzm partii lewicowych głównego nurtu. Działacze komunistyczni rozczarowani realnym socjalizmem z powodu jego autorytarnego charakteru sprawowania władzy, ostatecznie uformowali termin „nowej lewicy”, najpierw wśród komunistycznych intelektualistów wewnątrz Brytyjskiej Partii Komunistycznej, a wkrótce także na fali radykalizmu w USA. Termin „nouvelle gauche” we Francji, był już znany w latach 50., nurt ten związany był z pismem "Le Nouvel Observateur". Redaktor Claude Bourdet, próbował ukształtować trzecią pozycję, znajdującą się w opozycji między stalinizmem a socjaldemokracją oraz dwoma blokami okresu zimnej wojny.
W latach 1952–1959, podczas trwania rewolucji kubańskiej, młodzieżowy bunt nasilił się, a na ideologicznego przywódcę studentów związanych z Nową Lewicą wyrósł Ernesto Che Guevara, stając się od tej pory jedną z czołowych postaci popkultury. Rewolucja na Kubie zbiegła się w czasie z interwencją USA w Wietnamie. Lata 1957–1975 były czasem ogromnych protestów przeciw tej wojnie. Nowa Lewica buntowała się też przeciw stanowisku USA wobec kryzysu sueskiego. Do wzmocnienia ruchu Nowej Lewicy przyczyniły się też morderstwa na postępowych politykach (w tym czasie z powodów politycznych zginęli m.in. Patrice Lumumba, Herbert Lee, Martin Luther King).
Istotnym elementem Nowej Lewicy było wytworzenie się swoistej kontrkultury - jej wyrazem była rewolucja obyczajowa wyrażająca się w sztuce teatralnej, filmowej (np. "Easy Rider"), muzyce (np. musical "Hair", festiwal w Woodstock w 1969). Jako jeden z symboli Nowej Lewicy uznany został model „siedzącej rewolucji”, czyli strajków poprzez okupację miejsc publicznych na siedząco.
Kształtowanie się nowej lewicy.
Określenie „Nowa Lewica”, zostało po raz pierwszy użyte przez Charlesa Wrighta Millsa w otwartym liście napisanym w roku 1960. "Letter to the New Left" jaką nazwę nosił ten list, krytykował tradycyjne podejście partii socjaldemokratycznych i autorytaryzm. Mills opowiadał się za przejściem od tradycyjnej lewicowości w stronę wartości kontrkultury oraz podkreślał perspektywę ruchu międzynarodowego. Według Davida Burnera, Mills zmienił postawę wielu partii lewicowych, które dotychczas uważały robotników za główną siłę rewolucyjną, nową siłą lewicy mieli być według niego młodzi intelektualiści. W Wielkiej Brytanii, w 1960 roku, założony został dziennik „New Left Review”, pismo stanowiło syntezę poglądów rewizjonistycznego marksizmu i humanizmu, odrzucając przy tym marksizm ortodoksyjny. W tym czasie wielu socjalistów było zaangażowanych w kampanię na rzecz rozbrojenia jądrowego, zapoczątkowaną w 1957 roku.
W 1960 roku z Socjaldemokratycznej Partii Niemiec usunięty został Socjalistyczny Związek Studentów Niemieckich na czele z Rudim Dutschkem. Grupa wysunęła się na pozycje lidera ruchu kontestacyjnego w Niemczech. Po wydaleniu z SPD, organizacja zradykalizowała się a w okresie buntów studenckich stała się rzecznikiem walki o rewolucyjne przemiany systemowo-społeczne w RFN.
W 1962 roku w Stanach Zjednoczonych powstała organizacja Studenci na Rzecz Demokratycznego Społeczeństwa, powstała ona z inicjatywy działaczy socjaldemokratycznej League for Industrial Democracy. Na czele nowej organizacji stanął Thomas Hayden. Manifest partii zapisany został w dokumencie Port Huron Statement (nazwa wywodzi się od miejscowości gdzie dokument został uchwalony), zgodnie ze statutem celem SDS była walka o system w którym "jednostka będzie uczestniczyć w podejmowaniu decyzji określających jakość i przebieg jej życia".
We Francji główny ośrodek ruchu kontestatorskiego ukształtował się na uniwersytecie w Nanterre. Przedstawiciele tego ośrodku nazywani byli jako "Wściekli z Nanterre". Grupie przewodził Daniel Cohn-Bendit. Ze środowiska studentów z Nanterre ukształtował się Ruch 22 Marca - organizacja, która zapoczątkowała głośne wystąpienia studentów paryskich z przełomu maja i czerwca 1968 roku.
Protesty studenckie.
W Stanach Zjednoczonych protesty studenckie w latach 1964–1965 przyczyniły się do powstania Ruchu Wolnego Przemówienia ("Free Speech Movement"). Siedzibą ruchu był kampus Uniwersytetu Kalifornijskiego w Berkley, za nieformalnych przywódców studentów tego okresu uważani są działacze tacy jak Mario Savio, Brian Turner, Bettina Aptheker, Steve Weissman, Art Goldberg i Jackie Goldberg. Działacze ruchu domagali się od administracji uczelni, zniesienia zakazu prowadzenia na jej terenie działalności politycznej i domagali się wolności głoszenia poglądów. Po względnym sukcesie organizacje studenckie spotkały się z niepowodzeniem rozszerzenia ruchu na inne grupy społeczne. W 1966 roku Nowa Lewica zaczęła stopniowo powracać do tradycyjnie marksistowskiej, walki o prawa pracownicze. Wydana w 1970 roku broszura "The Student as Nigger" kładła nacisk na prawa mniejszości afroamerykańskiej oraz prawa studentów. Inne ulotki i czasopisma ruchu ostrzegały studentów, aby nie prowadzili z wykładowcami dyskusji o polityce, gdyż może to skutkować wzmożona infiltracją ruchu przez akademicki establishment.
W Wielkiej Brytanii w połowie lat 60. działacze studenccy postanowili prowadzić działania zbliżone do tych prowadzonych przez ich amerykańskich odpowiedników. Szczególnie London School of Economics okazała się kluczowym punktem budowy nowego ruchu. Wpływy protestów przeciwko wojnie w Wietnamie i wydarzenia maja 1968 roku we Francji były mocno odczuwalne w brytyjskim ruchu Nowej Lewicy. Wielu przedstawicieli nurtu dołączyło do Międzynarodowych Socjalistów, organizacji później przekształconej w Socialist Workers Party. Inni związali się z organizacjami takimi jak International Marxist Group. Typową organizacją zgodną z linią Nowej Lewicy była skupiająca się na kwestiach przemysłowych „Solidarity”.
1968.
Jedność ruchu studenckiego skupionego wokół Nowej Lewicy przejawiła się w protestach które odbyły się na całym świecie w 1968 roku. Protesty w maju 1968 tymczasowo unieruchomiły Paryż, co zostało powtórzone przez studentów w Bonn. Studenci rozpoczęli okupacje wielu uniwersytetów, jednym z nich był Columbia University, szwedzcy studenci zajęli budynek przy Uniwersytecie Sztokholmskim, do podobnych wydarzeń doszło w Japonii. Protesty stopniowo zostały zdławione, co spowodowało wygaśnięcie ruchu na początku lat 70.
W latach 70. ruch był rozwijany przez myślicieli takich jak Nicos Poulantzas czy André Gorz.
Nowa Lewica w Stanach Zjednoczonych.
Na kształtowanie się ruchu wpłynęła wojna wietnamska oraz chińska rewolucja kulturalna. Podobnie jak lewica brytyjska, amerykańscy działacze krytykują komunizm w Związku Radzieckim, ale w przeciwieństwie do Brytyjczyków, nie zwracają się w kierunku trockizmu czy socjaldemokracji. Niektórzy przedstawiciele Nowej Lewicy argumentowali, że skoro ZSRR nie może być uznane za światowe centrum rewolucji proletariackiej, dotychczasowe miejsce ZSRR i jej przywódców muszą zastąpić tacy przywódcy jak Mao Zedong, Hồ Chí Minh i Fidel Castro. Innym elementem amerykańskiej Nowej Lewicy był anarchizm i wolnościowy socjalizm, oraz tradycje Robotników Przemysłowych Świata. Grupy te jednoczyły się wokół czasopisma „Radical America”. Amerykański autonomizm reprezentowany był przez min. Harry’ego Cleavera. Murray Bookchin uczestniczył w działalności Youth International Party.
Amerykańska Nowa Lewica, czerpała inspirację z radykalnych ruchów afroamerykańskich, takich jak ruch Czarnych Panter, w którym wyraźnie widoczny był wpływ ideologii maoistowskiej. Działalność Czarnych Panter wpłynęła na inne grupy takie jak Young Lords, Brown Berets czy Ruch Indian Amerykańskich. Działacze nowej lewicy powołali organizację Ruch Walki o Prawa Cywilne, organizacja występowała przeciwko wszelkim formom dyskryminacji, szczególnie rasowej. W latach 60. ukształtował się pacyfistyczny Student Nonviolent Coordinating Committee.
Nowa Lewica przyczyniła się do wzrostu znaczenia ruchów feministycznych oraz ruchu na rzecz ochrony środowiska, dotychczas często lekceważonych przez „starą lewicę”.
Students for a Democratic Society stała się rdzeniem Nowej Lewicy. SDS skupiała się na walce o prawa obywatelskie i kampanii antywojennej. w latach 1968 i 1969, na fali radykalizmu, SDS uległ rozłamom a duża część członków zwróciła się w kierunku maoizmu. Z ruchu wykrystalizowała się między innymi New Communist Movement czy nielegalna Weatherman.
Od czasu amerykańskiej inwazji na Wietnam wzrosły tendencje pacyfistyczne. SDS powołało Związek przeciw Służbie Wojskowej, członkowie organizacji m.in. palili karty powołania do wojska. Wojna wietnamska prowadzona przez liberalnego prezydenta Lyndona Johnsona, stała się elementem spajającym Nową Lewicę na całym świecie. Johnson i jego urzędnicy stali się gośćmi niemile widzianymi na amerykańskich uczelniach, a ruch antywojenny uległ znacznemu ożywieniu. Kulminacyjnym punktem były protesty studenckie w czasie konwencji Partii Demokratycznej w 1968 roku.
Nowa Lewica w Europie.
Wpływ znanych z USA tendencji na lewicy, był najbardziej widoczny w Niemczech Zachodnich. W czasie praskiej wiosny, związkowcy wspierani przez reformatorski rząd Czechosłowacji, przejmowali kontrolę nad fabrykami. Motorem napędowym ideologii był francuski maj 1968 roku, której idee sprzyjały rozwojowi Międzynarodówki Sytuacjonistów. Włoskie grupy deklarujące przywiązanie do wartości Nowej Lewicy (głównie autonomiści), w odróżnieniu od nurtów z innych państw Europy, skupiali się na ruchu związkowym i walki o prawa pracownicze poprzez okupację fabryk. Holenderski ruch Provosi, czerpał głównie z ideologii anarchistycznej.
Bojówki i ich pacyfikacja.
Władze USA z biegiem czasu prowadziły coraz ostrzejszą walkę z buntującą się młodzieżą. Z tego powodu Nowa Lewica przybierała charakter coraz bardziej radykalny i militarny - wraz z postulatami, aby broń przestała być fundamentem władzy państwowej, organizacje takie jak Czarne Pantery zaczęły same broni używać. Reakcją rządu na te tendencje były stanowcze kroki, takie jak pacyfikacja University of California, Berkeley. Znana z brutalnych metod była Nowa Lewica w Japonii. Ruch na terenie Japonii rozwijał się jednocześnie z amerykańskim i brytyjskim, do szczególnego zainteresowania działalnością polityczną wśród studentów doszło w czasie okupacji uczelni w latach 60. W latach 70. niektóre grupy związane z Nową Lewicę, rozpoczęły działalność terrorystyczną, największymi grupami była Zjednoczona Armia Czerwona i Japońska Armia Czerwona.

</doc>
<doc id="162960" url="https://pl.wikipedia.org/wiki?curid=162960" title="Zatrucie środowiska">
Zatrucie środowiska



</doc>
<doc id="162961" url="https://pl.wikipedia.org/wiki?curid=162961" title="Stocznia Gdyńska">
Stocznia Gdyńska



</doc>
<doc id="162963" url="https://pl.wikipedia.org/wiki?curid=162963" title="Zbrojenia atomowe">
Zbrojenia atomowe



</doc>
<doc id="162965" url="https://pl.wikipedia.org/wiki?curid=162965" title="Mastopatia">
Mastopatia

Mastopatia, inaczej dysplazja sutka – hormonozależne zmiany rozrostowe i zanikowe miąższu gruczołu sutkowego leżące u podstaw różnorodnych schorzeń.
Patogeneza.
Zmiany rozrostowe i zanikowe z tej grupy to:
Mastopatia rozwija się wskutek zaburzeń hormonalnych, przede wszystkim zaburzeń równowagi wydzielania estrogenów i gestagenów. Niekiedy obserwuje się także hiperprolaktynemię i zaburzenia funkcji tarczycy.
Obraz chorobowy.
Mastopatia jest powszechna u kobiet, zwłaszcza w wieku 35–50 lat. Charakterystyczny dla schorzeń z tej grupy jest guzowaty obrzęk i bolesność obu sutków na jeden tydzień przed rozpoczęciem miesiączki (okres dominacji estrogenów).
W obrębie mastopatii rozróżnia się:
Rozpoznanie, diagnostyka.
Podstawą rozpoznania jest wywiad. Mammografia na wczesnym etapie diagnostyki pozwala wykluczyć obecność zwapnień lub raka. Badanie ultrasonograficzne pozwala z odnalezionych torbieli pobrać metodą punkcyjną materiał do dalszych badań, a z ognisk zwłóknienia można pobrać wycinki do uzupełniających badań histopatologicznych. W razie stwierdzenia atypowej hiperplazji nabłonka (stopień III wg Prestela) ryzyko raka ocenia się na 2–4%.
Leczenie.
Leczenie jest zasadniczo objawowe i nie należy oczekiwać całkowitego ustąpienia dokuczliwych objawów.
Korzystne efekty przynosi stosowanie gestagenów w drugiej połowie cyklu. W celu redukcji obrzęku tkanki łącznej można zastosować bromokryptynę. Guzowatą przebudowę gruczołów można złagodzić stosowaniem danazolu. Przy istotnym ryzyku rozwoju raka można rozważyć mastektomię.

</doc>
<doc id="162970" url="https://pl.wikipedia.org/wiki?curid=162970" title="Gran (jednostka)">
Gran (jednostka)

Gran (; symbol: gr) – jednostka masy zwana także ziarnem, obecnie stosowana w krajach anglosaskich.
Współczesne przeliczniki:
Dawniej jednostka masy stosowana w wielu krajach, także i w Polsce w XVI–XVIII w.

</doc>
<doc id="162971" url="https://pl.wikipedia.org/wiki?curid=162971" title="Abraham Maslow">
Abraham Maslow

Abraham Harold Maslow (ur. 1 kwietnia 1908 w Nowym Jorku, zm. 8 czerwca 1970 w Menlo Park) – amerykański psycholog, autor teorii hierarchii potrzeb. Jeden z najważniejszych przedstawicieli nurtu psychologii humanistycznej i psychologii transpersonalnej.
Życiorys.
Urodził się w Nowym Jorku jako najstarsze z siedmiorga dzieci rosyjskich Żydów przybyłych do Stanów Zjednoczonych. Pomimo braku wykształcenia rodzice nalegali, by najstarszy syn studiował prawo. Posłuszny rodzicom Abraham rozpoczął studia na City College of New York.
Szybko jednak przeniósł się na University of Wisconsin, gdzie w 1930 roku otrzymał tytuł licencjata (Bachelor), a w 1931 r. magistra, by w 1934 r. obronić doktorat. Rok później powrócił do Nowego Jorku; dalsze badania kontynuował na Columbia University.
W latach 1937–1951 był profesorem psychologii w Brooklyn College w Nowym Jorku, gdzie poznał Karen Horney, Ericha Fromma, Ruth Benedict i innych. W 1951 związał się z Brandeis University w Waltham – najpierw jako profesor, a następnie jako dziekan Wydziału Psychologii. W latach pięćdziesiątych XX wieku wraz z Carlem Rogersem i Rollo Mayem utworzył psychologię humanistyczną, określaną jako „Trzecia Siła”, będącą alternatywą wobec szkół ortodoksyjnej psychoanalizy z jednej, a behawioryzmu z drugiej strony.
W latach 1967–1968 pełnił funkcję przewodniczącego Amerykańskiego Towarzystwa Psychologicznego.
W roku 1954 ukazała się książka, której zawdzięcza swoją sławę – "Motywacja i osobowość" ("Motivation and Personality").
Rozwinął w niej teorię hierarchii potrzeb ludzkich (tzw. "piramidy Maslowa"), którą przedstawił pierwotnie w: A. Maslow, A Theory of Human Motivation, w: „Psychological Review” lipiec 1943, s. 370–396.
Zmarł na atak serca w Menlo Park w Kalifornii.

</doc>
<doc id="162972" url="https://pl.wikipedia.org/wiki?curid=162972" title="MS Access">
MS Access



</doc>
<doc id="162974" url="https://pl.wikipedia.org/wiki?curid=162974" title="Omdlenie">
Omdlenie

Omdlenie (łac. "syncope") – krótkotrwała utrata przytomności wywołana przejściowym globalnym zmniejszeniem perfuzji mózgowej. Charakteryzuje się szybkim rozwojem objawów aż do zupełnej utraty przytomności, krótkim czasem trwania oraz samoistnym i pełnym odzyskaniem przytomności.
W praktyce jest to zdecydowanie najczęstsza przyczyna krótkotrwałych utrat przytomności. W badaniach doświadczalnych wykazano, że przerwanie dopływu krwi do mózgu na czas 6–8 sekund powoduje utratę przytomności, podobny efekt powoduje także spadek ciśnienia skurczowego poniżej 60 mm Hg albo spadek ilości dostarczanego tlenu o 20%.
Epidemiologia.
Omdlenie wystąpiło lub wystąpi u 40% populacji.
Klasyfikacja.
Omdlenia odruchowe:
Omdlenia związane z niedociśnieniem ortostatycznym
Omdlenie kardiogenne (sercowo-naczyniowe)
Omdlenie odruchowe.
We wszystkich grupach wiekowych jest to najczęstsza przyczyna omdleń. Określenie to dotyczy heterogennej grupy sytuacji, kiedy to sercowo-naczyniowe odruchy, normalnie przydatne w kontroli krążenia stają się przejściowo nieadekwatne, w odpowiedzi na czynnik wyzwalający, co skutkuje wazodylatacją i/lub bradykardią i dalej spadkiem ciśnienia i uogólnioną hipoperfuzją mózgu. Mechanizm prowadzący do spadku ciśnienia polega na nagłym spadku stymulacji sympatycznej (współczulnej) i wzrostu napięcia wagalnego z następową wazodylatacją i bradykardią. Bradykardię można zablokować podaniem atropiny, która jednak nie wpływa na element naczyniowy obserwowanej reakcji. Zwykle omdlenie poprzedzają objawy stymulacji autonomicznej jak intensywne pocenie się, bladość, nudności.
Klasyfikacje omdleń odruchowych opierają się na rodzaju dominującej drogi eferentnej (wazodepresyjne, kardiodepresyjne, mieszane), albo na drodze aferentnej, opisując rodzaj czynnika wyzwalającego. Zwykle rodzaj czynnika wyzwalającego nie wpływa znacząco na rodzaj odpowiedzi, która jest raczej cechą osobniczą.
Większość dowodów i opinii ekspertów wskazuje na to, że mechanizm prowadzący do omdlenia odruchowego sam w sobie nie jest patologią, a jego powszechne występowanie wskazuje, że jest to prawdopodobnie rodzaj przystosowania, które (być może w odległej przeszłości) miało ochronną funkcję. Wykazano podobne fizjologicznie i symptomatologicznie zjawiska u innych kręgowców (głównie ssaków i ptaków), szczególnie podobnym fenomenem jest, wazowagalny odruch w przebiegu wstrząsu krwotocznego, w modelach doświadczalnych wyzwalany przez niedociśnienie w obrębie klatki piersiowej. Ochronną rolę tego odruchu można upatrywać hamowaniu nadmiernie stymulowanego sympatycznie serca, celem ograniczenia jego uszkodzenia. Na drugi mechanizm może wskazywać tendencja do wyzwalania wazowagalnej reakcji przy instrumentalizacji dużych naczyń tętniczych, jest możliwe, że mechanizm ten, w przypadku urazu dużego naczynia, umożliwiał ochronienie pewnej objętości krwi przez obniżenie przejściowo ciśnienia dając warunki i czas do zadziałania miejscowych mechanizmów hemostazy. Jak by tego nie tłumaczyć, rozpowszechnienie zjawiska wśród zdrowej, dobrze rokującej w odległej obserwacji populacji wskazuje na silną presję ewolucyjną i korzystny jego wpływ w przeszłości, zwraca też uwagę znaczne osobnicze zróżnicowanie podatności na tę reakcję.
Omdlenia związane z niedociśnieniem ortostatycznym.
Jest to rzadka przyczyna przed 40. rokiem życia (o ile nie jest spowodowana zmniejszeniem objętości krwi krążącej, lub porażeniem naczyń przez inny proces).
Niedociśnienie ortostatyczne jest zdefiniowane jako nadmierny spadek skurczowego ciśnienia tętniczego związany z przyjęciem pozycji stojącej. Wynika on z pierwotnie osłabionej zdolności do prawidłowej wazokonstrykcji w związku z niedomogą układu autonomicznego, pierwotną, wtórną, czy indukowaną lekami. Klinicznie taki stan charakteryzuje się przedłużającymi się objawami prodromalnymi w pozycji stojącej (czy siedzącej) pod postacią osłabienia, zawrotów głowy, zaburzeń widzenia, szumów w uszach itd. W tej sytuacji dochodzi do stanu przedomdleniowego, zasłabnięcia, stosunkowo rzadko do pełnej utraty przytomności. Opisuje się kilka rodzajów hypotonii ortostatycznej, różniących się dynamiką objawów, oraz grupą ludzi, których dotyczą.
Nietolerancję ortostatyczną obserwujemy w wielu chorobach przy porażeniu naczyń (np. anafilaksja), słabej kurczliwości naczyń (choroba Addisona), hipowolemii (odwodnienie, krwotok), stąd konieczna duża czujność w ocenie pacjenta.
Wstępne postępowanie polega na ułożeniu chorego na wznak i uniesieniu kończyn dolnych.
Omdlenia kardiogenne.
Są to omdlenia związane z pierwotną strukturalną czy elektryczną chorobą serca, lub sercowo-naczyniową. Ten typ omdleń, bardzo zróżnicowany w swoich mechanizmach, niesie za sobą najpoważniejsze rokowanie, dlatego też diagnostyka przejściowych utrat przytomności skupia się na poszukiwaniu kardiologicznych przyczyn, ponieważ duża część z nich poddaje się skutecznemu leczeniu.
Kardiogenne przyczyny dzieli się na
Pierwsza pomoc.
W pierwszej kolejności należny skontrolować czynności życiowe: przytomność i oddech.
Jeśli brak oddechu – wezwać pomoc (tel. 112) i rozpocznij resuscytację krążeniowo-oddechową.
Jeśli oddech jest zachowany, osobę nieprzytomną należy ułożyć w pozycji bocznej bezpiecznej. Aktualnie nie jest zalecane unoszenie kończyn jako postępowanie uniwersalne z uwagi na możliwość przyczyny kardiologicznej bądź neurologicznej. Ponadto, definicja (zgodna z wytycznymi Europejskiego Towarzystwa Kardiologicznego – link poniżej) wskazuje, że z omdleniem mamy do czynienia jeśli nieprzytomność ustępuje samoistnie. Przypadki gdzie osoby udzielające pierwszej pomocy wykonują uniesienie kończyn uniemożliwia kwalifikację zgodną z definicją lub różnicowanie z innymi stanami.
Jeśli jest to możliwe, należy zapewnić dostęp świeżego powietrza oraz ułatwić oddychanie np. przez rozpięcie kołnierzyka, krawatu itp. Osoby, które odzyskały przytomność nie powinny szybko zmieniać pozycji. Pionizacja powinna przebiegać w powolnych etapach przy asekuracji osób udzielających pomocy.

</doc>
<doc id="162977" url="https://pl.wikipedia.org/wiki?curid=162977" title="R.M.I.">
R.M.I.

R.M.I. ("Raz Można Inaczej") – blues-rockowy zespół muzyczny utworzony w roku 1994 w Ostrowie Wielkopolskim.
Zespół tworzyli:
W roku 1994 zespół wraz ze Sławomirem Wierzcholskim odbył sesję nagraniową, na której zarejestrowano 11 utworów, jednak po problemach ze sponsorami płyta nie została wydana.
W tym samym roku zespół wziął udział w "Muzycznym Campingu" w Brodnicy oraz na "Rawie Blues" w Katowicach, a w roku 1995 w "Starym Browarze" w Poznaniu. 
W roku 1995 od zespołu odszedł Jacek Markowski, który uległ poważnemu wypadkowi motocyklowemu.
Ostatni koncert zespół zagrał na festiwalu "Folk Fest" w Krotoszynie.

</doc>
<doc id="162979" url="https://pl.wikipedia.org/wiki?curid=162979" title="Ordoliberalizm">
Ordoliberalizm

Ordoliberalizm (od „porządek”) – nurt zbliżony do liberalizmu, wykształcony w Niemczech w latach 30. i 40. XX wieku. Głównymi teoretykami ordoliberalizmu byli Franz Böhm, Alexander Rüstow, Wilhelm Röpke, Walter Eucken. Związani z tym nurtem byli także: Ludwig Erhard i Alfred Müller-Armack.
Ordoliberalizm był próbą modyfikacji anglosaskiego klasycznego liberalizmu i przystosowania go do warunków i mentalności niemieckiej. Poszanowanie dla własności prywatnej i reguł gospodarki rynkowej łączono z katolicką nauką społeczną i konserwatyzmem obyczajowym. Niemieccy ordoliberałowie stworzyli teoretyczną podbudowę dla idei społecznej gospodarki rynkowej (twórcą pojęcia jest Alfred Müller-Armack).
Ordoliberalizm opierał się na katolickiej nauce o naturze człowieka, dostrzegając rolę wspólnoty, tradycji, obyczaju i religii. Wolność, zdaniem ordoliberałów, była konsekwencją ludzkiej wolnej woli. Ustawy nie powinny tworzyć nowych norm, lecz ujmować tradycyjne obyczaje w kategorie prawne.
W gospodarce ordoliberałowie podkreślali aspekt etyczny, przeciwstawiali się traktowaniu pracowników „jak maszyny”, z uwagą podchodzili do papieskich encyklik społecznych. Opowiadali się za gospodarką rynkową, szczególnie doceniając i wspierając klasę średnią i drobną burżuazję. Dopuszczali interwencję państwa w gospodarkę tam, gdzie było to konieczne dla obrony konkurencji. Państwo miało zatem bronić wolnego rynku przed monopolami i oligopolami.
Ordoliberalizm opowiadał się zdecydowanie za demokracją parlamentarną, którą traktował jako zaporę przeciwko totalitaryzmowi i kolektywizmowi. Ordoliberałowie obawiali się jednak tyranii większości i populizmu, ponad wolę większości stawiając rządy prawa. Ordoliberałowie popierali decentralizację władzy i federalizację państwa.
Idee ordoliberałów zostały w pewnym stopniu urzeczywistnione, kiedy Ludwig Erhard zasiadał na stanowisku ministra gospodarki (1949–1963), a następnie kanclerza RFN (1963–1966).

</doc>
<doc id="162980" url="https://pl.wikipedia.org/wiki?curid=162980" title="Stocznia Gdynia">
Stocznia Gdynia

Stocznia Gdynia – stocznia morska w Gdyni powstała w 1922 roku. Po II wojnie światowej Stocznia im. Komuny Paryskiej. Od 2009 roku w stanie likwidacji – nie prowadzi działalności produkcyjnej. Jako stocznia produkcyjna wybudowała ponad 600 statków o coraz większej złożoności konstrukcyjnej i tonażu. Utrzymywała własne Biuro Projektowe współpracujące z Politechniką Gdańską i z Centrum Techniki Okrętowej. Posiadała certyfikat jakości ISO 9001. Zajmowała 100 ha przy kanale portowym Portu Gdynia. Obecnie jej tereny wykorzystywane są przez Stocznię Nauta, Stocznię Crist, Stocznię Remontową Vistal i inne firmy produkcyjne oraz przez Pomorską Specjalną Strefę Ekonomiczną.
Stocznia Gdynia jest jedną z pierwszych stoczni na świecie, które zapoczątkowały budowę udoskonalonych tankowców o podwójnym poszyciu kadłuba.
Historia 1991–2008.
29 listopada 1991 nastąpiła transformacja przedsiębiorstwa państwowego do jednoosobowej spółki Skarbu Państwa „Stocznia Gdynia S.A.”.
W 1993 roku w związku z trudnościami finansowymi stoczni Rada Ministrów zdecydowała o restrukturyzacji jej zadłużenia, w wyniku czego właścicielami jej akcji stały się banki. Wycofały się one z inwestycji dokonując ich sprzedaży, a kluczowym akcjonariuszem stał się Stoczniowy Fundusz Inwestycyjny kierowany przez Janusza Szlantę. W roku 1996 został on przewodniczącym Rady Nadzorczej, a następnie, od 1997 do 2003 roku, pełnił funkcję prezesa zarządu Stoczni.
W 1998 roku stocznia zakupiła upadającą Stocznię Gdańską tworząc Grupę Stoczni Gdynia S.A. W 1999 roku stocznia złożyła ofertę zakupu od norweskiej grupy Kværner fińskich stoczni Masa Yards, a w 2000 roku uznawano tę transakcję za przesądzoną, nie doszła ona jednak do skutku.
Do 3 grudnia 1999 roku suwnica bramowa Stoczni Gdynia była drugą pod względem rozmiaru w Europie. Tego dnia silny wiatr przewrócił największą suwnicę bramową – w stoczni Odense Steel w Danii; gdyńska suwnica stała się największą w Europie, jednak tylko na kilka godzin – 4 grudnia również ona została powalona przez wiatr. Po odbudowie w 2002 roku suwnica Stoczni Gdynia stała się ponownie największą w Europie suwnicą bramową.
W 2003 roku Stocznia Gdynia zajęła pierwsze miejsce w Europie i piętnaste w świecie w kategorii wielkości produkcji (wyrażonej w CGT – compensated gross tonnage).
28 marca 2003 roku, po odwołaniu Janusza Szlanty, prezesem Stoczni Gdynia S.A. został Włodzimierz Ziółkowski, następnie, 24 lutego 2006 roku, Kazimierz Smoliński.
6 listopada 2008 Komisja Europejska wydała decyzję w sprawie stoczni w Gdyni i Szczecinie, uznając udzieloną im przez polski rząd pomoc publiczną za nielegalną. Zgodnie z planem uzgodnionym z Komisją, podzielony na części majątek stoczni Gdynia i Szczecin miał zostać sprzedany w przetargach, a załoga – zwolniona.
Likwidacja Stoczni Gdynia.
Od marca 2009, zgodnie z przyjętą w sejmie tzw. „specustawą stoczniową” rozpoczęto proces kompensacji Stoczni Gdynia, co oznaczało jej likwidację pod względem prawnym, całkowitą wyprzedaż majątku stoczni w przetargu nieograniczonym oraz zwolnienia grupowe obejmujące wszystkich pracowników. Pieniądze ze sprzedaży miały zostać przekazane na spłatę wierzycieli stoczni – publicznych oraz prywatnych oraz na zobowiązania publiczno-prawne, m.in. wobec ZUS.
Ostatnie wodowanie miało miejsce 25 kwietnia 2009 roku, zaś zwolnienie pracowników przeprowadzono z końcem maja 2009 roku.
W momencie zaprzestania działalności przyszłość terenów stoczniowych nie była znana – w przyszłości mogła tam powstać inna stocznia bądź dowolne inne przedsiębiorstwa, nie związane z branżą morską.
Poszukiwanie inwestora.
Inwestorem w firmie Polskie Stocznie, która miała zostać właścicielem majątku stoczni w Gdyni i Szczecinie planował zostać katarski fundusz QInvest. Transakcja była gwarantowana przez Qatar Islamic Bank oraz QInvest. Jedynym udziałowcem Polskich Stoczni była fundacja Stichting Particulier Fonds Greenrights, powstała po to, by przeprowadzić transakcję zakupu kluczowych aktywów obu zakładów. W maju 2009 Stichting Particulier Fonds Greenrights zakupił kluczowe aktywa stoczni Gdynia i Szczecin, a 17 czerwca otrzymał gwarancje arabskiego banku Qatar Islamic Bank. Inwestor miał zapłacić za majątek stoczni Gdynia ponad 287 mln PLN. 25 czerwca 2009 Ministerstwo Spraw Wewnętrznych i Administracji wydało oficjalną zgodę na sprzedaż aktywów Stoczni Gdynia S.A., potrzebną dla podmiotów spoza Europejskiego Obszaru Gospodarczego. Spółka Polskie Stocznie została zarejestrowana przez warszawski sąd 21 lipca. Jej kapitał zakładowy wynosił 100 000 zł.
Prezesem zarządu Polskich Stoczni miał zostać Jan Ruurd de Jonge, natomiast dyrektorem Polskich Stoczni Gdynia – Piotr Paszkowski.
Stocznia Gdynia miała odtąd koncentrować się na budowie tankowców do transportu skroplonego gazu ziemnego LNG.
Początkowo ustalono, że pieniądze miały wpłynąć do 21 lipca 2009, ale fundusz Stichting Particulier Fonds Greenrigts poprosił resort skarbu o przesunięcie tego terminu. Ostatecznie wyznaczono nową datę – 17 sierpnia (do godz 0:00), ale potencjalny inwestor nie dotrzymał także tego terminu. Premier Donald Tusk wkrótce poinformował, że toczą się rozmowy z innym inwestorem – Qatar Investment Authority, który jest zainteresowany przejęciem majątku stoczni. Rzecznik Ministerstwa Skarbu Państwa wyznaczył termin ostatecznego sfinalizowania transakcji na dzień 30 sierpnia. Kolejny potencjalny inwestor nie zapłacił jednak ustalonej kwoty, po czym Minister Skarbu Państwa Aleksander Grad wystąpił do Komisji Europejskiej o przedłużenie terminu sprzedaży stoczni. 
Raport NIK.
30 lipca 2009 Najwyższa Izba Kontroli przedstawiła bardzo dobrze udokumentowany raport (do 2007) o wynikach restrukturyzacji i prywatyzacji polskich stoczni. Wynika z niego, iż kolejne rządy nie potrafiły osiągnąć założonych celów restrukturyzacyjnych, a stocznie nie uzyskały rynkowej zdolności produkcyjnej. Raport postawił poważne zarzuty Ministerstwu Skarbu Państwa, Agencji Rozwoju Przemysłu i korporacji Polskie Stocznie. Dotyczą one zasilania stoczni kolejnymi dotacjami, braku strategii dla całej branży oraz niedotrzymywania przyjętych harmonogramów reformowania i restrukturyzacji stoczni. Według Najwyższej Izby Kontroli, która opublikowała raport w sprawie restrukturyzacji Stoczni Gdynia SA oraz Stoczni Szczecińskiej Nowa Sp. z o.o., kardynalnym błędem Aleksandra Grada był brak odwołania się od decyzji Komisji Europejskiej, kwestionującej pomoc publiczną dla polskich stoczni.
Nie ukarano kogokolwiek obwinionego w Raporcie NIK.
W kulturze popularnej.
Stocznia Gdyńska posłużyła w 2010 roku za plan filmowy specjalnego odcinka „Szkoły Przetrwania” dotyczącego przetrwania w „miejskiej dżungli” i warunkach industrialnych.

</doc>
<doc id="162983" url="https://pl.wikipedia.org/wiki?curid=162983" title="Wielka Szachownica">
Wielka Szachownica

Wielka szachownica (ang. "The Grand Chessboard") – koncepcja geopolityczna stworzona przez Zbigniewa Brzezińskiego, a zarazem tytuł jego książki wydanej w języku angielskim w 1997 roku i w polskim przekładzie w 1998 roku. Autor dedykuje ją swoim studentom, by pomogła im kształtować przyszły świat. Zawiera ona wiele map i jest podzielona na 7 rozdziałów, z których każdy omawia odrębny geopolitycznie, kluczowy obszar globu.
Źródła koncepcji.
Wśród źródeł koncepcji wielkiej szachownicy wymienia się:
Wielka szachownica.
Obszar wielkiej szachownicy:
Gracze.
Powierzchnia kuli ziemskiej to pole gry – szachownica. W rozgrywce uczestniczą gracze o różnym statusie:

</doc>
<doc id="162985" url="https://pl.wikipedia.org/wiki?curid=162985" title="Alexis Tocqueville">
Alexis Tocqueville



</doc>
<doc id="162987" url="https://pl.wikipedia.org/wiki?curid=162987" title="Stanisław Koniecpolski (ujednoznacznienie)">
Stanisław Koniecpolski (ujednoznacznienie)



</doc>
<doc id="162990" url="https://pl.wikipedia.org/wiki?curid=162990" title="Promieniowanie charakterystyczne">
Promieniowanie charakterystyczne

Promieniowanie charakterystyczne – linie spektralne atomów charakterystyczne dla danego pierwiastka, powstające po wybiciu elektronu z wewnętrznej powłoki elektronowej i następującego po tym przejściu innego elektronu z powłoki wyższej na zwolnione miejsce. Po wybiciu elektronu z powłoki wewnętrznej (np. K lub L) atom ma większą energię, niż gdy ma wypełnione powłoki. Elektron przechodząc na poziom o mniejszej energii, może utracić ją w wyniku promieniowania elektromagnetycznego o energii równej różnicy energii między tymi poziomami.
Linię promieniowania charakterystycznego oznacza się według powłoki, na którą przechodzi elektron, oraz powłoki, z której przechodzi elektron. 
Rozpowszechnione są dwie notacje linii promieniowania charakterystycznego: notacja Siegbahna oraz notacja IUPAC.
Energie linii promieniowania charakterystycznego pierwiastków można znaleźć w bazie "NIST X-Ray Transition Energies Database".
Dla pierwiastków ciężkich promieniowanie charakterystyczne jest promieniowaniem rentgenowskim. Powstaje tylko wtedy, gdy napięcie między katodą a anodą w lampie rentgenowskiej przekroczy tzw. napięcie wzbudzenia, umożliwiające wybicie elektronu z głębszych powłok.
Za odkrycie promieniowania charakterystycznego fizyk brytyjski Charles Glover Barkla w 1917 roku otrzymał Nagrodę Nobla w dziedzinie fizyki.

</doc>
<doc id="162991" url="https://pl.wikipedia.org/wiki?curid=162991" title="Saturacja (chemia)">
Saturacja (chemia)

Saturacja (łac. "saturatio") – w chemii nasycenie cieczy gazem.
Saturacja może też być rozumiana ogólniej jako pełne nasycenie, bez możliwości dodatkowego dostarczenia substancji do określonego podłoża, dostarczenia większej ilości produktów konsumentom, jedzenia do organizmu człowieka itp.
W medycynie oznacza wysycenie krwi tlenem. Norma wynosi 95-99%.

</doc>
<doc id="162994" url="https://pl.wikipedia.org/wiki?curid=162994" title="Palingenezja">
Palingenezja



</doc>
<doc id="162995" url="https://pl.wikipedia.org/wiki?curid=162995" title="Groźny (pociąg pancerny)">
Groźny (pociąg pancerny)

Pociąg Pancerny „Groźny” (Pociąg Pancerny Nr 4 i 54) – pociąg pancerny Wojska Polskiego II RP. Pociąg brał udział w obronie Śląska, stoczył 15 walk z jednostkami niemieckimi, zadał znaczące straty wrogowi i powstrzymał bądź opóźnił jego postępy na przydzielonych mu odcinkach. Został opuszczony i zniszczony przez załogę 7 września w Tarnowie na skutek niemożliwości dalszej walki i odwrotu.
Historia.
Szef Sztabu Generalnego Wojska Polskiego, generał Stanisław Szeptycki swoim rozkazem nr 80 z 27 grudnia 1918 nakazał sformować w Warszawie "pociągi pancerne od Nr 11 do Nr 15 włącznie, w następującym składzie: jednej lory, trzech wozów armowanych, dwóch wozów dystansowych oraz dwóch osobowych. Blachą pancerzono jedynie stanowiska maszynisty na lokomotywach, wozy bojowe zrobione ze zwykłych otwartych platform, których boczne ściany obłożone były workami z piaskiem". Wśród nich był też, powstały na bazie przejętego niemieckiego taboru kolejowego, P.P. 15 „Groźny". Od 1928 był na składzie 2 dywizjonu pociągów pancernych w Niepołomicach. Zmobilizowany w dniach 2–5 maja 1939, stacjonował na stacji Krzeszowice, gdzie zastał go wybuch wojny.
W czasie kampanii wrześniowej pociąg przydzielony został do Grupy Operacyjnej „Śląsk” przy Armii „Kraków”. W ramach Grup Operacyjnych „Śląsk„ i „Jagmin” brał udział w obronie Górnego Śląska, kursował na linii Wyry – Tychy – Kobiór, gdzie trwała bitwa, jedna z największych na terenie obecnego województwa śląskiego; ewakuował rannych i skutecznie ostrzeliwał pozycje wroga, w wyniku czego kilka razy oddziały niemieckie musiały się wycofywać z lasu wyrsko-żwakowskiego; zadał znaczne szkody nacierającym Niemcom zwłaszcza w okolicach Tychów. Podczas bitwy pociąg był kilkakrotnie bombardowany, ale nie został trafiony bombami. Zapasy uzupełniał w składzie amunicji w Katowicach-Ligocie. Około godziny 17.00–18.00, 2 września, na punkcie obserwacyjnym podczas patrolu na tankietce TK na polach wyrskich, zginął dowódca, kpt. Jan Rybczyński.
3 września GO „Śląsk”, mimo skutecznej obrony swoich pozycji, otrzymał rozkaz odwrotu (był to skutek klęski pod Pszczyną). Groźny opuścił Tychy i wycofał się do Szczakowej.
4 września pociąg osłaniał prawe skrzydło GO „Śląsk”. Po ewakuacji z terenów Górnego Śląska, pociąg operował na kierunku na Tunel, potem wycofał się do Krakowa; załoga napotkała lekkie jednostki nieprzyjaciela, nie mogła nawiązać kontaktu z jednostkami polskimi – nawet Dworzec Główny w Krakowie był opuszczony; w końcu nawiązano łączność wieczorem 5 września i wycofał się do Płaszowa, Podłęża (tuż przed wysadzeniem wiaduktu) i Brzeska.
Wieczorem 6 września pociąg otrzymał rozkaz wycofania się do Rzeszowa przez Tarnów. Rankiem 7 września pociąg dotarł do Biadolin; następnie dotarł do Tarnowa, gdzie odkryto zniszczony most. Zwiadowcy meldowali o podchodzących jednostkach niemieckich. Odcięty od głównych sił polskich, pozbawiony osłony piechoty, z niewielkimi zapasami amunicji, pociąg został zniszczony przez załogę. Załoga podzieliła się na kilka grup: jedni przekroczyli granicę rumuńską, inni walczyli w obronie Lwowa, inni dołączyli do Samodzielnej Grupy Operacyjnej „Polesie” i walczyli aż do jej kapitulacji 6 października.
Ocalałe wagony pancerne, Niemcy wykorzystali do swoich celów.
Uzbrojenie.
Pociąg był uzbrojony w 3 armaty wz. 02/26 i 1 haubicę wz. 14/19A, a także wyposażony w 2 czołgi Renault FT oraz 5 Tankietek TKS (dla czołgów w składzie pociągu były 2 prowadnice szynowe średnie i 4 lekkie). Broń maszynowa pociągu: 15 ckm wz. 08 w wagonach pancernych, 1 ckm wz. 08 i 1 ckm wz. 25 w składzie gospodarczym, 5 ckm wz. 25 w czołgach rozpoznawczych – razem 22 ckm (Krawczak i Odziemkowski podają 18 ckm-ów). Inne uzbrojenie: 2 armatki czołgowe wz. 18 kalibru 37 mm. Uzbrojenie indywidualne załogi składu bojowego i składu gospodarczego: 67 kbk z bagnetem, 113 pistoletów, 115 bagnetów (tzw. luźnych). Ponadto w plutonie wypadowym były 2 rkm wz. 28 i 1 rkm w załodze zapasowej.
Odznaka pamiątkowa.
Odznaka pamiątkowa tłoczona ze srebrnej oksydowanej blachy, o rysunku wyraźnym i dokładnym cyzelowaniu. Przedstawia orła w koronie ze złożonymi skrzydłami do góry i zawiniętymi ku głowie. Na wysokości połowy orła tarcza heraldyczna z 16 gwoździami. Na tarczy dwie skrzyżowane lufy armatnie, a pod nimi znak kolejowy – skrzydła obustronnie wkomponowane w środek koła pociągu. Wymiary: 28×43 mm, grubość blachy 0,8 mm. Odznaka noszona na śrubi.

</doc>
<doc id="162996" url="https://pl.wikipedia.org/wiki?curid=162996" title="Raubritter">
Raubritter

Raubritter (z niem. "rycerz rozbójnik") – określenie "raubritter", które pojawiło się dopiero w XVIII-wiecznych niemieckich romansach rycerskich, oznacza rycerzy lub osoby z rycerskiego rodu, trudniące się napadami, szczególnie na przejeżdżających w pobliżu ich zamku kupców i podróżnych. W Polsce przyjęło się na równi z polską nazwą "rycerz rozbójnik", wskutek powszechnej opinii, że zwłaszcza średniowieczne Niemcy dotknięte były tą plagą.
Kształtowanie się raubritterów. Przedstawiciele.
Charakter prowadzenia wojen średniowiecznych, zwłaszcza lokalnych waśni między feudałami, rozmaitość praw lokalnych, dotyczących np. prawa poboru myta, świadczeń od podległej ludności, ceł i podatków od miast, sprawiają, że wiele czynów opisywanych przez kronikarzy, noszących w naszych oczach cechy rabunku, w średniowieczu było egzekwowaniem swoich legalnych praw albo ówczesnym sposobem prowadzenia wojny. Jednak z całą pewnością istniały przypadki rycerzy, którzy byli bandytami i według norm średniowiecznych i współczesnych. Niekiedy nawet dochodziło do tworzenia związków, dziś nazywanych zorganizowanymi grupami przestępczymi. Obronne siedziby, brak silnej władzy centralnej i rozdrobnienie feudalne sprzyjały temu procederowi. Dlatego najwięcej historycznych przypadków raubritterów znamy z terenów gór Bawarii, Tyrolu, Włoch, Śląska, Szkocji. Ofiarami byli głównie kupcy, ale w Anglii ok. 1320 roku powstały gangi rycerskie które porywały zamożnych zakładników.
Raubritterzy pojawili się na ziemiach polskich także w znaczącej liczbie, również na Pomorzu i Śląsku (Dolnym i Górnym). Rozbójnictwem trudnił się ród Osińskich z Muszkowic. Większość wiadomości pojawia się po wojnach husyckich w XV w., gdy panował chaos polityczny i prawny. Wielu z nich przeszło do legend, jak Czarny Krzysztof z Olszanicy pod Złotoryją, grabiący od ok. 1500 do 1512 r. Ujęty i stracony w Legnicy, wcześniej dokonywał napadów na kupców, mieszczan, rycerzy i podróżnych. Często oprócz odebrania konia, wozu, pieniędzy czy towaru on i jego kompani dodatkowo obcinali rękę lub zabijali na miejscu.
W XV wieku znanymi rycerzami rozbójnikami byli również Skrzyńscy herbu Łabędź, właściciele zamku w Barwałdzie, zamku na wzgórzu Grojec w Żywcu oraz średniowiecznego zamku stojącego na miejscu obecnego Starego Zamku w Żywcu; w XV wieku gniazdem raubritterów był również maleńki zamek w Malcu, opanowany w 1452 przez Piotra Szafrańca herbu Starykoń.
Przyczyny powstawania band rycerskich.
Rycerze utrzymywali się z łupów wojennych i z nadanych im ziem. Brak wojen oraz wielki kryzys w rolnictwie spowodował brak źródeł utrzymania.
Opinia o rycerzach-rozbójnikach.
Obecnie sądzi się, że liczba rycerzy, trudniących się niejako zawodowo i programowo rabunkiem na własny rachunek, bywała przeceniana: zagrożenie od strony rycerzy było mniejsze niz od innych rozbójniczych band.
Rycerze rozbójnicy stali się jedną z inspiracji dla postaci zbójcerzy z komiksów Janusza Christy o Kajku i Kokoszu. Raubritterzy zostali także ukazani w opowiadaniu Teodora Jeske-Choińskiego "Rycerz-bandyta". Przedstawieni zostali także w "Trylogii husyckiej" Andrzeja Sapkowskiego.

</doc>
<doc id="162998" url="https://pl.wikipedia.org/wiki?curid=162998" title="Lichwa">
Lichwa

Lichwa – udzielanie nieetycznych pożyczek, z uwagi na zawyżone odsetki lub inne opłaty, w wyniku czego następuje nieuczciwe wzbogacenie się pożyczkodawcy.
Lichwa jest uważana za instytucję nieetyczną, której istotą jest czerpanie korzyści ze słabszej pozycji finansowej dłużnika. Jako niemoralną potępiają ją wszystkie główne religie: judaizm, chrześcijaństwo, islam i buddyzm. Jednak sposób rozumienia lichwy, jak i grup osób, którym nie należy udzielać pożyczek na lichwiarskich warunkach, był zróżnicowany w poszczególnych religiach. W judaizmie zakaz lichwy dotyczy jedynie osób wyznania mojżeszowego. W średniowiecznym chrześcijaństwie utożsamiano lichwę z pobieraniem odsetek od pożyczek w ogóle, co znalazło odzwierciedlenie w tekstach średniowiecznych filozofów chrześcijańskich, w tym św. Tomasza z Akwinu, który potępia tę praktykę jako sprzedaż czegoś, co nie istnieje (łac. "quia venditur id quo non est"). Lichwa () rozumiana jako pomnażanie bogactwa z niematerialnych źródeł jest również zakazana w islamie, co było jednym z głównych bodźców rozwoju tzw. bankowości islamskiej.
Regulacje prawne w Polsce.
W Polsce wysokość maksymalnych odsetek od pożyczek określona jest w art. 359 § 21 Kodeksu cywilnego do dwukrotności wysokości odsetek ustawowych. Zmiany zostały wprowadzone w styczniu 2016 r.
Ponadto art. 13 ustawy o kredycie konsumenckim nakłada na pożyczających obowiązek podania rzeczywistej rocznej stopy oprocentowania i całkowitej kwoty do zapłaty przez konsumenta zaciągającego kredyt, jeszcze przed zawarciem umowy.
Lichwa (wyzysk) jest przestępstwem, opisanym w art. 304 Kodeksu karnego, zagrożonym karą do 3 lat pozbawienia wolności. Pokrzywdzonym może być osoba fizyczna, osoba prawna i jednostka organizacyjna nieposiadająca osobowości prawnej, jeżeli znajduje się w przymusowym położeniu, a pożyczający jest uprawniony z tytułu umowy do niewspółmiernego świadczenia wzajemnego. Jest to przestępstwo kierunkowe (sprawca musi działać z określonym zamiarem), formalne (do zaistnienia wystarczy samo zawarcie umowy). Przez „przymusowe położenie” rozumie się „tak trudną sytuację pokrzywdzonego, iż zmusza go ona do zawarcia niekorzystnej umowy, bez której nie jest możliwa poprawa tego położenia”. Chodzi o subiektywne odczucie znajdowania się w takiej sytuacji, a przyczyny jej zaistnienia są obojętne. Sprawca musi działać umyślnie, w zamiarze bezpośrednim: zdając sobie sprawę z przymusowego położenia pokrzywdzonego, działać w celu osiągnięcia korzyści kosztem pokrzywdzonego.
Chrześcijaństwo.
Starożytni chrześcijanie potępiali lichwę. Bazyli Wielki przedstawiał ją jako zbytek niesprawiedliwości, o lichwie pisali też Grzegorz z Nazjanzu, Jan Chryzostom, Leon I Wielki i Ambroży z Mediolanu. To stanowisko podtrzymywali teologowie średniowieczni. Tomasz z Akwinu wypowiedział się przeciwko lichwie w "Sumie teologicznej". Potępienie lichwy znajduje się także m.in. w tekstach św. Bonawentury, Antonina oraz Kajetana.
Kościół katolicki potępiał lichwę na soborach powszechnych, mających dla niego dogmatyczne znaczenie. Sobór laterański III (1179) zabraniał lichwiarzom przystępowania do eucharystii i chrześcijańskiego pogrzebu. Sobór laterański IV (1215) zagroził Żydom utratą prawa do handlu z chrześcijanami, jeżeli będą pobierać „zbyt wysokie i przekraczające miarę odsetki”. Sobór lyoński II (1274) określił lichwę jako „przeklętą i haniebną przez prawa Boże i ludzkie, zakazaną przez Pismo Święte, tak w Starym, jak i w Nowym Testamencie”. Sobór wienneński (1311–1312) nałożył na lichwiarzy ekskomunikę, a tych, którzy „śmialiby z uporem twierdzić, że uprawianie lichwy nie jest grzechem”, nakazał ukarać jako heretyków. Sobór laterański V (1512–1517) ustosunkował się do kwestii pobierania opłat przez banki pobożne za udzielanie pożyczek i stwierdził, że nie są one lichwiarskie, jeśli mają za zadanie wyłącznie pokrycie kosztów funkcjonowania tych instytucji, a nie osiągnięcie przez nie zysku.
Benedykt XIV w 1745 r. opublikował encyklikę "Vix pervenit" poświęconą kwestii niegodziwych zysków. Stolica Apostolska w wypowiedzi z 1830 r. stwierdziła, że praktykę lichwy można tolerować ze względu na niegodziwość czasów, jednocześnie ciągle ją potępiając. Uznano, że z powodu trudnych warunków, w jakich znajdują się katolicy, nie należy nalegać na wykonywanie prawa Boskiego i naturalnego o lichwie oraz trzeba je zostawić w zawieszeniu do lepszych czasów. Aktualne nauczanie katolickiej nauki społecznej w kwestii lichwy przedstawia następująco:

</doc>
<doc id="163000" url="https://pl.wikipedia.org/wiki?curid=163000" title="Tirso de Molina">
Tirso de Molina

Tirso de Molina, właśc. Gabriel Téllez (24 marca 1579 w Madrycie, zm. 12 marca 1648 w Almazán, prowincja Soria) – hiszpański dramaturg i poeta, jeden z najważniejszych twórców hiszpańskiego Złotego Wieku, autor pierwszej udramatyzowanej wersji historii o Don Juanie ("El burlador de Sevilla y convidado de piedra").
Około 1600 wstąpił do zakonu mercedariuszy. W ramach zakonnych obowiązków wiele podróżował, nawet na Karaiby. Wreszcie osiadł w Toledo, gdzie poświęcił się twórczości literackiej. Pisał głównie komedie: intrygi, charakteru i religijne. W 1621 r. wyznał, że napisał ok. 300 komedii. Do naszych czasów przetrwało tylko 86. Uznawany jest za trzeciego (po Lopem de Vega i Calderonie) najwybitniejszego dramaturga hiszpańskiego Złotego Wieku.
Życie.
Urodzenie.
Urodził się w Madrycie prawdopodobnie w 1580 lub w 1581 roku, jeśli wierzyć jego słowom z 1638 roku, w których stwierdza, że ma pięćdziesiąt siedem lat. Wątpliwości co do prawdziwości tej wypowiedzi budzi dokument królewski z 23 stycznia 1616 roku, w którym Filip III zezwala na wyjazd do Ameryki kilku braciom z zakonu mercedariuszy, wśród nich trzydziestotrzyletniemu bratu Gabrielowi Tellezowi. Oznaczałoby to, że Tirso urodził się dopiero w 1583 roku.
Niewiele wiadomo również o jego pochodzeniu i wczesnych latach życia. W 1928 roku wybitna znawczyni twórczości dramatopisarza, Blanca de los Rios Lamperez, wystąpiła z sensacyjną tezą, że Tirso mógł być dzieckiem z nieprawego łoża don Juana Telleza Giróna, drugiego księcia Osuny i hrabiego Urenii. Obecnie jednak hipoteza Blanki de los Rios jest odrzucana przez większość badaczy.
Studia i pierwsze lata w zakonie.
Przyjmuje się, że Tirso studiował na uniwersytecie w Alcala de Henares. Studia teologiczne kontynuował odbywając od 1600 roku nowicjat w klasztorze zakonu Matki Bożej Łaskawej w Guadalajarze. Tam też 21 stycznia 1601 roku złożył śluby zakonne. W 1604 roku przeniósł się do Toledo, w którym spędził następnych dwanaście lat. W Toledo kontynuował studia teologiczne i literackie, a w 1606 roku przyjął święcenia kapłańskie. W Toledo również rozpoczął karierę teatralną, prawdopodobnie auto sacramental "El colmenero divino" ("Boski pszczelarz") lub, zdaniem innych, komedią "Amar por señas" ("Kochać na migi").
Następne lata Tirso harmonijnie dzielił między zajęcia literackie a powinności i obowiązki mnicha. Był nie tylko znakomitym artystą, ale i zakonnikiem z powołania: "przestrzegającym reguły, posłusznym, w najwyższym stopniu dyspozycyjnym, cenionym przez przełożonych". Stopniowo otrzymywał w zakonie kolejne funkcje: lektora, kaznodziei. Jednocześnie pisał i wystawiał kolejne sztuki teatralne, wśród nich tak znakomite jak "Nieśmiały na dworze", "Pobożna Marta" ("Marta la piadosa") czy "Zielony Gil" ("Don Gil de las calzas verdes"). W tym okresie zawarł też prawdopodobnie znajomość z Lopem de Vega.
Zakonnik i dramatopisarz.
W 1616 roku Tirso wraz z kilku braćmi udał się na San Domingo, gdzie przez dwa lata prowadził wykłady z teologii w domach swego zgromadzenia. Lata 1619–1622 spędził ponownie w Toledo, wtedy też po raz pierwszy odwiedził Portugalię. Na następne trzy lata został skierowany, zgodnie z praktyką zakonu, do Madrytu. W 1621 roku opublikował "Los cigarrales de Toledo" ("Ogrody Toledo") zbiór nowel, poezji lirycznej oraz trzech sztuk teatralnych. Zbiór ten doprowadził do wydania przez Juntę de Reformación w dniu 6 marca 1625 roku dekretu potępiającego twórczość teatralną Tirsa, za "skandal jaki wywołuje", skazania dramatopisarza na wypędzenie do któregoś z najodleglejszych klasztorów i zakazu pisania świeckich wierszy. Wiosną 1625 Tirso udał się do Sewilli, gdzie w następnych latach powstały: "Potępiony za niewiarę" ("El condenado por desconfiado") i prawdopodobnie "Zwodziciel z Sewilli", które, jako sztuki religijne, nie podlegały zakazowi.
W 1626 roku kapituła zakonna w Guadalajarze wybrała Tirsa przeorem klasztoru w Trujillo. W następnym roku wyszła w Sewilli „pierwsza część” jego dramatów "Doce comedias nuevas del maestro Tirso de Molina" ("Dwanaście nowych komedii mistrza Tirsa de Moliny"), zgodnie z ówczesnym zwyczajem wydawniczym, który nakazywał wydawać sztuki teatralne w tomach zawierających po dwanaście utworów. Być może pod koniec lat dwudziestych Tirso ponownie odwiedził Portugalię. Lata 1630–1633 spędził w Toledo. W tym czasie został kronikarzem zakonu i zaczął pisać monumentalną "Historia general de la Orden de Nuestra Señora de las Mercedes" ("Historię powszechną Zakonu Matki Bożej Łaskawej"), która pochłaniała większość jego czasu i uwagi do końca lat trzydziestych. W 1633 roku powrócił do Madrytu. W tym czasie wyszły „trzecia” (Tortosa 1634) oraz „druga” i „czwarta” (Madryt 1635) „część” jego dramatów. W 1635 ukazał się również zbiór jego nowel, rozpraw i kilku "autos sacramentales", zatytułowany "Deleitar aprovechando". Rok później wyszła ostatnia, „piąta część” jego dramatów.
Schyłek życia.
Prawdopodobnie na koniec lat trzydziestych datują się początki jego konfliktu z wybitnym kaznodzieją i teologiem zakonu bratem Marcosem Salmeronem. Gdy w 1640 roku odcięty od zakonu, z powodu wojny w Katalonii, generał zakonu przekazał władzę nad Kastylią Salmeronowi, ten nie omieszkał skazać Tirsa de Molinę na kolejne wygnanie do prowincjonalnego Cuenca w prowincji La Mancha. Od początku lat czterdziestych wiadomości o Tirsie są nader szczątkowe. Prawdopodobnie zarzucił już w tym czasie pisanie dla teatru. Jego pozycja w zakonie musiała być jednak nadal silna, skoro po zakończeniu wojny katalońskiej kapituła wybrała go przeorem klasztoru w Sorii. Tirso przybył tam w 1645 roku. W dwa lata później, ze względów zdrowotnych, przeniósł się do pobliskiego Almazán, gdzie zmarł 24 lutego 1648 roku. Jego szczątki spoczywają do dzisiaj pod ruinami klasztoru w Almazán.
Twórczość.
Informacje ogólne.
Chociaż we wstępie do trzeciej części swoich dramatów Tirso pisze, że stworzył ich ponad czterysta, obecnie znanych jest 80 (wedle niektórych uczonych 85), 6 autos sacramnetales, kilka entremeses, 12 nowel prozą oraz garść wierszy. Większość sztuk teatralnych powstała w latach 1611–1626 i ukazała się drukiem w pięciu kolejnych częściach. Niektóre zostały wydane pojedynczo, kilka weszło do zbiorów "Los cigarrales de Toledo" i "Deleitar aprovechando", a nie brak i takich, które decyzją wydawców, dążących do skompletowania dwunastu utworów w tomie, zostały wydane wraz z dramatami innych autorów.
Dramaty religijne.
Sztuki religijne Tirsa, podobnie jak i inne utwory, są najczęściej skonstruowane wokół wątku miłosnego. Należą do tej grupy dramaty oparte na motywach starotestamentalnych, m.in. "La mujer que manda en casa" ("Kobieta, która rządzi w domu"), "La major espigadera" ("Najlepsza zbieraczka kłosów"), "La venganza de Tamar" ("Zemsta Tamar"), a także odwołujące się do Nowego Testamentu: "La vida y muerte de Herodes" ("Życie i śmierć Heroda"), "Tanto es lo de más, como lo de menos" ("Tyleż znaczy za dużo, co za mało"). Sporo jest utworów hagiograficznych, przedstawiających ważniejsze wydarzenia z życia świętych, zdziałane przez nich cuda i najczęściej męczeńską śmierć: "La joya de las montañas y verdadera historia deSanta Orosia" ("Klejnot gór i prawdziwa historia św. Orozji"), "Los lagos de San Vincente" ("Jeziora św. Wincentego"), "La Ninfa del cielo, condesa bandolera y obligaciones de hono"r ("Niebiańska nimfa, hrabina-rozbójniczka i obowiązki honoru"). Najciekawszą sztuką należącą do tej grupy jest "La santa Juana" ("święta Joanna"), liczący sobie aż 9000 wersów dramat o siostrze Joannie de la Cruz.
Z punktu widzenia artystycznego sztuki z tej grupy nie należą do najbardziej udanych autor ma bowiem trudności z ich konstrukcją i wyzyskaniem możliwości dramatycznych zawartych w wybranych przez siebie historiach. Niemniej warto podkreślić, że należą tu takie arcydzieła jak "Potępiony za niewiarę" czy "Zwodziciel z Sewilli".
Dramaty historyczne.
Utwory te mają za punkt wyjścia zdarzenie historyczne, które autor rozwija z dużą swobodą. Są na ogół źle skonstruowane, odznaczają się schematycznymi charakterami bohaterów i, często, niemrawą akcją. Najlepszą z nich jest, pochodząca z 1630-1631 roku, "La prudencia en la mujer" ("Kobieca roztropność"); sztuka rozgrywająca się w czasach Ferdynanda IV Kastylijskiego (1285-1312), w której Tirso atakuje egoizm stanowy i żądzę władzy współczesnej sobie arystokracji. Ciekawa, ze względu na epicki rozmach, jest, napisana w latach 1626–1632, trylogia poświęcona braciom Pizarro, zdobywcom Peru, składająca się z "Todo es dar en una cosa" ("Rzecz w tym, by dać wszystko od razu"), "Amazonas en las Indias" ("Amazonki w Indii") i "Lealtad contra la envidia" ("Lojalność przeciw zawiści").
Do tej grupy należą ponadto: "Antona García", rozgrywająca się w czasie wojen domowych XV wieku, "Próspera fortuna de don Álvaro de Luna y adversa de Ruy López Dávalos" ("Szczęśliwe losy don Álvara de Luna i nieszczęsne Ruya Lópeza Dávalosa") oraz jej kontynuacja "Adversa fortuna de don Álvaro de Luna" ("Nieszczęsne losy don Álvara de Luna"), przedstawiające karierę i upadek faworyta króla Jana II Kastylijskiego (1404-1454). Zalicza się tu także: Los amantes de Teruel (Kochankowie z Teruel), jak również – budzące wątpliwości niektórych uczonych co do autorstwa Tirsa – "El rey don Pedro de Madrid y el infanzón de Illescas" ("Król do Pedro w Madrycie i pan na Illescas"), "La romera de Santiago" ("Pątniczka do Santiago"), "El cobarde más valiente" ("Najdzielniejszy tchórz") "i La república al revés" ("Państwo na opak").
Dramaty „charakteru” i „intrygi”.
Dramaty „charakteru” i „intrygi” obejmują dwie trzecie spuścizny teatralnej Tirsa i stanowią jej najbardziej wartościową część. W niektórych utworach autor rozwijał i pogłębiał charakter przedstawianych postaci, w innych komplikował i mnożył perypetie sceniczne. W oby przypadkach osią intrygi pozostawał wątek miłosny. Dramaty z tej grupy utworów charakteryzują się wartką akcją, sytuacjami, w których bohaterowie muszą się wykazać inwencją i sprytem, obfitują w fortele, przebieranki, pojedynki oraz błyskotliwe i cięte dialogi, które bawią także współczesną publiczność. Do najlepszych należą: "Nieśmiały na dworze", "Zielony Gil", "Marta la piadosa" ("Pobożna Marta") oraz "No hay peor sordo" ("Nie ma bardziej głuchego").
Interesujące są również: "El Melancólico" ("Melancholik"), "Esto sí que es negociar" ("Oto co znaczy umieć negocjować"), "Amar por razón de Estado" ("Kochać w imię racji stanu"), "Amar por señas" ("Kochać na migi"), "Cautela contra cautela" ("Fotrelem na fortel"), "Del enemigo, el primer consejo" ("Pierwsza rada wroga"), "Celos eon celos se curan" ("Zazdrość zazdrościa się leczy"), "Los millagros del desprecio" ("Cuda wzgardy"), "La villana de Vallecas" ("Wieśniaczka z Vallecas"), "El amor médico" ("Miłość lekarzem"), "Averígüelo, Vargas" ("Sprawdź to, Vargas"), "La celosa de sí misma" ("Zazdrosna o siebie samą"), "Por el sótano y el torno" ("Piwnicą i klasztorną furtą"), "Los balcones de Madrid" ("Balkony Madrytu"), "Mari-Hernández la gallega" ("Mari-Hernández z Galicji"), "El amor y la amistad" ("Miłość i przyjaźń"), "La huerta de Juan Fernandez" ("Ogród Juana Fernandeza), El celoso prudente" ("Roztropny zazdrośnik"), "La villana de la Sarga" ("Wieśniaczka z la Sarga") i "La fingida Arcadia" ("Rzekoma Arkadia").
Autos Sacramentales.
Podobnie jak inni dramatopisarze hiszpańscy Złotego Wieku, Tirso de Molina jest też autorem kilku autos sacramentales. Poruszał się jednak w tym gatunku niepewnie i nigdy nie odnalazł własnego stylu. Będąc dobrym psychologiem i znawcą ludzkich serc, nie umiał się odnaleźć w świecie teologicznych i filozoficznych abstrakcji, alegorii i symboli. Do najlepszych jego autos należą: "El colmenero divino" ("Boski pszczelarz") "i El laberinto de Creta" ("Labirynt kreteński").

</doc>
<doc id="163002" url="https://pl.wikipedia.org/wiki?curid=163002" title="Frez">
Frez

Frez – wieloostrzowe narzędzie skrawające o ruchu obrotowym. Frezy są używane we frezarkach. Służą do obróbki powierzchni płaskich i kształtowych przedmiotów metalowych, drewnianych i z tworzyw sztucznych.

</doc>
<doc id="163003" url="https://pl.wikipedia.org/wiki?curid=163003" title="Kompozycja (sztuki wizualne)">
Kompozycja (sztuki wizualne)

Kompozycja – układ elementów zestawionych ze sobą w taki sposób, aby tworzyły one harmonijną całość. Kompozycją określa się również samo dzieło, zawierające połączone ze sobą składniki.
Celem kompozycji jest osiągnięcie zamierzonego efektu plastycznego poprzez umiejętne dobranie kolorów, kształtów, proporcji, faktur i położenia przedstawianych elementów, czasem na drodze porządkowania podobnych do siebie składników, a kiedy indziej poprzez zestawianie ich na zasadzie kontrastu. W kompozycji wykorzystuje się też często pewne konstrukcje znane z geometrii takie jak symetria czy złoty podział.
W historii sztuki występowały epoki, które określały bardzo ściśle zasady poprawnej kompozycji. Przykładem mogą być porządki architektury klasycznej. Dzisiejsza sztuka kompozycji, przyjęła pewne ogólne założenia z wcześniejszych epok, ale pozostawia artystom więcej swobody i nie narzuca gotowych rozwiązań.
Elementy kompozycji.
Do podstawowych elementów kompozycji:
Rodzaje kompozycji.
Rodzaje kompozycji wyróżniane są najczęściej na podstawie układu elementów danego dzieła. Wyodrębnić można takie przykłady, jak:

</doc>
<doc id="163008" url="https://pl.wikipedia.org/wiki?curid=163008" title="Las mglisty">
Las mglisty

Las mglisty, las mgielny (ang. "cloud forest", "mossy forest", "montane cloud forests" – MCF) – typ lasów tropikalnych związany z wyższymi położeniami górskimi, cechujący się bardzo dużą wilgotnością pochodzącą z opadów i kondensacji chmur, skutkujących częstą obecnością mgieł. Drzewa tworzące te lasy są niskie i obficie pokryte epifitami. Występuje tu specyficzna flora i fauna, z dużym udziałem endemitów. 
Od końca XX wieku w gwałtownym tempie postępuje zanikanie tej formacji, któremu przeciwdziałać mają podejmowane inicjatywy w zakresie edukacji i tworzenia obszarów chronionych.
Rozmieszczenie i zasoby.
W 2002 lasy mgielne znano z 736 obszarów zlokalizowanych w 59 krajach. W 2011 lasy mgielne podane zostały z ok. 215 tys. km². Stanowią one 6,6% tropikalnych lasów górskich i 2,5% całości wilgotnych lasów tropikalnych. Potencjalne ich siedliska szacowane są na 381 tys. km². Największe ich powierzchnie występują w Azji i na kontynentach amerykańskich, niewielki areał zajmują w Afryce i bardzo mały, choć w licznych lokalizacjach, w górach Oceanii. Ze względu na niejednolite ujęcie formacji i wciąż jej słabe poznanie w wielu obszarach dane o zasobach u różnych autorów czasem istotnie się różnią. Amerykańskie lasy mgielne są bardzo zróżnicowane pod względem warunków wilgotnościowych, afrykańskie są zwykle suchsze, a azjatyckie zwykle bardzo wilgotne.
Ze względu na występowanie lasów mglistych w specyficznych warunkach siedliskowych i klimatycznych wykształcają się one na mniej lub bardziej izolowanych masywach górskich, w wielu lokalizacjach zajmują nie więcej jak 5–10 km².
Warunki kształtowania się.
Lasy mgliste występują na stokach gór zwróconych ku morzu, zwykle na rzędnych między 500 a 2500 m n.p.m., czasem do 3000 m, przy czym w poszczególnych lokalizacjach tworzą zwykle piętro o wysokości ok. 300 m. Klimat jest tu ekstremalnie wilgotny, do czego poza opadami przyczynia się regularnie występująca tu kondensacja chmur i w efekcie częste mgły. Silne zachmurzenie skutkuje słabym nasłonecznieniem (średnio obniżone jest o ok. 30%), temperatury są tu niższe niż w niżej położonych obszarach, choć nadal wysokie, gleby są kwaśne i ubogie. Wilgoć z mgieł zaopatruje te lasy w wodę będącą ekwiwalentem od kilkudziesięciu do 1990 mm opadów rocznie (opady wynoszą tu od 500 do 6000 mm, miejscami nawet do 10 000 mm).
Ze względu na zmieniające się wraz z wysokością warunki lasy te dzielone są na:
Szata roślinna.
Lasy mgliste przy stosunkowo niewielkim udziale powierzchniowym wyróżniają się specyficzną florą i bardzo dużym wskaźnikiem endemizmu, tj. udziału w niej endemitów – gatunków niespotykanych nigdzie indziej. W Meksyku formacja ta zasiedlana jest przez ok. 2500–3000 gatunków stanowiących 10–12% flory tego kraju. We florze poszczególnych kompleksów tych lasów udział endemitów wynosi zwykle od 10 do 24% (w Meksyku sięga 30%). Do przyczyn tego stanu rzeczy należy bardzo duże tempo specjacji obliczane na 15–40 lat (najszybsza jest w obrębie storczykowatych).
W obrębie formacji zróżnicowanie gatunkowe roślin naczyniowych spada wraz z rosnącą wysokością. Zmniejsza się także wysokość drzew i ich kompozycja gatunkowa (np. w niższych położeniach występują gatunki z rodziny bobowatych, ale z reguły brak ich wyżej). Drzewa rosnące w tych lasach mają pnie pokrzywione, korony niewielkie, ale gęste, liście niewielkie, ale twarde i grube. Ich pnie i konary pokrywają wielkie ilości epifitów. Rośliny tej formacji wyróżniają się znacznymi ilościami antocyjanów i flawonoidów, co nadaje im często specyficzne czerwonawe zabarwienie i wynika z narażenia na silniejsze promieniowanie UV. Na niższych i średnich wysokościach charakterystyczne dla lasów mgielnych jest bardzo obfite występowanie epifitów należących do okrytonasiennych, zwłaszcza z rodzin storczykowatych i bromeliowatych. W porównaniu do lasów niżej występujących znikomy jest tu udział lian.
Wraz ze wzrostem wysokości rośnie w tych lasach z kolei udział porostów, mchów, wątrobowców, glewików oraz paproci, w tym drzewiastych i rozpłochowatych, zwanych „paprociami bibułkowymi” ze względu na cienkie liście, składające się często z pojedynczej warstwy komórek. Mszaki i paprocie rosną na ziemi oraz obficie na konarach drzew (z lasami mglistymi związanych jest 50% mchów i 90% wątrobowców tropikalnej części kontynentów amerykańskich). Powierzchnia ziemi często pokryta jest kobiercem torfowców. Rośliny zarodnikowe i nasienne rosnące na konarach i pniach drzew tworzą próchnicę mikrosiedlisk nadrzewnych ("canopy humus"), odgrywają istotną rolę w wychwytywaniu wody z powietrza, poza tym kształtują mikrosiedliska kluczowe dla grzybów i zwierząt, zwłaszcza bezkręgowców i płazów.
Rozpoznanie flory wielu kompleksów lasów mgielnych wciąż jest słabe. Szacuje się, że w Afryce na opisanie oczekuje ok. 1200 gatunków roślin tej formacji, w Azji 4000 oraz 5000 w Ameryce Środkowej.
Fauna.
W Ameryce Środkowej w lasach mgielnych występuje ok. 1/3 więcej gatunków ssaków niż w lasach niżej położonych, a udział endemitów wśród nich jest trzy razy większy. Do charakterystycznych ssaków związanych z tą formacją w Andach należy andoniedźwiedź okularowy "Tremarctos ornatus", a w Afryce – goryl górski "Gorilla beringei". Bardzo duży udział wśród gatunków kręgowców mają nietoperze (w lesie Monteverde 40%). Zróżnicowanie gatunkowe nietoperzy i gryzoni w lasach wyraźnie rośnie wraz z wysokością. Spośród ptaków ok. 2,5 tys. gatunków związanych jest z tą formacją (w tym tysiąc występujących w iberoamerykańskich lasach mgielnych), także z wysokim udziałem endemitów. W przypadku tej grupy zwierząt zarejestrowano jednak zwykle spadek zróżnicowania gatunkowego wraz z wysokością. W końcu XX wieku z 1200 zagrożonych wówczas gatunków ptaków w skali świata 1/3 związana była z lasami mglistymi. Nawet jeśli zróżnicowanie gatunkowe płazów w lasach mgielnych nie jest wyższe od tych niżej położonych, to znacznie większy jest tu udział wśród nich endemitów. W odniesieniu do bezkręgowców podkreśla się ich bardzo fragmentaryczne poznanie.
Klasyfikacja.
Lasy mgielne w międzynarodowej klasyfikacji roślinności (International Vegetation Classification, IVC), klasyfikacji siedlisk Międzynarodowej Unii Ochrony Przyrody (IUCN) włączane są do tropikalnych wilgotnych lasów górskich "Tropical Montane Humid Forest". W klasyfikacji formacji roślinnych stosowanej przez World Wide Fund for Nature (WWF) należą do biomu tropikalne i subtropikalne wilgotne lasy liściaste ("Tropical &amp; Subtropical Moist Broadleaf Forests"). W klasyfikacji ekoregionów są włączane do tych obejmujących wilgotne lasy górskie (nie są wyodrębniane).
Zagrożenia i ochrona.
Lasy mgielne zaliczane są do najbardziej zagrożonych formacji w skali świata ze względu na bardzo ograniczony ich areał, zależność od specyficznych warunków środowiskowych oraz istotne niebezpieczeństwa związane z działalnością człowieka. Do lat 80. XX wieku nie były uznawane za istotnie zagrożone. Zdawało się, że chroni je to, że rosnące tu drzewa nie mają istotnego znaczenia dla gospodarki (nie mają prostych i wysokich pni), gleby nie są urodzajne, warunki górskie nie sprzyjają ani uprawie roślin, ani wypasowi bydła. Jednak w końcu XX wieku tempo ich degradacji gwałtownie przyspieszyło. Przykładowo we wschodnim Madagaskarze lasy te zajmowały w 1900 roku 8 milionów ha, w 1950 wciąż jeszcze było ich 7 milionów, w 1995 zostało ich mniej niż milion ha. W Meksyku powierzchnia tej formacji zmniejszyła się o 1/3 w okresie od 1973 do 2003.
Do niszczenia lasów mgielnych przyczyniają się: wycinanie lasów na opał i do produkcji węgla drzewnego, niekontrolowane i prymitywne praktyki związane z użytkowaniem rolniczym, tworzenie plantacji kawowców i herbaty, urbanizacja, rozbudowa sieci dróg i linii przesyłowych, eksploatacja górnicza oraz pozyskiwanie bromeliowatych i storczyków na potrzeby przemysłu roślin ozdobnych. Zmiany powodują wymieranie gatunków i niszczenie siedlisk wraz z ich ogromnym znaczeniem retencyjnym, jako chłonących znaczne ilości wody. Ze względu na zależność formacji od specyficznych warunków klimatycznych wskazywana jest ona jako jedna z bardziej zagrożonych zmianami związanymi z globalnym ociepleniem.
WWF w ramach projektu Global 200 Priority Ecoregions uznał 90% ekoregionów zawierających lasy mgliste za priorytetowe do ochrony.
Dla zachowania pozostałości lasów mgielnych tworzone są parki narodowe i rezerwaty przyrody, prowadzone są kampanie edukacyjne tłumaczące ich znaczenie lokalnym społecznościom. Ośrodkiem modelowych studiów nad ekologią lasów mgielnych jest prywatny rezerwat Monteverde w Kostaryce.

</doc>
<doc id="163010" url="https://pl.wikipedia.org/wiki?curid=163010" title="Tartak">
Tartak

Tartak – zakład, w którym dokonuje się przerobu drewna okrągłego na tarcicę w procesie technologicznym tarcia (inaczej: przecierania), czyli rozpiłowywania za pomocą urządzenia zwanego trakiem. Tarcicę przerabia się na elementy drewniane określonego przeznaczenia (łaty giętarskie, części meblarskie, stolarkę budowlaną, a także fryzy posadzkowe).
Tartak składa się z trzech podstawowych wydziałów produkcyjnych:

</doc>
<doc id="163012" url="https://pl.wikipedia.org/wiki?curid=163012" title="Dodawanie z przeniesieniem">
Dodawanie z przeniesieniem

Dodawanie z przeniesieniem (ang. "addition with carry", mnemonik asemblera x86 ADC) to operacja arytmetyczna polegająca na dodaniu 2 liczb n-bitowych i jednej 1-bitowej która daje (n+1)-bitowy wynik:
Operacja ta umożliwia proste dodawanie liczb dowolnej wielkości. Bez niej potrzebny byłby znacznie większy i wolniejszy kod ze skokami warunkowymi. Jest też bardzo tania do implementacji w sprzęcie, jeśli ma on tylko dodawanie (konieczne w każdym praktycznym procesorze) oraz flagę przeniesienia (konieczną do wielu innych celów, np. porównywania liczb).
Załóżmy, że ALU potrafi dodawać 8-bitowe liczby, a chcemy dodać 2 liczby 32-bitowe a i b, zapisane w 4 bajtach każda a[0], a[1], a[2], a[3] i b[0], b[1], b[2], b[3].
Najpierw dodajemy (operacją dodawania bez przeniesienia lub wyzerowawszy bit przeniesienia) najmniej znaczące bajty:
Następnie trzykrotnie robimy dodawanie z przeniesieniem:
Przykład.
Dodajmy liczby 3735928559 (0xDEADBEEF) i 305419896 (0x12345678) używając 8-bitowego dodawania z przeniesieniem, jak powyżej. Kolejne operacje i ich wyniki to:
Wynik: 0xF0E21567, czyli 4041348455.

</doc>
<doc id="163013" url="https://pl.wikipedia.org/wiki?curid=163013" title="Tadeusz Kasprzycki">
Tadeusz Kasprzycki

Tadeusz Adam Kasprzycki (ur. 16 stycznia 1891 w Warszawie, zm. 4 grudnia 1978 w Montrealu) – generał dywizji Wojska Polskiego, minister spraw wojskowych w latach 1935–1939, kawaler Orderu Virtuti Militari.
Życiorys.
Urodził się 16 stycznia 1891 w Warszawie, w rodzinie Józefa, przemysłowca i Marii ze Staworzyńskich. Absolwent Gimnazjum gen. Pawła Chrzanowskiego w Warszawie (1909), studiował nauki społeczne, przyrodnicze i prawo w Sorbonie i w Wyższej Szkole Nauk Politycznych w Paryżu oraz w Uniwersytecie w Genewie. 
Działał w Związku Walki Czynnej i w Związku Strzeleckim. Ukończył Oficerską Szkołę Strzelecką w Stróży i Kurs Wyższej Szkoły Oficerskiej, oraz brał czynny udział w pracach Związku Strzeleckiego, komenderując oddziałem Związku w Paryżu.
Od sierpnia 1914 dowódca Pierwszej Kompanii Kadrowej Legionów Polskich, potem w sztabie I Brygady (porucznik i kapitan). Od listopada 1914 organizator i komendant POW w Warszawie i Lublinie. W 1915 przeniesiony do pracy w Polskiej Organizacji Wojskowej, komendant organizacji w Warszawie i Lublinie. W 1917 utworzył Związek Polskich Organizacji Wojskowych. Był pracownikiem Biura Komisji Wojskowej Tymczasowej Rady Stanu.
7 listopada 1918 objął dział organizacyjny w Dowództwie Wojsk Polskich w Lublinie. Od 3 grudnia 1918 kierował Adiutanturą Generalną Naczelnego Wodza i Naczelnika Państwa Józefa Piłsudskiego. W latach 1919–1921 był słuchaczem Wyższej Szkoły Wojennej w Paryżu. Równocześnie studiował w Prywatnej Szkole Nauk Politycznych (franc. "École libre des sciences politiques"). Od 1921 do marca 1927 był kolejno szefem Wydziału Planów – zastępcą szefa Oddziału IIIa Biura Ścisłej Rady Wojennej, szefem Oddziału IIIa BŚRW i szefem Oddziału III Sztabu Generalnego. 3 maja 1922 został zweryfikowany w stopniu podpułkownika ze starszeństwem z dniem 1 czerwca 1919 i 23. lokatą w korpusie oficerów piechoty, a jego oddziałem macierzystym był 1 pułk piechoty Legionów w Wilnie. 31 marca 1924 został awansowany do stopnia pułkownika ze starszeństwem z dniem 1 lipca 1923 i 4. lokatą w korpusie oficerów piechoty.
17 marca 1927 Prezydent RP mianował go dowódcą 19 Dywizji Piechoty w Wilnie. Obowiązki dowódcy dywizji łączył z funkcją delegata Polski na konferencję rozbrojeniową i Komisję Wojskową Ligi Narodów. 1 stycznia 1929 Prezydent RP awansował go na stopień generała brygady ze starszeństwem z dniem 1 stycznia 1929 i 5. lokatą w korpusie generałów. 19 czerwca 1931 zwolniony został ze stanowiska dowódcy 19 DP, a 7 lipca tego roku wyznaczony na stanowisko zastępcy I wiceministra Spraw Wojskowych. 2 lipca 1934 Prezydent RP mianował go I wiceministrem spraw wojskowych. 12 maja 1935, po śmierci Józefa Piłsudskiego, Prezydent RP, na wniosek Prezydenta Rady Ministrów Walerego Sławka powierzył mu kierownictwo Ministerstwa Spraw Wojskowych. Od 13 października 1935 do 30 września 1939 był ministrem spraw wojskowych w rządach Mariana Zyndrama-Kościałkowskiego i Felicjana Sławoja Składkowskiego. Na stopień generała dywizji został mianowany ze starszeństwem z 1 stycznia 1936 i 3. lokatą w korpusie generałów.
Do 1935 był prezesem zarządu Towarzystwa Wiedzy Wojskowej. 24 kwietnia 1936 przyjął, nadany mu dwa dni wcześniej, dyplom honorowego obywatelstwa gminy Zawoja. W 1936 został przewodniczącym Komitetu Głównego Zjazdu Górskiego zorganizowanego w sierpniu 1936 w Sanoku. W tym czasie został wyróżniony tytułami obywatelstwa honorowego gminy Komańcza (30 lipca 1936) oraz gminy Jaśliska. Na początku 1937 otrzymał honorowe obywatelstwo gminy Żabie. W tym samym roku otrzymał honorowe obywatelstwo Augustowa. 20 grudnia 1937 został prezesem powołanego wówczas Polskiego Towarzystwa Wypraw Badawczych. W 1938 symbolicznie wręczono dyplom obywatelstwa honorowego powiatu leskiego, jego gmin zbiorowych oraz miast Lesko i Ustrzyki Dolne. Był też członkiem władz Towarzystwa Rozwoju Ziem Wschodnich. Na Gubałówce koło Kościeliska generał Kasprzycki wykupił grunty i razem z siostrą Zofią i Tadeuszem Katelbachem zaczął w 1937 budować hotel Salamandra (zwanym nieoficjalnie od nazwiska kochanki generała "Kajzerhofem"), na poczet czego zaciągnął kredyt w wysokości 90 tys. zł w banku BGK. W związku z tym ze środków wojskowych powstała droga wiodąca grzbietem Gubałówki, co budziło znaczne kontrowersje.
12 maja 1939 zmarła żona generała Maria Jadwiga z Rybczyńskich, inżynier, która została pochowana w grobie rodzinnym na cmentarzu Wilanowie. Miała popełnić samobójstwo, a syn – uczeń gimnazjum – zerwał kontakty z ojcem. Prawdopodobną przyczyną tych rodzinnych komplikacji był romans z aktorką Zofią Kajzerówną (1911–2002), z którą zaraz po śmierci żony generał się ożenił, mimo sprzeciwu marszałka Śmigłego-Rydza.
Podczas kampanii wrześniowej wraz z rządem i młodą żoną ewakuował się do Rumunii, gdzie został internowany. Z Rumunii w 1944 przez Turcję przybył do Wielkiej Brytanii. Od 1954 przebywał na emigracji w Kanadzie, gdzie zmarł.
Podanie Kasprzyckiego o przyjęcie do służby wojskowej na Zachodzie zostało odrzucone przez rząd Sikorskiego:
"Pan jest odpowiedzialny za nieprzygotowanie do wojny nowoczesnej, a więc i za poniesioną klęskę, która nie jest wolna od hańby. Niech Pan Generał pozostanie w Băile Herculane. Ojczyzna nie chce Pana usług". Minister opieki społecznej w rządzie Sikorskiego Jan Stańczyk (PPS) chciał postawić m.in. Kasprzyckiego przed Trybunałem Stanu.
Na emigracji stronił od polityki i nie usiłował odgrywać żadnej roli publicznej. Był teozofem. Kasprzycki jest autorem "Kartek z dziennika oficera I Brygady". W 1977 uzyskał "doktorat honoris causa" nauk politycznych na Polskim Uniwersytecie na Obczyźnie (PUNO).
Pochowany na cmentarzu przy kościele św. Andrzeja Boboli w Londynie.
Ordery i odznaczenia.
polskie
zagraniczne

</doc>
<doc id="163014" url="https://pl.wikipedia.org/wiki?curid=163014" title="Mangrowe">
Mangrowe



</doc>
<doc id="163015" url="https://pl.wikipedia.org/wiki?curid=163015" title="Ordynacja Zamojska">
Ordynacja Zamojska

Ordynacja Zamojska – jedna z pierwszych ordynacji magnackich w Rzeczypospolitej, założona przez Jana Sariusza Zamoyskiego, a zatwierdzona ustawą sejmową z dnia 8 lipca 1589, została zlikwidowana po II wojnie światowej w ramach reformy rolnej.
Utworzenie ordynacji.
Ordynacja Zamojska była drugą ordynacją po radziwiłłowskiej, wprawdzie powstałej 3 lata wcześniej, lecz zatwierdzonej w tym samym roku co zamojska.
Ordynacja to niepodzielny majątek, dziedziczony przez najstarszego potomka z rodu. Powstawała poprzez wyłączenie określonego obszaru ziemskiego spod ogólnych przepisów prawa i nadanie mu specjalnego statutu zatwierdzanego przez sejm. Zgodnie ze statutem dzielenie majątku oraz dziedziczenie go przez kobiety było zakazane. Sejm nakładał na ordynację obowiązek utrzymywania w pogotowiu stałej (proporcjonalnie do majątku) siły zbrojnej, gotowej do obrony kraju. Było to kosztowne, lecz dysponowanie liczną armią przysparzało splendoru, a przy niewielkiej sprawności aparatu sądowego państwa zapewniało bezpieczeństwo. Każdy nowy ordynat obejmujący władzę w Ordynacji zaprzysięgał w kościele przestrzeganie jej statutu. Zmian w treści statutu, nawet kilkakrotnie, udało się dokonać jedynie ordynatowi założycielowi w latach: 1590, 1591, 1593, 1601 i 1604.
Jan Zamoyski swoją karierę zaczynał mając 4 wsie odziedziczone po ojcu, kasztelanie chełmskim, Stanisławie Zamoyskim. Statutem ordynacji mógł objąć 2 miasta i 39 wsi. Pod koniec jego życia ordynacja obejmowała już 6 miast i 149 wsi o powierzchni 3830 km² i nazywana była „państwem zamojskim”. Wszystkie dobra własne i dzierżone starostwa kanclerza Zamoyskiego liczące 23 miasta i 816 wsi oraz zajmujące obszar 17 500 km² (niespełna 6% obecnej powierzchni Polski), rozrzucone były po całej Koronie oraz w Inflantach, tworząc większe skupiska na Podolu i wokół założonego przez hetmana Zamościa. Roczne dochody kanclerza szacowane były na 200 tys. ówczesnych złotych. Dla porównania, przeciętny dochód roczny ze średniej wielkości wsi wynosił wówczas ok. 200 złotych, zaś cały koszt zwycięskiej wyprawy połockiej Stefana Batorego z 56-tysięczną armią w 1579 kosztował skarb państwa ok. 330 tys. złotych.
Centralnym ośrodkiem ordynacji był Zamość, prywatne miasto-twierdza z wyższą uczelnią zwaną Akademią Zamojską, drukarnią oraz sądem (trybunał). Dzięki majątkowi i urzędom ordynacja w znacznym stopniu była jednostką samodzielną administracyjnie i gospodarczo, tworząc swoiste państwo w państwie.
XVII wiek.
Na czele ordynacji stał ordynat, którym zostawał najstarszy syn poprzednika. Ordynata każdorazowo zatwierdzał król, a spory majątkowe na tle ordynacji miał prawo rozstrzygać sejm. Do poważnego kryzysu doszło po bezdzietnej śmierci III ordynata Jana „Sobiepana” Zamoyskiego w 1665 r. Statut nadany przez fundatora stwierdzał: "w pomienionych dobrach nikt, prócz mężczyzn, z prostej linii od niego (Jana Zamojskiego) pochodzących, z tych zaś jeden tylko, według porządku ... zawsze dziedziczył będzie, dobra powyższe posiadał i z nich użytkował"... Siostra zmarłego ordynata, żona Jeremiego Wiśniowieckiego i matka późniejszego króla Michała Korybuta Wiśniowieckiego, księżna Gryzelda Wiśniowiecka, oraz Koniecpolscy, jako spadkobiercy drugiej siostry Sobiepana, Joanny Koniecpolskiej, wystąpili z roszczeniami spadkowymi, powołując się na ogólne zasady dziedziczenia obowiązujące w prawie polskim. Przeciwko nim wystąpili przedstawiciele młodszej linii Zamoyskich, pochodzącej od stryjecznego dziada fundatora, Macieja. Przewodził im kasztelan czernihowski Zdzisław Jan Zamoyski i jego syn Marcin. Rozpoczęła się walka w sądach, w sejmie i agitacja wśród szlachty na rzecz każdej ze stron. Potężna księżna, wspomagana przez Koniecpolskich, nie przejmowała się zbytnio roszczeniami uboższej, niemającej wielkich wpływów linii Zamoyskich i nie czekając na ostateczne rozstrzygnięcia zajęła siłą dobra ordynacji oraz inne, wolnodziedziczne posiadłości zmarłego. Użytkowała je do śmierci w 1672, kiedy to walki o spadek po „Sobiepanie” rozgorzały na nowo. Siostrzeniec księżnej, Stanisław Koniecpolski, podobnie jak ona, siłą zajął dobra. Opinia szlachecka, niechętna magnatom „królewiętom”, była po stronie Zamoyskich. Spodziewając się niekorzystnego rozstrzygnięcia, Koniecpolski prowadził we włościach rabunkową politykę. Antagoniści nie pozostawali dłużni, dokonując grabieżczych najazdów na majątki. Sprawa została rozstrzygnięta ostatecznie dopiero po śmierci króla Michała, wspierającego kuzyna, a co za tym idzie atakowanego przez Zamoyskich. Marcin Zamoyski miał o nim powiedzieć: "Podobniejszy on mydło z korbką po Zamościu nosić, niżeli królować", co zresztą, nie jest jedyną przez historię przekazaną wypowiedzią, miernie oceniającą zdolności króla. Sejm w 1674 r. przyznał ordynację Marcinowi Zamoyskiemu. Spadkobiercy sióstr Jana „Sobiepana” otrzymali jego dobra wolnodziedziczne. Mimo że były one większe od ordynacji, Stanisław Koniecpolski nie mógł się z tym wyrokiem pogodzić i przy pomocy prywatnego wojska utrudniał IV ordynatowi przejęcie majątku. Potrzebne było dopiero zbrojne wystąpienie szlachty lubelskiej, aby usunąć magnata uzurpatora. Również poparcie nowego króla, Jana Sobieskiego, było po stronie jego współpracownika i żołnierza, Zamoyskiego.
Nowa linia ordynatów.
Średnio zamożny szlachcic Marcin Zamoyski objął ostatecznie ordynację w 1676 r. i tym samym awansował do grona największych posiadaczy ziemskich nie tylko Rzeczypospolitej, ale i całej Europy. W rękach tej linii Zamoyskich ordynacja pozostała do końca. Podupadła i wyniszczona rodzinnymi waśniami wymagała sprawnego zarządcy. Nowy ordynat podołał wyzwaniu, na co wskazuje sporządzona pod koniec jego życia w 1688 r. "Mappa Ordynacyey Państwa Zamoyskiego". Wynika z niej, że do ordynacji należało wówczas 9 miast: Zamość, Goraj, Janów, Kraśnik, Krzeszów, Szczebrzeszyn, Tarnogród, Tomaszów, Turobin oraz 157 innych miejscowości. Oprócz majątków ziemskich działały w niej huty szkła i żelaza, młyny, browary oraz inne urządzenia przemysłowe. Odnowiona została także Akademia. Współpraca Marcina Zamoyskiego z królem Sobieskim i działalność na niwie państwowej, ukoronowana została tytułem wojewody lubelskiego i urzędem podskarbiego wielkiego koronnego. Przy okazji ordynat znacznie powiększał swój pozaordynacyjny, wolnodziedziczny majątek. Pomimo że kolejni ordynaci nie mieli problemów z następcami (wielu z nich miało liczne potomstwo), potrafili tak powiększać dobra wolnodziedziczne, również w oparciu o dochody z ordynacji, że wystarczało ich zazwyczaj na sowite zaopatrzenie młodszych potomków. Podstawowa funkcja ordynacji, czyli zapobieżenie zubożeniu rodu, została więc zrealizowana.
XVIII wiek.
Nowa linia ordynatów nie wydała tak wybitnych jednostek jak kanclerz Jan Zamoyski, jednak potęga materialna rodu była zasadniczo wykorzystywana z rozmysłem, a wśród późniejszych Zamoyskich było wiele znakomitych i zasłużonych dla Polski osób. Na początku XVIII w. ordynację dotknęły, jak całe państwo, zniszczenia III wojny północnej. Po jej zakończeniu kolejni ordynaci starali się podnieść gospodarczo państwo zamojskie, lokując nowe osady, zakłady przemysłowe, ośrodki hodowli ryb, rozwijając handel. Chcąc rozwinąć eksport zboża, VII ordynat, Tomasz Antoni Zamoyski, zbudował flotyllę rzeczną ordynacji oraz porty rzeczne nad Sanem i Wisłą. W 1773 r. w Zwierzyńcu, IX ordynat, Jan Jakub Zamoyski, utworzył fabrykę porcelany i mydła. Powstawały również nowe pałacowe rezydencje.
Rozbiory Polski.
I rozbiór Polski w 1772 roku podzielił ordynację. W Rzeczypospolitej pozostały 4 miasta i 39 wsi zorganizowane w 6 kluczy ziemskich. 6 miast i 27 kluczy ze 150 wsiami znalazło się w cesarstwie austriackim. Austriacy uznali odrębność prawną ordynacji, jednak podział między dwa organizmy państwowe znacznie utrudnił zarząd. Ordynacja przynosiła wówczas 1 271 000 złotych rocznego przychodu i 271 000 zysku. Zabiegając o przychylne nastawienie cesarza Józefa II, X ordynat, kanclerz wielki koronny Andrzej Zamoyski, polski działacz państwowy (redaktor nieprzyjętego ostatecznie przez sejm tzw. Kodeksu Zamoyskiego, kodyfikującego polskie prawo sądowe), przyłączył się do akcji kolonizacyjnej i w swych dobrach osadził ok. 100 niemieckich rodzin. Dobre stosunki z dworem przyczyniły się do zatwierdzenia w 1786 przez Józefa II statutu ordynacji i uznania jej odrębności prawnej i terytorialnej. Wywołało to w Polsce zarzuty wobec Zamoyskiego i podejrzenia, że chce oderwać od Rzeczypospolitej całe włości, gdyż cesarski dyplom bezprawnie dotyczył również polskiej części ordynacji.
W okresie ostatecznego upadku I Rzeczypospolitej ordynacja przeżywała trudne chwile, gdyż jej dalsze trwanie zależne było od woli zaborców. Chcąc się uchronić przed niechęcią ze strony Rosji, a jednocześnie unikając jednoznacznej deklaracji o przystąpieniu do stronnictwa prorosyjskiego, XI ordynat, Aleksander August Zamoyski, przedstawił konfederatom zaświadczenie lekarskie poświadczające jego ciężką chorobę. To lawirowanie nie uchroniło dóbr ordynacji przed znacznymi zniszczeniami w czasie insurekcji kościuszkowskiej. Ostatecznie cała ordynacja znalazła się w granicach Austrii, co na kilkanaście lat zapewniło jej spokojny rozwój. W tym czasie w Tomaszowie Lubelskim powstała zatrudniająca 50 robotników fabryka fajansu, produkująca naczynia fajansowe i kamienne. Zbudowano również nowe cegielnie i rozwijano hutnictwo żelaza.
XIX wiek.
W 1812 siedziba ordynacji została przeniesiona do Zwierzyńca. Powodem były negocjacje z władzami Księstwa Warszawskiego i plany przekazania twierdzy zamojskiej państwu. Ostatecznie dopiero w 1821 miasto i twierdza Zamość z pasem ziemi "tysiąc dwieście sążni od fortecy" stały się własnością rządu Królestwa Polskiego. W zamian Zamoyscy otrzymali dobra położone na Mazowszu i Podlasiu. XII ordynat, Stanisław Kostka Zamoyski, utworzył w 1811 r. w Warszawie publiczną Bibliotekę Ordynacji Zamojskiej opartą na zbiorach prywatnych i zlikwidowanej w 1784 r. Akademii Zamojskiej.
Poważne reformy w ordynacji wprowadził XIII ordynat, Konstanty Zamoyski. W Warszawie utworzył w 1833 r. Kancelarię Centralną Dóbr i Interesów Zamoyskich, a Administrację Generalną w Zwierzyńcu podzielił na działy: administracyjny, prawny, polityczny i ekonomiczny, stawiając na czele każdego z nich kierownika. Było to konieczne, gdyż ordynaci często zajmowali się nie tylko zarządem majątku, ale również działalnością publiczną, bawiąc często także za granicą. W tym samym czasie zaczęto w ordynacji zamieniać pańszczyznę na czynsz według przelicznika 1 zł za dzień pańszczyzny sprzężajnej i 15 groszy za dzień pieszej. W 1844 r. ok. 90% chłopów zostało już oczynszowanych. Reforma przyczyniła się do rozwoju samej ordynacji oraz wzrostu towarowości chłopskich gospodarstw. Aby zwiększyć i ustabilizować dochody, większość folwarków oddano w dzierżawę. Zaczęto prowadzić planową gospodarkę leśną. W połowie XIX w. obszar ordynacji wynosił 373723 ha i był zamieszkiwany przez 107764 osoby. Na jej terenie było 9 miast: Goraj, Janów, Józefów, Kraśnik, Krzeszów, Szczebrzeszyn, Tarnogród, Tomaszów i Turobin, 291 wsi, 116 folwarków, 41 młynów, 8 browarów, 7 gorzelni, olejarnia, maglarnia, likiernia, gwoździarnia, tartaki, cegielnie, wapienniki. Całość przynosiła ok. 1,4 miliona złotych zysku rocznie.
Po uwłaszczeniu chłopów.
Reforma uwłaszczeniowa w Królestwie Polskim z 1864 r. zmniejszyła powierzchnię ordynacji o ponad połowę. Spadły znacznie przychody, gdyż chłopi przestali płacić czynsze. Dodatkowo znacznym obciążeniem i kością niezgody stały się serwituty, czyli uprawnienia prawie 16000 gospodarstw chłopskich do korzystania z ordynackich pastwisk i lasów. XIV ordynat, Tomasz Franciszek Zamoyski, za zwolnienie z ciążących na ordynacji służebności oferował chłopom ziemię. W latach 1870–1890 kosztowało go to 2900 ha, a udało mu się porozumieć tylko z 43 wsiami spośród prawie trzystu. Problemy te nie oznaczały, że ordynacka gałąź Zamoyskich popadła w biedę. Zarządzana sprawnie ordynacja (zarząd w całości przeniesiono do Zwierzyńca, w Warszawie zostawiając tylko osobistą kancelarię ordynata) przynosiła z folwarków, gospodarki leśnej, przemysłowej i handlu, nadal ogromne dochody. W Michalowie koło Szczebrzeszyna ordynat rozbudował pałac „Klemensów”, który stał się od tej pory główną, obok warszawskiego Pałacu Błękitnego, siedzibą rodu. Tomasz Franciszek odbudował upadłą bibliotekę ordynacji. Przebudował jej gmach i dokupił ok. 20 tysięcy tomów. W 1885 r. Biblioteka Ordynacji Zamojskiej posiadała duże zbiory numizmatyczne, unikatowe zbiory archiwalne, cenne pamiątki narodowe i księgozbiór złożony z 52 705 tytułów. Do najcenniejszych dzieł należały: Sakramentarz tyniecki z XI w., część Kodeksu supraskiego z XI w., będącego jednym z dwóch, obok Księgi Sawy, pomników języka starocerkiewnego, XIV-wieczny rękopis kroniki Galla Anonima i wiele innych ważnych zabytków piśmiennictwa.
XX wiek.
W przededniu I wojny światowej ordynacja była dobrze prosperującym przedsiębiorstwem. W jej skład wchodziło 156 folwarków podzielonych między trzy klucze ziemskie (godziszowski, księżopolski, zwierzyniecki) i tzw. administrację michałowską. Pracowało w niej 36 młynów, 15 leśnictw, 14 cegielni, 3 browary, 3 wapienniki, 2 tartaki, cukrownia w Klemensowie, fabryka wyrobów drzewnych, wyłuszczarnia nasion, klinkiernia i kamieniołomy. Funkcjonowała ordynacka kolejka wąskotorowa (Płoskie k. Zamościa – Klemensów). Wojna spowodowała znaczne zniszczenia i straty materialne w majątku ordynacji. Dodatkowo podczas rewolucji w Rosji przepadły zdeponowane w tamtejszych bankach kapitały pieniężne ordynacji i osobiste XV ordynata, Maurycego Klemensa Zamoyskiego. Ordynacji nie oszczędziła również wojna polsko-sowiecka w 1920 r. Wojska Siemiona Budionnego splądrowały pałac Klemensów i poniszczyły inne zakłady przemysłowe. Ogółem straty ordynata w latach 1914–1921 oceniono na 8,5 miliona rubli. Maurycy Zamoyski, aktywnie działający w Paryżu na rzecz powstania niepodległej Polski, późniejszy kontrkandydat Gabriela Narutowicza na stanowisko prezydenta, w 1920 r. na pokrycie kosztów dostaw broni dla Polski, przekazał ordynację rządowi francuskiemu jako zastaw.
W II Rzeczypospolitej.
W 1922 r. ordynacja liczyła 190 279 ha i była największym majątkiem ziemskim II Rzeczypospolitej. Trzy klucze folwarków: godziszowski (11 464 ha), księżopolski (13 072 ha), zwierzyniecki (20 323 ha), były wydzierżawione. We własnej administracji pozostawały: klucz michałowski (1529 ha), folwarki w Zwierzyńcu (139 ha) i Floriance (123 ha). Podstawą gospodarki ordynacji były lasy o powierzchni 143 620 ha, skupione w 15 leśnictwach. Maurycy Klemens Zamoyski, XV ordynat – społecznik i polityk nadzorował majątek przy pomocy zarządców, nie zawsze odpowiednich. Wprawdzie kosztem 76 607 ha gruntów, udało się do 1933 ostatecznie uregulować sprawę serwitutów, lecz dochody wciąż się zmniejszały i wzrastało zadłużenie. Aby je zlikwidować, ordynat uzyskał pozwolenie prezydenta państwa na sprzedaż 23 500 ha lasów. Ponieważ to nie wystarczyło, za długi należało jeszcze oddać kilka folwarków i sprzedać państwu kolejne 9200 ha lasu. Dopiero w połowie lat 30. ordynacja licząca wówczas 61 tys. ha i opierająca swe dochody głównie na gospodarce leśnej ponownie zaczęła przynosić dochody. Wcześniejsze kłopoty gospodarcze utrudniły realizację wielu zamierzeń w dziedzinie społecznej i kulturalnej. Mimo to, dzięki finansowaniu z majątku ordynacji, udało się powiększyć znacznie zbiory warszawskiej biblioteki i uruchomić w niej nowoczesną czytelnię. W latach 30. biblioteka posiadała ponad 100 tys. tomów i 9 tys. cennych rękopisów.
W 1939 r. na ordynację składało się 56 199 ha lasów, dwa klucze ziemskie: michałowski (1484 ha) i zwierzyniecki (3242 ha) oraz dwa folwarki: Zwierzyniec (104 ha) i Florianka (54 ha), szkółka ogrodnicza, kilka cegielni, 3 tartaki, 3 młyny, wapienniki, browar, cukrownia w Klemensowie, fabryka wyrobów drzewnych, klinkiernia, kopalnia kamienia, kopalnia piasku i wyłuszczarnia nasion. Zreorganizowany majątek przynosił ok. 2 miliony złotych czystego zysku rocznie. Folwarki i zakłady przemysłowe dawały zatrudnienie wielu mieszkańcom.
W niemieckim zarządzie.
We wrześniu 1939 r. poważne straty poniosła Biblioteka Ordynacji Zamojskiej w Warszawie i sąsiadujący z nią Pałac Błękitny. Spłonęło wówczas 2000 rękopisów i 700 starych dokumentów. Podczas powstania warszawskiego gmach biblioteki został podpalony przez Niemców. Z bezcennych zbiorów ocalały tylko niektóre dzieła. Zniszczenia dotknęły również tereny ziemskie ordynacji.
W końcu 1939 roku nadzór nad ordynacją przejęły władze okupacyjne. XVI, ostatni ordynat, Jan Tomasz Zamoyski, został praktycznie odsunięty od wpływu na zarządzanie. Niemcy sprawnie gospodarowali w majątkach rolnych. Przeprowadzono mechanizację prac polowych, polepszono strukturę upraw, likwidowano odłogi. Problemem stała się jednak nadmierna eksploatacja głównego dobra ordynacji, jakim były lasy. Ordynat wraz ze służbą leśną, dzięki zaangażowaniu i wybiegom wprowadzającym niemieckich zarządców w błąd co do faktycznej wartości materiału drzewnego, potrafili ochronić przed wyrębem najcenniejsze połacie leśne. W znacznym stopniu właśnie na nich utworzono Roztoczański Park Narodowy.
Likwidacja ordynacji.
W momencie wkroczenia Armii Czerwonej licząca 59 054 ha ordynacja była wciąż przynoszącym dochody wielkim, sprawnie zorganizowanym przedsiębiorstwem ziemskim, posiadającym wiele zakładów przemysłowych. Jej istnienie zakończył dekret PKWN z 6 września 1944 o reformie rolnej. Praktycznie natychmiast przystąpiono do parcelacji ordynackich gruntów uprawnych i zakończono ją do listopada. 1208 rodzin otrzymało 2764 ha ziemi. Resztę ziemi przeznaczono dla PGR-u (państwowe gospodarstwo rolne). Główny majątek, czyli 54 889 ha lasów, państwo przejęło na mocy dekretu PKWN z dnia 12 grudnia 1944 r. o nacjonalizacji lasów. W zamian za przejęte dobra ordynat nabył prawo do płacy urzędnika państwowego VI kategorii. Formalnie Ordynacja Zamojska (zarząd i urzędnicy) zakończyła swe istnienie 21 lutego 1945.

</doc>
<doc id="163017" url="https://pl.wikipedia.org/wiki?curid=163017" title="Lasy mangrowe">
Lasy mangrowe



</doc>
<doc id="163018" url="https://pl.wikipedia.org/wiki?curid=163018" title="Ordynacja zamojska">
Ordynacja zamojska



</doc>
<doc id="163022" url="https://pl.wikipedia.org/wiki?curid=163022" title="Mojżesz ben Israel Isserles">
Mojżesz ben Israel Isserles

Mosze ben Israel Isserles (; ur. 1520?, zm. 1572) – wieloletni naczelny rabin gminy żydowskiej w Kazimierzu, rektor tamtejszej jesziwy, talmudysta i filozof. Nazywany jest powszechnie Remu, od "Rema’" ( "Remo" lub "Remu"), co jest skrótem od żydowskiego tytułu "rabbi Mosze Isserles".
Życiorys.
Urodził się w podkrakowskim Kazimierzu około roku 1520 (podaje się daty: 1510, 1520, 1533) jako syn bogatego kupca i fundatora w 1553 r. jednej z najstarszych synagog kazimierskich, zwanej później Remu. Studia odbył w Lublinie w tamtejszej jesziwie rabina Szaloma Szachny, którego córkę Gołdę później poślubił.
Wpływ na jego poglądy miał przede wszystkim Majmonides, a ponadto Arystoteles i księga "Zohar". Był zwolennikiem tzw. kabały praktycznej. Najsłynniejszym jego dziełem jest "Map(p)a" (hebr., dosł. „Obrus”), komentarz do traktatu "Szulchan aruch" (hebr., dosł. „Nakryty stół”) Józefa Karo, dostosowujący go do tradycji aszkenazyjskiej. Był także autorem wielu responsów, zajmował się ponadto astronomią, geometrią i historią.
Grób Moszego Isserlesa znajduje się na starym cmentarzu żydowskim przy synagodze Remu w Krakowie. Rokrocznie pielgrzymują do niego Żydzi z całego świata.

</doc>
<doc id="163023" url="https://pl.wikipedia.org/wiki?curid=163023" title="Mojżesz Isserles">
Mojżesz Isserles



</doc>
<doc id="163024" url="https://pl.wikipedia.org/wiki?curid=163024" title="Madeleine Albright">
Madeleine Albright

Madeleine Jana Korbel Albright, właśc. Marie Jana Korbelová (ur. 15 maja 1937 w Pradze, zm. 23 marca 2022 w Waszyngtonie) – amerykańska dyplomatka i polityk pochodzenia żydowskiego, 64. sekretarz stanu Stanów Zjednoczonych.
W 1993 roku została 20. ambasadorem Stanów Zjednoczonych przy ONZ, zaś 5 grudnia 1996 roku prezydent Bill Clinton nominował ją na stanowisko sekretarza stanu. Oficjalnie objęła urząd 23 stycznia 1997 roku, zostając tym samym pierwszą kobietą na stanowisku sekretarza stanu Stanów Zjednoczonych.
Życiorys.
Wczesne lata.
Urodziła się 15 maja 1937 roku w Pradze (w dzielnicy Smíchov) jako Marie Jana Korbelová w rodzinie czechosłowackich Żydów. Była córką czechosłowackiego dyplomaty Josefa Korbela i Anny (Manduli) Korbelovej z domu Spieglovej. Miała młodszą siostrę Katherine (ur. 1942). Ojciec Marie pełnił funkcję attaché prasowego ambasady Czechosłowacji w Belgradzie w Jugosławii, lecz został z niej odwołany 28 grudnia 1938 roku, trzy miesiące po zawarciu układu monachijskiego. Po tym jak 15 marca 1939 roku wojska niemieckie wkroczyły do Pragi i rozpoczęły okupację czeskiej części Czechosłowacji rodzina Korbelów opuściła kraj i wyjechała do Belgradu. Stamtąd z pomocą przyjaciół przedostała się do Grecji, z której następnie wyjechała do Wielkiej Brytanii, gdzie od kilku miesięcy przebywał starszy brat ojca Marie, Jan. Na miejscu Josef Korbel został szefem departamentu informacji czechosłowackiego rządu emigracyjnego w Londynie. W 1941 roku Korbelowie dokonali konwersji z judaizmu na katolicyzm.
Po II wojnie światowej Korbelowie wrócili do reaktywowanej Czechosłowacji, gdzie we wrześniu 1945 roku Josef Korbel objął funkcję ambasadora w Belgradzie. Po przejęciu władzy w Czechosłowacji przez komunistów w 1948 roku, Korbel był zagrożony z powodu swoich powiązań z obozem demokratycznym. Przyjął wówczas zaproponowane mu przez nowego ministra spraw zagranicznych Vladimíra Clementisa stanowisko przedstawiciela Czechosłowacji w komisji demarkacyjnej ONZ ds. spornego indyjskiego terytorium Kaszmir, co było dla niego okazją do ucieczki z kraju. Pod koniec 1948 roku Korbelowie wyjechali do Stanów Zjednoczonych, gdzie złożyli wniosek o azyl polityczny. Josef Korbel w USA został profesorem stosunków międzynarodowych na Uniwersytecie w Denver, kontynuował także pracę na rzecz ONZ.
Edukacja i kariera polityczna.
W czasie II wojny światowej uczyła się w szkole w Wielkiej Brytanii, zaś później została wysłana do szkoły z internatem w Szwajcarii. W 1957 roku rozpoczęła naukę na Wellesley College, którą ukończyła z wyróżnieniem ze specjalnością w dziedzinie nauk politycznych. Następnie podjęła studia w Szkole Wyższych Studiów Międzynarodowych na Uniwersytecie Johnsa Hopkinsa. Uzyskała ponadto certyfikat w Instytucie Rosyjskim na Uniwersytecie Columbia oraz tytuł magistra i doktora prawa publicznego i rządowego również na Uniwersytecie Columbia. Była studentką Zbigniewa Brzezińskiego, który także nadzorował jej pracę doktorską, dotyczącą roli prasy podczas tzw. „Praskiej Wiosny” w Czechosłowacji.
Karierę polityczną rozpoczęła w 1972 roku, kiedy zbierała fundusze na kampanię w prawyborach prezydenckich senatora Edmunda Muskie’ego, będącego przyjacielem jej rodziny. Została też wówczas członkinią Partii Demokratycznej. W 1976 roku Muskie mianował ją szefem swoich doradców prawnych, zaś gdy Zbigniew Brzeziński objął funkcję doradcy ds. bezpieczeństwa narodowego prezydenta Jimmy’ego Cartera, została jego współpracowniczką odpowiadającą za kontakty z Kongresem. Od 1978 do 1981 roku Albright była członkiem sztabu Narodowej Rady Bezpieczeństwa, gdzie jako pracowniczka Białego Domu odpowiedzialna była za politykę zagraniczną. 
W 1981 roku Albright zostało przyznane członkostwo w Międzynarodowym Centrum Woodrowa Wilsona przy Smithsonian Institution. Nagrodę tę uzyskała po przedstawieniu swoich tekstów naukowych na temat roli prasy i mediów podczas przemian politycznych w Polsce na początku lat 80. XX wieku.
Od 1981 do 1982 roku sprawowała również funkcję starszego członka ds. sowieckich i Europy Wschodniej w Centrum Strategii i Studiów Międzynarodowych. Przewodziła badaniom nad rozwojem i dążeniami ZSRR i państw satelickich.
W 1981 roku została współzałożycielką Centrum Polityki Narodowej, objęła wówczas stanowisko przewodniczącej tej organizacji.
W 1982 roku Albright została mianowana profesorem do spraw międzynarodowych oraz dyrektorem programu dla kobiet w służbie zagranicznej na Uniwersytecie Georgetown. Stanowiska te pozwoliły jej prowadzić kursy licencjackie i przedlicencjackie w dziedzinie spraw międzynarodowych oraz polityki zagranicznej, a także wprowadzać w życie i rozwijać programy promujące szanse kobiet w stosunkach międzynarodowych. 
W 1984 roku była doradcą do spraw polityki zagranicznej kandydatki na wiceprezydenta USA Geraldine Ferraro, zaś cztery lata później została głównym doradcą do spraw polityki zagranicznej kandydata na prezydenta Michaela Dukakisa.
Zanim została sekretarzem stanu, Albright sprawowała funkcję członka gabinetu prezydenta Billa Clintona.
Ambasador przy Organizacji Narodów Zjednoczonych.
Na początku lat 90. XX wieku Madeleine Albright została mianowana ambasadorem Stanów Zjednoczonych przy ONZ. Jej pierwsza praca w roli dyplomaty rozpoczęła się krótko po zaprzysiężeniu Billa Clintona na prezydenta – 9 lutego 1993 roku. Podczas pracy w ONZ Albright miała chłodne stosunki z sekretarzem generalnym ONZ – Butrusem Butrusem Ghalim. 
W lutym 1996 roku Albright przeforsowała w Radzie Bezpieczeństwa ONZ rezolucję potępiającą Kubę za zestrzelenie dwóch nieuzbrojonych samolotów pilotowanych przez kubańskich uciekinierów. Jeden z pilotów kubańskich myśliwców wojskowych, biorących udział w zdarzeniu, chwalił się, że strzelał w "cojones" (hiszp. „jądra”, „jaja”) – Albright w swoim wystąpieniu w Radzie odniosła się do jego stwierdzenia następująco:
Madeleine Albright wykorzystywała ponadto swoją funkcję do wywierania wpływu na politykę zagraniczną administracji Billa Clintona. Dotyczyło to przede wszystkim wojny w Bośni i Hercegowinie, w sprawie której Albright była zdecydowanym orędownikiem wykorzystania sił powietrznych w celu powstrzymania serbskiej agresji. Odegrała ważną rolę w skłonieniu prezydenta do przyjęcia twardszego stanowiska wobec Serbów, co ostatecznie doprowadziło do zawarcia porozumienia pokojowego w Dayton.
Pełniąc funkcję amerykańskiego ambasadora przy Organizacji Narodów Zjednoczonych, Albright została skrytykowana za opinię, jaką wyraziła w czasie wywiadu 12 maja 1996 roku dla programu telewizyjnego "60 Minut". Tematem rozmów były amerykańskie sankcje nałożone na Irak. Prezenter Lesley Stahl zadał pytanie:
Albright odpowiedziała:
Sekretarz stanu Stanów Zjednoczonych.
23 stycznia 1997 roku została sekretarzem stanu. Podczas swojej kadencji na tym stanowisku Albright wzmacniała sojusze amerykańskie i wpływała na decyzje dotyczące polityki zagranicznej, zwłaszcza na Bliskim Wschodzie i na Bałkanach. Przekonała także Kongres do ratyfikacji konwencji dotyczących broni chemicznej i rozszerzenia NATO.
12 marca 1999 roku była uczestnikiem podpisania przez ówczesnego polskiego ministra spraw zagranicznych Bronisława Geremka w obecności ministrów spraw zagranicznych Czech i Węgier dokumentu ratyfikacyjnego Paktu Północnoatlantyckiego (NATO).
W 2000 roku Albright była pierwszą osobą na tak wysokim szczeblu zachodniej dyplomacji, która spotkała się z Kim Dzong Ilem, przywódcą reżimu Korei Północnej.
Późniejsza działalność.
Po 2001 roku Madeleine Albright wróciła na Uniwersytet Georgetown, gdzie została profesorem dyplomacji w Szkole Służby Zagranicznej Walsha ("Walsh School of Foreign Service") i zasiadała w komisji dyrektorów Rady ds. Stosunków Międzynarodowych. Uczestniczyła również w dyskusjach Białego Domu na temat polityki zagranicznej z przedstawicielami administracji prezydenta George’a W. Busha oraz innymi byłymi sekretarzami obrony i stanu. Była ponadto prezesem Narodowego Demokratycznego Instytutu Spraw Międzynarodowych, prezydentem Fundacji Stypendialnej Trumana ("Truman Scholarship Foundation") i honorowym współprzewodniczącym Światowej Rady ds. Uchodźców. W 2021 roku została powołana na stanowisko przewodniczącego Rady Polityki Obronnej, której zadaniem jest udzielanie sekretarzowi obrony niezależnych, rzeczowych porad i opinii dotyczących spraw polityki obronnej. 
Oprócz nauki i polityki Albright zajmowała się także działalnością komercyjną. Była prezesem Albright Stonebridge Group, będącej częścią Dentons Global Advisors, oraz Albright Capital Management LLC, firmy doradztwa inwestycyjnego skoncentrowanej na nowych rynkach.
Życie prywatne.
Jej ojczystym językiem był czeski, a podczas nauki w szkołach w Wielkiej Brytanii i Szwajcarii nauczyła się mówić po angielsku i francusku. O swoim żydowskim pochodzeniu dowiedziała się będąc osobą dorosłą. Jej imię, "Madeleine", było anglojęzyczną wersją pseudonimu "Madlenka", który zyskała w dzieciństwie. Albright przyjęła nowe imię, kiedy rozpoczęła naukę w "Swiss Boarding School". 
Znana była ze swoich broszek, które zakładała odpowiednio do wszelkiego rodzaju okazji. W czasie uroczystości związanych z Marynarką Wojenną Stanów Zjednoczonych ("US Navy") miała założoną broszkę w kształcie kotwicy, natomiast w czasie spotkania z Saddamem Husajnem – w kształcie węża.
W maju 1959 roku poślubiła dziennikarza prasowego Josepha Albrighta, z którym miała później trzy córki. Rozwiedli się w 1983 roku.
14 lipca 1997 roku prezydent Czech Václav Havel odznaczył ją Orderem Lwa Białego. 21 sierpnia 2000 roku została uhonorowana Wielkim Orderem Królowej Jeleny przez prezydenta Chorwacji Stjepana Mesicia. 5 lutego 2004 roku otrzymała od prezydenta Estonii Arnolda Rüütela Order Krzyża Ziemi Maryjnej I Klasy. 13 lipca 2009 roku została odznaczona przez prezydenta Polski Lecha Kaczyńskiego Krzyżem Wielkim Orderu Zasługi Rzeczypospolitej Polskiej, natomiast w maju 2012 roku prezydent Stanów Zjednoczonych Barack Obama uhonorował ją Prezydenckim Medalem Wolności.
Była posiadaczką tytułu doktora honoris causa następujących amerykańskich uczelni: Uniwersytetu Washingtona w St. Louis (2003), Uniwersytetu Karoliny Północnej w Chapel Hill (2007), Knox College w Illinois (2008), Dickinson College (2014) i Uniwersytetu Tuftsa (2015). 26 czerwca 2000 roku została doktorem honoris causa Uniwersytetu Gdańskiego.
Mieszkała w Waszyngtonie. Zmarła na raka 23 marca 2022 roku. Uroczystość żałobna
odbyła się 27 kwietnia 2022 w Katedrze Narodowej w Waszyngtonie.

</doc>
<doc id="163025" url="https://pl.wikipedia.org/wiki?curid=163025" title="Willis Eugene Lamb">
Willis Eugene Lamb

Willis Eugene Lamb, Junior (ur. 12 lipca 1913 w Los Angeles, zm. 15 maja 2008 w Tucson) – amerykański fizyk, laureat Nagrody Nobla w dziedzinie fizyki w roku 1955 za odkrycia związane ze strukturą subtelną widma wodoru, tzw. przesunięcie Lamba (zob. też widmo liniowe). Nagrodę otrzymał wspólnie z Polykarpem Kuschem, wyróżnionym za precyzyjne wyznaczenie momentu magnetycznego elektronu.

</doc>
<doc id="163026" url="https://pl.wikipedia.org/wiki?curid=163026" title="Willis Lamb">
Willis Lamb



</doc>
<doc id="163027" url="https://pl.wikipedia.org/wiki?curid=163027" title="Willis Eugene Lamb, Jr.">
Willis Eugene Lamb, Jr.



</doc>
<doc id="163030" url="https://pl.wikipedia.org/wiki?curid=163030" title="Język jamtlandzki">
Język jamtlandzki



</doc>
<doc id="163034" url="https://pl.wikipedia.org/wiki?curid=163034" title="Piotr Najsztub">
Piotr Najsztub

Piotr Najsztub (ur. 24 lutego 1962 w Żninie) – polski dziennikarz i publicysta.
Życiorys.
Młodość.
Ma siostrę. W dzieciństwie uczył się malarstwa.
Absolwent LO w Żninie (1981) i grafiki na PWSSP w Poznaniu (1988).
Kariera dziennikarska.
W latach 1990–1996 był dziennikarzem w „Gazecie Wyborczej”. Pisał m.in. reportaże śledcze.
W latach 1997–1999 prowadził wraz z Jackiem Żakowskim program "Tok Szok", który początkowo był emitowany w TVP2 (1997), a potem w Polsacie (1998–1999). Od października 2006 program był emitowany w TV4 pod nazwą "Tok2Szok", a od marca 2007 również na antenie Antyradia. W 2007 byli nominowani do nagrody „Wiktora” w kategorii „twórca najlepszego programu telewizyjnego”.
Wraz z Jackiem Żakowskim prowadził audycję "Rozmowy podsłuchiwane" w RMF FM. W 2007 prowadził felietony w ramach pasma "ObserWAWAtor" w Radiu Wawa, a od 2013 prowadzi audycję "Prawda nas zaboli" w Tok FM.
W latach 2001–2002 był zastępcą redaktora naczelnego dwutygodnika „Viva!”. W 2002 został dyrektorem kreatywnym, a następnie – redaktorem naczelnym tygodnika „Przekrój”. W 2003 odebrał tytuł „redaktora naczelnego roku” przyznany przez magazyn „Media i Marketing Polska”. W 2004 został uznany „człowiekiem roku” w konkursie Media Trend, a także był nominowany do nagrody im. Dariusza Fikusa w kategorii „twórcy mediów”. W czerwcu 2006 odszedł z „Przekroju”, by objąć stanowisko dyrektora kreatywnego w wydawnictwie Edipresse Polska. W 2009 był nominowany do nagrody MediaTorów w kategorii „NawigaTor”. Przeprowadzane przez niego wywiady ukazywały się na łamach czasopism: „Przekrój” (2002–2010), „Viva!” (od 2006), „Wprost” (2010–2013) i „Newsweek Polska” (od 2014).
W 2001 współprowadził reality show Polsatu "Dwa światy". Od września 2004 do czerwca 2005 prowadził program TVN "Najsztub pyta". W 2005 był nominowany do Telekamery w kategorii „talk show”. W 2006 prowadził program TVP2 "Pasażer". W 2011 został redaktorem naczelnym magazynu TVP2 "Redakcja kultury". W 2012 wraz z Pawłem Królikowskim prowadził talk show TV4 "Mała czarna". Od września 2012 prowadzi program "Najsztub słucha" na antenie TVN Style. W 2017 podjął współpracę z portalem Onet.pl, dla którego prowadził internetowy talk show "Miło/ść", koprodukowany z Zoom TV. Miał być również prowadzącym programu "Czas na zasady", jednak portal zrezygnował ze współpracy po tym, gdy w październiku 2017 dziennikarz nie mając prawa jazdy, OC i ważnego przeglądu potrącił na pasach 77-letnią kobietę.
Zasiadał w Radzie Fundacji „Charytatywny Bal Dziennikarzy”.
Pozostałe przedsięwzięcia.
Współtworzył scenariusz serialu TVP2 "Czwarta władza" (2004). Zagrał Ochmistrza w charytatywnym spektaklu telewizyjnym "Kopciuszek" (2005) w reżyserii Krystyny Jandy.
Wystąpił w kampaniach społecznych organizacji WWF: „Detox” (2005) i „Godzina dla Ziemi” (2010), a także w kampanii wizerunkowej Tok FM (2016) i spocie reklamowym marki herbacianej Lipton (2007). Wziął udział w proekologicznym programie TVN "S.O.S. dla świata" (2011).
Był jednym ze „100 najpopularniejszych gwiazd polskiego show-biznesu” według danych magazynu „Forbes Polska” w 2007 i 2009; jego wizerunek został wyceniony przez reklamodawców: w 2007 na 280 tys. zł (90. miejsce) i w 2009 na 273 tys. zł (92. miejsce).
Był współwłaścicielem warszawskiej restauracji "Przegryź".
Życie prywatne.
Był dwukrotnie żonaty. Z pierwszą żoną, z którą rozwiódł się w 1983, mają dwie córki: Urszulę i Agatę. Jego drugą żoną była Sylwia Skóra, z którą też się rozwiódł. W 2011 związał się z młodszą o 23 lata pisarką Katarzyną Sarnowską.
Procesy sądowe.
Mając 16 lat stanął przed sądem dla nieletnich za próbę włamania się do sklepu. Trzy lata później został na kilka miesięcy pozbawiony wolności za kolportowanie ulotek podczas stanu wojennego.
W 2007 do Sądu Okręgowego w Piotrkowie Trybunalskim wysłano akt oskarżenia wobec Arkadiusza W. i Pawła G., gangsterów związanych z gangiem pruszkowskim, którzy mieli nakłaniać do zabójstwa Piotra Najsztuba „z użyciem broni palnej”. Dziennikarz nie uczestniczył w procesie. W czerwcu 2008 gangsterzy zostali ukarani pozbawieniem wolności na 7 i 8 lat, zaś w czerwcu 2009 Sąd Apelacyjny w Łodzi zmniejszył wymiar kary do 5 i 6 lat.
W 2007 wraz z dziennikarzem Cezarym Łazarewiczem zostali oskarżeni o znieważenie prokuratora Grzegorza Talarka słowem „poDUPAdły”, którym zatytułowany był jeden z artykułów opublikowanych w 2005 na łamach „Przekroju”, którego Najsztub był ówczesnym redaktorem naczelnym. Dziennikarzom groziło do roku więzienia, wykonywanie prac społecznych lub grzywna. Wcześniej, tj. w 2006 sąd umorzył sprawę na wniosek Trybunału Konstytucyjnego. Przez Sąd Rejonowy dla Warszawy-Śródmieścia został 21 stycznia 2007 uznany winnym „nieumyślnego dopuszczenia jako redaktor naczelny do opublikowania materiału prasowego zawierającego znamiona przestępstwa”, jednak sprawę umorzono z powodu „znikomego stopnia szkodliwości społecznej”.
5 października 2017 w Konstancinie-Jeziornie potrącił przechodzącą po pasach 77-letnią kobietę. Prowadził samochód, mimo utraty uprawnień w 2009. Pojazd nie posiadał ważnego przeglądu technicznego oraz aktualnego ubezpieczenia OC. Mimo upływu dziewięciu lat odpowiedni urząd nie wydał decyzji o cofnięciu mu uprawnień do kierowania pojazdami mechanicznymi. Oskarżony nie przyznał się do winy i odmówił składania wyjaśnień. Sąd w Piasecznie wymierzył dziennikarzowi karę grzywny w wysokości 6 tys. zł, a także 10 tys. zł nawiązki dla nieżyjącej już wówczas pokrzywdzonej oraz zobowiązał do pokrycia blisko 6 tys. zł kosztów sądowych. 18 czerwca 2019 sąd uniewinnił Najsztuba od zarzucanych mu czynów, uznawszy, że dziennikarz „zachował należytą ostrożność”, zwalniając (według biegłych) do prędkości 17-25 km/h, a winę za wypadek ponosi piesza, która powinna zachować większą ostrożność przy przechodzeniu przez pasy. Sąd oddalił wszystkie ustalenia prokuratury. Dziennikarz może prowadzić pojazdy, ponieważ ponownie zdał egzamin na prawo jazdy.
Kontrowersje.
W czerwcu 2013 Stowarzyszenie Pamięci Powstania Warszawskiego skierowało skargę do KRRiT przeciwko Piotrowi Najsztubowi i Tomaszowi Piątkowi, którzy w trakcie audycji "Prawda was zaboli" w radiu Tok FM mieli „żartować z autentycznych wierszy żołnierzy AK”, które zostały zgłoszone do konkursu poetyckiego zorganizowanego w sierpniu 1944 przez Tadeusza Schollenbergera, dowódcę III Rejonu VI Obwodu AK Praga. Dyrekcja radia wydała komunikat do mediów, w którym przeprosiła za żarty dziennikarzy.
W styczniu 2017 został skrytykowany za umieszczenie na profilach na Facebooku i Twitterze wpisu, w którym określił mieszkańców południowej Polski mianem „owco- i jagnioje*ców”. Jak wyjaśnił, wpisy miały na celu „poruszenie sumień Polaków”, którzy w negatywny sposób wypowiadają się na temat imigrantów politycznych.

</doc>
<doc id="163036" url="https://pl.wikipedia.org/wiki?curid=163036" title="Amstrad">
Amstrad

Amstrad – brytyjskie przedsiębiorstwo elektroniczne. Siedziba przedsiębiorstwa, założonego w 1968 roku przez Alana Sugara, mieści się w Brentwood w hrabstwie Essex. Nazwa "Amstrad" jest skrótem od .
Przedsiębiorstwo zasłynęło w latach 80. XX w. z produkcji komputerów domowych z serii Amstrad CPC ("Color Personal Computer"), budowanych w oparciu o architekturę mikroprocesora Zilog Z-80. Innym, ciekawym rozwiązaniem technicznym były oparte na tym samym procesorze komputery Amstrad PCW, których przeznaczeniem była głównie edycja tekstów. W Polsce komputery tej marki sprzedawała Baltona. 
W 1986 firma Amstrad wykupiła od Sinclair Research markę ZX Spectrum i wyprodukowała komputery: ZX Spectrum+2 (w 1986) oraz ZX Spectrum+3 (w 1987), w których wykorzystano niektóre z doświadczeń i opracowań sprawdzonych i zaprojektowanych dla CPC.
W późniejszym okresie, kiedy rynek komputerów domowych został opanowany przez komputery osobiste (sprzęt oparty na architekturze IBM PC, np. Amstrad PC 1512), przedsiębiorstwo Amstrad zajęło się konsolami do gier oraz rynkiem audio-video, TV Sat i innymi urządzeniami elektroniki domowej. Obecnie linia produktów obejmuje dekodery telewizji satelitarnej i wideofony wielofunkcyjne (dostęp do internetu, wysyłanie i odbiór e-maili, SMS-ów, MMS-ów, wysyłanie faksów).
31 lipca 2007 podano, że Amstrad został wykupiony przez BSkyB.

</doc>
<doc id="163038" url="https://pl.wikipedia.org/wiki?curid=163038" title="Zbysław Ciołkosz">
Zbysław Ciołkosz

Zbysław Ciołkosz (ur. 23 marca 1902 w Krakowie, zm. 25 czerwca 1960 w Seattle) – polski konstruktor lotniczy.
Życiorys.
Urodził się w Krakowie, studia inżynierskie ukończył na Wydziale Mechanicznym Politechniki Lwowskiej. W 1926 rozpoczął pracę w Podlaskiej Wytwórni Samolotów (PWS) w Białej Podlaskiej. Już w tym samym roku współuczestniczył pod kierunkiem Stanisława Cywińskiego w projektowaniu myśliwca eskortującego PWS-1, będącego jednym z pierwszych polskich projektów samolotów bojowych. W 1928 zaprojektował pierwszy polski samolot pasażerski PWS-20, który zwyciężył w konkursie Ministerstwa Komunikacji, lecz nie wszedł do produkcji. W 1929 we współpracy z Antonim Uszackim zaprojektował samolot sportowy PWS-52, w 1930 samolot rozpoznawczo-bombowy (liniowy) PWS-19, a w 1931 szybki samolot pasażerski PWS-54. Żadne z jego konstrukcji dla PWS nie weszły jednak do produkcji. Pod koniec lat dwudziestych Ciołkosz ukończył ponadto studia uzupełniające w zakresie konstrukcji lotniczych w USA. W Polsce zajmował się też popularyzacją sportu lotniczego, zwłaszcza szybownictwa.
W 1933 inż. Ciołkosz przeszedł do pracy w Państwowych Zakładach Lotniczych w Warszawie. Zaprojektował tam trzysilnikowy samolot pasażerski PZL.27, oblatany w 1934, będący pierwszym polskim samolotem z chowanym podwoziem. Nie był on jednak udany i nie wszedł do produkcji. Zaczął też tam pracować nad samolotem pasażerskim PZL-30, który następnie został rozwinięty jako średni bombowiec LWS-6 Żubr, którego małą serię 15 sztuk zbudowano w 1938. W 1936 inż. Ciołkosz objął stanowisko dyrektora technicznego w Lubelskiej Wytwórni Samolotów (LWS), utworzonej z upaństwowionych zakładów Plage i Laśkiewicz. Opracował tam projekty wstępne udanego samolotu sanitarnego LWS-2 oraz samolotu rozpoznawczego LWS-3 Mewa. W 1938 inż. Ciołkosz powrócił do PWS, gdzie objął stanowisko kierownika Wydziału Studiów. W 1939 opracował on projekt wstępny szybkiego lekkiego dwukadłubowego bombowca o drewnianej konstrukcji skorupowej (PWS-46).
Podczas II wojny światowej przedostał się do Wielkiej Brytanii, gdzie m.in. pracował jako konstruktor w firmie Aero Mechano Ltd. W 1943 został dyrektorem Wydziału Lotniczego Ministerstwa Przemysłu, Handlu i Żeglugi w polskim rządzie emigracyjnym, planując rozwój polskiej produkcji lotniczej po zakończeniu wojny. Był też aktywny w organizacjach lotniczych i konferencjach naukowo-technicznych.
Po wojnie pozostał na emigracji, pracując w angielskich, a od 1948 w amerykańskich firmach lotniczych. W USA pracował jako konstruktor w wytwórniach śmigłowców Piasecki Helicopter i Hiller Aircraft Corporation. Od 1959 pracował w kanadyjskim oddziale Boeinga. Zmarł 25 czerwca 1960 w Seattle. Był bratem działacza PPS, Adama Ciołkosza.

</doc>
<doc id="163043" url="https://pl.wikipedia.org/wiki?curid=163043" title="Jesziwa">
Jesziwa

Jesziwa, jesziba, jeszywa, jeszybot (hebr. ישיבה, posiedzenie) – rodzaj wyższej szkoły talmudycznej dla nieżonatych studentów. Dawniej pobierali w niej nauki chłopcy w wieku od 13 lub 14 do dwudziestu kilku lat, absolwenci chederu lub szkoły zwanej talmud tora. Po ukończeniu jesziwy niektórzy otrzymywali smichę, która uprawniała do objęcia stanowiska rabina.
Pierwsze jesziwy powstały w VIII wieku w Afryce Północnej i Hiszpanii. Największą przedwojenną jesziwą na świecie była założona w 1930 r. Jeszywas Chachmej Lublin (Lubelska Szkoła Mędrców). Obecnie jesziwy działają głównie w Izraelu oraz Stanach Zjednoczonych.

</doc>
<doc id="163046" url="https://pl.wikipedia.org/wiki?curid=163046" title="Obóz pracy w Budzyniu">
Obóz pracy w Budzyniu

Obóz pracy w Budzyniu (niem. "SS-Arbeitslager Budzyn") – obóz pracy przymusowej dla ludności żydowskiej utworzony jesienią 1942 r. w Kraśniku-Budzyniu. Zatrudnieni w nim więźniowie żydowscy pracowali w przemyśle zbrojeniowym, co pozwoliło im jako jedynym więźniom żydowskim przetrwać do lipca 1944 roku.
Powstanie obozu.
Niemcy zorganizowali w Budzyniu obóz pracy dla ludności żydowskiej jesienią 1942 r. Znajdował się on na terenie obecnej dzielnicy fabrycznej miasta przy szosie Kraśnik – Urzędów, oddzielony od osiedla Dąbrowa-Bór wąskim pasem leśnym. Zlokalizowany był między ulicą Mickiewicza i na południe od ul. Dąbrowszczaków. Na powierzchni 2,68 ha ustawiono 8 drewnianych baraków, z których każdy miał 9–10 m szerokości i 40 metrów długości. W jednym z baraków mieściła się kuchnia obozowa. Teren obozowy otoczony był drutem kolczastym (trzy rzędy) podłączonym do sieci wysokiego napięcia. W czterech narożnikach pola obozowego stały wieże strażnicze.
Obóz został zbudowany w pobliżu obecnej Fabryki Łożysk Tocznych (dawniej Fabryka Amunicji Nr 2).
Już wczesną wiosną 1942 roku, w związku z realizacją planu zagłady Żydów ("Endlösung"), Niemcy zaczęli zwozić ich do obozu w Budzyniu. Akcja napełniania obozu więźniami trwała prawdopodobnie tydzień. Początkowo przywieziono tu Żydów z pobliskich okolic:
Potem dostarczano ich z większych miast Związku Radzieckiego:
a także:
Po wybuchu powstania w getcie warszawskim przywieziono do Budzynia ponad 1500 Żydów z Warszawy. Wśród nich byli pracownicy warsztatów lotniczych „Skoda” na Okęciu. Więziono tu również kilkudziesięciu Żydów jeńców armii polskiej, którzy uczestniczyli w kampanii wrześniowej 1939 r. Przywieziono ich tu z obozu znajdującego się w Lublinie przy ul. Lipowej.
Więźniowie.
Większość źródeł podaje, że w roku 1943 w obozie tym przebywało około 3000 więźniów. Liczba więźniów stale się zmieniała, a to na skutek rozstrzeliwania, bądź wywożenia do miejsc straceń. Wiadomo jednak, że w okresie istnienia tego obozu w latach 1942–1944 znajdowało się w nim stale od 2000 do 4000 więźniów (w tym od 700 do 800 kobiet – one jednak szybko były wysyłane na stracenie do KL w Lublinie na Majdanku).
Więźniowie obozu w Budzyniu mieszkali w barakach. W jednym baraku stłoczonych było od 600 do 800 więźniów. W pierwszych latach istnienia obozu ubrani byli w odzież cywilną. Na plecach kurtek i spodniach mieli wymalowane krzyże farbą czerwonego koloru. Potem ubrani zostali w niebieskie pasiaki. Pracowali w filii zakładów lotniczych Heinkla, która mieściła się w hali fabrycznej nr 6 Fabryki Amunicji Nr 2 w Dąbrowie-Bór. Nosiła nazwę: "Flugzeugwerk Heinkel" (Zakłady Lotnicze). Produkowała części do samolotów. Zakłady w Budzyniu wchodziły w skład firmy niemieckiej Heinkel w Warnemunde, która od 1922 zajmowała się produkcją samolotów (założyciel i konstruktor Emst Heinkel). W czasie drugiej wojny światowej produkowała głównie bombowce w wersji Heinkel He 111B i He 111H.
Więźniowie podzieleni byli na komanda robocze. Komendę nad nimi pełnili Żydzi – jeńcy wojenni. Na czele stał komendant żydowski obozu Mordechaj Sztokman. Więźniowie do fabryki prowadzeni byli przez załogę ukraińską i przekazywani na czas pracy pod nadzór miejscowych werkschutzów (strażników fabrycznych). Praca w zakładzie trwała od 6 rano do 18 wieczorem (12 godzin). W czasie tej pracy więźniowie byli specjalnie dręczeni (np. noszenie przez 2 ludzi rury wagi 400 kg). Ponadto zatrudniano ich przy innych pracach wyniszczających zdrowie, jak kopanie rowów kanalizacyjnych, karczowanie lasu itp.
Pożywienie więźniów stanowiła zupa ze zgniłej brukwi, 15 dag chleba na dobę i napój sporządzany z kawy zbożowej.
Załoga obozu.
Załoga obozu składała się z Niemców i Ukraińców, którzy przeszli na służbę niemiecką – od 50 do 70 funkcjonariuszy. Byli to głównie strażnicy obozowi i policja ukraińska. Komendant obozu wraz ze strażą mieszkał w osiedlu fabrycznym w budynku przylegającym bezpośrednio do obozu. Zajmował pomieszczenia na piętrze. Na parterze skoszarowani byli Ukraińcy.
Działalność.
Przez cały okres istnienia obóz w Budzyniu traktowany był jako podobóz Majdanka. Dopiero w dniu 22 października 1943 roku podjęto decyzję o uczynieniu obozu w Budzyniu samodzielnym obozem koncentracyjnym (niem. "Konzentrationslager") – 15 lutego 1944 r. obóz przeszedł pod nadzór Głównego Urzędu Administracji Gospodarczej SS (niem. "SS-Wirtschafts- und Verwaltungshauptamt" – WVHA).
w obozie stosowano wszelkie rodzaje tortur i zabijania, jak rozstrzeliwania, wieszanie, kamienowanie, zabijanie kijami, palenie i grzebanie żywcem oraz duszenie. Stosowano zbiorowe egzekucje. Prawdopodobnie na lewo od bloku Nr 1 znajdował się wykopany głęboki dół 10 m długości, 10 m szerokości i 5 m głębokości, w którym stale rozstrzeliwano więźniów. Nad dołem wisiał napis: „Każdemu za swoje”.
Obóz w Budzyniu był jednym z nielicznych na Lubelszczyźnie, który działał do końca okupacji. Był zbyt ważnym obozem dla gospodarki wojennej Rzeszy (produkcja części samolotów). Podobnie do ostatnich dni pracowały obozy żydowskie w Kraśniku „Synagoga” i „Wifo” na stacji kolejowej. Rozładowanie obozu w Budzyniu rozpoczęło się w okresie od lutego i trwało do końca czerwca 1944 roku. W kwietniu tego roku po apelu 600 Żydów (480 mężczyzn i 120 kobiet) z Budzynia wywieziono na Majdanek.
Liczba ofiar.
W Budzyniu zamordowano od 800 do 1000 Żydów. Jednym z więźniów, którzy przeżyli obóz, jest Samuel Klein.
Dzieje powojenne.
Winni zbrodni w obozie w Budzyniu nie zostali w całości pociągnięci do odpowiedzialności karnej. Przed Sądem Okręgowym w Lublinie stanęło tylko dwóch: Willi Heitmayer i Josef Leipold. Pierwszy aresztowany 26 maja 1945 r. przez Amerykanów wydany został władzom polskim w dniu 1 marca 1947 roku. Wyrokiem z 30 czerwca 1948 r. otrzymał karę 8 lat więzienia. Josef Leipold aresztowany został w dniu 23 stycznia 1947 roku i na żądanie Polskiej Misji Wojskowej w Niemczech wydany władzom polskim. Wyrokiem Sądu Okręgowe go w Lublinie z dnia 9 listopada 1948 r., skazany został na karę śmierci. Prezydent Rzeczypospolitej Polskiej nie skorzystał z prawa łaski.

</doc>
<doc id="163055" url="https://pl.wikipedia.org/wiki?curid=163055" title="As-salam al-malaki al-urdoni">
As-salam al-malaki al-urdoni



</doc>
<doc id="163057" url="https://pl.wikipedia.org/wiki?curid=163057" title="As Salam al Amiri">
As Salam al Amiri



</doc>
<doc id="163058" url="https://pl.wikipedia.org/wiki?curid=163058" title="KMail">
KMail

KMail jest podstawowym klientem poczty środowiska KDE.
Ma możliwość układania e-maili w folderach, filtrowania ich, obsługuje e-maile w HTML-u. Dla poczty przychodzącej pozwala skorzystać z protokołów IMAP, POP3 oraz skrzynek lokalnych. Maile są przechowywane na dysku w formacie maildir albo mbox. Dla poczty wychodzącej wykorzystuje SMTP lub sendmaila.
Filtrowanie spamu.
KMail wykorzystuje dwa specjalne filtry dające dostęp do e-maili programom filtrującym spam:
Filtry te mogą być łączone ze standardowymi filtrami pozwalającymi na przykład wykryć na podstawie nagłówków e-maile oznaczone przez SpamAssassin jako spam.
KMail ma bardzo przydatną dla użytkowników internetu dial-up funkcję antyspamową – możliwość ręcznego filtrowania wiadomości na serwerze.
Wiadomości, które przekraczają pewną progową wielkość (standardowo 50kb, może być dowolnie ustawiona) nie są automatycznie ściągane na lokalny komputer ale użytkownik dostaje ich listę do wyboru – ściągnij, zostaw, usuń. Pozwala to wyeliminować 100% spamu i objętościowych przesyłek prawie bez czekania.
Kryptografia.
KMail ma wbudowane wsparcie dla OpenPGP. Po podaniu hasła automatycznie rozszyfrowuje i sprawdza podpisy wyświetlając wiadomości w niebieskiej lub zielonej ramce, aby zaznaczyć, że były szyfrowane.
Praca grupowa.
Kiedy KMail jest uruchomiany jako część programu Kontact może współdzielić pomiędzy użytkownikami listy kontaktów, pocztę, kalendarze i notatki.

</doc>
<doc id="163059" url="https://pl.wikipedia.org/wiki?curid=163059" title="Pheng Xat Lao">
Pheng Xat Lao



</doc>
<doc id="163060" url="https://pl.wikipedia.org/wiki?curid=163060" title="Mawtini">
Mawtini



</doc>
<doc id="163062" url="https://pl.wikipedia.org/wiki?curid=163062" title="Faustyn Czerwijowski">
Faustyn Czerwijowski

Faustyn Czerwijowski (ur. 15 lutego 1873 w Małej Karabczyjówce k. Kamieńca Podolskiego, zm. we wrześniu 1944 w Warszawie) – polski bibliotekarz, działacz społeczno-polityczny i oświatowy.
Życiorys.
W latach 1901–1902 przebywał w Anglii, Niemczech, Francji, Szwajcarii i Austrii. Od 1904 mieszkał na stałe w Warszawie. W latach 1904–1906 był działaczem konspiracyjnym PPS. Następnie pracował w Wydziale Czytelń Bezpłatnych Warszawskiego Towarzystwa Dobroczynności. Był jednym z organizatorów Towarzystwa Biblioteki Publicznej i współtwórcą Biblioteki Publicznej m.st. Warszawy (zał. w 1907) oraz jej dyrektorem w latach 1912–1937. W 1916 został prezesem Towarzystwa Czytelń miasta Warszawy; rok później współtwórcą i członkiem Związku Bibliotekarzy Polskich, a w latach 1924–1926 jego prezesem. Od 1918 prowadził kursy bibliotekarskie, od 1925 wykładał w Wolnej Wszechnicy Polskiej. Był twórcą i dyrektorem, a także pedagogiem w jednej z pierwszych w Polsce szkół bibliotekarskich, która powstała przy Bibliotece Publicznej m.st. Warszawy.
Napisał wiele podręczników i poradników bibliotekarskich, m.in.: 
oraz publikowanych sprawozdań Biblioteki Publicznej m. st. Warszawy, m.in.:
Postać Faustyna Czerwijowskiego została upamiętniona w nazwie śródmiejskiej ulicy w pobliżu Placu Na Rozdrożu.

</doc>
<doc id="163063" url="https://pl.wikipedia.org/wiki?curid=163063" title="Eurysteusz">
Eurysteusz

Eurysteusz (gr. "Εὐρυσθεύς") – król Myken, syn Nikippe i Stenelosa, syna Perseusza i Andromedy.
Został królem Myken, ponieważ Hera przyśpieszyła jego narodziny opóźniając przyjście na świat jego kuzyna, Heraklesa, gdyż zazdrosna o dziecko Alkmeny nie chciała, by to ono zgodnie z obietnicą Zeusa zostało w przyszłości królem w Mykenach. Eurysteusz okazał się być przeciwieństwem Heraklesa – był słaby fizycznie i moralnie, tchórzliwy i niegodny władzy, którą miał nad herosem. Herakles musiał wykonać dla Eurysteusza dwanaście prac, w ramach pokuty za zabicie własnej żony i dzieci. Po śmierci herosa Eurysteusz w obawie przed zemstą jego potomków wypędził ich z Myken. Według różnych wersji Eurysteusz miał zginąć z ręki Hyllosa (syna Heraklesa) w czasie ucieczki lub został stracony na rozkaz Alkmeny (matki Heraklesa) w Atenach.

</doc>
<doc id="163064" url="https://pl.wikipedia.org/wiki?curid=163064" title="Admete (córka Eurysteusza)">
Admete (córka Eurysteusza)

Admete (gr. Admḗtē, łac. Admete) – w mitologii greckiej królewna tebańska, kapłanka Hery.
Uchodziła za córkę Eurysteusza, króla Teb. Mieszkała w Argos. Pełniła funkcję kapłanki przez 58 lat.
Dla niej Herakles jako dziewiątą pracę musiał zdobyć złotą przepaskę Aresa, którą nosiła królowa Amazonek, Hippolita. Po zakończonym powodzeniem zadaniu powrócił i wręczył przepaskę Eurysteusowi, który przekazał ją Admete.
Gdy zmarł jej ojciec, musiała uciekać z Argos. Ukryła się na wyspie Samos i zabrała ze sobą posąg Hery, którym miała za zadanie opiekować się. Na wyspie znalazła starą świątynię Hery, założoną przez Lelegów i nimfy. Umieściła tam posąg bogini. Zaniepokojeni Argejczycy zlecili odszukanie posągu piratom tyrreńskim. Oczekiwali, że z racji kradzieży posągu mieszkańcy Samos ukarzą Admete jako odpowiedzialną za opiekę nad nim. Piraci przybyli na Samos i zabrali posąg ze świątyni. Gdy mieli odpływać, nie mogli odcumować okrętu. Zrozumieli to jako znak od bogini, która pragnie, by posąg został na Samos. Zostawili posąg na brzegu i złożyli mu ofiarę. Gdy Admete zorientowała się, że posąg zniknął, poinformowała o tym mieszkańców Samos, którzy rozpoczęli poszukiwania. Znaleźli go porzuconego na brzegu, gdy piraci już odpłynęli. Uznali, że bogini przybyła tam sama i przywiązali ją pędami wikliny. Gdy przyszła Admete, odwiązała posąg, oczyściła go i na nowo poświęciła, gdyż był skalany przez ludzki dotyk. Wówczas odniosła go do świątyni.

</doc>
<doc id="163065" url="https://pl.wikipedia.org/wiki?curid=163065" title="Tramwaj dwusystemowy">
Tramwaj dwusystemowy

Tramwaj dwusystemowy (ang. "Tram-train") – pojazd szynowy zaprojektowany do połączonego użytkowania zarówno na infrastrukturze kolei lekkiej, jak i na infrastrukturze kolei ciężkiej. Łączy w sobie właściwości pojazdu kolejowego i tramwaju, może poruszać się zarówno po torach tramwajowych (na obszarze miasta), jak i po torach kolejowych (na odcinkach podmiejskich) (tzw. model Karlsruhe).
Jako krótszą polską nazwę tramwaju dwusystemowego proponuje się m.in. neologizm "tramper".
Aspekty techniczne.
System kolejowo-tramwajowy jest możliwy do wprowadzenia, gdy sieć linii tramwajowych posiada tę samą szerokość toru, co kolej (najczęściej 1435 mm). Jeśli rozstawy są inne, wprowadza się trzecią szynę, tzw. model Zwickau, od nazwy wschodnioniemieckiego miasta gdzie to rozwiązanie po raz pierwszy z sukcesem zastosowano.
Tworzenie hybrydowych form transportu wymaga też rozwiązania pewnych problemów technicznych, m.in. kwestii zasilania i kontaktu koło-szyna. Poszczególne problemy rozwiązywane są w następujący sposób:
Zalety i wady systemu kolejowo-tramwajowego.
Systemy kolejowo-tramwajowe umożliwiają lepsze wykorzystanie lokalnych linii kolejowych, gdyż podróżni mogą dojeżdżać z miejsca zamieszkania bezpośrednio do centrum miasta bez konieczności przesiadki na głównym dworcu na środki komunikacji miejskiej. Wykorzystanie torowisk tramwajowych jest również znacznie tańsze, niż przedłużanie linii kolejowych w tunelu do centrów miast.
Do wad systemów kolejowo-tramwajowych należy zaliczyć mniejszą zdolność przewozową od kolei, ze względu na tramwajową skrajnię taboru, wynoszącą tylko 2200–2650 mm. Poważnym problemem jest przenoszenie opóźnień z ruchu w mieście na sieci kolejowe.
Historia.
Pierwsze hybrydowe formy transportu łączące w sobie cechy tramwaju i pełnej kolei powstały w końcu XIX w. Były to najczęściej wąskotorowe kolejki obsługiwane taborem podobnym do tramwajów, tj. parowozy tramwajowe lub samobieżne wagony elektryczne, nierzadko z połączeniem torowym z miejskim tramwajem. Późniejszy rozwój komunikacji dążył jednak do rozwiązań czystych typologicznie. Preferowano też rozwiązania bezkolizyjne, z dużą liczbą budowli inżynierskich, a przez to kosztowne.
Tramwaje dwusystemowe w Niemczech.
Znaczne koszty budowy nowych szybkich kolei miejskich i aglomeracyjnych skłoniły do poszukiwania alternatywnych rozwiązań. W niemieckim mieście Karlsruhe już w 1959 r. włączono w sieć miejskiego tramwaju podupadłą, niegdyś prywatną linię kolejową "Albtalbahn" i gruntownie ją zmodernizowano, elektryfikując w systemie tramwajowym (750 V), jednak pozostawiając kolejową organizację ruchu i kolejowy profil szyny. Od 1984 r. pojazdy "Albtalbahn" pojawiły się też na mało uczęszczanej towarowej linii kolejowej na północy Karlsruhe, należącej do ówczesnej Deutsche Bundesbahn. Kolejnym krokiem było stworzenie pojazdu w pełni dwusystemowego, tzn. korzystającego z kolejowego zasilania w energię elektryczną (w Niemczech 15 kV prądu zmiennego 16 2/3 Hz), od 1985 r. eksperymentowano z przebudowanym tramwajem. Od 1992 r. tramwaje dwusystemowe produkcji Siemensa kursują regularnie do Bretten, później powstały również linie do Baden-Baden, Heilbronn, Wörth am Rhein, Pforzheim, Freudenstadt i inne.
Od połowy lat 90. systemy kolejowo-tramwajowe powstają w dalszych miastach europejskich, głównie w Niemczech.
W prawie niemieckim nie zdefiniowano pojęcia tramwaju dwusystemowego. Granica między systemami tramwajowymi a kolejowymi w Niemczech nie jest tak precyzyjnie zarysowana, jak ma to miejsce w Polsce.
W nazewnictwie niemieckim można też spotkać wiele określeń tego typu systemów, m.in. "Regionalstadtbahn", "Regionalstraßenbahn", "Regiotram", "Stadtbahn", "Stadtregiotram", "Stadtregionalbahn", "Stadt-Umland-Bahn", "Zweisystembahn", "Zweisystemstadtbahn", "Mehrsystembahn", "Mehrsystemstadtbahn".
W Polsce.
W Polsce nie funkcjonuje w żadnym mieście. Bardzo poważnie o wprowadzeniu tramwaju dwusystemowego myśli Gorzów Wielkopolski.

</doc>
<doc id="163067" url="https://pl.wikipedia.org/wiki?curid=163067" title="Henryk Sokolak">
Henryk Sokolak

Henryk Sokolak, właśc. Mikołajczak (ur. 16 grudnia 1921, zm. 9 grudnia 1984) – działacz komunistyczny, funkcjonariusz organów bezpieczeństwa i wywiadu PRL, dyplomata.
Życiorys.
Urodził się 16 grudnia 1916 w Zgrobelicach w powiecie tarnopolskim, jako syn Wincentego Mikołajczaka i Agnieszki z domu Jarke. W późniejszych życiorysach podawał, że urodził się 16 grudnia 1921 w Goraju, w powiecie czarnkowskim. W 1931 uzyskał wykształcenie średnie w Gimnazjum Ogólnokształcącym w Międzychodzie. W 1936 ukończył Seminarium Nauczycielskie w Rogoźnie a następnie Szkołę Podchorążych Rezerwy Piechoty 57. pułku piechoty w Poznaniu. Po ataku wojsk niemieckich na Polskę, w październiku 1939 dostał się w ręce niemieckie, został uwięziony w Forcie VII w Poznaniu. W 1940 został wywieziony do obozu koncentracyjnego w Buchenwaldzie. W 1941 wstąpił do działającej na terenie obozu Komunistycznej Partii Niemiec, w 1944 został członkiem obozowej komórki Polskiej Partii Robotniczej (wszedł w skład Egzekutywy Komitetu Obozowego PPR) i objął przywództwo nad utworzonym w obozie oddziałem Gwardii Ludowej. 
Po uwolnieniu z obozu objął w lipcu 1945 stanowisko instruktora w Wydziale Propagandy Komitetu Centralnego PPR, w październiku został instruktorem w Wydziale Organizacyjnym Komitetu Wojewódzkiego PPR w Poznaniu. 31 października 1945 został II sekretarz KW PPR w Poznaniu. Następnie od kwietnia 1946 rozpoczął pracę w świeżo uformowanych organach bezpieczeństwa publicznego (MBP), został zatrudniony jako starszy referent Sekcji I Wydziału V w Wojewódzkim Urzędzie Bezpieczeństwa Publicznego w Poznaniu. Później od 25 lipca 1949 był wykładowcą Szkoły Polityczno-Wychowawczej Departamentu VII (wywiadowczego) MBP. Od 1 sierpnia 1950 komendant Szkoły Oficerskiej Departamentu VII MBP, później od 1 maja 1952 naczelnik Wydziału IV Departamentu VII. Po opuszczeniu kierownictwa Wydziału IV Departamentu VII (15 czerwca 1953) pozostał do dyspozycji płk. Stefana Antosiewicza, dyrektora Departamentu I Ministerstwa Bezpieczeństwa Publicznego. Od listopada 1952 do lutego 1954 pracował w ambasadzie PRL w Paryżu jako rezydent o pseudonimie „Halecki”, oficjalnie zajmował stanowisko II sekretarza ambasady, a od 1954 I sekretarza. W lipcu 1954, również jako rezydent, pracował w ambasadzie w Berlinie, oficjalnie pełnił funkcję korespondenta Polskiej Agencji Prasowej. 
Po likwidacji struktur MBP przeszedł do Komitetu ds. Bezpieczeństwa Publicznego, następnie po likwidacji tej struktury i przejęcia jej obowiązków przez Ministerstwo Spraw Wewnętrznych przeszedł tam 28 listopada 1956 na stanowisko zastępcy dyrektora Departamentu I MSW (płk. Witolda Sienkiewicza).
Po odejściu Sienkiewicza 31 lipca 1961 zastąpił go na stanowisku dyrektora Departamentu I MSW (mianowany 6 sierpnia 1961); stanowisko dyrektora Departamentu I sprawował do 15 stycznia 1969. Po zastąpieniu go przez gen. Mirosława Milewskiego pozostał do dyspozycji dyrektora Departamentu Kadr MSW. Był kier. Rezydentury MSW w Berlinie (1969-1973) i dyrektorek Departamentu IV (spr. Europy Zach.) MSZ (1973-1975). Zwolniony z MSW 1 listopada 1974.
W 1975 został mianowany ambasadorem PRL nowo tworzonej placówki dyplomatycznej, ambasady PRL w Tunisie, gdzie w 1980 doczekał stanu spoczynku. od 1 grudnia 1980 został zatrudniony jako konsultant w Biurze Studiów i Programowania MSZ. 
Pochowany na cmentarzu Powązki Wojskowe w Warszawie (kwatera A32-tuje-2).
Ordery i odznaczenia.
Był odznaczony: 

</doc>
<doc id="163068" url="https://pl.wikipedia.org/wiki?curid=163068" title="Teodor Kufel">
Teodor Kufel

Teodor Kufel, ps. „Teoch”, „Ryszard Jankowski” (ur. 6 marca 1920 w Bielsku, zm. 17 października 2016 w Warszawie) – generał dywizji ludowego Wojska Polskiego, działacz komunistyczny, żołnierz Gwardii i Armii Ludowej, uczestnik powstania warszawskiego. Szef Wojskowej Służby Wewnętrznej (1964–1979), szef Polskiej Misji Wojskowej w Berlinie Zachodnim (1979-1981).
Życiorys.
Syn Antoniego i Stanisławy. Urodził się w powiecie płockim w rodzinie robotniczej. Po ukończeniu szkoły powszechnej rozpoczął działalność w Związku Młodzieży Wiejskiej „Wici”. W latach 1936–1938 był członkiem Komunistycznego Związku Młodzieży Polski, za co został aresztowany pod koniec 1937.
Służba wojskowa.
II wojna światowa.
W 1940 był jednym z organizatorów Rewolucyjnych Rad Robotniczo-Chłopskich „Młot i Sierp” w rejonie Płocka. W 1941 współtworzył komitet okręgowy tej organizacji na terenie Płocka. W 1942 organizacja ta weszła w skład Polskiej Partii Robotniczej, a Kufel wszedł w Płocku w skład Okręgowego Sztabu Gwardii Ludowej (jako oficer do spraw wywiadu i operacji) oraz Komitetu Okręgowego PPR. Brał czynny udział w rozwinięciu działalności organizacji na terenie 11 powiatów na północnym Mazowszu. 25 grudnia 1943 znalazł się (będąc w stopniu sierżanta) w gronie pierwszych kawalerów Orderu Krzyża Grunwaldu. W kwietniu 1944 został oficerem łącznikowym w Sztabie Głównym Armii Ludowej. Do zadań Kufla należało utrzymanie łączności między Sztabem Głównym a sztabami obwodów AL oraz ochrona bezpieczeństwa sztabu.
Po wybuchu powstania warszawskiego walczył jako oficer w batalionie AL im. Czwartaków. Był dowódcą kompanii na Starym Mieście i Żoliborzu. W pierwszych dnia września otrzymał rozkaz przejścia do Puszczy Kampinoskiej, gdzie jego oddział liczący 22 żołnierzy przebywał do 27 września, kiedy to nastąpiło silne uderzenie Niemców. Podjęto wówczas decyzję o rozwiązaniu oddziału i indywidualnym wyjściu z okrążenia. Następnie od października 1944 pełnił funkcję komendanta Okręgu Warszawa Lewa Podmiejska AL.
Okres powojenny.
Od lutego 1945 był oficerem Milicji Obywatelskiej. Pełnił funkcję szefa Wydziału Służby Wewnętrznej Komendy Stołecznej MO w Warszawie. W latach 1945–1946 był p.o. zastępcy komendanta wojewódzkiego MO w Katowicach ds. polityczno-wychowawczych, później komendant wojewódzki MO w Kielcach (lipiec – sierpień 1946) oraz zastępca komendanta wojewódzkiego MO w Gdańsku ds. operacyjnych (do 1947).
Komendant wojewódzki MO w Poznaniu (1947–1950) oraz szef Oddziału II Komendy Głównej MO w Warszawie (1950–1954). Od 1954 był funkcjonariuszem Ministerstwa Bezpieczeństwa Publicznego. W latach 1954–1955 był słuchaczem Wyższej Szkoły KGB w Moskwie. Od 1955 ponownie oficer Komendy Głównej Milicji Obywatelskiej – szef Oddziału Kolejowego (1955–1956), szef Inspekcji Kolejowej (1957–1958). Podczas służby w MO dosłużył się stopnia pułkownika.
W 1958 przeszedł do kontrwywiadu wojskowego wchodzącego w skład Wojskowej Służby Wewnętrznej. Objął stanowisko zastępcy szefa Zarządu I WSW (ds. kontrwywiadu wojskowego). W 1960 stanął na czele Zarządu I WSW, a od 1962 jednocześnie sprawował funkcję zastępcy szefa WSW. Po odejściu ze stanowiska gen. Aleksandra Kokoszyna w listopadzie 1964 zajął jego miejsce (jako pełniący obowiązki). Od 24 kwietnia 1965 oficjalnie jako szef Wojskowej Służby Wewnętrznej. W październiku 1965 został uchwałą Rady Państwa awansowany do stopnia generała brygady. Nominację otrzymał w Belwederze z rąk przewodniczącego Rady Państwa Edwarda Ochaba. Był jedynym Szefem WSW, który nie wywodził się ze struktur Głównego Zarządu Informacji. Za jego czasów doszło do znaczącego wzrostu znaczenia i liczebności WSW, łączącej funkcję kontrwywiadu wojskowego oraz służby dochodzeniowo-śledczej i porządkowej w WP.
W październiku 1971 mianowany generałem dywizji. Akt nominacyjny odebrał z rąk przewodniczącego Rady Państwa Józefa Cyrankiewicza. Odegrał istotną rolę w przeprowadzaniu czystek antysemickich w wojsku w latach 1967–1968. Jako były żołnierz AL należał do wpływowej grupy „partyzantów” skupionych wokół gen. Mieczysława Moczara. W kwietniu 1979 objął funkcję dyrektora generalnego w Ministerstwie Spraw Zagranicznych. 1 sierpnia 1979 został szefem Polskiej Misji Wojskowej w Berlinie Zachodnim, na stanowisku szefa WSW zastąpił go jego wieloletni zastępca i wychowanek gen. Czesław Kiszczak. Kufel wrócił z Berlina 15 marca 1981. 11 listopada 1981 został usunięty z zawodowej służby wojskowej i w wieku 61 lat przeszedł na emeryturę. Został również karnie wyrzucony z partii. W meldunku płk. Ryszarda Kuklińskiego z 15 lipca 1981 dla CIA znalazła się następująca wzmianka o gen. Kuflu: „Poprzedni szef WSW generał brygady Teodor Kufel został wezwany dyscyplinarnie z Berlina. Toczy się przeciwko niemu śledztwo i nie jest wykluczone, że zostanie ukarany za przekroczenie uprawnień i „nadużycia gospodarcze”.
Działalność polityczna i społeczna.
Członek PPR i PZPR. Delegat na IV, V, VI i VII Zjazd PZPR. Na V Zjeździe PZPR (listopad 1968) wybrany został w skład Centralnej Komisji Kontroli Partyjnej PZPR. W latach 1971–1980 był zastępcą członka Komitetu Centralnego PZPR.
Od 1972 był wiceprezesem CWKS Legia Warszawa. Był także aktywnym działaczem kombatanckim. W latach 1974–1979 członek Prezydium Rady Naczelnej Związku Bojowników o Wolność i Demokrację, w latach 1975–1979 także przewodniczący Zarządu Wojewódzkiego ZBoWiD w Warszawie. Od 2001 był członkiem Zarządu Krajowego Stowarzyszenia Kawalerów Orderu Wojennego Krzyża Grunwaldu. W latach 1996–2000 był przewodniczącym Głównej Komisji Rewizyjnej przy Krajowej Radzie Żołnierzy Armii Ludowej. Pełnił funkcję wiceprezesa Fundacji Pomocy i Promocji Kombatant, zajmującej się upowszechnianiem wiedzy o lewicowym ruchu oporu i pomocą chorym kombatantom. Należał również do Klubu Generałów WP.
Zmarł w Warszawie. Pochowany został obok zmarłej w 1996 roku żony Zofii na Cmentarzu Wojskowym na Powązkach (kwatera FII-dod.-1). Data pogrzebu nie była podana do publicznej wiadomości, pogrzeb miał charakter rodzinny i odbył się bez udziału asysty wojskowej.
Życie prywatne.
Mieszkał w Warszawie. Żonaty z Zofią Kufel z domu Pruszkowską (1927-1996). Małżeństwo miało syna.
Opinie.
Gen. Wojciech Jaruzelski następująco wyraził się o Kuflu w wywiadzie udzielonym prof. Jerzemu Poksińskiemu w 1998:
„Było to o tyle dziwne (powołanie Kufla na Szefa WSW), że on znany był już dość jako człowiek niewielkiego lotu nazwijmy. Intelektualnie naprawdę bardzo, bardzo ubogi. Oczywiście miał opanowane rzemiosło, bo jednak od lat był w tym aparacie. Miał też tam jakąś kartę swoją AL-owską, z Mazowsza, jego tutaj takim bliskim przyjacielem jest Ptasiński, Jan Ptasiński”... „Kufel napisał, pisał!, pisali mu, ale jego autorstwa, książkę na temat tych działań podziemnych, partyzanckich na Mazowszu, tam dość gęsto jest od Ptasińskiego”.. „Niezależnie od tego, że był człowiekiem niskiego lotu, bardzo, to miał z kolei wokół siebie, to już później od Kiszczaka się dowiadywałem, ludzi którzy go przerastali, a jednocześnie spełniali rolę złych duchów”.

</doc>
<doc id="163069" url="https://pl.wikipedia.org/wiki?curid=163069" title="Muł (geologia)">
Muł (geologia)

Muł – niezlityfikowana skała klastyczna, tworząca się w naturalnych (lub ewentualnie sztucznych) zbiornikach wodnych (osad aluwialny, limniczny lub inny), zbudowana z mieszaniny pyłu i iłu o różnym składzie mineralnym (ziarna o średnicy od 0,01 do 0,1 milimetra) z dodatkiem substancji organicznych. Muł zlityfikowany nosi nazwę mułowca, gdy zaś diageneza doprowadzi do powstania oddzielności łupkowej, mówimy o łupku mułowcowym.
Wyróżnia się kilka odmian mułu: muł czarny, muł czerwony, muł globigerynowy, muł kokolitowy, muł niebieski, muł okrzemkowy, muł pteropodowy, muł radiolariowy, muł zielony.

</doc>
<doc id="163076" url="https://pl.wikipedia.org/wiki?curid=163076" title="Diak">
Diak

Diak (ang. "diode for alternating current, DIAC") – odmiana tyrystora, dwukierunkowy półprzewodnikowy element wyzwalający, składający się z dwóch połączonych antyrównolegle (równolegle i przeciwsobnie) dynistorów. Diak przełącza się ze stanu blokowania do stanu przewodzenia na ogół przy napięciu około 30 V (w zależności od modelu – napięcie to nie przekracza kilkuset woltów), a typowa wartość prądu przewodzenia nie przekracza kilkudziesięciu amperów. Używane są zazwyczaj w układach wyzwalających triaki.

</doc>
<doc id="163078" url="https://pl.wikipedia.org/wiki?curid=163078" title="Rośliny kwiatowe">
Rośliny kwiatowe

Rośliny kwiatowe ("Anthophyta") – przestarzała nazwa roślin nasiennych ("Spermatophyta"). Wbrew pozorom, nazwa ta nie jest równoznaczna z angielskim określeniem "flowering plants", które odnosi się wyłącznie do roślin okrytonasiennych ("Magnoliophyta"). Słowo "flower" odnosi się bowiem tylko do kwiatów roślin okrytonasiennych, zaś u roślin nagonasiennych kwiatostany męskie i żeńskie określa się zwykle odpowiednio jako "male cones" oraz "female cones" (także we wczesnych stadiach rozwoju).

</doc>
<doc id="163079" url="https://pl.wikipedia.org/wiki?curid=163079" title="Jan Śrutwa">
Jan Śrutwa

Jan Śrutwa (ur. 1 grudnia 1940 w Majdanie Górnym) – polski duchowny rzymskokatolicki, profesor nauk teologicznych, biskup pomocniczy lubelski w latach 1984–1992, rektor Katolickiego Uniwersytetu Lubelskiego w latach 1988–1989, biskup zamojsko-lubaczowski w latach 1992–2006, od 2006 biskup senior diecezji zamojsko-lubaczowskiej.
Życiorys.
Urodził się 1 grudnia 1940 w Majdanie Górnym. Kształcił się w Liceum Ogólnokształcącym w Tomaszowie Lubelskim, gdzie w 1958 złożył egzamin dojrzałości. W latach 1958–1964 studiował w Wyższym Seminarium Duchownym w Lublinie i równocześnie na Wydziale Teologicznym Katolickiego Uniwersytetu Lubelskiego. Święceń prezbiteratu udzielił mu 31 maja 1964 w katedrze w Lublinie tamtejszy biskup diecezjalny Piotr Kałwa. Magisterium z teologii otrzymał w 1969 na Katolickim Uniwersytecie Lubelskim. Dalsze studia odbył w latach 1969–1973 w Instytucie Historii Kościoła Wydziału Teologicznego Katolickiego Uniwersytetu Lubelskiego, uzyskując w 1971 licencjat z historii Kościoła, zaś w 1973 doktorat na podstawie dysertacji "Idee religijno-moralne w modelu wychowawczym Collegium Nobilium 1740–1773". W latach 1973–1975 kontynuował studia w Papieskim Instytucie Archeologii Chrześcijańskiej w Rzymie, które ukończył z licencjatem z archeologii chrześcijańskiej. W 1979 po przedłożeniu rozprawy "Chrystianizacja życia społecznego na odcinku pracy w Afryce rzymskiej II–V wieku" uzyskał na Katolickim Uniwersytecie Lubelskim stopień doktora habilitowanego nauk teologicznych w dziedzinie historii Kościoła. W 1989 otrzymał tytuł profesora nadzwyczajnego.
W latach 1964–1969 pracował jako wikariusz w parafii Przemienienia Pańskiego w Garbowie, a w 1972 w parafii św. Stanisława w Biskupicach. W 1977 został przewodniczącym Komisji ds. Laikatu (Apostolstwa Świeckich) II Synodu Diecezji Lubelskiej.
W Wyższym Seminarium Duchownym w Lublinie był w latach 1975–1976 prefektem studiów, zaś w latach 1976–1981 wicerektorem. W 1972 został pracownikiem naukowym Katolickiego Uniwersytetu Lubelskiego. Na uczelni obejmował kolejno stanowiska: asystenta stażysty (1972), asystenta (1975), starszego asystenta (1976), adiunkta (1977), docenta (1981), profesora nadzwyczajnego (1989) i profesora zwyczajnego (2000). W latach 1980–1981 był kierownikiem Instytutu Historii Kościoła, w 1981 został kierownikiem Katedry Historii Kościoła w Starożytności na Wydziale Teologicznym, a od 1981 do 1983 pełnił funkcję prodziekana tegoż wydziału. W latach 1983–1984 sprawował urząd prorektora ds. młodzieży, a w latach 1988–1989 rektora Katolickiego Uniwersytetu Lubelskiego. W czasie kadencji rektorskiej utworzył na Wydziale Nauk Humanistycznych Sekcję Filologii Słowiańskiej. W 1989 uzyskał reelekcję, której jednak nie przyjął. W 2002 został kierownikiem Katedry Historii Prawa Kościelnego na Wydziale Zamiejscowym Katolickiego Uniwersytetu Lubelskiego w Tomaszowie Lubelskim.
25 lipca 1984 papież Jan Paweł II mianował go biskupem pomocniczym diecezji lubelskiej ze stolicą tytularną Liberalia. Święcenia biskupie otrzymał 1 września 1984 na placu przed sanktuarium Matki Bożej Kębelskiej w Wąwolnicy. Udzielił mu ich kardynał Józef Glemp, prymas Polski, któremu asystowali biskupi lubelscy: diecezjalny – Bolesław Pylak i pomocniczy – Piotr Hemperek. Jako dewizę biskupią przyjął słowa „"Veritatem in caritate"” ("Żyjąc prawdziwie w miłości"). W latach 1984–1982 piastował urząd wikariusza generalnego diecezji, będąc równocześnie w kurii biskupiej przewodniczącym Wydziału Nauki Chrześcijańskiej oraz Wydziału Duszpasterskiego. W tym samym czasie piastował godność archidiakona lubelskiej kapituły katedralnej.
25 marca 1992 został prekonizowany biskupem diecezjalnym nowo utworzonej, na mocy bulli "Totus Tuus Poloniae populus", diecezji zamojsko-lubaczowskiej. Ingres do katedry Zmartwychwstania Pańskiego i św. Tomasza Apostoła w Zamościu odbył 19 kwietnia 1992. Jako ordynariusz zamojsko-lubaczowski zorganizował strukturę administracyjną i duszpasterską diecezji. Utworzył Studium Życia Rodzinnego i Kolegium Teologiczne w Zamościu. Był przewodniczącym Diecezjalnej Rady Ekonomicznej. W 1999 gościł w Zamościu papieża Jana Pawła II. 5 sierpnia 2006 papież Benedykt XVI przyjął jego rezygnację z obowiązków biskupa diecezjalnego diecezji zamojsko-lubaczowskiej.
W ramach prac Episkopatu Polski został przewodniczącym Komisji ds. Sztuki Kościelnej oraz Rady ds. Kultury i Ochrony Dziedzictwa Kulturalnego. Ponadto objął funkcję delegata do Forum „Polska-Niemcy” i wszedł w skład Komisji ds. KUL. W 1995 Jan Paweł II mianował go konsultorem, a 21 maja 1997 członkiem Papieskiej Komisji ds. Dóbr Kulturalnych Kościoła. Był współkonsekratorem podczas sakr biskupów zamojsko-lubaczowskich: pomocniczego – Mariusza Leszczyńskiego (1998) oraz diecezjalnego – Wacława Depy (2006).
Według Macieja Sobieraja był tajnym współpracownikiem SB o pseudonimie „Jan”, zarejestrowywanym w 1966.
Wyróżnienia.
W 1993 nadano mu honorowe obywatelstwo Hrubieszowa.
W 2007 został laureatem Nagrody im. Włodzimierza Pietrzaka w kategorii nagroda naukowa, a w 2019 nagrody Feniks w kategorii nauki kościelne.

</doc>
<doc id="163084" url="https://pl.wikipedia.org/wiki?curid=163084" title="Czuwak">
Czuwak

Czuwak – w transporcie szynowym jeden z elementów zabezpieczających, którego celem jest minimalizowanie zagrożeń wynikających z kierowania pojazdem przez człowieka. Nazwa została bezpośrednio zaczerpnięta od czasownika "czuwać", ponieważ jego podstawowym zadaniem jest sprawdzenie przytomności prowadzącego pojazd. W zależności od rodzaju pojazdu oraz trakcji czuwak lub jego element musi być stale wciśnięty w trakcie jazdy (tzw. "czuwak bierny" lub "pasywny") lub uruchamiany w określonym momencie jazdy (czuwak aktywny). Niespełnienie tych wymogów automatycznie powoduje zapoczątkowanie hamowania awaryjnego pojazdu.
Czuwak w pojazdach kolejowych.
W pojazdach szynowych kolejowych używa się najczęściej czuwaków aktywnych, czyli takich, w których maszynista musi odpowiednio zareagować (np. wciśnięciem przycisku) na podany mu przez urządzenie sygnał (świetlny, dźwiękowy).
Czuwak w tramwaju.
W tramwajach używa się z reguły czuwaków pasywnych. Wśród tramwajów jeżdżących w Polsce, zadania czuwaka realizowane są najczęściej poprzez trzeci (skrajny po lewej stronie) pedał w kabinie motorniczego w wagonach rodziny 13N i 105N. Jest to czuwak bierny, dlatego w czasie jazdy powinien być na stałe wciśnięty. Jego puszczenie powoduje włączenie hamulców elektrodynamicznego oraz szynowego (oraz dodatkowo dzwonka alarmowego w kabinie prowadzącego pojazd), co umożliwia szybkie zatrzymanie składu. Chroni to podróżnych oraz prowadzącego przed zagrożeniami wynikającymi z sytuacji na torach (wtargnięcie pieszego, najechanie innego pojazdu) i umożliwia natychmiastową reakcję motorniczego. Zapewnia również bezpieczeństwo w przypadku zasłabnięcia, zaśnięcia lub choroby motorniczego – ustanie siły wciskającej czuwak powoduje jego zadziałanie.
W nowszych wagonach tramwajowych, w których sterowanie oparte jest na ręcznym zadajniku jazdy, zadania czuwaka realizowane są zazwyczaj przez rękojeść, która musi pozostawać wciśnięta w trakcie jazdy, zazwyczaj jednak jest dostępny również czuwak w postaci pedału, będący alternatywą dla trzymania dłoni na rękojęści.

</doc>
<doc id="163085" url="https://pl.wikipedia.org/wiki?curid=163085" title="Różowe lata 70.">
Różowe lata 70.



</doc>
<doc id="163086" url="https://pl.wikipedia.org/wiki?curid=163086" title="Hamulec szynowy">
Hamulec szynowy

Hamulec szynowy - obok hamulca elektrodynamicznego jeden z mechanizmów umożliwiających zatrzymanie tramwaju. Są również montowane w wagonach kolejowych. 
Opis.
Hamulec szynowy składa się z metalowych płoz i cewek umieszczonych między kołami w wózkach tramwaju. Uruchomienie hamulca szynowego np. w polskim wozie Konstal 105N następuje poprzez wciśnięcie przez motorniczego pedału hamulca "do drugiej jego głębokości" (wciśnięcie lekkie uruchamia hamowanie elektrodynamiczne) lub poprzez puszczenie pedału czuwaka. W wozach z ręcznym nastawnikiem jazdy, uruchomienie hamulca szynowego następuje zazwyczaj przy ustawieniu nastawnika na pozycję maksymalnego hamowania lub puszczeniu pedału/przycisku czuwaka, a także po użyciu hamulca bezpieczeństwa (jeżeli jest). Przepływający przez cewki prąd elektryczny powoduje przyciąganie płozy na zasadzie oddziaływania elektromagnetycznego do szyny, a tym samym wytracenie prędkości tramwaju na skutek powstającego tarcia pomiędzy płozą a powierzchnią toczną szyny. Użyciu hamulców szynowych w większości tramwajów towarzyszy dźwięk dzwonka zewnętrznego bądź wewnętrznie dźwięk sygnału alarmowego.

</doc>
<doc id="163090" url="https://pl.wikipedia.org/wiki?curid=163090" title="CJD">
CJD



</doc>
<doc id="163093" url="https://pl.wikipedia.org/wiki?curid=163093" title="Mitręga (struga)">
Mitręga (struga)

Mitręga – struga, lewobrzeżny dopływ Czarnej Przemszy o długości 20,06 km i powierzchni zlewni 86,22 km².
Struga płynie w województwie śląskim. Jej źródło strugi znajduje się w Mitrędze. Przepływa przez Zbiornik Mitręga w Łazach (na Gzichowie); uchodzi do Czarnej Przemszy w Siewierzu.

</doc>
<doc id="163100" url="https://pl.wikipedia.org/wiki?curid=163100" title="PL/SQL">
PL/SQL

PL/SQL oznacza proceduralny SQL - rozszerzenie języka SQL umożliwiające tworzenie konstrukcji takich jak pętle, instrukcje warunkowe oraz zmienne. Jest używany w Oracle Forms i w bazie Oracle Database do tworzenia wyzwalaczy, procedur i funkcji.
PL/SQL składniowo nawiązuje do Ady, jest jednym z trzech języków wbudowanych w bazę danych Oracle, pozostałe dwa to SQL i Java.
PL/SQL stanowi wbudowany język proceduralny baz danych Oracle. Inne bazy danych zwykle mają odpowiedniki języka proceduralnego, np. PL/pgSQL w PostgreSQL.
Historia.
PL/SQL pierwszy raz pojawił się w Oracle Forms v3. Parę lat później został zawarty w bazie danych Oracle v7 (do tworzenia procedur, funkcji, pakietów, wyzwalaczy i bloków anonimowych), następnie w Oracle Reports v2.
Podstawowa struktura kodu.
Kod PL/SQL składa się z bloków, które ogólnie rzecz biorąc mają formę:
 DECLARE
 -- blok deklaracji (opcjonalnie)
 BEGIN
 -- blok programu
 EXCEPTION
 -- obsługa wyjątków (opcjonalnie)
 END
 /* Przykładowy komentarz
 w wielu liniach... */
W sekcji DECLARE określa się typy zmiennych, stałych, kolekcji, i typów zdefiniowanych przez użytkownika.
Pomiędzy BEGIN i END znajduje się kod wykonywany przez procedurę.
Wyjątki, błędy pojawiające się podczas wykonywania kodu, występują w jednym z dwóch typów:
Wyjątki zdefiniowane przez użytkownika można uruchomić przy pomocy komendy RAISE, składnia :
 RAISE &lt;exception name&gt;;
Oracle zdefiniowało wstępnie podstawowe wyjątki np. NO_DATA_FOUND, TOO_MANY_ROWS, itp.
Każdy wyjątek posiada numer błędu (SQL Error Number) i związaną z nim treść (SQL Error Message).
Dostęp do numeru i treści błędu można uzyskać poprzez użycie funkcji SQLCODE i SQLERRM.
Zmienne.
W bloku deklaracji, jak sama nazwa wskazuje, deklaruje się i (opcjonalnie) inicjalizuje zmienne.
Jeśli zmienna nie jest zainicjowana jej wartość jest automatycznie ustawiana na NULL.
Przykład:
declare
 liczba1 number(2);
 liczba2 number(4,2) := 17.25;
 text1 varchar2(12) := 'Waldek';
 data1 date := SYSDATE; -- obecna data i czas.
begin
 SELECT numer_ulicy
 into liczba1
 from address
 where name = text1;
end;
Zmienne numeryczne.
nazwa_zmiennej number(P[,S]) := wartość;
Typ NUMBER w PL/SQL jest identyczny z typem NUMBER z bazy danych Oracle, może przechowywać liczby zmiennoprzecinkowe jak i całkowite.
Przy deklaracji tego typu możemy podać precyzję (P), czyli łączną liczbę cyfr jaka będzie służyła do zapisu wartości oraz skalę (S), czyli liczbę cyfr po przecinku (jeśli wartość skali jest dodatnia) lub liczbę cyfr zaokrąglonych na lewo od przecinka (jeśli wartość S jest ujemna).
Inne typy danych numerycznych:
binary_float, binary_double, dec, decimal, double precision, float, integer, int, numeric, real, smallint, binary_integer
Zmienne znakowe.
nazwa_zmiennej varchar2 ( L ) := 'Tekst' ;
Aby określić typ zmiennej znakowej należy po definicji nazwy zmiennej określić typ na VARCHAR2.
W nawiasie określamy liczbę bajtów (L) jaka będzie używana do przechowywania wartości zmiennej.
Inne typy danych dla zmiennych znakowych:
varchar, char, long, raw, long raw, nchar, nchar2, clob, blob, bfile
Zmienne logiczne (Boolean).
nazwa_zmiennej boolean:= true;
Zmienne logiczne przechowują wartości: TRUE (prawda), FALSE (fałsz) lub NULL.
Data i czas.
nazwa_zmiennej date := '01-Jan-2005';
w PL/SQL do obsługi daty i czasu służą typy: DATE, TIMESTAMP i INTERVAL.
Najczęściej stosowany jest typ DATE.
Do konwersji zmiennej typu znakowego (np.varchar2) do typu DATE służy funkcja "TO_DATE".
Funkcja zamienia podany ciąg znaków na podstawie podanej definicji w wywołaniu funkcji, np.
 to_date('31-12-2004','dd-mm-yyyy')
Do odwrotnej konwersji, tj. z typu DATE do typów znakowych należy stosować funkcji "TO_CHAR", która przyjmuje datę i zwraca informację w formacie VARCHAR2, np.
 to_char(SYSDATE, 'DD:MM:YYYY HH24:MI:SS')

</doc>
<doc id="163103" url="https://pl.wikipedia.org/wiki?curid=163103" title="Przymorze Małe">
Przymorze Małe

Przymorze Małe – dzielnica administracyjna Gdańska położona w północnej części miasta.
Położenie.
Przymorze Małe jest zachodnią częścią Przymorza, obszaru Gdańska położonego w pasie nadmorskim, w mezoregionie Pobrzeże Kaszubskie. Po północnej granicy osiedla przepływa Potok Oliwski.
Przymorze Małe od północy graniczy z osiedlem Żabianka-Wejhera-Jelitkowo-Tysiąclecia, od wschodu z Przymorzem Wielkim, od południa z Zaspą-Młyniec a od zachodu z Oliwą.
Charakterystyka dzielnicy.
Pierwsze budynki na terenie dzielnicy powstały na początku lat 30. XX wieku, kiedy powstało osiedle niewielkich domków jednorodzinnych, należących głównie do pracowników kolei, kupców, handlarzy i pocztowców. Z uwagi na polską w większości narodowość inwestorów, osiedle nazwano "Małą Warszawą". Obejmowało ono budynki postawione na wytyczonych równolegle do torów dzisiejszych ulicach Arkońskiej, Szczecińskiej i Słupskiej.
Większość obecnej zabudowy powstawała głównie w latach 60. XX wieku. Występuje tu niska i średnia zabudowa blokowa, w większości bloki czteropiętrowe oraz zabudowa domów wolnostojących (w północnym i zachodnim pasie). W części osiedla położonej w pobliżu stacji kolejowej Gdańsk Oliwa znajduje się najstarsza zabudowa, z pierwszej połowy XX wieku. Na terenie dzielnicy znajdują się tereny przemysłowe o niskiej intensywności. Tutaj swoje hale wystawiennicze miały do 2012 Międzynarodowe Targi Gdańskie.
Transport.
Na obrzeżu osiedla znajduje się przystanek szybkiej kolei miejskiej Gdańsk Przymorze-Uniwersytet oraz stacja kolejowa Gdańsk Oliwa. Przez osiedle przebiega linia tramwajowa z Śródmieścia do Jelitkowa. Oprócz tego kursują tu autobusy miejskie.
Pomniki przyrody.
Na terenie osiedla rośnie 7 pomników przyrody (sosna zwyczajna, 3 wierzby białe o obwodach aż 460, 535 i 700 cm, 2 orzechy włoskie, buk zwyczajny odm. purpurowej).
Rada Dzielnicy.
W Radzie Dzielnicy zasiada 15 radnych. Siedziba Rady Dzielnicy mieści się w budynku przy ulicy Leona Droszyńskiego 15. Poprzednia siedziba mieściła się w budynku przy ulicy Czerwony Dwór 25.

</doc>
<doc id="163113" url="https://pl.wikipedia.org/wiki?curid=163113" title="Staniszcze Małe">
Staniszcze Małe

Staniszcze Małe (dodatkowa nazwa w j. niem. Klein Stanisch, w latach 1936-1946 "Klein Zaidel") – wieś w Polsce położona w województwie opolskim, w powiecie strzeleckim, w gminie Kolonowskie, 30 km na wschód od Opola, leżąca na lewym (południowym) brzegu rzeki Mała Panew. Stacja kolejowa na linii Opole-Fosowskie.
Nazwa.
Nazwa miejscowości wywodzi się od polskiej nazwy "stanica" czyli miejsca postoju. Topograficzny podręcznik Górnego Śląska z 1865 roku notuje miejscowość pod dwiema nazwami niemiecką "Klein Stanisch" oraz polską nazwą "małe Staniscza" we fragmencie: "Klein-Stanisch, polnisch małe Staniscza".
Historia.
W 1910 roku 862 mieszkańców mówiło w języku polskim, natomiast 26 osób posługiwało się jedynie językiem niemieckim. W wyborach komunalnych w listopadzie 1919 roku nie wystawiono listy polskiej. Od 1920 roku w miejscowości działało gniazdo Towarzystwa Gimnastycznego "Sokół". Podczas plebiscytu w 1921 roku we wsi uprawnionych do głosowania było 501 mieszkańców (w tym 56 emigrantów). Za Polską głosowały 383 osoby, za Niemcami 109 osób. Podczas wybuchu III powstania śląskiego miejscowość została obsadzona 6 maja przez baon opolski Teodora Mańczyka, który przebił się z rejonu Ozimka i Grodźca. Od 19 maja Staniszcze Małe były celem niemieckiego natarcia, kierowanego w stron na Fosowskie i Dobrodzień, jednak plany te załamały się w wyniku bitew pod Myśliną i Zębowicami. 13 czerwca miejscowość została obsadzona przez wojska brytyjskie, tworząc strefę neutralną między walczącymi stronami.
Ciekawe obiekty i miejsca.
W 1981 r. z inicjatywy Bolesława Surówki zaczęto budowę kościoła, zaprojektowanego przez architektów W. Jeziorskigo i A. Domicza. Kościół budowano szybko, sprawie i bez rozgłosu. Już w 1984 r. zakończono jego budowę. W czerwcu roku 1984 biskup Antoni Adamiuk poświęcił nowe dzwony, którym nadano imiona: Florian, Katarzyna i Urban. Po raz pierwszy dzwony zabiły na pasterkę 24 grudnia 1984 roku. Pierwsze msze odprawiał proboszcz ze Staniszcz Wielkich ks. Lothar Maruska. 27 sierpnia 1986 roku został wybrany proboszcz tej parafii ks. Stanisław Skolarus, który jest nim do dziś. 
2 lipca 1819 roku został oddany do użytku budynek szkolny, który składał się z jednej izby lekcyjnej i mieszkania dla nauczyciela (dwie izby i kuchnia). Szkoła ta była drewniana i pokryta gontem. Liczba dzieci we wsi ciągle wzrastała i dlatego było trzeba wybudować nową, większą szkołę. We wrześniu 1860 r. wybudowano nową salę lekcyjną oraz mieszkanie dla trzeciego nauczyciela. Ten budynek służył kilku następnym pokoleniom. Jednak dzieci ciągle przybywało i w szkole znów było ciasno. Stan techniczny szkoły również się pogarszał. Tak, więc było trzeba wybudować całkiem nową szkołę od podstaw. Ten pomysł zrodził się w 1876 r. W 1878 r. częściowo szkołę przebudowano. Jednak w 1882 r. we wsi wybuchł pożar, który był bardzo dużym zagrożeniem dla szkoły. W 1902 r. znów padł pomysł o budowie nowej szkoły. Mijały kolejne lata, a końca sprawy nie było widać. Padały różne argumenty za i przeciw. Skuteczny opór stawiał dwór. Prawdopodobnie o budowaniu nowej szkoły zdecydowało to, że w 1906 r. było trzeba remontować dach szkoły nad mieszkaniem nauczyciela oraz to, że liczba uczniów ciągle wzrastała. Ogłoszono przetarg, który wygrał mistrz ciesielsko- murarski Erich Scheer z Bytomia. Szkołę miał wybudować za 32700 marek do 1 października 1908 r. Budowę nowej szkoły rozpoczęto 1 kwietnia 1908 r. Szkoła była budowana w bardzo wielkim tempie. Odbiór techniczny przez królewską powiatową inspekcję budowlaną nastąpił 6 października 1908 r. 30 października wprowadzili się nauczyciele, a 23 listopada nastąpiło uroczyste otwarcie szkoły. Szkoła ta służy młodym mieszkańcom do dziś. 
W latach świetności hut duża część mieszkańców znajdowała zatrudnienie w hutach stali w Ozimku i Zawadzkiem.
Samorządność.
Radni wybrani w Wyborach Samorządowych 2010.
Według danych PKW:
Radni wybrani w Wyborach Samorządowych 2006.
Według danych PKW:
Referendum Europejskie (7–8 czerwca 2003 r.).
Według danych PKW w Staniszczach Małych:

</doc>
<doc id="163115" url="https://pl.wikipedia.org/wiki?curid=163115" title="ORP Dzik">
ORP Dzik

ORP „Dzik” – nazwa noszona na przestrzeni dziejów przez okręty polskiej Marynarki Wojennej; pochodzi od dzika, ssaka łożyskowego z rodziny parzystokopytnych występującego w Polsce:

</doc>
<doc id="163119" url="https://pl.wikipedia.org/wiki?curid=163119" title="Seminarium Literackie">
Seminarium Literackie

Seminarium Literackie – konwent organizowany corocznie przez Śląski Klub Fantastyki, na którym spotykają się fani literatury fantastycznej przede wszystkim z pisarzami i tłumaczami działającymi w Fandomie.
Konwent tradycyjnie organizowany jest na terenie Wojewódzkiego Parku Kultury i Wypoczynku w Chorzowie wczesnym latem, przeważnie rozpoczyna się w piątek po Bożym Ciele. Konwent zazwyczaj trwa trzy dni, do popołudnia w niedzielę. W trakcie konwentu we wszystkie trzy dni twórcy i fani wygłaszają referaty związane z pewnymi zagadnieniami ze świata fantastyki, jak np. "Wojna płci w fantastyce". Zwyczajowo po wygłoszeniu piątkowych referatów otwierany jest bankiet, podczas którego przyznawane są Śląkfy (nagrody Śląskiego Klubu Fantastyki) a dawniej także Złoty Meteor (antynagroda) dla osób związanych z fandomem.
Na Seminarium tradycyjnie odbywa się spotkanie rady Fandomu.

</doc>
<doc id="163121" url="https://pl.wikipedia.org/wiki?curid=163121" title="Merystem archesporialny">
Merystem archesporialny



</doc>
<doc id="163123" url="https://pl.wikipedia.org/wiki?curid=163123" title="Fundacja">
Fundacja

Fundacja (łac. "fundatio" 'założenie; fundament' od "fundare" 'umocnić; założyć fundament, utwierdzić' z "fundus" 'grunt, posiadłość, majątek') – forma prawna organizacji pozarządowej, której istotnym substratem jest kapitał przeznaczony na określony cel oraz statut zawierający reguły dysponowania tym kapitałem. Fundacje są po stowarzyszeniach drugą co do popularności formą prawną wśród organizacji pozarządowych.
Fundacja jest zakładem (osobą prawną typu zakładowego), a więc – w odróżnieniu od np. stowarzyszeń, związków zawodowych, partii, samorządów zawodowych i innych korporacji – nie ma członków (jest bezosobowa). Jest przez to bardziej niezależna niż korporacja od osób fizycznych – o celu, majątku, zasadach działania decyduje jej twórca.
Fundacje w Polsce.
W Polsce podstawowym aktem prawnym regulującym problematykę fundacji, ich zakładania i funkcjonowania jest ustawa z dnia 6 kwietnia 1984 r. o fundacjach (), zgodnie z którą konstytutywnymi przesłankami powstania fundacji są: akt fundacyjny (zawierający oświadczenie woli o ustanowieniu fundacji - w formie aktu notarialnego lub w testamencie) i rejestracja przez sąd.
Zgodnie z dotychczasowym orzecznictwem Naczelnego Sądu Administracyjnego – nie zaliczano fundacji do organizacji społecznych, co uzasadniano właśnie tym, że fundacja nie jest korporacją obywateli, ale wyodrębnioną masą majątkową. W związku z tym odmawiano fundacjom np. prawa uczestnictwa w postępowaniach administracyjnych na prawach strony (które to uprawnienie organizacjom społecznym przyznaje art. 31 Kodeksu postępowania administracyjnego), czy też prawa do składania skarg do sądów administracyjnych w sprawach dotyczących innych osób (uprawnienie przyznane organizacjom społecznym na podstawie art. 50 ust. 1 ustawy – Prawo o postępowaniu przed sądami administracyjnymi). Ostatnio jednak pogląd ten został przełamany przez uchwałę siedmiu sędziów NSA, w której stwierdzono, iż także fundacjom przysługuje status organizacji społecznych (Uchwała 7 sędziów NSA z 12 grudnia 2005 r.).
1 października 2010 w rejestrze REGON zarejestrowanych było 12 tys. fundacji.
Rodzaje fundacji.
Ze względu na fundatora wyróżnia się fundacje: prywatne, korporacyjne i publiczne. Fundacje prywatne prowadzą osoby fizyczne. Fundacje korporacyjne prowadzą prywatne przedsiębiorstwa. Fundacje państwowe prowadzi administracja publiczna.
Ze względu na cel wyróżnia się fundacje: pożytku publicznego, pożytku własnego i pożytku mieszanego. Fundacje pożytku publicznego są powołane do realizacji celów społecznych. Fundacje pożytku własnego są powołane do realizacji celów prywatnych lub grupowych. Fundacje pożytku mieszanego mają podwójne zamiary, realizują zarówno cele społeczne, jak i działania PR.
Ze względu na formę podejmowanych działań wyróżnia się fundacje: grantodawcze i operacyjne. Fundacje grantodawcze finansują działalność innych organizacji. Fundacje operacyjne finansują własne działania. Wśród nich można wyróżnić fundacje instytucjonalne, prowadzące instytucje i fundacje projektowe, realizujące konkretne projekty.
Ze względu na pochodzenie majątku wyróżnia się fundacje: kapitałowe i żebracze. Fundacje kapitałowe mają majątek na realizację celów. Fundacje żebracze pozyskują fundusze na realizację celów.
Ze względu na sposób działania, jaki przyjmują w momencie powołania wyróżnia się fundacje: filantropijne, rzecznicze i świadczące usługi. Fundacje filantropijne chcą pomagać innym. Fundacje rzecznicze wprowadzają zmiany systemowe. Fundacje świadczące usługi specjalizują się w dostarczaniu usług.
Ze względu na odbiorcę wyróżnia się fundacje: służebne, obywatelskie i interesu grupowego. Fundacje służebne działają na rzecz potrzebującego. Fundacje obywatelskie działają na rzecz wspólnego dobra społecznego. Fundacje interesu grupowego działają na rzecz konkretnej grupy.
Ze względu na obszar działalności wyróżnia się fundacje: międzynarodowe, krajowe i lokalne. Fundacje międzynarodowe działają na terenie różnych państw. Fundacje krajowe działają na terenie danego państwa. Fundacje lokalne działają na terenie społeczności lokalnej.
Ze względu na rozwiązania sukcesji rodzinnych firm - fundacja rodzinna, kształtowana w zakresie ładu korporacyjnego w oparciu o wolę fundatora, 
z ograniczeniami co do składu organów fundacji – z inicjatywy fundatora, bez ingerencji ustawodawcy (projektowana od 2022 r. - z opublikowanym 22 marca 2021 r. przez Ministerstwo Rozwoju, Pracy i Technologii w Biuletynie Informacji Publicznej Rządowego Centrum Legislacji projektem ustawy o fundacji rodzinnej, z planowanym terminem przyjęcia projektu przez Radę Ministrów w II kwartale 2021 r. i wejściem ustawy w życie – 1 stycznia 2022 r., nowa instytucja w prawie polskim, wzorowana na ustawodawstwach państwach europejskich, w tym Austrii), do której wkłady mają być nieopodatkowane, a więc jej tworzenie będzie korzystniejsze podatkowo niż założenie spółki holdingowej, ograniczone zostanie jednak prawo do zachowku. Wniesienie firmowych aktywów do fundacji rodzinnej nie będzie opodatkowane - zgodnie z projektem resortów rozwoju i finansów -  fundacja rodzinna nie będzie mogła prowadzić działalności gospodarczej, będzie pomnażać majątek rodzinny poprzez inwestowanie w akcje i udziały innych firm (dywidendy) oraz w inne papiery wartościowe.
Od 2023 roku przedsiębiorcy mogą założyć fundację rodzinną w Polsce, osiągając korzyści podatkowe i główny cel: sukcesję wielopokoleniową i ochronę majątku.

</doc>
<doc id="163124" url="https://pl.wikipedia.org/wiki?curid=163124" title="Sandor Petofi">
Sandor Petofi



</doc>
<doc id="163126" url="https://pl.wikipedia.org/wiki?curid=163126" title="Felogen">
Felogen



</doc>
<doc id="163128" url="https://pl.wikipedia.org/wiki?curid=163128" title="Miazga korkorodna">
Miazga korkorodna



</doc>
<doc id="163132" url="https://pl.wikipedia.org/wiki?curid=163132" title="Floem">
Floem



</doc>
<doc id="163152" url="https://pl.wikipedia.org/wiki?curid=163152" title="Pilszcz">
Pilszcz

Pilszcz (cz. "Pilšť" albo "Plšť", niem. "Piltsch") – wieś w Polsce położona w południowej części województwa opolskiego, w powiecie głubczyckim, w gminie Kietrz.
Powierzchnia.
Pilszcz składa się z dwóch części: wsi i oddalonej o ok. 2 km osady wsi Pilszcz-Osiedle PGR. Jest miejscowością graniczącą od strony wschodniej i południowej z Czechami, a najbliższym miastem, znajdującym się 5 km dalej, jest czeska Opawa. Wioska położona jest w Bramie Morawskiej w dolinie rzeki Ostrej. Liczy ok. 750 mieszkańców w tym ok. 2/3 mieszka we wsi a 1/3 na osiedlu. Większość stanowi ludność napływowa z terenów obecnej Ukrainy przybyła po II wojnie światowej, oraz ich potomkowie.
Większą część powierzchni wsi zajmują użytki rolne, z czego zdecydowaną większość stanowią grunty orne uprawiane przez rolników indywidualnych i Kombinat Rolny Kietrz. Są to gleby lessowe w większości drugiej i trzeciej klasy. Są też grunty pierwszej i czwartej klasy. Głównie uprawiane są rzepak, pszenica i buraki cukrowe.
Historia.
. Lata świetności Pilszcza przypadały na okres międzywojenny. . Pilszcz zamieszkiwała ludność czeska, tzw. Morawcy. Na mocy traktatu jałtańskiego niemieckojęzyczni mieszkańcy Pilszcza zostali wysiedleni do Niemiec, a na ich miejsce zostali przesiedleni Polacy z Kresów Wschodnich; część rodzin zweryfikowano i nadano polskie obywatelstwo.
W 1884 roku w okolicy odkryto tzw. "skarb z Pilszcza". Skarb pochodził z epoki brązu i zawierał zabytki wykonane z brązu: siekierki, naszyjniki, bransolety, eksponowany jest we wrocławskim Muzeum Archeologicznym.
W latach 1945–1954 siedziba gminy Pilszcz.
W latach 1945–1991 stacjonowała tu Strażnica WOP Pilszcz. 16 maja 1991 roku strażnica została przejęta przez Straż Graniczną i funkcjonowała do 23 sierpnia 2005 roku, kiedy to została rozformowania.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="163155" url="https://pl.wikipedia.org/wiki?curid=163155" title="Gary Cooper">
Gary Cooper

Gary Cooper, właśc. Frank James Cooper (ur. 7 maja 1901 w Helenie, zm. 13 maja 1961 w Los Angeles) – amerykański aktor filmowy. Wielka gwiazda amerykańskiego kina od zmierzchu filmu niemego po koniec „Złotej Ery Hollywood”. Znany z naturalnej, wiarygodnej i powściągliwej gry aktorskiej. Jego życiorys zawodowy obejmował role w większości głównych gatunków filmowych. Postacie, których role grał w ciągu całej kariery zawodowej, przedstawiały idealnego amerykańskiego bohatera. Podczas 35 lat pracy wystąpił w 84 filmach w pierwszoplanowych rolach.
Karierę rozpoczął jako statysta i kaskader, niedługo później otrzymując role filmowe. Najpierw dał się poznać jako westernowy bohater kina niemego, w 1929 roku, po premierze jego pierwszego filmu dźwiękowego "Wirgińczyk" miał już status gwiazdy. Na początku lat 30. poszerzył swój wachlarz wizerunkowy o ostrożniejsze postacie w filmach przygodowych i dramatach, takich jak "Pożegnanie z bronią" (1932) i "Bengali" (1935). U szczytu kariery wcielał się w bohatera nowego typu – orędownika zwykłego obywatela, jak w: "Panu z milionami" (1936), "Obywatelu Johnie Doe" (1941), "Sierżancie Yorku" (1941), "Dumie Jankesów" (1942) i "Komu bije dzwon" (1943).
W latach powojennych grał postacie dojrzalsze, często pozostające w konflikcie z otoczeniem, jak w filmach "The Fountainhead" (1949) i "W samo południe" (1952). W swoich ostatnich filmach grał role niestosujących przemocy, szukających odkupienia bohaterów, jak w "Przyjacielskiej perswazji" (1956) i w "Człowieku z Dzikiego Zachodu" (1958).
W 1933 zawarł związek małżeński z Veroniką Balfe (1913–2000), z którą miał jedną córkę. Ich małżeństwo zostało zakłócone trzyletnią separacją spowodowaną romansem aktora z Patricią Neal. Cooper otrzymał Nagrodę Akademii Filmowej dwukrotnie, za role w filmach "W samo południe" i "Sierżant York". W 1961 otrzymał honorowego Oscara za całokształt twórczości. Znajdował się w czołowej dziesiątce najpopularniejszych ludzi filmu przez kolejne 23 lata, będąc również jedną z najlepiej zarabiających gwiazd przez 18 lat. American Film Institute uplasował Coopera na jedenastym miejscu listy 25 najlepszych aktorów amerykańskiej kinematografii.
Młodość.
Frank James Cooper urodził się 7 maja 1901 przy 730 Eleventh Avenue w miejscowości Helena w stanie Montana jako dziecko angielskich imigrantów Alice (z domu Brazier, 1873–1967) i Charlesa Henry’ego Coopera (1865–1946). Jego ojciec pochodził z Houghton Regis w Bedfordshire i został prawnikiem, ranczerem, a ostatecznie sędzią Sądu Najwyższego stanu Montana. Jego matka wyemigrowała z Gillingham w hrabstwie Kent i w Montanie zawarła z Charlesem związek małżeński. W 1906 roku Charles kupił 240-hektarowe ranczo Seven-Bar-Nine, około 80 km na północ od Heleny. Frank i jego starszy brat Arthur spędzali tam wakacje, ucząc się jazdy konnej, polowania i rybołówstwa. W kwietniu 1908 roku, w wyniku przerwania zapory Hausera, woda częściowo zalała ziemię Cooperów, którym udało się na czas ewakuować z miejsca katastrofy. Frank uczęszczał do Central Grade School w Helena.
Latem 1909 roku Alice, pragnąca, by jej synowie doświadczyli angielskiej edukacji, przeprowadziła się z nimi do Anglii. Chłopcy zostali zapisani do Dunstable Grammar School w Bedfordshire, gdzie Cooper uczył się od 1910 do 1912. Tam uczęszczał na lekcje łaciny i języka francuskiego oraz wziął kilka kursów historii Anglii. Mimo dostosowania się do dyscypliny angielskich szkół i przyswojenia niezbędnych umiejętności towarzyskich, nigdy nie potrafił zaakceptować sztywnej struktury szkolnej i formalnych, białych kołnierzy, do których noszenia był zmuszany. Ochrzczony został 3 grudnia 1911 w kościele Wszystkich Świętych w Houghton Regis. W sierpniu 1912 chłopcy wraz z matką wrócili do Stanów Zjednoczonych, a Cooper wznowił swoją naukę w Johnson Grammar School w Helena.
W wieku 15 lat Cooper uczestniczył w wypadku samochodowym, w którym doznał urazu biodra. Na czas rehabilitacji udał się na ranczo Seven-Bar-Nine, gdzie na polecenie lekarza jeździł konno. Nieodpowiednia terapia pozostawiła u niego charakterystyczny sztywny, chwiejny krok i lekko przekrzywiony styl jazdy. Po dwóch latach nauki w Helena High School porzucił szkołę i wrócił na rodzinne ranczo, by pomóc przy hodowli 500 sztuk bydła i pracować na pełny etat jako kowboj. W 1919 dzięki zaangażowaniu jego ojca Cooper miał szansę ukończyć edukację na poziomie szkoły średniej w Gallatin County High School w Bozeman. Ida Davis, która była jego nauczycielką angielskiego, namówiła go, by skupił się na nauce, dołączył do szkolnego klubu dyskusyjnego i zaangażował się w sztukę dramatyczną. Rodzice Coopera później przyznali, że miała ona duży wkład w ukończenie szkoły przez ich syna. Sam Frank to potwierdzał, mówiąc, że „była kobietą częściowo odpowiedzialną za porzucenie przeze mnie pracy kowboja i pójście na uniwersytet”.
W 1920, wciąż uczęszczając do szkoły średniej, Cooper zapisał się na trzy kursy z malarstwa i rysunku na Montana Agricultural College w Bozeman. Jego zainteresowanie tą tematyką miało swój początek w inspiracji dziełami Charlesa Mariona Russella i Frederika Remingtona. Cooper w szczególności podziwiał i badał obraz "Lewis and Clark Meeting Indians at Ross' Hole" (1910) pędzla Russella, wiszący w Kapitolu Stanu Montana w Helena. W 1922 zapisał się do Grinnell College w Iowa, aby kontynuować edukację malarską. Na większości przedmiotów wiodło mu się dobrze, mimo to nie został przyjęty do szkolnego klubu dramatycznego. Jego rysunki i akwarele były eksponowane w akademiku, a on sam został wybrany redaktorem uniwersyteckiego albumu absolwentów. W okresie wakacji 1922 i 1923 Cooper pracował jako przewodnik wycieczek i kierowca żółtych autokarów w Parku Narodowym Yellowstone. Pomimo obiecujących pierwszych 18 miesięcy na Grinnell College, w lutym 1924 nagle opuścił szkołę i przeniósł się na miesiąc do Chicago. Tam szukał pracy związanej z malarstwem, ale ostatecznie wrócił do Helena, gdzie tworzył i sprzedawał rysunki lokalnej gazecie „Independent”.
Jesienią 1924 Charles Cooper opuścił stanowisko sędziego Sądu Najwyższego stanu Montana i przeniósł się z żoną do Los Angeles, by zarządzać majątkiem dwóch krewnych. Na jego prośbę syn dołączył do rodziców w Kalifornii w Dniu Dziękczynienia 27 listopada 1924. Po kilku tygodniach, po podjęciu szeregu mało obiecujących zajęć, spotkał dwóch znajomych z Montany, Jima Galeena i Jima Callowaya, statystów i kaskaderów w niskobudżetowych westernach dla małych studiów z Gower Street. Poznali go oni z innym kowbojem z Montany, mistrzem rodeo, jednym z najlepszych ujeżdżaczy byków, bulldoggerów i roperów na Zachodzie, Jayem „Slimem” Talbotem. Talbot zaprosił Coopera na spotkanie z kierownikiem obsady, który zaproponował mu pracę. Ponieważ przyszły aktor chciał zebrać pieniądze na pokrycie kosztów zaawansowanego kursu malarstwa, postanowił spróbować sił jako filmowy statysta za wynagrodzenie wynoszące 5 dolarów () dziennie oraz jako kaskader za podwójną stawkę ().
Kariera.
Film niemy (1925–28).
Kariera aktorska Coopera miała swój początek w 1925 przy okazji współpracy przy niemych filmach "The Thundering Herd" i "Wild Horse Mesa" z Jackiem Holtem, "Jeźdźcy purpurowego stepu" i "Szczęśliwa podkowa" z Tomem Mixem oraz "The Trail Rider" z Buckiem Jonesem w roli głównej. Pracował dla kilku niewielkich studiów produkujących niskobudżetowe filmy, m.in. w Famous Players-Lasky i Fox Film Corporation. Chociaż jego umiejętności jeździeckie pozwoliły mu na spokojną pracę w westernach, to pracę kaskadera uważał za „trudną i okrutną”, co czasami skutkowało urazami koni i jeźdźców. Chcąc zrezygnować z ryzykownego zawodu kaskadera, Cooper liczył na otrzymanie roli aktorskiej. W tym celu pokrył koszty zdjęć próbnych i wynajął kierowniczkę obsady Nan Collins, by ta pracowała jako jego agentka. Wiedząc, że są inni aktorzy używający scenicznego nazwiska „Frank Cooper”, Collins zasugerowała zmianę pierwszego imienia Coopera na „Gary”, od jej rodzinnego miasta Gary w stanie Indiana. Cooperowi natychmiast spodobał się ten pomysł.
Cooper znajdował również zatrudnienie w wielu filmach niebędących westernami. Był zamaskowanym Kozakiem w "Orle" (1925), rzymskim strażnikiem w "Ben-Hurze" (1925) i powodzianinem w "The Johnstown Flood" (1926). Stopniowo otrzymywał coraz ważniejsze role, dzięki którym spędzał na ekranie więcej czasu, jak m.in. w "Tricks" (1925), gdzie wcielił się w filmowego antagonistę, oraz w krótkometrażowym "Lightnin’ Wins" (1926). Jako aktor, którego nazwisko zaczęło figurować w obsadzie, Cooper zaczął przyciągać uwagę najważniejszych wytwórni filmowych. 1 czerwca 1926 podpisał kontrakt z Samuel Goldwyn Productions, który dał mu 50 dolarów () tygodniowo.
Pierwszą ważną rolę aktor otrzymał w "Rozpętanych żywiołach" (1926), gdzie zagrał u boku Ronalda Colmana i Vilmy Bánky. W obrazie Cooper gra młodego inżyniera Abe’a Lee, który pomaga rywalizującemu z nim amantowi ocalić kobietę, którą kocha, oraz jej miasto przed nieuchronną katastrofą przerwania tamy. Według biografa Jeffreya Meyersa doświadczenie Coopera w życiu wśród kowbojów w Montanie sprawiło, że jego gra była „odruchowo prawdziwa”. Film miał swoją premierę 14 października i okazał się wielkim sukcesem. Krytycy wyróżnili aktora jako „dynamiczną, nową osobowość” i przyszłą gwiazdę. Goldwyn pospiesznie chciał zaoferować nowy, długoterminowy kontrakt Cooperowi, ale ten przetrzymał studio, by ostatecznie otrzymać korzystniejszą umowę od Jesse’ego Lasky’ego z Paramount Pictures gwarantującą mu 175 dol. () tygodniowo. W 1927, z pomocą Clary Bow, której pozycja w Hollywood była silna, Cooper otrzymał ważne role w "Dzieciach rozwodu" (1927) i "Skrzydłach" (1927). Drugi z filmów zdobył nagrodę Akademii Filmowej za najlepszy film. Tego samego roku wystąpił w swoich pierwszych rolach głównych w "Arizona Bound" (1927) i "Nevadzie" (1927) – oba w reżyserii Johna Watersa.
W 1928 wytwórnia Paramount połączyła Coopera z młodą Fay Wray, reklamując aktorów jako „wspaniałych, młodych kochanków”. Zagrali razem w "Legionie potępieńców" i "Duszach w rozterce". Ekranowa chemia między Cooperem i Wray jednak nie wzbudzała wielkiej ekscytacji wśród widowni. Z każdym kolejnym filmem Cooper doskonalił swoje umiejętności aktorskie, a jego popularność rosła, przede wszystkim wśród kinomanek. W tym okresie zarabiał 2750 dol. () za film i otrzymywał tysiące listów od fanów tygodniowo. Korzystając z jego rosnącej popularności, studio umieszczało go u boku lubianych aktorek, takich jak: Evelyn Brent w "Beau Sabreur", Florence Vidor w "Doomsday" oraz Esther Ralston w "Half a Bride". Tego roku zagrał też z Colleen Moore w "Nieśmiertelnej miłości" studia First National Pictures. Był to jego pierwszy film ze zsynchronizowaną muzyką i efektami dźwiękowymi. Obraz okazał się jednym z największych komercyjnych sukcesów 1928 roku.
Gwiazda Hollywood (1929–35).
Cooper uzyskał status gwiazdy w 1929 wraz z nakręceniem pierwszego filmu dźwiękowego "Wirgińczyk" w reżyserii Victora Fleminga, gdzie zagrał u boku Mary Brian i Waltera Hustona. Oparty na powieści "Wirgińczyk" Owena Wistera, był jednym z pierwszych filmów dźwiękowych definiującym kodeks honorowy westernu i pomógł ugruntować standardy tego gatunku filmowego, które przetrwały do dzisiaj. Według biografa Jeffreya Meyersa romantyczny wizerunek wysokiego, przystojnego i milczącego kowboja, który uosabia męską wolność, odwagę i honor w dużej mierze stworzył Cooper w tym filmie. W przeciwieństwie do niektórych aktorów kina niemego, którzy mieli problem z dostosowaniem się do filmu dźwiękowego, przejście Coopera, z jego „głębokim i wyrazistym” oraz „przyjemnie rozwlekłym” głosem idealnie pasującym do postaci, które przedstawiał, było naturalne. By spieniężyć rosnącą popularność aktora, w 1930 roku Paramount obsadziło go w kilku westernach i dramatach wojennych, takich jak "Only the Brave", "Oszust z Teksasu", "Seven Days' Leave", "A Man from Wyoming" oraz "The Spoilers".
Jednym z ważniejszych występów we wczesnej karierze Coopera było jego przedstawienie posępnego legionisty w melodramacie "Maroko" (1930) Josefa von Sternberga, z Marlene Dietrich w jej debiucie przed amerykańską widownią. Podczas produkcji von Sternberg skupiał całą swoją uwagę na Dietrich, a Coopera traktował z lekceważeniem. Napięcie urosło do takiego stopnia, że całe przedsięwzięcie stanęło na ostrzu noża, gdy von Sternberg zaczął wykrzykiwać w kierunku Coopera polecenia w języku niemieckim. Aktor o wzroście 191 cm zbliżył się do znacznie niższego reżysera (163 cm), chwycił go za kołnierz i powiedział: „Jeśli zamierzasz pracować w tym kraju, lepiej kontynuuj w języku, którego tu używamy”. Pomimo napięć na planie, to według Thorntona Delehanty’ego z „New York Evening Post” Cooper stworzył „jedną ze swoich najlepszych kreacji”. Do gatunku westernu wrócił w 1931 roku, gdy zagrał w ekranizacji powieści Zane’a Greya "Fighting Caravans", u boku francuskiej aktorki Lili Damity. Aktor pojawił się w kryminale Dashiella Hammetta "Wielkomiejskie ulice", w którym przypadła mu rola człowieka z Zachodu wmieszanego w gangsterskie porachunki, gdy próbuje ocalić ukochaną. Rok zakończył udziałem w dwóch nieudanych produkcjach: "I Take This Woman" z Carole Lombard oraz w "Jego kobiecie" z Claudette Colbert. W tym okresie systematycznie pracował od 14 do 16 godzin dziennie, a niekiedy 23 godziny, pracując nad jednym filmem w ciągu dnia a nad drugim w nocy. Presja i żądania związane z produkcją dziesięciu filmów w dwa lata pozostawiły Coopera wyczerpanego i ze słabym zdrowiem, chorującym na anemię i żółtaczkę. W tym czasie stracił na wadze 14 kilogramów i czuł się samotny, odizolowany oraz przybity sławą i bogactwem. W maju 1931 opuścił Hollywood i popłynął do Algieru, a następnie do Włoch, gdzie żył przez kolejny rok.
Zatrzymał się w Rzymie w Villa Madama należącej do hrabiny Dorothy di Frasso. Hrabina uczyła go zasad poprawnego jedzenia, rozpoznawania dobrych win, jak czytać włoskie i francuskie karty dań oraz w jaki sposób udzielać się towarzysko wśród europejskiej arystokracji. Po oprowadzeniu aktora po włoskich muzeach i galeriach sztuki, towarzyszyła mu w dziesięciotygodniowym safari z polowaniem na grubą zwierzynę na zboczach góry Kenia w Afryce Wschodniej, podczas którego przypisano mu ponad 60 odstrzeleń zwierzyny, w tym dwóch lwów, nosorożca i rozmaitych antylop. Doświadczenie tego safari gruntownie wpłynęło na Coopera i pogłębiło jego miłość do dzikich obszarów. Po powrocie do Europy wraz z hrabiną wyruszyli w śródziemnomorski rejs po włoskiej i francuskiej Riwierze. Wypoczęty, odnowiony po rocznej emigracji i zdrowy Cooper wrócił do Hollywood w kwietniu 1932 i wynegocjował nowy kontrakt z Paramount, na dwa filmy rocznie za wynagrodzenie w wysokości 4 tys. dolarów () na tydzień oraz możliwością akceptacji bądź odrzucenia reżysera i scenariusza.
Po ukończeniu w 1932 "Szatana zazdrości" z Tallulah Bankhead, by wypełnić stary kontrakt, Cooper pojawił się w "Pożegnaniu z bronią", pierwszej adaptacji filmowej powieści Ernesta Hemingwaya. Na planie miał okazję współpracować z Helen Hayes, gwiazdą teatru w Nowym Jorku i zdobywczynią statuetki Akademii Filmowej, oraz Adolphe'em Menjou. Rola kierowcy karetki pogotowia rannego we Włoszech, który zakochuje się w angielskiej pielęgniarce podczas I wojny światowej, była jedną z jego najbardziej ambitnych i wymagających. Krytycy docenili jego emocjonalny występ, a obraz był jedną z najbardziej udanych pod względem komercyjnym produkcji roku. Po nakręceniu "Dziś żyjemy" z Joan Crawford i "Na fali wspomnień" z Fay Wray w 1933, Cooper pojawił się w komedii Ernsta Lubitscha "Sztuka życia", napisanej na podstawie popularnej sztuki Noëla Cowarda. Na planie zdjęciowym partnerowali mu Miriam Hopkins i Fredric March, a sam film zebrał mieszane recenzje i nie spełnił oczekiwań finansowych. Gra Coopera – jako amerykańskiego artysty w Europie konkurującego ze swoim przyjacielem dramaturgiem o względy pięknej kobiety – została wyróżniona za uniwersalność i odkryła jego naturalne możliwości robienia lekkiej komedii. W sierpniu 1933 Cooper dokonał administracyjnej zmiany imienia na „Gary”.
W 1934 Cooper został wypożyczony do studia MGM, by zagrać w dramacie o wojnie secesyjnej "Szpieg nr 13" u boku Marion Davies. Film opowiadał o pięknej kobiecie-szpiegu z Unii, która zakochuje się w konfederackim żołnierzu. Pomimo twórczej reżyserii Ryszarda Bolesławskiego i rozrzutnych zdjęć George’a J. Folseya film nie poradził sobie w box office. Powróciwszy do Paramount Cooper zagrał w pierwszym z siedmiu filmów dla reżysera Henry’ego Hathawaya, "Now and Forever" z Carole Lombard i Shirley Temple. Cooper grał w nim naciągacza, który stara się sprzedać swoją córkę swoim krewnym, którzy ją wychowali, ale koniec końców zostaje przekonany do uroczej dziewczynki. Przejęty inteligencją i urokiem Temple, Cooper nawiązał z dziewczynką bliskie stosunki, zarówno na planie, jak i poza nim. Film był przebojem kasowym.
Następnego roku doszło do wypożyczenia Coopera do studia Samuel Goldwyn Productions na czas produkcji romansu "Noc weselna" w reżyserii Kinga Vidora. Na planie partnerowała mu Anna Sten, którą szykowano na bycie „drugą Garbo”. W filmie Cooper gra uzależnionego od alkoholu powieściopisarza, który ucieka na rodzinną farmę w Nowej Anglii, gdzie poznaje i zakochuje się w pięknej Polce z sąsiedztwa. Według biografa Larry’ego Swindella, Cooper zaprezentował zaskakujący asortyment i głębię. Chociaż obraz otrzymał głównie przychylne recenzje, to wśród amerykańskiej publiczności nie cieszył się popularnością, która mogła poczuć się dotknięta przedstawionym na ekranie pozamałżeńskim romansem i jego tragicznym zakończeniem. W tym samym roku aktor pojawił się w dwóch filmach Henry’ego Hathawaya: w melodramacie "Peter Ibbetson" z Ann Harding, o tytułowym mężczyźnie zakochującym się w kobiecie, która jak się okazuje, jest jego dziecięcą miłością, oraz w przygodowym "Bengali" o śmiałym oficerze brytyjskim i jego ludziach broniących twierdzy w Bengalu przed zbuntowanymi miejscowymi plemionami. Chociaż pierwszy z nich zyskał większe uznanie w Europie niż w Stanach Zjednoczonych, to drugi był nominowany do sześciu nagród Akademii Filmowej i był jednym z jego najpopularniejszych i najbardziej udanych filmów przygodowych. Hathaway miał wielki szacunek dla aktorskich umiejętności Coopera i nazywał go „najlepszym aktorem ze wszystkich”.
Bohater zwykłego obywatela (1936–43).
Od "Pana z milionami" po "Pokonać strach".
1936 rok był punktem zwrotnym w karierze Coopera. Po zagraniu w komedii romantycznej "Pokusa" Franka Borzage’a dla studia Paramount – dając przy tym, zdaniem krytyków, pokaz wspaniałej gry aktorskiej – wrócił do Poverty Row, by dla wytwórni Columbia Pictures zagrać w "Panu z milionami", screwball comedy Franka Capry. U jego boku zagrała Jean Arthur. W filmie Cooper wcielił się w Longfellowa Deedsa, łagodnego, prostodusznego pisarza kartek z życzeniami, który dziedziczy fortunę, kończy z sielankowym życiem w Vermont i jedzie do Nowego Jorku, gdzie musi stawić czoło zepsuciu i fałszowi. Współpracując z Cooperem, Capra oraz scenarzysta Robert Riskin mogli wykorzystać zakorzenionego w aktorze „typowego amerykańskiego bohatera” – symbol szczerości, odwagi i dobroci – by stworzyć nowego rodzaju „ludowego bohatera” dla zwykłego człowieka.
Komentując wpływ Coopera na postać i film, Capra zauważył:
Zarówno "Pokusa" i "Pan z milionami" miały swoje premiery w kwietniu 1936. Obie produkcje były chwalone przez krytyków i okazały się kasowymi przebojami. Krytyk filmowy Frank Nugent z „The New York Times” o Cooperze napisał, że ten „udowodnił, że jest jednym z najlepszych aktorów komediowych w Hollywood”. Za grę w "Panu z milionami" Cooper otrzymał swoją pierwszą nominację do nagrody Akademii Filmowej dla najlepszego aktora.
W 1936 Cooper pojawił się w dwóch innych produkcjach wytwórni Paramount. W przygodowym "Żółtym skarbie" Lewisa Milestone’a u boku Madeleine Carroll wcielił się w amerykańskiego najemnika w Chinach, który pomaga chłopom ciemiężonym przez okrutnego watażkę. Film ze scenariuszem dzieła amerykańskiego dramaturga Clifforda Odetsa zyskał uznanie krytyków i osiągnął komercyjny sukces. W "Niezwyciężonym Billu" Cecila B. DeMille’a – pierwszej z czterech współpracy aktora z tym reżyserem – Cooper wcielił się w Dzikiego Billa Hickoka w mocno sfabularyzowanej wersji o początkach Dzikiego Zachodu. Finansowo obraz był jeszcze lepszy niż jego poprzednik, głównie dzięki Jean Arthur i jej wspaniałemu przedstawieniu Calamity Jane oraz ukazaniu postaci Hickocka jako enigmatycznej postaci. Tego roku aktor po raz pierwszy uplasował się w pierwszej dziesiątce osobowości filmowych "Motion Picture Herald" i pozostał w niej na kolejne 23 lata.
Pod koniec 1936 roku, gdy Paramount przygotowywało nowy kontrakt dla Coopera, który miał mu gwarantować 8 tys. dolarów () na tydzień, aktor podpisał umowę z Samuel Goldwyn na 6 filmów w ciągu 6 lat, z minimalnym wynagrodzeniem 150 tys. dolarów () za obraz. Paramount wniosło pozew przeciwko Samuel Goldwyn i Cooperowi. Decyzją sądu nowy kontrakt aktora z Goldwyn dawał aktorowi wystarczająco dużo wolnego czasu, by ten mógł również wypełnić umowę z Paramount. Cooper kontynuował współpracę z oboma studiami, a w 1939 Departament Skarbu ogłosił, że Cooper z zarobkami 482 819 dolarów (, po uwzględnieniu inflacji) był najlepiej zarabiającym aktorem w kraju.
W przeciwieństwie do jego dokonań w poprzednim roku, w 1937 pojawił się tylko w jednej produkcji – przygodowym "Kapitanie Taylorze" Henry’ego Hathawaya. Była to porażka pod względem finansowym i w oczach krytyków, którą Cooper nazwał swoim „prawie filmem”, mówiąc że był „prawie pasjonujący, prawie interesujący i prawie dobry”. W 1938 pojawił się w biograficznym "Marco Polo" Archiego Mayo. Trapiony problemami z produkcją i słabym scenariuszem film wykazał stratę w wysokości 700 tys. dolarów (), stając się wówczas największą porażką finansową studia Goldwyn. W tym okresie Cooper odrzucił kilka ważnych ról, wśród których była rola Rhetta Butlera w "Przeminęło z wiatrem". Aktor był pierwszym wyborem producenta Davida O. Selznicka. Selznick kilkakrotnie próbował przekonać Coopera, ale ten miał wątpliwości co do projektu i nie czuł się odpowiednim do tej roli. Jak później przyznawał, „to była jedna z najlepszych ról zaoferowanych w Hollywood […] Ale ja odmówiłem. Nie uważałem siebie za wystarczająco stylowego, a później, gdy zobaczyłem Clarka Gable’a grającego tę rolę doprowadzając ją do perfekcji, wiedziałem że miałem rację”
Powróciwszy do Paramount Cooper wrócił również do spokojniejszego gatunku filmowego, grając u boku Claudette Colbert w romantycznej komedii "Ósma żona Sinobrodego" Ernsta Lubitscha. Cooper wciela się w niej w zamożnego amerykańskiego przedsiębiorcę we Francji, który zakochuje się w córce zubożałego arystokraty i przekonuje ją, by została jego ósmą żoną. Pomimo pomysłowego scenariusza pióra Charlesa Bracketta i Billy’ego Wildera oraz solidnej gry ze strony Coopera i Colbert amerykańska widownia nie potrafiła zaakceptować Coopera w roli próżnego kobieciarza. Ostatecznie film został dobrze przyjęty tylko w Europie. Jesienią 1938 Cooper pojawił się w komedii romantycznej H.C. Pottera "Kowboj i dama" z Merle Oberon. Film opowiada o łagodnej natury poganiaczu bydła, który zakochuje się w zamożnej córce polityka sądząc, że jest biedną, pracowitą pokojówką. Wysiłki trzech reżyserów i kilku wybitnych scenarzystów nie dały zamierzonego efektu. Chociaż obraz poradził sobie lepiej niż jego poprzednik, to okazał się czwartą z kolei finansową porażką Coopera na amerykańskim rynku.
W kolejnych dwóch latach Cooper był bardziej wnikliwy przy akceptowaniu ról i nakręcił cztery udane, zrealizowane na dużą skalę filmy przygodowe i kowbojskie. W przygodowym "Braterstwie krwi" Williama A. Wellmana zagrał jednego z trzech śmiałych angielskich braci, którzy dołączają do Legii Cudzoziemskiej na Saharze, by walczyć z tamtejszymi plemionami. Filmowany w tych samych lokalizacjach pustyni Mojave, co pierwowzór z 1926 roku, "Beau Geste" zapewnił Cooperowi wspaniałe plany filmowe, egzotyczną scenerię, żywą akcję i rolę dopasowaną do jego osoby. Był to ostatni film w jego kontrakcie z Paramount. W "Pokonać strach" Henry’ego Hathawaya wcielił się w lekarza wojskowego towarzyszącego niewielkiej grupie oficerów amerykańskiej armii w Filipinach, by pomóc chrześcijańskim Filipińczykom bronić się przed muzułmańskimi radykałami. Krytycy dobrze ocenili grę Coopera, a Graham Greene przyznał, że aktor „nigdy nie zagrał lepiej”.
Od "Człowieka z Zachodu" po "Komu bije dzwon".
Do westernu Cooper powrócił przy okazji realizacji "Człowieka z Zachodu" Williama Wylera z Walterem Brennanem i Doris Davenport w obsadzie. Film opowiada o kowboju broniącym osadników przed Royem Beanem, skorumpowanym samozwańczym sędzią pokoju, znanym jako „prawo na zachód od Pecos”. Pracując nad scenariuszem scenarzysta Niven Busch polegał na wiedzy Coopera o historii Dzikiego Zachodu. Obraz otrzymał pozytywne recenzje i spełnił oczekiwania finansowe. Krytycy przede wszystkim docenili grę dwóch aktorów pierwszoplanowych. Tego roku pojawił się również w swoim pierwszym obrazie wyprodukowanym w całości w Technicolorze – "Policji konnej Północnego Zachodu" Cecila B. DeMille’a. W filmie Cooper wcielił się w Strażnika Teksasu ścigającego wyjętego spod prawa przywódcę rebelii północno-zachodniej aż do zachodniej Kanady, gdzie łączy siły z Kanadyjską Królewską Policją Konną. Produkcja nie była tak popularna jak poprzedni obraz Coopera, a mimo to okazała się sukcesem kasowym, plasując się na 6. pozycji najbardziej dochodowych filmów 1940 roku.
We wczesnych latach 40. Cooper wspiął się na szczyt swojej kariery aktorskiej. W stosunkowo krótkim czasie zagrał w pięciu popularnych, chwalonych przez krytyków filmach, w których zaprezentował kunszt aktorski. Gdy Frank Capra zaoferował mu pierwszoplanową rolę w "Obywatelu Johnie Doe", jeszcze przed opracowaniem scenariusza przez Roberta Riskina, Cooper zaakceptował propozycję swojego przyjaciela, odpowiadając mu „w porządku Frank, nie potrzebuję scenariusza”. Aktor wcielił się w Długiego Johna Willoughby'ego, życiowego pechowca, drugoligowego miotacza, wynajętego przez gazetę, by udawał człowieka, który zamierza popełnić samobójstwo w Boże Narodzenie w proteście przeciwko wszelkiej hipokryzji i korupcji w kraju. Uważany wówczas przez niektórych krytyków za największe dzieło Capry, "Obywatel John Doe" był odbierany jako „narodowe wydarzenie”, a Cooper pojawił się na okładce poczytnego tygodnika „Time” 3 marca 1941. Howard Barnes w swojej recenzji dla „New York Herald Tribune” określił występ Coopera jako wspaniały i całkowicie przekonywający i chwalił jego „absolutnie realistyczne aktorstwo, które realizuje z ogromną powagą”. Bosley Crowther z „The New York Times” pisał, że „Gary Cooper jest Johnem Doe w całej okazałości – nieśmiały, zdezorientowany, nieagresywny, ale też staje się istnym tygrysem, gdy zostaje rozbudzony”.
Tego samego roku wystąpił również w dwóch filmach swojego dobrego przyjaciela, Howarda Hawksa. W biograficznym "Sierżancie Yorku" Cooper przedstawia bohatera wojennego Alvina Yorka, jednego z najbardziej zasłużonych i udekorowanych żołnierzy amerykańskich I wojny światowej. Obraz pokazuje wczesne lata Yorka w Tennessee, jego nawrócenie i późniejszą pobożność, jego postawę jako osoby odmawiającej służby wojskowej ze względu na przekonania, a wreszcie jego heroiczny akt w bitwie o Las Argoński, za który został odznaczony Medalem Honoru. Początkowo Cooper był zdenerwowany i niepewny wcielenia się w żyjącego bohatera, więc udał się do Tennessee by odwiedzić Yorka w jego domu, gdzie dwóch spokojnych mężczyzn natychmiast nawiązało nić porozumienia i odkryło, że mają ze sobą wiele wspólnego. Zainspirowany Yorkiem, Cooper zaprezentował występ, który Howard Barnes z „New York Herald Tribune” nazwał „nadzwyczajnie przekonywającym i wszechstronnym” i takim, który Archer Winston z „New York Post” nazwał „jednym z jego najlepszych”. Po premierze filmu organizacja Veterans of Foreign Wars odznaczyła Coopera medalem za jego „ogromny wkład w promowanie patriotyzmu i wierności”. York podziwiał grę Coopera i pomógł Warner Bros. w promocji filmu. "Sierżant York" był najbardziej dochodową produkcją roku i otrzymał jedenaście nominacji do nagrody Akademii Filmowej. W przemowie po otrzymaniu swojej pierwszej statuetki dla najlepszego aktora od dobrego przyjaciela Jamesa Stewarta Cooper powiedział: „to sierżant Alvin York zdobył tę nagrodę. A niech to, jestem w tym biznesie szesnaście lat i czasami marzyłem, że mógłbym dostać jedną z nich. To wszystko co mogę powiedzieć… Śmieszne jest to, że w marzeniach zawsze dawałem lepszą przemowę”.
1941 rok aktor zamknął produkcją wytwórni Goldwyn przy ponownej współpracy z Howardem Hawksem, tym razem przy komedii romantycznej "Ognista kula" u boku Barbary Stanwyck. Cooper wcielił się w nieśmiałego profesora lingwistyki kierującego zespołem siedmiu uczonych, których zadaniem jest napisanie encyklopedii. Podczas prowadzenia prac badawczych nad slangiem poznaje kokieteryjną tancerkę burleskową „Sugarpuss” O’Shea, która „zdmuchuje kurz” z ich statecznego życia wśród książek. Scenariusz Charlesa Bracketta i Billy’ego Wildera dał Cooperowi szansę na zaprezentowanie szerokiego wachlarza komediowych umiejętności. W recenzji dla „New York Herald Tribune” Howard Barnes napisał, że Cooper poradził sobie z rolą „umiejętnie i z podkreśleniem komiczności”, a jego występ był „absolutnie zachwycający”. Chociaż była to produkcja z niewielkim budżetem, "Ognista kula" znalazła się w czołówce najbardziej dochodowych filmów roku – jako czwarta kolejna Coopera, która zawitała do pierwszej dwudziestki pod tym względem.
Jedyny film Coopera w 1942 był również jego ostatnim dla wytwórni Goldwyn. W obrazie biograficznym Sama Wooda "Duma Jankesów" aktor odegrał gwiazdę baseballu Lou Gehriga, który ustanowił rekord New York Yankees grając w 2130 kolejnych spotkaniach. Cooper był niechętny wcieleniu się w siedmiokrotnego uczestnika meczu gwiazd, który zmarł rok wcześniej na stwardnienie zanikowe boczne, obecnie potocznie nazywane chorobą Lou Gehriga. Poza wyzwaniem w postaci ukazania tak popularnej i uznanej w skali całego kraju osoby, Cooper niewiele wiedział o samym baseballu i nie był leworęczny jak Gehrig. Po odwiedzinach aktora przez wdowę po Gehrigu, która wyraziła pragnienie zagrania przez Coopera jej męża, ten przyjął rolę, która obejmowała 20-letni okres życia Gehriga – jego wczesną miłość do baseballu, drogę do wielkości, kochające małżeństwo oraz jego walkę z chorobą, z punktem kulminacyjnym w postaci jego mowy pożegnalnej na Yankee Stadium 4 lipca 1939, przed 62-tysięczną widownią. Cooper szybko nauczył się ruchów na boisku do baseballu i rozwinął płynny, wiarygodny zamach. Kwestia ręczności została rozwiązana poprzez odwrócenie taśmy przy niektórych scenach z uderzeniami kijem. Film znalazł się w pierwszej dziesiątce produkcji z całego roku i otrzymał jedenaście nominacji do nagrody Akademii Filmowej, w tym za najlepszy film i dla najlepszego aktora pierwszoplanowego (trzecia dla Coopera).
Niedługo po opublikowaniu powieści "Komu bije dzwon" Ernesta Hemingwaya, Paramount zakupiło prawa do jej ekranizacji za 150 tys. dolarów (), z zamiarem obsadzenia Coopera w pierwszoplanowej roli Roberta Jordana, amerykańskiego eksperta od materiałów wybuchowych walczącego po stronie republikanów w hiszpańskiej wojnie domowej. Pierwotny reżyser Cecil B. DeMille został zastąpiony przez Sama Wooda, który przyprowadził ze sobą Dudleya Nicholsa odpowiedzialnego za scenariusz. Po pierwszych, podstawowych zdjęciach w Sierra Nevada w 1942, doszło do zmiany odtwórczyni roli pierwszoplanowej, baleriny Very Zoriny, którą zastąpiła Ingrid Bergman – zaaprobowana przez Coopera i Hemingwaya. Miłosne sceny Coopera i Bergman były ekstatyczne i namiętne. Howard Barnes na łamach „New York Herald Tribune” o dwójce aktorów napisał, że zagrali z „prawdziwą postawą i autorytetem gwiazd”. Chociaż film odbiegał od politycznych wątków i znaczenia powieści, "Komu bije dzwon" zyskał pochlebne recenzje krytyków i był kasowym sukcesem. Otrzymał również dziesięć nominacji do nagrody Akademii Filmowej, w tym za najlepszy film i dla najlepszego aktora pierwszoplanowego (czwarta dla Coopera).
Ze względu na wiek i swój stan Cooper nie służył w wojsku podczas II wojny światowej, ale tak jak wielu jego kolegów zaangażował się w społeczną mobilizację poprzez zabawianie żołnierzy. W lipcu 1943 odwiedzał szpitale wojskowe w San Diego i często pojawiał się w klubie Hollywood Canteen serwując jedzenie amerykańskim żołnierzom. Pod koniec 1943, Cooper wraz z aktorkami Uną Merkel i Phyllis Brooks i akordeonistą Andym Arcarim, wybrał się w 37 tys. kilometrową trasę po południowo-zachodnim Pacyfiku. Podróżując bombowcem B-24A grupa odwiedziła Wyspy Cooka, Fidżi, Nową Kaledonię, Queensland, Brisbane (tam generał Douglas MacArthur powiedział Cooperowi, że oglądał "Sierżanta Yorka" w Manili, gdy zaczęły spadać japońskie bomby), Nową Gwineę, Jayapurę i Wyspy Salomona. Grupa często dzieliła te same ubogie warunki życia i racje żywnościowe co żołnierze. Cooper spotykał się z pełniącymi służbę kobietami i mężczyznami, odwiedził wiele szpitali wojskowych, przedstawiał swoich znajomych i brał udział w sporadycznych skeczach. Przedstawienia kończyły się poruszającymi recytacjami pożegnalnej mowy Lou Gehriga w wykonaniu Coopera. Gdy wrócił do Stanów Zjednoczonych odwiedzał szpitale wojskowe w całym kraju. Później wspominał czas spędzony z żołnierzami jako „najbardziej emocjonalne doświadczenie” swojego życia.
Dojrzałe role (1944–52).
Od "Historii doktora Wassella" po "Odległe bębny".
W 1944 pojawił się w przygodowym filmie "Historia doktora Wassella", którego akcja toczy się podczas II wojny światowej. Za reżyserię odpowiadał Cecil B. DeMille, z którym Cooper miał okazję współpracować po raz trzeci w swojej karierze. U boku aktora zagrała Laraine Day. W filmie Cooper wciela się w amerykańskiego doktora i misjonarza Corydona M. Wassella, który przedzierając się przez dżunglę Jawy stara się doprowadzić rannych żołnierzy w bezpieczne miejsce. Pomimo nieprzychylnych recenzji krytyków filmowych "Historia doktora Wassela" była jednym z najbardziej dochodowych filmów roku. Po zakończeniu kontraktów z Goldwyn i Paramount Cooper zdecydował się pozostać niezależnym i wraz z Leo Spitzem, Williamem Goetzem i Nunnallym Johnsonem założyli własną wytwórnię – International Pictures. Debiutancką produkcją studia była komedia Sama Wooda "Casanova Brown" o mężczyźnie (Gary Cooper), który dowiaduje się o ciąży swojej pierwszej żony w momencie, gdy planuje stanąć na ślubnym kobiercu z inną kobietą. Film otrzymał złe recenzje, na czele z „New York Daily News”, który nazywa go „rozkoszną bzdurą” i Bosleyem Crowtherem z „The New York Times” krytykującym „oczywistą i absurdalną błazenadę” Coopera. Produkcja balansowała na progu rentowności. W 1945 Cooper wystąpił w westernie komediowym własnej produkcji "Wtedy zjawił się Jones", w reżyserii Stuarta Heislera i Lorettą Young w jednej z ról pierwszoplanowych. W tej beztroskiej parodii jego poprzedniego heroicznego wizerunku Cooper wciela się w nieudolnego kowboja Melody’ego Jonesa, który omyłkowo jest brany za bezwzględnego mordercę. Publiczność ciepło przyjęła postać Coopera a film był jednym z najbardziej dochodowych w roku – był też dowodem na to, że Cooper wciąż cieszył się dużym zainteresowaniem widowni. Był to również największy sukces kasowy w krótkiej historii wytwórni International Pictures, którą w 1946 kupiło Universal Studios.
Wraz z powojennymi zmianami społecznymi w Stanach Zjednoczonych nowy kierunek obrała również kariera Coopera. Chociaż wciąż odgrywał typowe dla siebie heroiczne role, to filmy, w których występował w mniejszym stopniu opierały się na jego postaci, a bardziej na nowatorskiej fabule i egzotycznym otoczeniu. W listopadzie 1945 Cooper wystąpił z Ingrid Bergman w dziewiętnastowiecznym dramacie Sama Wooda "Saratoga Trunk", o teksańskim kowboju i jego związku z piękną łowczynią posagów. Z powodu dużego zapotrzebowania na filmy wojenne premiera wyprodukowanego na początku 1943 "Saratoga Trunk" opóźniła się o 2 lata. Obraz otrzymał słabe recenzje, ale pod względem finansowym spisał się dobrze, będąc jedną z najbardziej dochodowych produkcji Warner Bros. w tym roku. Jedynym filmem Coopera w 1946 był romantyczny thriller "W tajnej misji" Fritza Langa, opowiadający o łagodnym profesorze fizyki zwerbowanym przez Biuro Służb Strategicznych w ostatnich latach II wojny światowej, który za zadanie otrzymał zbadanie niemieckiego programu atomowego. Wcielając się w postać luźno opartą na amerykańskim fizyku J. Robercie Oppenheimerze, Cooper był skrępowany rolą i nie był w stanie oddać jej sensu. Film zebrał negatywne recenzje i okazał się finansową porażką. W 1947 razem z Paulette Goddard wystąpili w przygodowym "Unconquered" Cecila B. DeMille’a. Wyprodukowany z rozmachem obraz opowiada o osiemnastowiecznym pograniczniku broniącym osadników przed pozbawionym skrupułów handlarzem bronią i nieprzyjaznymi Indianami. Film zebrał mieszane recenzje, ale nawet odwieczny krytyk DeMille’a James Agee przyznał, że film miał w sobie „coś autentycznego z tamtego okresu”. Ten ostatni z czterech filmów wykonanych przy współpracy z DeMillem był zarazem jego najbardziej lukratywnym – aktor zarobił ponad 300 tys. dolarów () w wynagrodzeniu i otrzymał też udział w zyskach. "Unconquered" był jedynym niekwestionowanym kasowym sukcesem Coopera w ciągu kolejnych 5 lat.
Po zrealizowaniu romantycznej komedii "Good Sam" Leo McCareya, w 1948 Cooper sprzedał wytwórnię International Pictures i podpisał długoterminowy kontrakt z Warner Bros., który gwarantował 295 tys. dolarów () za obraz i dawał mu ostatnie zdanie przy wyborze scenariusza i reżysera. Pierwszym filmem aktora na nowych warunkach był dramat Kinga Vidora "The Fountainhead", z Patricią Neal i Raymondem Masseyem. Cooper odgrywa w nim rolę idealistycznego i nieustępliwego architekta, który walczy by zachować swoją rzetelność i indywidualizm w obliczu społecznej presji dopasowania się do powszechnie obowiązujących norm. Stworzony na podstawie powieści Ayn Rand, która była również odpowiedzialna za scenariusz, film przedstawia jej filozofię obiektywistyczną, uderza w koncepcje altruizmu i kolektywizmu jednocześnie promując cnoty egoizmu i indywidualizmu. Według większości krytyków Cooper nie był właściwą osobą do obsadzenia w roli Howarda Roarka. W recenzji dla „The New York Times” Bosley Crowther ocenił, że aktor był „Panem Deedsem w nieswoim żywiole”. Powrócił do niego w dramacie Delmera Davesa "Grupa uderzeniowa", opowiadającym o przechodzącym na emeryturę kontradmirale, który wspomina długą karierę jako pilot marynarki wojennej i swój wkład w rozwój lotniskowców. Gra aktorska Coopera i dostarczony przez United States Navy materiał kroniki filmowej sprawiły, że był to jeden z najlepiej przyjętych obrazów aktora w tamtym okresie. W ciągu dwóch kolejnych lat Cooper wystąpił w czterech słabo przyjętych filmach: dramacie historycznym "Tytoń!" (1950) Michaela Curtiza, westernowym melodramacie "Dallas" Stuarta Heislera, komedii wojennej "You're in the Navy Now" Henry’ego Hathawaya oraz westernie "Odległe bębny" Raoula Walsha.
"W samo południe".
Najważniejszą produkcją Coopera w latach powojennych był westernowy dramat "W samo południe" w reżyserii Freda Zinnemanna studia United Artists. W roli pierwszoplanowej wystąpiła również Grace Kelly. W filmie Cooper wciela się w Willa Kane’a, ustępującego szeryfa z zamiarem wyjazdu na miesiąc miodowy ze swoją dopiero co poślubioną małżonką, gdy nagle dowiaduje się o powracającym do miasta i szukającym zemsty przestępcy, którego sam wcześniej pozbawił wolności. Will Kane, „człowiek zbyt dumny by uciekać”, nie mogąc otrzymać pomocy od przerażonych mieszkańców i opuszczony przez pannę młodą, gorliwą pacyfistkę, postanawia w pojedynkę stawić czoło znanemu sobie bandycie i jego poplecznikom. Podczas kręcenia filmu był w złej kondycji zdrowotnej spowodowanej dokuczliwymi wrzodami żołądka. Według Hectora Arce’a w niektórych scenach bolesny wyraz twarzy i zauważalny dyskomfort aktora uwiarygadniał „brak wiary w siebie”, przyczyniając się do większej skuteczności jego gry aktorskiej. Ze względu na poruszaną tematykę odwagi cywilnej uważany za jeden z pierwszych „dorosłych” westernów, "W samo południe" otrzymał entuzjastyczne recenzje za swój artyzm, na czele z magazynem „Time”, który uplasował go w jednym rzędzie z "Dyliżansem" i "Jimem Ringo". Bosley Crowther w „The New York Times” napisał, że Cooper był w swojej najwyższej formie, a John McCarten na łamach „The New Yorker” odnotował, że Cooper nigdy nie był bardziej efektywny. Film zarobił 3,75 mln dolarów () w Stanach Zjednoczonych i 18 mln dolarów () na całym świecie. Cooper poszedł za przykładem swojego przyjaciela Jamesa Stewarta i zaakceptował mniejsze wynagrodzenie w zamian za udział w zyskach, dzięki czemu zarobił 600 tys. dolarów (). Powściągliwy styl gry Coopera był powszechnie chwalony i przyniósł mu drugą statuetkę nagrody Akademii Filmowej dla najlepszego aktora.
Późniejsze filmy (1953–61).
Po pojawieniu się w dramacie osadzonym w czasie wojny secesyjnej "Tropem koniokradów" w reżyserii André de Totha – typowym filmie Warner Bros., który został przyćmiony przez sukces jego poprzednika – Cooper zagrał w czterech produkcjach poza granicami Stanów Zjednoczonych. W dramacie Marka Robsona "Powrót do raju" (1953) aktor zostaje amerykańskim tułaczem, który uwalnia mieszkańców polinezyjskiej wyspy od purytańskich rządów nierozważnego pastora. W trakcie trzymiesięcznego kręcenia filmu na wyspie Upolu w Samoa Zachodnim Cooper musiał przecierpieć spartańskie warunki życia, wiele godzin zdjęć i zły stan swojego zdrowia. Pomimo pięknych ujęć film spotkał się ze słabymi ocenami. Trzy kolejne obrazy Coopera były nagrywane w Meksyku. W przygodowym "Płynnym złocie" (1953) Hugo Fregonese z Barbarą Stanwyck w obsadzie, aktor wcielił się w nafciarza w Meksyku, który wplątuje się w intrygę z dyrektorem spółki naftowej i jego pozbawioną skrupułów żoną, z którą niegdyś wdał się w romans. W 1954 zagrał w westernie "Ogród zła" Henry’ego Hathawaya z Susan Hayward, opowiadającym o trzech poszukiwaczach złota szukających szczęścia w Meksyku, którzy zostają wynajęci przez kobietę pragnącą, by uratowali jej męża. W tym samym roku pojawił się w przygodowym westernie "Vera Cruz" Roberta Aldricha. U jego boku również w roli pierwszoplanowej zagrał Burt Lancaster. W filmie Cooper gra amerykańskiego poszukiwacza przygód zatrudnionego przez cesarza Maksymiliana I by eskortować hrabinę do Vera Cruz podczas wojny domowej w 1866. Wszystkie te filmy nie przypadły do gustu krytykom ale okazały się kasowymi sukcesami. Za "Vera Cruz" Cooper otrzymał 1,4 mln dolarów () w postaci wynagrodzenia i udziału w zysku.
W tym okresie Cooper zmagał się z problemami zdrowotnymi. Będąc wciąż w trakcie kuracji na wrzody żołądka, podczas jednego z ujęć "Płynnego złota" doznał poważnego urazu ramienia po uderzeniu przez metalowe odłamki z wysadzonego w powietrze szybu naftowego. W czasie kręcenia "Vera Cruz" spadł z konia przez co odnowiła mu się kontuzja biodra oraz został poparzony, gdy Burt Lancaster ze zbyt bliskiej odległości wystrzelił ze strzelby, przez co materiał wypełniający ślepy nabój przedziurawił jego ubranie. W 1955 wystąpił w biograficznym dramacie wojennym "Billy Mitchell przed sądem wojskowym" Otta Premingera o amerykańskim generale I wojny światowej, który stara się przekonać urzędników państwowych o znaczeniu sił powietrznych i zostaje postawiony przed sądem wojskowym po obarczeniu winą Departament Wojny Stanów Zjednoczonych za serię katastrof lotniczych. Według niektórych krytyków Cooper był źle obsadzony w tej roli i jego nudny występ z zaciśniętymi wargami nie odzwierciedlał dynamicznego i uszczypliwego charakteru Mitchella. W 1956 Cooper zagrał łagodnego kwakra z Indiany w "Przyjacielskiej perswazji", dramacie osadzonym w czasach wojny secesyjnej w reżyserii Williama Wylera. U jego boku wystąpiła Dorothy McGuire. Podobnie do "Sierżanta Yorka" i "W samo południe", film porusza kwestię konfliktu między religijnym pacyfizmem a obywatelskim obowiązkiem. Za swój występ Cooper otrzymał swoją drugą nominację do Złotego Globu dla najlepszego aktora. Film otrzymał też sześć nominacji do nagrody Akademii Filmowej, zdobył Złotą Palmę na festiwalu w Cannes w 1957 i zarobił 8 mln dolarów () na całym świecie.
W 1956 udał się do Francji by z Audrey Hepburn i Maurice Chevalierem wziąć udział w zdjęciach do romantycznej komedii "Miłość po południu" Billy’ego Wildera. Film opowiada o miłosnych perypetiach w Paryżu amerykańskiego kobieciarza w średnim wieku (w tej roli Gary Cooper). Mimo otrzymania również pozytywnych recenzji – w tym Bosleya Crowthera, który chwalił „czarującą grę aktorską” – większość krytyków uznała, że Cooper był po prostu za stary do tej roli. Chociaż publiczność nie potrafiła zaakceptować widoku plamienia heroicznej ekranowej osoby Coopera przez kreację podstarzałego hulaki próbującego uwieść niewinną, młodą dziewczynę, to film i tak okazał się kasowym sukcesem. W kolejnym roku Cooper pojawił się w dramacie romantycznym Philipa Dunne'ea "Człowiek, którego już nie ma". W filmie opartym na powieści Johna O’Hary aktor wciela się w adwokata, którego życie zostaje zrujnowane przez chytrego polityka i romans z młodą współlokatorką jego córki. Zdaniem biografa Jeffreya Meyersa Cooper zaprezentował „przekonanie i kontrolowaną udrękę”, jednak to nie wystarczyło by uratować to, co Bosley Crowther nazwał „feralnym filmem”.
"Człowiek z Dzikiego Zachodu".
Ciągłe problemy zdrowotne i przejście kilku operacji wrzodów i przepuklin nie powstrzymały Coopera przed występami w filmach akcji. W 1958 zagrał w westernowym dramacie Anthony’ego Manna "Człowiek z Dzikiego Zachodu", u boku Julie London i Lee J. Cobba, o odmienionym, byłym rewolwerowcu i przestępcy, który musi zmierzyć się ze swoją przeszłością, gdy pociąg którym podróżuje zostaje napadnięty przez członków jego byłej szajki. Przez wątki paraliżującego gniewu, seksualnego poniżenia i sadyzmu obraz ten określano „najbardziej patologicznym westernem” w karierze Coopera. Zdaniem biografa Jeffreya Meyersa aktor, który zmagał się z moralnym konfliktem w swoim prywatnym życiu, „rozumiał ból postaci usiłującej zachować swoją integralność… [i] wniósł do roli autentyczne uczucia kuszonego i dręczonego, ale wciąż zasadniczo przyzwoitego człowieka”. Wówczas przede wszystkim ignorowany przez krytyków, film ten został doceniony dopiero po latach. Uważany za ostatnie wielkie dzieło Coopera.
Po wygaśnięciu kontraktu z Warner Bros. Cooper założył własną wytwórnię, Baroda Productions, i w 1959 wyprodukował trzy nietypowe filmy poruszające tematykę odkupienia. W westernowym dramacie Delmera Daviesa "Drzewo powieszonych" Cooper gra doktora z pogranicza Montany, który pewnego dnia ratuje kryminalistę od tłumu dokonującego samosądu a później próbuje wykorzystać jego nikczemną przeszłość. Cooper zaprezentował „mocną i przekonywającą” grę emocjonalnie okaleczonego mężczyzny, którego potrzeba dominacji nad innymi zostaje odmieniona przez miłość i poświęcenie kobiety. W historycznym filmie przygodowym "W drodze do Cordury" w reżyserii Roberta Rossena Cooper miał okazję wystąpić u boku Rity Hayworth. Aktor wcielił się w oficera wojskowego uznanego za winnego tchórzostwa, któremu za karę przydzielono poniżające zadanie rekomendowania do odznaczenia Medalem Honoru żołnierzy biorących udział w ekspedycji przeciwko Pancho Villi w 1916. Cooper został dobrze oceniony, ale zdaniem „Variety” i „Films in Review” był za stary do tej roli. We "Wraku „Mary Deare”" Michaela Andersona z Charltonem Hestonem Cooper gra skompromitowanego oficera marynarki handlowej, który postanawia zostać na swoim tonącym frachtowcu aby udowodnić celowe uszkodzenie okrętu, co ma mu pozwolić oczyścić jego dobre imię. Tak jak poprzednie dwie produkcje aktora, film był dla niego wymagający fizycznie. Cooper, który był przeszkolonym płetwonurkiem, sam wykonał większość podwodnych ujęć. Biograf Jeffrey Meyers zaobserwował, że we wszystkich trzech rolach aktor skutecznie oddał sens utraconego honoru i pragnienie odkupienia – co Joseph Conrad w "Lordzie Jimie" nazwał „walką jednostki, usiłującej ocalić z pozoru swe idee o tem, czem moralna jej istota być powinna”.
Życie prywatne.
Małżeństwo i rodzina.
Formalne zapoznanie Coopera z jego przyszłą żoną, dwudziestoletnią nowojorczanką i debiutującą aktorką Veroniką Balfe, odbyło się w Niedzielę Wielkanocną 1933 na przyjęciu zorganizowanym przez jej wujka, scenografa filmowego Cedrica Gibbonsa. Veronica, nazywana przez rodzinę i przyjaciół „Rocky”, dorastała przy Park Avenue i uczęszczała do prywatnej szkoły dla młodych kobiet z wyższych sfer. Jej ojczymem był potentat z Wall Street Paul Shields. 15 grudnia 1933 para wzięła cichy ślub w rezydencji rodziców panny młodej przy Park Avenue. Jeden z przyjaciół Coopera zauważył przemianę, jaką wywołało u niego małżeństwo: „ni z tego, ni z owego zdawał się kontrolować siebie i swoje życie”. Joan Crawford dodała: „starał się odkupić swoje zaszłe występki. Został domatorem. Powiedział mi, że jego żona wstawała wcześnie, by przygotować mu śniadanie, a każdego wieczora o czasie opuszczał studio żeby zjeść z nią kolację. Według niego Rocky czytała wszystkie jego scenariusze, a on bardzo sobie cenił jej zdanie, ponieważ mogła być obiektywna”. W rzeczywistości Rocky nie cierpiała gotować i zostawiała to służącym. Wysportowana i kochająca przebywanie na świeżym powietrzu, Veronica dzieliła z Cooperem wiele pasji, w tym jazdę konną, narciarstwo i strzelanie do rzutków. Była organizatorką ich życia towarzyskiego, a jej kontakty zawodowe i towarzyskie otwierały przed Cooperem drzwi do eleganckiego świata Nowego Jorku. Para posiadała domy w takich dzielnicach Los Angeles jak: Encino (1933–36), Brentwood (1936–53) i Holmby Hills (1954–61). Byli również właścicielami domu wakacyjnego w Aspen w stanie Kolorado.
Córka Cooperów, Maria Veronica Cooper, przyszła na świat 15 września 1937. Cooper był cierpliwym i serdecznym ojcem, ucząc Marię jazdy na rowerze, tenisa, jazdy na nartach i jazdy konnej. Dzieląc wiele z zainteresowań swoich rodziców, towarzyszyła im w podróżach, przez co została z nimi uwieczniona na wielu fotografiach. Tak jak ojciec pokochała sztukę i rysowanie. W czasie wakacji odbywali rodzinne podróże do Sun Valley w Idaho, spędzali czas w należącym do rodziców Veroniki domu wiejskim w Southampton i często zwiedzali Europę. Do formalnej separacji w małżeństwie doszło 16 maja 1951, gdy Cooper wyprowadził się z ich domu. Przez ponad dwa lata utrzymywali kruche i niełatwe życie rodzinne z ich córką. W listopadzie 1953 wprowadził się z powrotem do domu, a do formalnego pojednania Coopera i Veroniki doszło w lutym 1954.
Romanse.
Jeszcze przed małżeństwem Cooper wdał się w kilka romansów ze znanymi aktorkami Hollywood, począwszy od 1927 i związku z Clarą Bow, która pomogła mu w rozwinięciu kariery organizując mu jedną z jego pierwszych znaczących ról w "Dzieciach rozwodu" (1927). Bow przyczyniła się również do otrzymania przez Coopera roli w "Skrzydłach" (1927), która przyniosła ogromną liczbę korespondencji wielbicielek młodego aktora. W 1928 nawiązał relację z kolejną doświadczoną aktorką, Evelyn Brent, którą poznał podczas produkcji "Beau Sabreur" (1928).
W 1929 przy okazji kręcenia "Pieśni żywiołów" (1929) bliżej poznał Lupe Vélez, z którą miał najważniejszą relację swojej młodości. Związek z meksykańską aktorką, chociaż burzliwy i namiętny, często był też brutalny. Temperamentna Lupe była przeciwnością Coopera, którego spokój i cisza często doprowadzały ją do jeszcze większej furii – w efekcie uciekała się do przemocy fizycznej. Rzucała przedmiotami albo wykorzystywała za broń to, co było w zasięgu jej ręki – nawet nóż kuchenny, którym pchnęła Coopera w ramię gdy ten przygotowywał obiad. Pomimo rosnącej popularności i zarobków, aktor pozostawał prawie bez grosza. Finansowe wspieranie rodziców i uszczęśliwianie Lupe drogimi prezentami powodowało, że wydawał więcej niż zarabiał. Alice, matka Coopera, nie akceptowała związku syna z Meksykanką. Kilkakrotnie udawała chorą tylko po to, by uniemożliwić im spotkanie. Manipulacje i insynuacje Alice doprowadzały do kłótni między dwójką, czego efektem było zakończenie ich związku.
W czasie dwuletniego związku z Lupe, Cooper miał krótkie romanse z Marlene Dietrich przy okazji produkcji filmu "Maroko" w 1930, oraz z Carole Lombard podczas kręcenia "I Take This Woman" w 1931. Podczas pobytu za granicą w latach 1931–32 wdał się w romans z hrabiną Dorothy di Frasso, z którą mieszkał w jej Villa Madama w Rzymie.
Po zawarciu związku małżeńskiego w 1933 Cooper był wierny swojej żonie do lata 1942, gdy wdał się w romans z Ingrid Bergman podczas produkcji "Komu bije dzwon". Ich związek trwał do ukończenia "Saratoga Trunk" w czerwcu 1943. Po skończeniu pracy nad "The Fountainhead" w 1948 Cooper zaczął romansować z Patricią Neal, inną gwiazdą tego filmu. Początkowo ich związek był utrzymywany w tajemnicy, do czasu gdy stał się hollywoodzką tajemnicą poliszynela. Żona Coopera stanęła z nim twarzą w twarz domagając się konfrontacji plotek z faktami. Cooper przyznał, że były one prawdziwe. Wyznał również, że zakochał się w Neal i nadal się z nią spotykał. W maju 1951 małżeństwo Coopera było w stanie formalnej separacji, ale on sam nie chciał rozwodu. Po latach Neal twierdziła, że Cooper uderzył ją po tym, jak poszła na randkę z Kirkiem Douglasem, oraz że zajął się wszystkimi formalnościami związanymi z aborcją, gdy zaszła z nim w ciążę. Pod koniec grudnia 1951 Neal zakończyła ich związek. Według plotek, w czasie trzyletniej separacji z żoną Cooper miał romanse z Grace Kelly, Lorraine Chanel i Gisèle Pascal.
Przyjaźnie, zainteresowania i osobowość.
Dwudziestoletnia przyjaźń Coopera z Ernestem Hemingwayem rozpoczęła się w Sun Valley w październiku 1940. Tworząc postać Roberta Jordana z powieści "Komu bije dzwon" rok wcześniej, Hemingway inspirował się wizerunkiem Gary’ego Coopera. Dwójka uwielbiała spędzać czas na świeżym powietrzu; przez lata razem wybierali się na polowania na kaczki i bażanty i jeździli na nartach w Sun Valley. Obaj byli miłośnikami dzieł Rudyarda Kiplinga – Cooper zawsze trzymał egzemplarz wiersza "Jeżeli" ("If—", 1910) w swojej garderobie – i jako dorośli mężczyźni zachowali ducha młodzieńczej przygody w rozumieniu poety. Poza wielkim podziwem, który u Hemingwaya budziły umiejętności łowieckie i wiedza o dzikiej przyrodzie Coopera, pisarz uważał, że osobowość aktora odpowiadała granym przez niego bohaterom, mówiąc pewnego razu swojemu przyjacielowi: „jeśli sworzyłbyś postać taką jak Coop, nikt by w nią nie uwierzył. On jest po prostu za dobry by być prawdziwym”. Dwójka często się spotykała a przyjaźń trwała przez lata.
Życie towarzyskie Coopera obracało się głównie wokół sportu, zajęć na świeżym powietrzu i proszonych obiadach z jego rodziną i przyjaciółmi z branży filmowej, w tym reżyserami Henrym Hathawayem, Howardem Hawksem, Williamem Wellmanem i Fredem Zinnemannem, oraz aktorami Joelem McCrea, Jamesem Stewartem, Barbarą Stanwyck i Robertem Taylorem. Tak samo jak polowanie Cooper lubił jazdę konną, wędkarstwo, narciarstwo i w swoim późniejszym życiu nurkowanie z akwalungiem. Nigdy nie porzucił wczesnej miłości do obrazów i na przestrzeni lat wraz z żoną powiększali prywatną kolekcję malarstwa współczesnego, nabywając dzieła m.in. Auguste’a Renoir'a, Paula Gauguin'a i Georgii O’Keeffe. W swojej kolekcji posiadał również kilka dzieł Pabla Picassa, którego poznał osobiście w 1956. Aktor całe swoje życie nie ukrywał swojego zamiłowania do samochodów; jego własnością był chociażby Duesenberg z 1930.
Cooper z natury był osobą skrytą, introwertyczną i lubiącą samotność. Podobnie do ekranowych bohaterów, w których się wcielał, wypowiedzi Coopera były przerywane przez dłuższe chwile ciszy ze sporadycznymi „no” i „jasny gwint”. Kiedyś powiedział, że „jeśli inni mają do powiedzenia coś bardziej interesującego niż ja, to się nie odzywam”. Zdaniem jego przyjaciół, Cooper potrafił być elokwentnym, dobrze poinformowanym rozmówcą w tematyce obejmującej konie, broń palną, historię zachodu po kinematografię, samochody sportowe i sztukę współczesną. Był skromny i bezpretensjonalny, często bagatelizujący swoje umiejętności aktorskie i osiągnięcia zawodowe. Jego przyjaciele i znajomi z pracy opisywali go jako czarującego, dobrze wychowanego i troskliwego z pełnym życia, chłopięcym poczuciem humoru. Przez całą swoją karierę Cooper zachował przyzwoitość i nigdy nie nadużywał statusu gwiazdy – nigdy nie żądał specjalnego traktowania ani nie odmawiał pracy z reżyserem lub aktorką. Joel McCrea, przyjaciel aktora, wspominał, że „Coop nigdy nie był kłótliwy, nigdy się nie złościł i z tego co ja wiem, nigdy nie zbeształ drugiej osoby; każdy kto z nim pracował, lubił go”.
Poglądy polityczne.
Tak jak jego ojciec, Cooper był konserwatywnym republikaninem. W wyborach w 1924 oddał głos na Calvina Coolidge’a, w 1928 i 1932 na Herberta Hoovera, a w 1940 wziął udział w kampanii Wendella Willkie'ego. Gdy Franklin D. Roosevelt ubiegał się o bezprecedensową czwartą kadencję w 1944, Cooper wziął udział w kampanii wyborczej Thomasa Deweya i krytykował Roosevelta za bycie niesłownym i za przejmowanie „obcych” koncepcji. W przemówieniu radiowym, za które sam zapłacił, tuż przed wyborami Cooper powiedział: „nie zgadzam się z przeświadczeniem Nowego Ładu o Ameryce, którą wszyscy kochamy, że jest stara i wysłużona i skończona – że musi zapożyczać obce idee, które nie zdają się dobrze działać nawet tam skąd pochodzą ... Nasz kraj jest młodym krajem, który musi się zdecydować na ponownie bycie sobą”. Brał również udział w wiecu wyborczym Republikanów w Los Angeles Memorial Coliseum, w którym udział wzięło 93 tys. zwolenników Deweya.
Cooper był jednym z członków założycieli Motion Picture Alliance for the Preservation of American Ideals, konserwatywnej instytucji mającej za cel, zgodnie z jej zbiorem zasad, „zachowanie amerykańskiego stylu życia” oraz przeciwdziałanie komunizmowi i faszyzmowi. Organizacja – której członkami byli m.in. Walter Brennan, Laraine Day, Walt Disney, Clark Gable, Hedda Hopper, Ronald Reagan, Barbara Stanwyck i John Wayne – doradziła Kongresowi Stanów Zjednoczonych przeprowadzenie dochodzenia w sprawie komunistycznych wpływów w przemyśle filmowym. 23 października 1947 Cooper zeznawał przed Komisją ds. Badania Działalności Antyamerykańskiej. Aktor zrelacjonował słyszane wypowiedzi sugerujące, że Konstytucja jest przestarzała, a Kongres jest zbędną instytucją – głosy, które Cooper uważał za „bardzo nieamerykańskie”. Zeznał również, że odrzucił kilka scenariuszy, ponieważ były „zabarwione komunistycznymi ideami”. W przeciwieństwie do niektórych innych świadków Cooper, zeznając, nie podał żadnych nazwisk.
Religia.
Sakrament chrztu przyjął w kościele anglikańskim w 1911 w Anglii. W Stanach Zjednoczonych wychowywany był należąc do tamtejszego Kościoła Episkopalnego. Chociaż nie był praktykującym chrześcijaninem w dorosłym życiu, wielu z jego znajomych uważało, że miał też głęboką, duchową stronę.
26 czerwca 1953 towarzyszył swojej żonie i córce, pobożnym katoliczkom, w podróży do Rzymu na audiencję u papieża Piusa XII. Małżeństwo było wówczas wciąż w separacji, ale papieska wizyta była początkiem ku ich stopniowemu pojednaniu. W kolejnych latach Cooper kontemplował nad swoją śmiertelnością i zachowaniem a w rodzinnych rozmowach poruszał temat katolicyzmu. Zaczął regularnie uczęszczać z rodziną do kościoła, gdzie poznał proboszcza z ich parafii, który zaproponował Cooperowi duchową pomoc. Po kilku miesiącach nauki, 9 lipca 1959 został ochrzczony w kościele katolickim, w gronie rodziny i najbliższych przyjaciół w Kościele Dobrego Pasterza w Beverly Hills.
Ostatni rok i śmierć.
14 lipca 1960 w Massachusetts General Hospital Cooper przeszedł operację raka prostaty z przerzutem na jelito grube. 31 maja ponownie poczuł się źle i kolejny raz był zmuszony przejść operację usunięcia złośliwego nowotworu jelita grubego. Po odzyskaniu sił w trakcie lata odbył rodzinną podróż do południowej Francji, by niedługo później udać się do Anglii, gdzie wziął udział w produkcji swojego ostatniego filmu, "Nagie ostrze". W grudniu 1960 pracował w telewizyjnym dokumencie NBC "The Real West", który był częścią serii "Project 20" tego studia. 20 grudnia lekarz rodzinny poinformował żonę Coopera, że rak rozprzestrzenił się na płuca oraz kości i jest nieoperacyjny. Rodzina postanowiła wstrzymać się z przekazywaniem tej informacji Cooperowi.
9 stycznia 1961 uczestniczył w przyjęciu na jego cześć zorganizowanym przez Franka Sinatrę i Deana Martina we Friars Club w Beverly Hills. Spotkanie, na którym pojawiło się wielu jego przyjaciół z branży, zakończyła przemowa Coopera: „jedynym moim osiągnięciem, z którego jestem naprawdę dumny są przyjaźnie, które nawiązałem w tej wspólnocie”. W połowie stycznia rodzina Cooperów udała się na ostatnie wspólne wczasy do Sun Valley, gdzie aktor i Ernest Hemingway po raz ostatni wyruszyli w pieszą, śnieżną wycieczkę. 27 lutego po powrocie do Los Angeles Cooper dowiedział się, że umiera. Powiedział swojej rodzinie: „będziemy modlić się o cud; jeśli nie, i taka będzie wola Boża, to też w porządku”. 17 kwietnia oglądał w telewizji ceremonię wręczenia Oscarów, podczas której jego dobry przyjaciel James Stewart, który wręczał mu pierwszą statuetkę lata wcześniej, odebrał w jego imieniu Oscara za całokształt twórczości – trzeciego w dorobku Coopera. Przemawiając do Coopera trzymający statuetkę wzruszony Stewart powiedział: „Coop, chcę byś wiedział, że dostarczę ją do ciebie natychmiast. Za tym idzie też cała przyjaźń i przywiązanie i podziw i głęboki szacunek od nas wszystkich. Jesteśmy z ciebie bardzo, bardzo dumni, Coop”. Kolejnego dnia gazety w całym kraju ogłosiły, że Cooper umiera. W następnych dniach aktor otrzymywał liczne wiadomości z wyrazami uznania i wsparcia, w tym telegramy od papieża Jana XXIII i królowej Elżbiety II, oraz telefon od prezydenta Johna F. Kennedy’ego.
W swoim ostatnim publicznym oświadczeniu 4 maja Cooper powiedział: „wiem, że to, co się wydarzy jest wolą Boga. Nie obawiam się przyszłości”. Ostatnie namaszczenie przyjął 12 maja. Odszedł w spokoju dzień później, w sobotę 13 maja 1961 o godzinie 12:47, sześć dni po swoich 60. urodzinach. Na mszę w jego intencji, która odbyła się 18 maja w Kościele Dobrego Pasterza, przybyło wielu przyjaciół Coopera, w tym James Stewart, Henry Hathaway, Joel McCrea, Audrey Hepburn, Jack L. Warner, John Ford, John Wayne, Edward G. Robinson, Frank Sinatra, Dean Martin, Randolph Scott, Walter Pidgeon, Bob Hope i Marlene Dietrich. Aktor pochowany został na Holy Cross Cemetery w Culver City w Kalifornii. W maju 1974, gdy jego rodzina przeprowadziła się do Nowego Jorku, szczątki Coopera zostały ekshumowane i ponownie pochowane w Sacred Hearts Cemetery w Southampton. Grób aktora jest oznaczony trzytonowym kamieniem z kamieniołomu w Montauk.
Styl gry i renoma.
Grę aktorską Coopera cechowały trzy czynniki: umiejętność odwzorowania pewnych elementów swojej własnej osobowości w odgrywanych postaciach, bycie naturalnym i autentycznym w swoich rolach oraz umiejętność do dawania wstrzemięźliwych, mało wyrazistych występów, skalibrowanych do kamery i obrazu. Wykładowca sztuki aktorskiej Lee Strasberg zauważył: „najprostszymi przykładami koncepcji Stanisławskiego są tacy aktorzy jak Gary Cooper, John Wayne i Spencer Tracy. Oni nie próbują grać, tylko będąc sobą odpowiadają lub reagują. Odmawiają mówienia lub robienia czegokolwiek, co uważają za nieharmonijne z ich charakterami”. Reżyser François Truffaut umieścił Coopera wśród „najwspanialszych aktorów” ze względu na jego umiejętność gry bez dawania instrukcji. Zdolność do wnoszenia własnej osobowości w grane postacie wytworzyła ciągłość w jego występach do tego stopnia, że krytycy filmowi i widownia byli przekonani, że po prostu grał siebie.
Umiejętność przeniesienia swojej osobowości na ekranowych bohaterów odegrała ważną rolę w byciu naturalnym i autentycznym przed kamerą. Aktor John Barrymore powiedział o Cooperze: „ten facet jest największym aktorem na świecie. Bez wysiłku robi to, na naukę czego reszta z nas poświęca całe swoje życia – mianowicie, bycie naturalnym”. Charles Laughton, który grał u jego boku w "Devil and the Deep" dodał: „w istocie rzeczy, ten chłopak nie ma pojęcia jak dobrze gra… Bierze to ze środka, z jego własnego pełnego poglądu na życie”. William Wyler, który współpracował z Cooperem przy dwóch filmach, określił go „znakomitym aktorem, mistrzem gry aktorskiej”.
Bycie skrytym i mało wyrazistym przed kamerą zaskoczyło wielu pracujących z nim reżyserów i aktorów. Nawet w jego wczesnych filmach zdawał sobie sprawę z dostrzegania przez kamerę najdrobniejszych gestów i mimiki twarzy. Komentując występ Coopera w "Sierżancie Yorku" reżyser Howard Hawks zaobserwował: „pracował bardzo ciężko, a jednak zdawał się w ogóle nie pracować. Był osobliwym aktorem ponieważ patrząc na niego w trakcie ujęcia pomyślałbyś... to nie może być dobre. Oglądając nagrania w kabinie projekcyjnej na drugi dzień mogłeś wyczytać z jego twarzy wszystko, o czym myślał”. Sam Wood, reżyser czterech filmów z Cooperem, miał podobne zdanie o jego grze w "Dumie Jankesów": „to, co uważałem za mało wyrazistą grę okazało się idealnym podejściem. Na ekranie jest doskonały, jednak na planie przysiągłbyś, że jest to najgorsze aktorstwo w historii filmografii”. Aktorzy towarzyszący mu na planie również podziwiali jego aktorstwo. Wypowiadając się o dwóch filmach, w których zagrała u boku Coopera, aktorka Ingrid Begmand podsumowała: „osobowość tego mężczyzny była tak ogromna, tak przytłaczająca – i ta ekspresja w jego oczach i na jego twarzy, była tak wrażliwa i skryta. Nie mogłeś tego zauważyć dopóki nie zobaczyłeś tego na ekranie. Uważałam, że był cudowny; najbardziej skryty i naturalny aktor, z którym kiedykolwiek pracowałam”.
Spuścizna.
Kariera Coopera trwała 36 lat, od 1925 do 1961. W tym czasie wystąpił w rolach głównych w 84 filmach. Był wielką gwiazdą amerykańskiego kina od zmierzchu filmu niemego po koniec „Złotej Ery Hollywood”. Jego naturalny, wiarygodny i powściągliwy styl gry był podziwiany zarówno przez kobiety, jak i przez mężczyzn. Jego życiorys zawodowy obejmował role w większości głównych gatunków filmowych, w tym: westerny, filmy wojenne, filmy przygodowe, dramaty, filmy kryminalne, melodramaty, komedie i komedie romantyczne. Pojawiał się na liście największych osobowości filmu według „Motion Picture Herald” przez 23 kolejne lata, od 1936 do 1958. Był jednym z najlepiej zarabiających aktorów Hollywood przez 18 lat, pojawiając się na corocznej liście Quigley Publishing Company najlepiej zarabiających w latach 1936–1937, 1941–1949 i 1951–1957, a w 1953 znalazł się na jej szczycie. Został również uplasowany na 4. miejscu najlepiej zarabiających aktorów w historii, za Johnem Wayne'em, Clintem Eastwoodem i Tomem Cruise’em. W dniu jego śmierci jego filmy osiągnęły dochód w wysokości ponad 200 mln dolarów (, po uwzględnieniu inflacji).
W ponad połowie swoich filmów Cooper wcielał się w role ludzi z Zachodu, żołnierzy, pilotów, marynarzy i odkrywców – wszystkich będących ludźmi akcji. W pozostałych rolach wcielał się w rozmaite postacie, jak chociażby: doktora, profesora, artystę, architekta, urzędnika i baseballistę. Heroiczna postać ekranowa Coopera zmieniała się z każdym okresem jego kariery. We wczesnych filmach grał pewnego swojej moralnej postawy młodego, naiwnego bohatera, wierzącego w triumf prostych wartości ("The Virginian"). Po osiągnięciu statusu gwiazdy, westernowy bohater został zastąpiony przez bardziej rozważną postać w filmach przygodowych i dramatach ("Pożegnanie z bronią"). U szczytu kariery, od 1936 do 1943, był bohaterem nowego typu – orędownikiem zwykłego obywatela ("Pan z milionami", "Obywatel John Doe", "Komu bije dzwon"). W latach powojennych próbował sił wcielając się w dojrzałych bohaterów będących samemu w konflikcie z otoczeniem ("The Fountainhead", "W samo południe"). W jego ostatnich produkcjach bohater odrzuca przemoc i pragnie odzyskać utracony honor i znaleźć odkupienie ("Przyjacielska perswazja", "Człowiek z Dzikiego Zachodu"). Ekranowa postać, którą rozwinął i utrzymał przez całą swoją karierę przedstawiała idealnego amerykańskiego bohatera – wysokiego, przystojnego i szczerego mężczyznę o niezłomnej prawości, który przedkłada działanie nad myślenie i łączy heroiczne cechy romantycznego kochanka, poszukiwacza przygód i zwykłego człowieka.
Za wkład w branżę filmową 6 lutego 1960 Cooper został uhonorowany gwiazdą na Hollywoodzkiej Alei Gwiazd. Otrzymał również gwiazdę na chodniku przy Ellen Theater w Bozeman w stanie Montana. 6 maja 1961 został odznaczony francuskim Orderem Sztuki i Literatury za znaczący wkład w sztukę. 30 lipca 1961 został pośmiertnie nagrodzony włoską nagrodą specjalną David di Donatello za swoje dokonania. W 1966 został zaliczony w poczet gwiazd westernu „Hall of Great Western Performers” w National Cowboy &amp; Western Heritage Museum w Oklahoma City. American Film Institute uplasowała go na 11. miejscu listy 25 najlepszych aktorów amerykańskiej kinematografii. Trzy z granych przez niego postaci – Will Kane, Lou Gehrig i Sierżant York – znalazły się na liście AFI 100 największych filmowych bohaterów i złoczyńców, wszyscy będący bohaterami. Cytat Lou Gehriga „dziś uważam siebie za najszczęśliwszego człowieka na ziemi” znalazł się na 38. miejscu listy 100 najlepszych cytatów z amerykańskich filmów wszech czasów według AFI. Według biografa Jeffreya Meyersa trwałą spuścizną Coopera ponad pół wieku po jego śmierci jest kreacja idealnego amerykańskiego bohatera, uwieczniona w jego filmowych występach. Charlton Heston dodał, że Cooper „odwzorował typ mężczyzny, którym chcieliby być Amerykanie, prawdopodobnie bardziej niż jakikolwiek aktor który kiedykolwiek żył”.
Wizerunek Willa Kane’a został wykorzystany do agitacji wyborczej Komitetu Obywatelskiego „Solidarność” w wyborach parlamentarnych w Polsce w 1989. Plakat z kroczącym szeryfem, trzymającym w prawej dłoni kartę do głosowania zamiast Colta, napisem „Solidarność” za jego plecami i podpisem „W samo południe, 4 czerwca 1989” stał się symbolem zmian ustrojowych w Polsce.
Filmografia.
Lista filmów, w których Cooper wystąpił w pierwszoplanowych rolach:

</doc>
<doc id="163160" url="https://pl.wikipedia.org/wiki?curid=163160" title="Organizacja pozarządowa">
Organizacja pozarządowa

Organizacja pozarządowa (, popularny skrót NGO) – organizacja działająca na rzecz wybranego interesu i niedziałająca w celu osiągnięcia zysku.
W prawie międzynarodowym, w odróżnieniu od organizacji międzyrządowych, organizacje pozarządowe grupują nie państwa, lecz osoby fizyczne lub prawne, i z reguły z różnych krajów (najczęściej przyjmuje się, że minimum z trzech). Działają w oparciu o prawo krajowe siedziby organizacji, a powstają w wyniku nie umowy międzynarodowej, ale umowy cywilnoprawnej.
Organizacje pozarządowe bywają nazywane trzecim sektorem, obok sektora "publicznego" (władz rządowych i samorządowych) i "rynkowego" (przedsiębiorców). Organizacje pozarządowe – w odróżnieniu od organów publicznych a podobnie jak przedsiębiorcy – są prywatne i powstają z inicjatywy ich założycieli (prywatnych osób), ale – w odróżnieniu od przedsiębiorstw a podobnie jak władze publiczne – działają w interesie publicznym, a nie prywatnym. Charakterystyczną cechą organizacji pozarządowych jest więc brak powiązań z władzą publiczną. W ramach Unii Europejskiej organizacje pozarządowe są traktowane jako drugie pod względem skuteczności (po stowarzyszeniach biznesowych) pod względem wywieranej presji, lobbingu i wpływu na obywateli.
Termin „organizacja pozarządowa” nie jest równoznaczny z terminem „organizacja społeczna”, np. związek zawodowy jest organizacją społeczną, lecz nie jest organizacją pozarządową.
Organizacje pozarządowe w Polsce.
W polskim prawie definicję ustawową organizacji pozarządowej zawiera art. 3 ust. 2 ustawy z dnia 24 kwietnia 2003 r. o działalności pożytku publicznego i o wolontariacie (), zgodnie z którym "organizacjami pozarządowymi są, nie będące jednostkami sektora finansów publicznych, w rozumieniu przepisów o finansach publicznych, i niedziałające w celu osiągnięcia zysku, osoby prawne lub jednostki nieposiadające osobowości prawnej utworzone na podstawie przepisów ustaw, w tym fundacje i stowarzyszenia", przy czym niektórych przepisów ustawy nie stosuje się do fundacji publicznych i fundacji partii politycznych.
56% Polek i Polaków ufa NGO-som wynika z badań Stowarzyszenia Klon/Jawor, przeprowadzonych w listopadzie 2020 roku.
W Polsce agregatorem informacji na temat organizacji pozarządowych jest portal ngo.pl prowadzony przez Stowarzyszenie Klon/Jawor.

</doc>
<doc id="163161" url="https://pl.wikipedia.org/wiki?curid=163161" title="Tygodnik Solidarność">
Tygodnik Solidarność

Tygodnik Solidarność – polski tygodnik polityczno-społeczno-gospodarczy o profilu prawicowym, jedno z pierwszych niezależnych czasopism wydawanych w okresie Polskiej Rzeczypospolitej Ludowej.
Pierwszy numer ukazał się 3 kwietnia 1981 w nakładzie 500 tys. egzemplarzy. Obecnie wydawany jest przez Niezależny Samorządny Związek Zawodowy „Solidarność” i dominuje w nim tematyka związkowa.
Historia.
W początkowym okresie działalności ukazało się 37 numerów „Tygodnika” oraz wkładka do niewydanego już bożonarodzeniowego numeru 38–39. W szczytowym okresie sprzedawał się wtedy w nakładzie 500 tys. egzemplarzy, na większy nakład nie godziły się ówczesne władze komunistyczne.
Pomiędzy 13 grudnia 1981 a 1 czerwca 1989 wydawanie pisma zostało zawieszone przez władze PRL. Tygodnik został reaktywowany 2 czerwca 1989 pod redakcją Tadeusza Mazowieckiego, w nakładzie 100 tysięcy. Numer 1000 Tygodnika Solidarność ukazał się 23 listopada 2007 roku.
Działalność.
Na łamach tygodnika publikowali w przeszłości m.in.: Alain Besançon, Władimir Bukowski, Bogdan Czajkowski, Zbigniew Herbert, Andrzej Tadeusz Kijowski – także jako KAT, Waldemar Łysiak, Jerzy Robert Nowak pod pseudonimem "Maron", Bernard Margueritte, Zdzisław Najder, Krzysztof Piesiewicz, Jan Pietrzak, Andrzej Urbański, Marcin Wolski, Marek Nowakowski, Kazimierz Orłoś, Agnieszka Kobylińska, Jadwiga Staniszkis.
Rokrocznie tygodnik przyznaje tytuł „Człowieka Roku”.
Kierownictwo.
Redaktorami naczelnymi tygodnika byli Tadeusz Mazowiecki, Jarosław Kaczyński, Andrzej Gelberg oraz Jerzy Kłosiński. Od sierpnia 2015 roku obowiązki redaktora naczelnego pełnił Krzysztof Świątek, który w lutym 2016 roku został przez Komisję Krajową Niezależnego Samorządnego Związku Zawodowego „Solidarność” powołany na tę funkcję.

</doc>
<doc id="163164" url="https://pl.wikipedia.org/wiki?curid=163164" title="Ernst Thalmann">
Ernst Thalmann



</doc>
<doc id="163170" url="https://pl.wikipedia.org/wiki?curid=163170" title="Tarnina">
Tarnina



</doc>
<doc id="163174" url="https://pl.wikipedia.org/wiki?curid=163174" title="Osmoróg (herb szlachecki)">
Osmoróg (herb szlachecki)



</doc>
<doc id="163176" url="https://pl.wikipedia.org/wiki?curid=163176" title="Filip IV Habsburg">
Filip IV Habsburg

Filip IV ("Felipe IV", ur. 8 kwietnia 1605 w Valladolid, zm. 17 września 1665 w Madrycie) – król Hiszpanii i Portugalii jako Filip III ("Filipe III"). Syn Filipa III i Małgorzaty Habsburg, córki arcyksięcia Karola II Styryjskiego.
Początek rządów. „Bóg jest Hiszpanem”.
Urodził się w 1605 r., podczas pobytu hiszpańskiego dworu królewskiego w Valladolid. Od urodzenia nosił tytuły księcia Asturii (tytuł hiszpańskiego następcy tronu) i księcia Portugalii (tytuł portugalskiego następcy tronu). Korony Hiszpanii i Portugalii odziedziczył po śmierci swojego ojca w 1621 r. Miał wtedy 16 lat.
Podobnie jak Filip III, również i jego syn znaczną część władzy przekazał w ręce "validos" (faworytów), z tym, że na początku swoich rządów przejawiał zainteresowanie sprawami państwa, które jednak z biegiem lat malało. Zdolniejszy i rozumniejszy od swojego ojca, był jednak Filip człowiekiem rozpustnym i rozrzutnym. Nade wszystko uwielbiał polowania i jazdę konną. Przetłumaczył również na język hiszpański dzieła Francesco Guicciardiniego poświęcone historii politycznej. Historiografia hiszpańska zalicza go (podobnie jak jego ojca i syna) do tzw. „Habsburgów mniejszych” ("menores"), w odróżnieniu od jego dziada i pradziada, „Habsburgów większych” ("mayores").
Pierwszym "valido" za panowania Filipa IV został andaluzyjski szlachcic Gaspar de Guzmán, hrabia de Olivares, później książę de Sanlúcar la Mayor (stąd zwany "conde-duque", hrabia-książę). Obaj dbali o interes państwa, nie potrafili jednak przeciwstawić się klęskom, niepomyślnym zdarzeniom i skutkom własnych błędnych posunięć, które spadały na Hiszpanię przez ponad czterdzieści lat panowania króla. Olivares był politykiem dalekowzrocznym, można powiedzieć nawet, że jego wzrok sięgał za daleko, nie dostrzegając doraźnych efektów poczynań "valido". Już w 1621 r. Olivares powołał Radę Reformatorską ("Junta de Reformatión"), która miała za zadanie przeprowadzić niezbędne reformy w Hiszpanii.
Również w 1621 r. dobiegł końca 12-letni rozejm w Niderlandach. Wojna Hiszpanii ze zbuntowaną Republiką Zjednoczonych Prowincji rozgorzała na nowo, jako część wojny trzydziestoletniej. Hiszpanie, dowodzeni przez generała Ambrosio Spinolę, odbili w 1625 r. Bredę. Sukcesy na froncie wywołały optymizm na dworze królewskim. Na poważnie brano możliwość ponownego zjednoczenia Niderlandów pod berłem Arcykatolickich Królów. Olivares wypowiedział wówczas słowa: "Bóg jest Hiszpanem i walczy dziś za nasz kraj".
„Dekadencja Hiszpanii”.
W 1624 r. minister przedstawił królowi tajne memorandum, w którym zaleca przyspieszoną unifikację Hiszpanii. Jednym z pomysłów Olivaresa, które miały ową unifikację przyspieszyć było wprowadzenie w całym królestwie jednolitych podatków na 140-tysięczną armię (tzw. „Unia broni”). Napotkano tutaj jednak na opór poszczególnych prowincji. Stany katalońskie odmówiły nawet uchwalenia podatku. Królestwo tymczasem stanęło w obliczu kolejnego kryzysu ekonomicznego. Olivares próbował temu przeciwdziałać poprzez zawieszenie emisji miedzianych monet i ogłoszenie niespłacania długów państwowych. Na niewiele to się zdało i w 1627 r. Hiszpania musiała ogłosić bankructwo (kolejne bankructwa ogłaszano w 1647, 1652 i 1662 r.).
Za panowania Filipa pogłębiał się kryzys ekonomiczny Hiszpanii. Już w poprzednich dziesięcioleciach kraj został zalany srebrem i złotem z amerykańskich kolonii co jednak nie przyczyniło się do ekonomicznego rozwoju kraju. Pieniądze płynące z kolonii nie zachęcały do inwestowania w lokalną wytwórczość a jedynie do importu dóbr z innych krajów, co powodowało ucieczkę kruszcu z Hiszpanii. Przyniosło za to ze sobą inflację, stagnację ekonomiczną i liczne kryzysy. Nastąpił upadek handlu i rzemiosła. Zanikła również drobna własność ziemska. Większość ziemi w Hiszpanii znalazła się w rękach bogatych grandów. Nastąpił upadek miast, w efekcie czego nie wykształciła się w Hiszpanii silna burżuazja, która stanowiła motor przemian w Europie. Dominacja szlachty i arystokracji wpędzała kraj w stagnację.
W 1630 r. kraj dotknęła klęska głodu. W Katalonii wybuchła natomiast epidemia. Kryzys finansowy nie ustępował, a koszty prowadzenia wojny ciągle rosły – oprócz przeciągającej się kampanii w Niderlandach, Hiszpania uwikłała się w wojnę o sukcesję w księstwie Mantui. Szukając funduszy Olivares nałożył w Kraju Basków podatek solny. Wywołało to rozruchy w tej prowincji, który przekształcił się w bunt, stłumiony dopiero w 1634 r., kiedy wojska królewskie zdobyły Bilbao. W tym trudnym dla imperium okresie król Filip, nazywany również „Królem Planetą” ("El Rey Planeta"), zajmował się głównie ozdabianiem swego wspaniałego pałacu Buen Retiro oraz wystawianiem tam hucznych i niezwykle bogatych widowisk.
Był to jednak dopiero początek nieszczęść. W 1635 r. do wojny trzydziestoletniej przystąpiła Francja i zaatakowała posiadłości hiszpańskie. Walki w Katalonii początkowo miały pomyślny dla Hiszpanów przebieg. W 1636 r. ofensywa hiszpańska z Niderlandów zdobyła Amiens i Corbie, i zagroziła Paryżowi. To był jednak koniec hiszpańskich sukcesów. Podjęte przez Filipa IV próby wciągnięcia do wojny Rzeczypospolitej nie powiodły się. Przełomowym dla zmierzchu Hiszpanii stał się rok 1640, gdy wybuchły bunty w Portugalii, Katalonii i Neapolu, odtąd Hiszpanie przeszli do defensywy. Francuzi odnieśli sukcesy w Lotaryngii, a 19 maja 1643 r. armia hiszpańska poniosła klęskę pod Rocroi. Była to nie tylko klęska militarna, ale również polityczna. Pod Rocroi ustaliła się przewaga militarna Francji, która miała zastąpić Hiszpanię w roli hegemona w zachodniej Europie.
Kolejne niepowodzenia w polityce wewnętrznej i zewnętrznej pociągnęły za sobą upadek Olivaresa, który został zdymisjonowany przez króla w 1643 r. Nowym "valido" został Luis de Haro. Sam król znalazł się pod przemożnym wpływem franciszkańskiej mistyczki Marii de Agreda, która listownie udzielała porad królowi.
Bunty wewnętrzne okazały się nie mniej groźne od wrogów zewnętrznych. Po wyparciu Francuzów z Katalonii Olivares chciał wprowadzić tam hiszpańskie wojska, ale mieszkańcy odmówili ich utrzymywania. Olivares nie przyjął jednak tego do wiadomości. W 1640 r. wybuchł w Katalonii bunt. Podczas rozruchów w dzień Bożego Ciała zginął wicekról Katalonii. Buntownicy zawarli ugodę z Francją. Król Ludwik XIII Burbon otrzymał tytuł hrabiego Barcelony. Wojna trwała do 1652 r., kiedy to wojska hiszpańskie zdobyły Barcelonę. Francuzi zatrzymali jednak pograniczne Roussillon. Wojna z Francją trwała nadal. Wrogowie odnosili liczne sukcesy w Niderlandach. Dodatkowo do wojny przyłączyła się również Anglia. W 1655 r. Hiszpania utraciła na rzecz Anglii Jamajkę. W takiej sytuacji 5 listopada 1659 r. podpisano Pokój pirenejski. Hiszpania oddawała Francji Roussillon i Artois.
Największą klęską za panowania Filipa IV była utrata Portugalii. W 1640 r. w Lizbonie wybuchło powstanie, które obaliło władzę Habsburgów i oddało portugalską koronę księciu de Braganza jako Janowi IV. Rozpoczęło to blisko 30-letnią wojnę w wyniku której Hiszpania musiała w końcu uznać niepodległość Królestwa Portugalii (pokój podpisano 3 lata po śmierci Filipa IV). W latach 1641–1644 doszło do kilku kampanii, w których Portugalczycy skutecznie bronili niezależności swojego kraju. Wkrótce od obu stron zażądano dyplomatycznego rozwiązania konfliktu. Francja naciskała na Hiszpanię o uznanie niepodległości Portugalii. W celu jego zapobieżenia ponownemu podporządkowaniu Habsburgom Portugalia podpisała układy z Anglią, Francją i Szwecją. Hiszpanie wznowili działania wojenne w roku 1657. Szybko wypędzili siły przeciwnika z Olivenzy po czym odparli portugalską ofensywę pod Badajoz. Gdy w roku 1662 siły hiszpańskie pod wodzą Don Juana d’Austria Młodszego pokonały Portugalczyków dowodzonych przez księcia Frédérica-Armand de von Schomberga, przyszłość tych ostatnich wydawała się być przesądzona. Losy wojny odwróciły się jednak po zwycięstwach Portugalczyków pod Ameixial (1663), Castelo Rodrigo (1664) i Montes Claros (1665). Po tych zwycięstwach Portugalczycy wkroczyli do Andaluzji. W roku 1668 w wyniku wstawiennictwa króla Anglii obie strony zawarły pokój w Lizbonie (13 lutego 1668 r.). W wyniku układu Hiszpania uznała niepodległość Portugalii, a obie strony wycofały się z zajętych terenów. 
W 1647 r. nadmierne obciążenia finansowe wywołały kolejny bunt w Neapolu. Na jego czele stanął prosty rybak Tommaso Aniello, znany jako Masaniello. Masaniello doszedł rychło do porozumienia z wicekrólem Don Rodrigiem Ponce de Leon, ale 10 dni później został zamordowany na jego rozkaz. Wówczas, korzystając z francuskiej pomocy, Neapolitańczycy obalili rządy hiszpańskie i wprowadzili republikę.
Rok później Hiszpanie odzyskali jednak kontrolę nad miastem.
W 1648 r. w pokoju westfalskim Hiszpania uznała ostatecznie niepodległość Republiki Zjednoczonych Prowincji i zakończyła tzw. wojnę osiemdziesięcioletnią.
Na korzyść Filipowi można zapisać to, że był wybitnym mecenasem kultury. Na jego dworze tworzyli malarz Diego Velazquez i pisarze (Lope de Vega, czy Pedro Calderón de la Barca). Przyczynił się również do wybudowania pałacu Buen Retiro, zaś do dekoracji jego Salonu Królestw zatrudnił najlepszych hiszpańskich artystów.
Filip IV zmarł w 1665 r. i został pochowany w Eskurialu. Jego następcą został jedyny pozostały przy życiu syn, Karol II, którego liczne choroby wywołane wadami genetycznymi związanymi ze zbyt bliskim pokrewieństwem, zwiastowały zmierzch władzy habsburskiej w Hiszpanii.
Rodzina.
18 października 1615 r. w Burgos ożenił się z Elżbietą Burbon (22 listopada 1602 – 6 października 1644), córką króla Francji Henryka IV Burbona i Marii Medycejskiej, córki Franciszka I Medyceusza, wielkiego księcia Toskanii. Filip i Elżbieta mieli razem dwóch synów i sześć córek:
Drugą małżonką Filipa była jego siostrzenica, Marianna Habsburg (lub Maria Anna, 23 grudnia 1634 – 16 maja 1696), córka cesarza Ferdynanda III Habsburga i Marii Anny, córki króla Hiszpanii Filipa III. Związek został zawarty 8 listopada 1649 r. w Madrycie i jest dzisiaj oceniany jako reakcja na śmierć jedynego syna i następcy tronu – Baltazara Karola (zmarł on krótko po umowie z cesarzem Ferdynandem, w której ustanowiono jego małżeństwo z Marianną). W tym czasie 42-letni Filip postanowił sam obrać narzeczoną zmarłego syna jako przyszłą żonę. Marianna przybyła do Madrytu jesienią 1649, w wieku 15 lat. Filip i Marianna mieli razem trzech synów i dwie córki:
Mimo że Filip spłodził zdrowe potomstwo ze swymi metresami, jego żona poroniła kilkakrotnie lub narodzone noworodki zmarły krótko po porodzie.
Filip IV miał również kilkoro nieślubnych dzieci:

</doc>
<doc id="163177" url="https://pl.wikipedia.org/wiki?curid=163177" title="Ed">
Ed

ed – standardowy edytor wierszowy systemu UNIX. "ed" przyjmuje, że tekst podlegający obróbce podzielony jest na wiersze i pozwala jedynie na modyfikacje wskazanych wierszy tekstu za pomocą poleceń wydawanych programowi w trybie interaktywnym, w podobny sposób jak w wierszu poleceń systemu DOS czy UNIX. Zmusza to użytkownika do operowania numerami wierszy tekstu.
Dla celów pisania tekstów "ed" został wyparty przez bardziej rozbudowane edytory, jak choćby vi, korzystają natomiast z niego niektóre skrypty powłoki.
"ed" wczytuje zawartość pliku tekstowego do bufora i wszystkie zmiany dotyczą danych w buforze. Przed zakończeniem pracy zmiany należy zapisać lub odrzucić.
Niektóre polecenia "ed"a:
Składnia poleceń jest następująca:
gdzie n1, n2 określają wiersz lub zakres wierszy, na których operuje polecenie. Specjalny symbol $ oznacza ostatni wiersz i np. polecenie 1,$p spowoduje wyświetlenie wszystkich wierszy.
Przykład sesji z "ed"em (każde polecenie kończy Enter):
 a (dodaj wiersz)
 ed to edytor systemu UNIX. (to wpisujemy)
 To jest drugi wiersz. (to wpisujemy) 
 . (koniec trybu wstawiania, przejdź do bieżącego wiersza)
 2i (wstaw przed bieżącym wierszem)
 xxx (to wpisujemy)
 . (koniec trybu wstawiania, przejdź do bieżącego wiersza)
 1,$p (wyświetl wiersze od 1 do ostatniego)
 ed to edytor systemu UNIX.$
 xxx$
 To jest drugi wiersz.$
 3s/drugi/trzeci/ (w wierszu 3 zamień wyraz "drugi" na "trzeci")
 1,$p (patrz wyżej)
 ed to edytor systemu UNIX.$
 xxx$
 To jest trzeci wiersz.$
 w "plik" (zapisz bufor w pliku o nazwie "plik")
 51 ("ed" wypisuje liczbę zapisanych znaków)
 q (wyjście z "ed"a)
Linki zewnętrzne.
[[Kategoria:Edytory tekstu na licencji GNU GPL]]
[[Kategoria:Unix]]

</doc>
<doc id="163179" url="https://pl.wikipedia.org/wiki?curid=163179" title="Kuszaba (herb szlachecki)">
Kuszaba (herb szlachecki)

Kuszaba ("Bychawa, Kuczaba, Kuczawa, Ruchaba, Ruczaba, Paprzyca, Rakwicz") – herb szlachecki, noszący zawołanie "Iwiczna" oraz "Kuszaba".
Opis herbu.
"W polu srebrnym kamień młyński czarny z paprzycą pośrodku, srebrną. W klejnocie osiem głów szczenięcych srebrnych w dwóch rzędach; u góry dwie w prawo, dwie w lewo, na dole jedna w prawo, trzy w lewo."
Opis herbu Kuszaba pojawia się już w Klejnotach Jana Długosza: "Kuszaba. Cuius insignia lapis molaris griseus cum ferrea paprzicza in albo campo". Co w tłumaczeniu oznacza: "Kuszaba. Której znakiem kamień młyński szary z żelazną paprzycą w białym polu."
Według Niesieckiego (...) powinien zaś być kamień młyński do góry postawiony, szarego koloru, z żeleźcem we środku, jak do mełcia, w polu białem, na hełmie ośm szczeniąt.
Szymański twierdzi, że „(...) w polu srebrnym kamień młyński (żarna) czarny z paprzycą srebrną”.
Aktem unii horodelskiej herb został przeniesiony na Litwę (przyjął bojar litewski Manstold, adoptował Marmicza z Iwiczny Iwicki, komornik łęczycki).
Herbowni.
Baran, Bielicki, Bielicki, Boksza, Bokum, Bokun, Chrebra, Ciechliński, Ciecholewski, Czokołda, Dąbrowski, Dobrowski, Fabirowski, Ganiewski, Ganowski, Garowski, Gowin, Grochowski, Grodziński, Gródziński, Grotowski, Iwicki, Jarzyczewski, Kussowski, Lewicki, Kuszaba, Lubowiecki, Lubowiedzki, Łochowski, Miedwiediew, Monstold, Monsztołd, Nieprzecki, Nieprzeski, Niewiński, Niwiński, Ociesalski, Ocosalski, Oczesalski, Oczosalski, Owen, Pabierowski, Pabirowski, Paparzyński, Paprzyc, Paprzyca, Paprzycki, Petrykowski, Pieczewski, Pluta, Potrykowski, Przesmycki, Prześmiński, Rybarski, Sieklucki, Sieprawski, Stasiewicz, Staszewicz, Strusieński, Swirzawski, Szczeniowski, Śnieżawski, Świcki, Świeżawski, Świżawski, Uchacki, Uhacki, Warszewicki, Warszowicki, Widłowski, Wygonowski, Zberkmuł, Zbierzynek, Zgliczyński, Zgliński, Zrzobek, Zubek, Źróbek, Żupek.
Gowin (Gawin) to właściwie przydomek kaszubskiej rodziny Gostomskich, używających tego herbu.

</doc>
<doc id="163180" url="https://pl.wikipedia.org/wiki?curid=163180" title="Kuszaba">
Kuszaba



</doc>
<doc id="163181" url="https://pl.wikipedia.org/wiki?curid=163181" title="Bychawa (herb szlachecki)">
Bychawa (herb szlachecki)

Bychawa − polski herb szlachecki, nieznany z wizerunku, jeden z herbów wymienionych w akcie unii horodelskiej. 
Według Kaspra Niesieckiego, herb Bychawa to w rzeczywistości herb Kuszaba. Zdania tego nie podzielają jednak źródła współczesne.
Opis herbu.
"Nie zachował się żaden historyczny opis ani wizerunek herbu." 
Geneza.
Herb ten jest wymieniony z nazwy wśród herbów, które w 1413 w ramach unii horodelskiej miały być przeniesione na Litwę. Do rodu Bychawów miał wówczas być adoptowany bojar litewski o imieniu Monstold. Nie wiadomo jakie godło herbowe posiadał ród Bychawów (przy akcie brak jest pieczęci, która najprawdopodobniej zaginęła).
Według Władysława Semkowicza, jeśli zawołanie rodu pozostaje w związku z nazwą Bychawy lubelskiej, to należy zwrócić uwagę, że w XV wieku, Bychawę zasiedlali Jastrzębczykowie−Łazęki. 
Franciszek Piekosiński dopuszcza możliwość pomyłki pisarskiej notariusza nadwornego spisującego akt horodelski, który mógł błędnie zapisać proklamację Kuszaba jako Bychawa. Zwraca on też uwagę, że o proklamacji Bychawa żadne źródła średniowieczne nie wspominają, jeśli by więc taki ród Bychawów rzeczywiście istniał, to musiałby on być niewielki i trudno byłoby wytłumaczyć, dlaczego taki ród zostałby dopuszczony do udzielenia swego herbu Litwinom (gdy pominięte zostały takie znaczne rody jak Starychkoni czy Korabiów).
Kasper Niesiecki powołując się na Stryjkowskiego, który miał herb Bychawa nazywać "„Ruchaba”", utożsamił go z herbem Paprzyca, czyli Kuszabą. 
Joachim Lelewel wskazuje, że nazwę herbu w akcie horodelskim można czytać przez „B”, „K” lub „R”, a odczytano ją jako Kuszabę. Trafniejsze byłoby według niego odczytanie nazwy jako "Ruch-aba" tzn. "Rochawa" (w nazwie ma występować raczej "„Roch”" niż "„Kusza”"; "„ch”" nie odpowiada "„sz”" kuszy).
Seweryn Uruski napisał o Montowtach (Montowtowiczach) herbu Pobóg odmieniony (których pisano też Monstold, Montold, Montowtowicz), że ich przodkiem miał być Montowt - pan litewski, który na sejmie w Horodle wziął herb Bychawę. Herb ten, za jego czasów już nie używany, miał być według niego właśnie odmianą Poboga (a nie herbu Roch jak chciał tego Lelewel).
Według Piotra Nałęcza Małachowskiego herb ten tożsamy jest z herbem Dołęga, bo Bychawscy właśnie takim herbem się pieczętowali.
Herbowni.
Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Rocznik Towarzystwa Heraldycznego we Lwowie," Władysława Semkowicza'. Występowanie na liście nazwiska nie musi oznaczać, że konkretna rodzina pieczętowała się herbem Bychawa. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Znane jest nam tylko jedno nazwisko uprawnione do używania herbu Buchawa"", należy ono do wspomnianego wcześniej, adoptowanego w Horodle bojara: 

</doc>
<doc id="163182" url="https://pl.wikipedia.org/wiki?curid=163182" title="Żabka (sieć sklepów)">
Żabka (sieć sklepów)

Żabka – sieć niewielkich sklepów spożywczych (typu convenience) działających w Polsce na zasadzie franczyzy, utworzona w 1998 roku. 8812 sklepów prowadzonych jest przez przeszło 7400 franczyzobiorców.
Centrala spółki "Żabka Polska sp. z o.o." prowadzącej sieć mieści się w Poznaniu. Sieć sklepów Żabka obsługiwana jest przez siedem centrów logistycznych, które zlokalizowane są w Plewiskach, Tychach, Nadarzynie, Pruszczu Gdańskim, Szałszy, Komornikach oraz Tyńcu Małym.
Historia.
W 1998 roku w Poznaniu i Swarzędzu powstało pierwszych siedem eksperymentalnych sklepów Żabka. W tym samym roku podjęto decyzję o stworzeniu ogólnopolskiej sieci sklepów typu convenience. Sieć ta została stworzona przez Mariusza Świtalskiego, byłego właściciela firmy Elektromis oraz założyciela hurtowni Eurocash oraz sklepów Biedronka. Punkty sprzedaży Żabki otwierane były w miejscowościach powyżej 5 tys. mieszkańców i w październiku 2005 roku działało ich już na rynku 1700.
Od 2006 do kwietnia 2015 roku prezesem spółki był Jacek Roszyk, który wcześniej rozwijał także sieć dyskontów Biedronka. W maju 2007 roku Mariusz Świtalski sprzedał sieć Żabka czeskiemu inwestorowi Penta Investments. 30 maja 2008 roku doszło do połączenia dwóch spółek: Żabka Polska SA i Anura SA, poprzez przejęcie przez spółkę Anura spółki Żabka Polska.
W 2009 roku Żabka Polska otworzyła nową sieć sklepów convenience w konwencji deli (oferujące markowe produkty FMCG oraz usługi, których asortyment został poszerzony o dania gotowe oraz ciepłe przekąski i produkty ekologiczne) pod marką Freshmarket.
W maju 2011 roku fundusz inwestycyjny Mid Europa Partners zakupił 100% udziałów w Żabka Polska.
W 2012 roku w ramach programu „Sklep za czynsz” spółka Żabka Polska przejęła sklepy pomorskiej sieci Zatoka, a rok później wcieliła w swoje struktury pięć lokalnych sieci handlowych: Agap, Torg, PS Food, Dobry Wybór oraz Społem Zabrze. W 2014 roku firma przejęła kolejną sieć handlową – Kefirek. Umowa inwestycyjna objęła kilkadziesiąt sklepów, zlokalizowanych głównie w Krakowie, które zostały włączone do sieci Żabka lub Freshmarket. W kwietniu 2015 prezesem spółki Żabka Polska został Krzysztof Andrzejewski.
W 2016 roku sieć Żabka została oficjalnym sponsorem Polskiego Komitetu Olimpijskiego i Polskiej Reprezentacji Olimpijskiej Rio 2016.
W lutym 2017 roku właścicielem sieci Żabka została CVC Capital Partners – jedna z największych firm private equity i doradztwa inwestycyjnego na świecie.
W 2016 roku sieć Żabka rozpoczęła przebudowę swoich placówek, a w latach 2017–2018 przeszła rebranding. Zmieniony został logotyp sieci oraz identyfikacja wizualna – dawna żółto-zielona kolorystyka została zastąpiona zieloną, a we wnętrzach pojawiły się drewniane elementy dekoracyjne. Zmieniony został układ sklepu oraz rozkład półek. W asortymencie pojawiły się marki własne, zdrowe przekąski, dania gotowe i produkty śniadaniowe. W wybranych punktach powstały stoiska Żabka Café, oferujące kawę, fast food (hot dogi) i ciepłe przekąski. Dzięki podpisaniu umowy z Pocztą Polską na odbieranie przesyłek, wszystkie sklepy zyskały status placówek pocztowych, co pozwoliło im na uniknięcie wprowadzonego przez rządy Zjednoczonej Prawicy zakazu handlu w niedzielę. 
W 2018 roku Żabka Polska otworzyła 5300 sklep, w tym pięćsetną placówkę w Warszawie. Firma ogłosiła również koncepcję „Sklepu jutra”, łączącą rozwiązania mające usprawnić robienie zakupów i zarządzanie placówkami.
Od 2018 roku struktura organizacyjna Żabki oparta jest o strukturę spółki z ograniczoną odpowiedzialnością. Od marca 2016 roku prezesem i dyrektorem generalnym spółki jest Tomasz Suchański.
Podjęto decyzję o tym, aby do końca 2019 roku wszystkie sklepy Freshmarket przeszły pod szyld Żabki. W styczniu 2020 centralę Żabki przeniesiono do nowego biurowca w kompleksie Nowy Rynek przy ulicy Matyi, gdzie miejsce pracy ma 800 osób.
W październiku 2020 roku zakończono rozpoczęty w 2016 remodeling sklepów sieci "Żabka" i odtąd wszystkie sklepy posiadają taki sam wygląd, zarówno jeśli chodzi o logo, jak i wystrój wewnątrz sklepu.
W 2021 na terenie Trójmiasta funkcjonowało ponad 340 placówek handlowych tej sieci.
22 grudnia 2022 sieć Żabka pochwaliła się dziewięciotysięcznym i dziewięć tysięcy pierwszym lokalem; uruchomiono je w nowym formacie, opartym o pawilony, dostosowane są dla kierowców; znajdują się przy autostradzie A2.
Nagrody i wyróżnienia.
"na podstawie m.in."
Kontrowersje.
Według krytyków model biznesowy Żabki polega na przerzucaniu odpowiedzialności na ajentów, przez co popadają w długi. Marża wynosi 5% na wyroby tytoniowe, 15% na produkty z kategorii świeże (nabiał, dania gotowe, kawa, hot-dogi itp.) napoje, artykuły spożywcze, słone przekąski, batony, czekolady. Ajent musi również podpisać weksel in blanco. Sama Żabka narzuca ajentom, co mają sprzedawać, więc wiele produktów traci ważność i nie przynosi zysków. To z kolei tworzy dług w stosunku do korporacji. Według mediów i byłych współpracowników co najmniej trzech ajentów przez problemy finansowe popełniło samobójstwo.
Joanna Jurkiewicz napisała książkę "Dekada ajentów. System agencyjny spółki Żabka Polska", opartą m.in. o wywiady z ajentami. Książka nie została wydana, ponieważ autorka obawiała się ewentualnego procesu sądowego. W wywiadach tłumaczyła mechanizm działania sieci:
W lutym 2020 ukazał się w „Gazecie Wyborczej” artykuł Adriany Rozwadowskiej, który potwierdzał dociekania Jurkiewicz. Właściciel Żabki, CVC Capital, po wydaniu artykułu Rozwadowskiej wywarł naciski na takie portale jak Fakt.pl oraz Money.pl, by nie cytowały artykułu i zagroził Rozwadowskiej pozwem sądowym.
18 stycznia 2019 prezes polskiego oddziału międzynarodowego funduszu CVC Capital Partners, właściciela firm Żabka Polska i PKP Energetyka Krzysztof Krawczyk podpisał list intencyjny o współpracy z Wyższą Szkołą Kultury Społecznej i Medialnej Tadeusza Rydzyka.
Zyskanie przez sklepy statusu placówek pocztowych, pozwalające na zgodne z prawem uniknięcie zakazu handlu w niedzielę, wywołało sprzeciw i oburzenie związku zawodowego Solidarność, inicjującego wprowadzenie takiego zakazu i uważającego to za celowe omijanie zakazu.

</doc>
<doc id="163183" url="https://pl.wikipedia.org/wiki?curid=163183" title="Człon opóźniający">
Człon opóźniający

Człon opóźniający – w automatyce to człon, który na wyjściu daje sygnał formula_1 będący powtórzeniem sygnału wejściowego formula_2 opóźnionym o stałą wartość formula_3:
Poddanie powyższego związku obustronnej transformacji Laplace’a daje związek pomiędzy transformatami obu sygnałów:
Stąd transmitancja członu opóźniającego ma postać:
gdzie stała formula_3 jest czasem opóźnienia.
Odpowiedź impulsowa:
Charakterystyka skokowa członu opóźniającego wynosi:
Charakterystyka amplitudowo-fazowa:
Charakterystyka fazowa:

</doc>
<doc id="163186" url="https://pl.wikipedia.org/wiki?curid=163186" title="Kuczaba (herb szlachecki)">
Kuczaba (herb szlachecki)



</doc>
<doc id="163189" url="https://pl.wikipedia.org/wiki?curid=163189" title="Paprzyca (herb szlachecki)">
Paprzyca (herb szlachecki)



</doc>
<doc id="163190" url="https://pl.wikipedia.org/wiki?curid=163190" title="Rakwicz (herb szlachecki)">
Rakwicz (herb szlachecki)



</doc>
<doc id="163192" url="https://pl.wikipedia.org/wiki?curid=163192" title="Łodzia (herb szlachecki)">
Łodzia (herb szlachecki)

Łodzia ("Lodza," "Łodzic, Navis, Nawa") – polski herb szlachecki, wzmiankowany w najstarszym zachowanym do dziś polskim herbarzu, Insignia seu clenodia Regis et Regni Poloniae, spisanym przez historyka Jana Długosza w latach 1464–1480"".
Łodzia jest jednym z 47 herbów adoptowanych przez bojarów litewskich na mocy unii horodelskiej z 1413 roku. Przedstawiciel rodu rycerskiego Łodziów, Mościc ze Stęszewa, adoptował wówczas bojara, Miczusa. Wraz z upływem czasu i rozwojem struktury szlacheckiej, Łodziowie podzielili się na wiele rodzin. Najbardziej znane rody z późniejszych epok, pieczętujące się herbem Łodzia to między innymi: Czarneccy i Górkowie.
Łodzi używał też Stefan Czarniecki.
Opis herbu.
Opis historyczny.
Jan Długosz blazonuje herb następująco"":
Kasper Niesiecki, podając się na dzieła historyczne Bartosza Paprockiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym łódź złota."
"W klejnocie siedem pawich piór, na nich godło."
"Labry herbowe czerwone, podbite złotem."
Geneza.
Najwcześniejsze wzmianki.
Najwcześniejszy znany wizerunek pieczętny należy do Wojciecha, wojewody kaliskiego i był odciśnięty w 1313 roku. Najwcześniejszy zapis o herbie pochodzi z 1411 roku.
W wyniku unii horodelskiej w 1413 roku herb został przeniesiony na Litwę.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie"":
Etymologia.
Pierwsza teoria dotycząca etymologii pochodzi bezpośrednio od nazwy miejscowej "Łodzia", dziś "Łódź" ("de Loda 1271"); wieś ta stanowiła starodawne gniazdo rodu. Druga możliwość to pochodzenie od apelatywu "łodzia" – "łódź, łódka" (łac. navis), odpowiadającego wizerunkowi przedmiotu przybranego na tarczę herbu, poświadczonego w opisie herbu Jana Długosza"".
Jak widać z przytoczonego cytatu, nazwa znaku herbowego funkcjonowała w świadomości społeczności rycerskiej jako podstawa motywująca nazwę rodu Łodzia. Protoplastą rodu prawdopodobnie był Sędziwoj z Łodzi, poświadczony w 1271 roku"."
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (277 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Łodzia. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Łodzia:

</doc>
<doc id="163195" url="https://pl.wikipedia.org/wiki?curid=163195" title="Łodzia">
Łodzia



</doc>
<doc id="163197" url="https://pl.wikipedia.org/wiki?curid=163197" title="Łodzic (herb szlachecki)">
Łodzic (herb szlachecki)



</doc>
<doc id="163201" url="https://pl.wikipedia.org/wiki?curid=163201" title="Nawa (herb szlachecki)">
Nawa (herb szlachecki)



</doc>
<doc id="163202" url="https://pl.wikipedia.org/wiki?curid=163202" title="Nowina (herb szlachecki)">
Nowina (herb szlachecki)

Nowina ("Nowiny, Nowińczyk, Wojnia"", Zawiasa"", Złotogoleńczyk") – polski herb szlachecki, jeden z 47 herbów adoptowanych przez bojarów litewskich na mocy unii horodelskiej z 1413 roku. Przedstawiciel rodu rycerskiego Nowinów, Mikołaj z Sepna, adoptował wówczas bojara, Mikołaja Bejnara. Wraz z upływem czasu i rozwojem struktury szlacheckiej, Nowinowie podzielili się na wiele rodzin. Najbardziej znane rody z późniejszych epok, pieczętujące się herbem Nowina to między innymi: Przerębscy i Konopkowie.
Nowiny używał też Michał Sokolnicki.
Opis herbu.
Opis historyczny.
Kasper Niesiecki, podając się na dzieła historyczne Bartosza Paprockiego Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu błękitnym zawiasa kotłowa srebrna z zaćwieczonym mieczem."
"W klejnocie noga zbrojna złota."
"Labry herbowe błękitne, podbite srebrem."
Geneza.
Najwcześniejsze wzmianki.
Najstarszy znany wizerunek herbu pochodzi z odciśniętej w 1293 roku pieczęci, a najstarszy zapis dotyczący herbu pochodzi z zapisu sądowego z 1392 roku.
W wyniku unii horodelskiej w 1413 przeniesiony na Litwę (herb przyjął bojar litewski Mikołaj Bejnar).
Etymologia.
Według "Słownika etymologiczno-motywacyjny staropolskich nazw osobowych" nazwa Nowina pochodzi od nazwy osobowej "Nowina" ("Słownik Staropolskich Nazw Osobowych"), por. Nowo- II ("Staropolskie Odapelatywne Nazwy Osobowe")"".
Nazwa może również pochodzić od cytowanego przez Kaspra Niesieckiego rotmistrza o imieniu Nowina.
Legenda herbowa.
Legenda opowiada o rotmistrzu o imieniu Nowina, synu kotlarza, służącym Bolesławowi Krzywoustemu. Podczas odwrotu po przegranej wskutek zdrady Skarbimira, wojewody krakowskiego w bitwie z Rusinami w 1121 roku, koń władcy był już zmęczony, co widząc Nowina odstąpił księciu swego. Wdzięczny Krzywousty nadał rotmistrzowi herb przedstawiający ucho kotła, na pamiątkę zawodu ojca bohatera, i miecz otłuczony. Błękitne pole tarczy herbowej jest upamiętnieniem przegranej bitwy. Nowina pojmany został później w Czechach wraz ze swym hetmanem i skuty z nim za nogę jednym łańcuchem. Dzielny rotmistrz uciął sobie nogę do kolana i umożliwił w ten sposób ucieczkę dowódcy, z nogą Nowiny zresztą przywiązaną do pasa. Dopiero po trzech dniach, kiedy hetman był już daleko. Nowina wezwał straże. Czesi docenili jego męstwo i po opatrzeniu rany odesłano Nowinę do Polski, gdzie w nagrodę dodano do herbu klejnot z nogą zakutą w zbroję złotą. Od klejnotu herbu ten zwany jest też Złotogoleńczyk.
Inni inaczej nieco tłumaczą okoliczności utraty nogi przez bohatera. Kaleką Nowina miał zostać broniąc pieszo, po oddaniu konia Krzywoustemu, swego pana albo na Psim Polu, albo w boju z Haliczanami. Również legenda o pobycie w niewoli i samookaleczeniu ma też pewną odmianę, według której król więżący Nowinę, doceniając jego miłość ojczyzny dał mu złoty goleń i klejnot herbowy.
W dziele Szczęsnego Morawskiego można odnaleźć informację, że herb ten został nadany za podpalenie brony przy zdobyciu twierdzy Czarnemu Bożedarowi na Żabnie, Witowicach i Pilchowie.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (510 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Nowina. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Nowina:

</doc>
<doc id="163204" url="https://pl.wikipedia.org/wiki?curid=163204" title="Twierdza Modlin">
Twierdza Modlin

Twierdza Modlin (dawniej Nowogieorgiewsk) – umocnienia położone na Mazowszu u zbiegu Wisły, Narwi i Wkry około 30 km na północny zachód od Warszawy. Składają się z cytadeli położonej na prawym brzegu Narwi, umocnionych przedmości: kazuńskiego i nowodworskiego oraz z dwóch łańcuchów fortów. Jest jedną z największych i najlepiej zachowanych twierdz w Polsce.
Twierdza stanowi wielokrotnie rozbudowywane umocnienie i zawiera w sobie elementy fortyfikacji francuskiej, rosyjskiej i polskiej. Twierdza była czterokrotnie broniona: w 1813, 1831, 1915 i 1939 roku. Ponadto w 1920 w oparciu o nią toczyły się walki polsko-bolszewickie. Obsadzały ją wojska polskie (Księstwa Warszawskiego, Królestwa Polskiego, następnie Rzeczypospolitej), francuskie, saskie, wirtemberskie, rosyjskie i niemieckie (II i III Rzeszy).
Nazwa „Modlin tw.” określa jedynie cywilną część, tworzącą osiedle numer 6 Nowego Dworu Mazowieckiego i adres pocztowy 05-160. Rozciąga się ona jednak także na Obóz Warowny, tj. fortyfikacje wewnętrznego i zewnętrznego pierścienia wzniesione w okresie od lat 80. XIX wieku do wybuchu I wojny światowej oraz towarzyszące im dzieła z różnych okresów.
Na terenie fortecy znajduje się najdłuższy w Europie budynek – cytadela będąca ówcześnie koszarami wojskowymi – liczący 2250 m długości.
Historia twierdzy.
Od wczesnego średniowiecza do 1806. Pierwsze umocnienia i plany.
Miejsce zbiegu szlaków komunikacyjnych biegnących wzdłuż Wisły, Narwi i Bugu zostało umocnione już w okresie wczesnego średniowiecza w czasach rządów dynastii Piastów. Dla kontrolowania i zabezpieczenia tego strategicznego rejonu w Zakroczymiu wzniesiono w XI wieku warowny gród.
Pierwsze nowożytne fortyfikacje w pobliżu Modlina wybudowane zostały w czasie potopu szwedzkiego – w 1655 roku wojska szwedzkie założyły tu ufortyfikowany obóz (tzw. "Bugskansen"). Obecnie nie istnieją żadne pozostałości tego umocnienia. Prace fortyfikacyjne w tym miejscu – przy ważnej przeprawie – prowadziły w okresie wielkiej wojny północnej wojska saskie feldmarszałka Adama von Steinaua. Uwagę na konieczność ufortyfikowania tego rejonu zwracano też w czasach stanisławowskich. W roku 1794 rosyjski generał Pietr Korniłowicz Suchtelen opracował plany twierdzy „Zakroczym”, jednak prac nad budową tej twierdzy nigdy nie podjęto.
1806–1815. Okres napoleoński. I obrona twierdzy w 1813.
Budowę twierdzy rozpoczęto z rozkazu Napoleona I. 1 grudnia 1806 roku w Poznaniu wydał on rozkaz w sprawie ufortyfikowania przyczółków w Wyszogrodzie, Modlinie, Serocku i Pradze. W okresie Księstwa Warszawskiego, od wiosny 1807 do lata 1812 roku, powstał zasadniczy zrąb twierdzy składający się z obwarowania głównego (twierdza bastionowa, obecnie obwód wewnętrzny cytadeli), trzech wysuniętych, nieukończonych koron (fot.) oraz umocnień na przedmościach kazuńskim, nowodworskim i Wyspie Szwedzkiej. Były to fortyfikacje ceglano-ziemne wznoszone według nowoczesnej myśli francuskiej. Autorem pierwszego projektu twierdzy był wybitny francuski inżynier, generał François de Chasseloup-Laubat. Do pracy przy wznoszeniu umocnień zatrudniono w roku 1812 oprócz rzemieślników także 10-12 tysięcy okolicznych chłopów.
W wojnie 1812 roku twierdza modlińska służyć miała wraz z umocnieniami w Serocku, Pradze i Zamościu jako oparcie dla operacji wojsk francuskich. Wobec postępów ofensywy napoleońskiej prace fortyfikacyjne zostały w zasadzie przerwane w sierpniu 1812 roku. Po klęsce wyprawy na Moskwę paląca stała się potrzeba przygotowania Modlina do obrony. Umocnienia były pilnie uzupełniane i rozbudowywane od grudnia 1812 roku. Oblężenie twierdzy przez wojska rosyjskie Iwana Paskiewicza (10 000 żołnierzy) rozpoczęło się 5 lutego 1813. W tej kampanii twierdza modlińska wypełniła swoje zadanie, blokując na obszarze Księstwa Warszawskiego liczne oddziały rosyjskie i trwając w walce na głębokich tyłach teatru działań, gdy główne wojska Księstwa walczyły pod komendą ks. Józefa Poniatowskiego w Niemczech. Garnizon twierdzy tworzyły mieszane oddziały polskie, francuskie, saskie i wirtemberskie, dowodzone początkowo przez generała Franciszka Ksawerego Kosseckiego, a następnie przez generała Hermana Wilhelma Daendelsa, którego to Kossecki został zastępcą w czasie dalszej obrony (według Małej Encyklopedii Wojskowej garnizonem Modlina początkowo dowodził generał Ksawery Kossecki, a dopiero potem dowództwo objął Daendels). Łącznie Modlina broniło 5230 żołnierzy, 261 oficerów i 120 dział, w tym około 4000 polskich żołnierzy. Obrona Modlina trwała nawet wtedy, gdy po klęsce Napoleona w „Bitwie Narodów” pod Lipskiem (październik 1813) zgasły nadzieje na ofensywę francuską w kierunku wschodnim i odblokowanie twierdzy. Twierdza skapitulowała 1 grudnia 1813 roku (25 grudnia 1813 według Małej Encyklopedii Wojskowej), wobec wysokich strat (48,4% stanu wyjściowego), wyczerpania się amunicji i przeniesienia się operacji wojsk własnych za Ren. Kapitulację przyjął rosyjski generał P.Kleinmichel, który w lipcu zastąpił Paskiewicza.
1815–1831. Królestwo Polskie i powstanie listopadowe. II obrona twierdzy w 1831.
W okresie Królestwa Polskiego w twierdzy stacjonowały nieliczne oddziały armii polskiej i rosyjskiej. Mimo licznych planów nie podejmowano większych działań mających na celu rozbudowę twierdzy. W czasie powstania listopadowego i wojny polsko-rosyjskiej 1831 roku twierdza została sprawnie przygotowana do obrony i uzupełniona elementami fortyfikacji polowej. Jej komendantem został mianowany gen. Ignacy Ledóchowski. W czasie operacji letnich 1831 roku twierdza nie była atakowana. 8 września 1831 roku do twierdzy weszła po kapitulacji Warszawy większość wojsk polskich – 32,5 tys. żołnierzy z 91 działami. Armia niedługo później opuściła Modlin i skierowała się w stronę Płocka, zaś sama twierdza została 25 września okrążona przez wojska rosyjskie. Wobec przekroczenia przez armię granicy pruskiej obrona Modlina stała się wkrótce bezcelowa; twierdza skapitulowała 9 października 1831 roku jako przedostatni punkt oporu powstania.
1832–1883. Pierwsza rozbudowa twierdzy i okres stagnacji.
Likwidacja autonomii Królestwa Polskiego po roku 1831 wiązała się również z rozbudową fortyfikacji na jego obszarze. Celem tego działania była nie tylko obrona zachodnich rubieży Rosji, ale też zapobieżenie kolejnym polskim zrywom. W ten sposób powstała twierdza w Warszawie (Cytadela Aleksandryjska) (Александровская цитадель). Również w Modlinie, przemianowanym w 1834 roku na "Новогеоргиевск" (Nowogieorgiewsk), podjęto szeroko zakrojone prace nad rozbudową fortyfikacji. Autorem głównego planu rozbudowy w latach 1832–1841 był generał Iwan Dehn. Całość przebudowy, wraz z modernizacją przedmości, zakończono w roku 1841. Po ukończeniu twierdza otrzymała nazwę "Новогеоргиевская крепость" (Twierdza Nowogieorgiewska). Kilka lat dłużej trwała budowa ogromnego, obronnego spichrza zbożowego, stanowiącego główny magazyn dla wojsk rosyjskich stacjonujących na obszarze Królestwa.
W latach sześćdziesiątych polecenie rozbudowy i uzupełnienia Twierdzy Nowogieorgiewsk (Modlin) wydał gen. Eduard Totleben. Na jego polecenie wybudowano po 1864 wewnątrz francuskiego rdzenia bastionowego 2250 metrowy obwód obronnych koszar obliczony na pomieszczenie 20 tys. żołnierzy, charakterystyczny dla fortyfikacji rosyjskich (podobne miały Twierdza Dęblin i twierdza brzeska). Koszary osłaniane z 4 kaponier, stały się trzecim obwodem twierdzy Modlin. Koszary te, posiadające strzelnice dla dział i broni piechoty, kaponiery na załamaniach oraz otoczone rowem stanowić miały ostatni punkt oporu twierdzy. W omawianym okresie ukończono porzucone po roku 1813 korony, uzupełniając je ciągłym umocnieniem poligonalnym z rawelinami i murem Carnota. W ciągu następnych czterdziestu lat twierdza stopniowo stawała się przestarzała, mimo to nie podejmowano większych działań w kierunku jej modernizacji. W latach sześćdziesiątych wybudowano także w cytadeli kilka prochowni (magazynów amunicyjnych). Uzupełniono ją też o fort „Ostrołęka”, powstały z rozbudowy dzieła rogowego we wschodniej części twierdzy. Toczone w tym czasie wojny (głównie wojna krymska) pokazały jednak nowe tendencje w sposobach prowadzenia wojny i budownictwie umocnień.
1883–1915. Twierdza fortowa.
Do modernizacji twierdzy, jak i budowy w podobnym czasie innych umocnień w zachodniej części Rosji (np. Osowiec, Warszawa, Dęblin), przystąpiono w 1883, co podyktowane było pogarszającą się sytuacją międzynarodową – głównie sojuszem niemiecko-austro-węgierskim (rozszerzony o Włochy zyskał ten sojusz miano Trójprzymierza). Wzniesiono wówczas pierścień 8 fortów wysuniętych przed dotychczasową twierdzę na odległość 2,1 do 4,8 kilometra; ponadto na przedmościu nowodworskim wzniesiono fort „Nad Wisłą”. Budowę fortów, których plany oparto o typowy fort rosyjski wzór F1879, ukończono w 1888. Były to forty dwuwałowe (oddzielne wały dla artylerii i piechoty), oparte na planie pięcioboku, o dwóch czołach. Wszystkie budowle – koszary, kaponiery i przeciwskarpy – wznoszono z cegły. Forty łączyła z zapleczem – cytadelą sieć dróg fortecznych, kolei wąskotorowej i łączności. W 1893 powstał, pierwszy na ziemiach polskich, oddział aeronautyczny wyposażony w balony obserwacyjne. Dowodem na technologiczne zapóźnienie Rosji jest fakt, iż w momencie ukończenia były to już fortyfikacje przestarzałe.
Pierwszą modernizację fortów przeprowadzono w latach 1894–1900. Polegała przede wszystkim na zastąpieniu najważniejszych elementów zbudowanych z cegły ich betonowymi odpowiednikami. W pierwszej kolejności chodziło tutaj o przeciwskarpy i kaponiery. Stropy innych obiektów wzmacniano betonem.
Na przełomie XIX i XX w. powrócono do dawniejszej koncepcji tzw. „trójkąta fortecznego” (zob. Warszawski Rejon Umocniony). Polegała ona na oparciu obrony zachodnich rubieży cesarstwa na dużym ugrupowaniu twierdz. Narożniki trójkąta stanowić miały Modlin, Zegrze i Warszawa, zaś boki uzupełniać siedem fortów.
Doświadczenia z przegranej wojny z Japonią w latach 1904–1905 wywołały w rosyjskich kręgach wojskowych przekonanie, że armia rosyjska winna koncentrować się poza obszarem Królestwa, by mieć więcej czasu na mobilizację. Efektem tego było wydanie w 1909 rozkazu o likwidacji wszystkich z wyjątkiem Osowca i Modlina twierdz rosyjskich na tym obszarze. Równocześnie podjęto decyzję o kolejnej rozbudowie Modlina, by mógł stanowić on w wypadku wojny punkt oporu na głębokich tyłach wroga. Decyzja o likwidacji nie była jednak konsekwentnie przestrzegana względem niektórych twierdz i niedługo przed wybuchem wojny ponownie przystąpiono do ich rozbudowy.
W 1912 rozpoczęto budowę zewnętrznego pierścienia fortów, składającego się z 11 obiektów, uzupełnianego 12 dziełami pośrednimi i licznymi zespołami prochowni (magazynów amunicji). Forty oddalone być miały od cytadeli na odległość od 5,3 do 8,5 kilometra. Stare forty miały albo uzupełniać obronę jako druga linia, były wtedy modernizowane do najnowszych standardów, albo stanowić zaplecze mieszkalno-magazynowe dla załóg. Na szczególnie ważnych odcinkach zaplanowano budowę trzech grup fortowych („Goławice”, „Carski Dar”, „Janówek”), czyli zespołów wzajemnie się uzupełniających dzieł.
Projekty fortów oparto na trzech wzorcach: F1909 autorstwa generała Konstantina Wieliczko, F1910 oraz GF1908/12, dla grup fortowych, generała Nestora Bujnickiego. Były to forty ziemno-betonowe (w szczególnie narażonych na ostrzał miejscach stosowano płytko zbrojony żelazobeton) o narysie zbliżonym do trójkąta bądź trapezu. Mimo ograniczeń, wynikających z ogólnej kondycji państwa, zawierały szereg nowatorskich rozwiązań, były wśród nich dzieła nowoczesne i bardzo interesujące z punktu widzenia architektury obronnej, jak Grupa Fortowa „Carski Dar”. Posiadały jednak również wady: w porównaniu do istniejących już w fortyfikacji francuskiej czy niemieckiej nowoczesnych dzieł, np. pierwszych grup warownych czy fest, były dosyć schematyczne, dysponowały małą ilością stanowisk do ukrytej obserwacji itp. Dodatkowo w chwili wybuchu wojny posiadały mało elementów pancernych. Chociaż najważniejsze dzieła, jak np. Fort XV miały być wyposażone w wieże artyleryjskie i pancerne stanowiska obserwacyjne, wielu z nich nie zamontowano, a rezygnację z innych wymusiły oszczędności. Do rozpoczęcia oblężenia twierdzy w 1915 forty nie zostały ukończone. W wielu z nich widoczne są ślady pospiesznego doprowadzania do gotowości bojowej, czy nawet budowy prowizorycznych umocnień. Umocnienia te, mimo swoich wad, dawały załodze dobre zabezpieczenie przed ostrzałem większości ówcześnie stosowanej artylerii i były poprawnie rozmieszczone w terenie.
Mimo nieukończenia i pewnych mankamentów, Twierdza Nowogeorgiewsk ze swoimi 19 fortami i licznymi obiektami międzypola (dzieła pośrednie, prochownie, umocnienia polowe) była jedną z najpotężniejszych twierdz ówczesnej Europy, z dzisiejszej perspektywy także jedną z bardziej interesujących. Sumy włożone w jej modernizację pozwalały wierzyć, że zatrzyma ona na długo ofensywę niemiecką. Stało się jednak inaczej.
1915–1918. Modlin w I wojnie światowej. III obrona twierdzy.
Obrona twierdzy modlińskiej (nowogeorgiewskiej) w roku 1915 jest przykładem stosowanego przez wojska niemieckie błyskawicznego szturmu twierdzy fortowej. Na przełomie lipca i sierpnia 1915 roku wojska niemieckie zbliżyły się do Wisły. 5 sierpnia została bez walki zajęta Warszawa. Pod Modlin podeszło mieszane zgrupowanie oblężnicze dowodzone przez generała Hansa Beselera, liczące 80 tys. żołnierzy, wyposażonych między innymi w potężne moździerze oblężnicze kalibru 420 mm. Załogę twierdzy stanowiło liczące 105 tys. żołnierzy zgrupowanie generała kawalerii Bobyra, składające się z dość losowych jednostek. Oddziały te posiadały łącznie tylko około 60 tys. karabinów. Imponująca wydawała się być liczba dział – około 1000 sztuk. Jednak tylko 250 z nich było działami fortecznymi, a 144 względnie nowoczesnymi polowymi; reszta stanowiła działa przestarzałe. Na domiar złego, w ręce niemieckie jeszcze przed rozpoczęciem walk wpadł sztabowy samochód rosyjski wraz z dokładnymi planami umocnień.
Oblężenie twierdzy trwało zaledwie od 9 sierpnia do 20 sierpnia 1915 roku, z czego zasadnicze walki trwały tylko sześć dni. Szturm po przygotowaniu artyleryjskim rozpoczął się 13 sierpnia. Tego dnia Niemcy przełamali rosyjską obronę na linii umocnień polowych i podeszli pod linię fortów od strony północno-wschodniej – na odcinku pomiechowskim. 15 sierpnia wieczorem po długim ostrzale zostało zajęte prawoskrzydłowe dzieło grupy „Carski Dar”. Następnego dnia, 16 sierpnia późnym wieczorem, po nieudanych kontratakach rosyjskich, niemiecka piechota zdobyła fort XV. Długo bronili się natomiast żołnierze zabarykadowani w dziele lewoskrzydłowym (fot.). Kolejne kontrataki rosyjskie mające na celu odebranie umocnień zakończyły się niepowodzeniem. W nocy z 17 na 18 sierpnia generał Bobyr wydał rozkaz opuszczenia umocnień zewnętrznego pierścienia na odcinku pomiechowskim, które rankiem 18 zostały zajęte przez Niemców. Decyzja ta, jak i następna, o opuszczeniu i wysadzeniu wszystkich umocnień zewnętrznego pierścienia na prawym brzegu Wisły, pogłębiła rozkład załogi twierdzy. Prowadzony 19 sierpnia ostrzał fortów II i III, jak i samej cytadeli, poprzedzał szturm generalny twierdzy. Po południu 19 sierpnia Niemcy zajęli wspomniane forty, a około godziny 19 wkroczyli do cytadeli. 20 sierpnia generał Bobyr złożył podpis pod aktem kapitulacji twierdzy nowogeorgiewskiej.
Na tak zaskakująco szybki upadek najpotężniejszej rosyjskiej twierdzy złożyło się wiele czynników. Obrońców osłabiało kiepskie wyszkolenie do walk w twierdzy i brak odpowiedniego wyposażenia, brak wykończenia większości obiektów pierścienia zewnętrznego twierdzy i nade wszystko słaba wola walki tak dowódców, jak i ich podkomendnych. Żołnierze armii rosyjskiej zdobywali się jednak również na wielkie bohaterstwo, jak to w czasie walk o grupę „Carski Dar”. Z kolei na korzyść Niemców przemawiało doskonałe wyszkolenie wojsk w prowadzeniu ataków na obiekty umocnione (armia niemiecka miała już za sobą szereg równie imponujących i błyskawicznych szturmów na twierdze w roku 1914 – np. Liège, Maubeuge czy Antwerpię, której szturmem dowodził ten sam generał Beseler), wyposażenie w nowoczesną artylerię oblężniczą i posiadanie pełnych planów twierdzy, o czym już wspomniano. Upadek twierdz takich jak Antwerpia czy Modlin znacznie osłabiał wiarę alianckich sztabowców w obiekty umocnione i stał się przyczyną początkowych sukcesów niemieckich w szturmie na Verdun.
Do roku 1918 obiekty twierdzy były wykorzystywane przez wojska niemieckie na potrzeby magazynowe, szpitalne itp.
1918–1939. Twierdza Wojska Polskiego.
Po odzyskaniu przez Polskę niepodległości Modlin szybko stał się ponownie ważnym umocnieniem – tym razem w czasie wojny 1920 roku. Twierdza Modlin stała się głównym punktem obrony 5. Armii generała Władysława Sikorskiego na linii Wkry. Wojska radzieckie zdobyły w ciężkich walkach w połowie sierpnia 1920 roku kilka fortów, jednak wobec zwycięskiej kontrofensywy polskiej znad Wieprza wojska generała Sikorskiego również przeszły do działań zaczepnych.
W okresie międzywojennym twierdza spełniała dwie role. Po pierwsze, była bardzo ważnym garnizonem i magazynem. Znajdowały się tutaj m.in. Szkoła Podchorążych Broni Pancernych, Centrum Wyszkolenia Saperów oraz siedziby licznych jednostek armijnych. Po drugie, odgrywała rolę polskiego poligonu fortecznego. Odrodzona Polska, zagrożona przez Niemcy i Rosję Radziecką, stanęła przed koniecznością budowy własnych umocnień, nie posiadając do tego doświadczeń ani środków odpowiednich, by bezpośrednio kopiować rozwiązania francuskie (Linia Maginota). W fortach Modlina zainstalowano więc kilka eksperymentalnych kopuł pancernych dla obserwacji i karabinów maszynowych (fot.), wybudowano doświadczalne schrony bojowe oraz testowano broń forteczną. Równocześnie stare umocnienia były konserwowane – brano pod uwagę ich wykorzystanie w czasie ewentualnego konfliktu w przyszłości. Obiekty doświadczalne również budowano z myślą o ich włączeniu do struktury obronnej twierdzy. Ponadto w Modlinie mieścił się port wojenny i stocznia rzeczna.
24 marca 1928 Minister Spraw Wojskowych, marszałek Polski Józef Piłsudski, zarządził przeniesienie Oficerskiego Trybunału Orzekającego z Warszawy do Modlina.
24 stycznia 1930 roku Minister Spraw Wojskowych marszałek Polski Józef Piłsudski powołał Komisję Odbudowy Modlina pod przewodnictwem pułkownika Bolesława Jatelnickiego.
Tuż przed wybuchem wojny wzniesiono w twierdzy sześć małych schronów bojowych na dwa ciężkie karabiny maszynowe każdy. Wykonano także odcinki rowów przeciwpancernych i szereg ziemnych umocnień polowych. Niektóre umocnienia twierdzy – np. prochownie – wykorzystano na schrony przeciwlotnicze oddziałów armijnych. Rubież obronną zaplanowano wzdłuż wewnętrznego pierścienia fortów.
IV obrona twierdzy w 1939.
We wrześniu 1939 roku garnizon twierdzy stanowiła początkowo 8 Dywizja Piechoty. Stacjonował tu też sztab Armii Modlin. Po bitwie granicznej twierdzę obsadziły dalsze części oddziałów Armii „Modlin”. Wojska niemieckiego II Korpusu Armijnego podeszły pod twierdzę 10 września 1939. Od 13 września Modlin zaczęły obsadzać oddziały Armii „Łódź” dowodzonej przez generała Wiktora Thommée, który objął dowództwo Obozu Warownego „Modlin”. Przez dalsze dwa tygodnie trwało oblężenie twierdzy przez przeważające siły niemieckie. Twierdza, atakowana, ostrzeliwana i bombardowana z powietrza, skapitulowała 29 września 1939 roku, gdy wobec kapitulacji Warszawy jej dalsza obrona była bezcelowa. Modlin, podobnie jak w latach 1813 i 1831, był jednym z ostatnich punktów polskiego oporu.
W kolejnych latach II wojny światowej Twierdza Modlin nie odegrała już roli w działaniach wojennych. Podczas okupacji Niemcy wykorzystywali umocnienia do różnych celów. W forcie I znajdował się obóz przejściowy, a w forcie III – obóz koncentracyjny, gdzie zginęło ok. 20 tys. ludzi. Twierdza wyzwolona została 18 stycznia 1945 roku.
Okres powojenny.
Po wojnie większość obiektów – zarówno cytadelę, jak i forty – zajmowało Wojsko Polskie. Obecnie wiele umocnień zostało opuszczonych (m.in. Fort V, Fort XII, Fort XIV), stając się celem daleko idącej i nieodwracalnej dewastacji – zjawisko kradzieży oryginalnych elementów pancernych i pozostałości wyposażenia nasiliło się szczególnie w ostatnich latach. Liczne obiekty zostały wydzierżawione dla potrzeb działek wypoczynkowych (np. Fort XI, Fort XVI, Dzieło D-8). Pojawiają się jednak także przykłady pozytywnego wykorzystania zabytkowych umocnień dla celów turystycznych. Prowadzone są również badania naukowe.
Na terenie twierdzy, na północ od cytadeli, znajduje się port lotniczy Warszawa-Modlin – dawne lotnisko wojskowe, wykorzystywane dla obsługi ruchu pasażerskiego, głównie tzw. tanich linii lotniczych.
W październiku 2008 wewnętrzny obwód obronny Cytadeli wraz z koszarami obronnym, wpisane do rejestru zabytków województwa mazowieckiego decyzją z dnia 19.04.1957 pod numerem 1062/69, zostały wystawione na sprzedaż przez Agencję Mienia Wojskowego w drodze przetargu, za cenę wywoławczą 220 mln złotych z bonifikatą 50% wylicytowanej przy zakupie ceny, z tytułu wpisania nieruchomości do rejestru zabytków. Przetarg odbył się 10.12.2008 r. Kolejny przetarg z ceną wywoławczą 160 mln złotych, zaplanowany na 21.08.2009 r., również nie przyniósł rozstrzygnięcia. Dopiero w dziewiątym przetargu, dnia 12.08.2013, obszar twierdzy o pow. 58 ha zmienił właściciela, którym została spółka Konkret SA z Poznania. Wartość transakcji po udzielonych bonifikatach wyniosła 17,85 mln złotych.
W chwili obecnej konserwator zabytków dopuszcza bardzo szerokie możliwości adaptacji i przerobienia koszar (np. do funkcji mieszkalnych, hotelowych, usługowych, kulturalnych i turystycznych) pod warunkiem zachowania bryły budynku oraz pozostawienia terenu cytadeli, części wnętrz oraz części budynku koszar wraz z tarasami widokowymi na dwóch wieżach jako ogólnodostępnych. Dopuszczono natomiast wprowadzenie podziemnych parkingów i dojazdów, form małej architektury oraz niezbędnych nowych ciągów komunikacyjnych.
W lutym 2022 roku po wybuchu wojny na Ukrainie południowo zachodnia część koszar twierdzy została po pracach remontowych prowadzonych przez właściciela obiektu i wolontariuszy wykorzystana jako miejsce lokowania uchodźców z Ukrainy. Uchodźców dyslokowano również w hotelu Modlin Palace. Twierdza pełniła też rolę punktu logistycznego do gromadzenia i segregacji darów dla uchodźców przekazywanych przez mieszkańców, firmy oraz instytucje samorządowe i kościelne Mazowsza.
Obiekty twierdzy.
W strukturze Twierdzy Modlin wyróżnić można:
Turystyka i zwiedzanie.
Obecnie możliwe jest zwiedzanie niektórych obiektów twierdzy, zarówno indywidualnie, jak i w grupach zorganizowanych. Zagospodarowane turystycznie są: część koszar obronnych cytadeli (wieża zachodnia, tzw. Tatarska), część umocnień i zabudowań zaplecza (tzw. Elewator) oraz Brama Ostrołęcka. Spośród fortów możliwe jest zwiedzanie Fortu X w Henrysinie. Do niektórych spośród pozostałych fortów wstęp możliwy jest po skontaktowaniu się z administracją zajmujących je instytucji.
Na terenie twierdzy działają Towarzystwo Przyjaciół Twierdzy Modlin im. gen. Ignacego Prądzyńskiego oraz Oddział PTTK – Klub Przewodników Terenowych „Bastion”, świadczące usługi przewodnickie i zajmujące się organizacją imprez dla grup zorganizowanych. Funkcjonuje również Fundacja „Park Militarny Twierdzy Modlin”, organizująca imprezy rekonstrukcyjne w Twierdzy.
Na terenie Twierdzy Modlin, na parterze w jednej z carskich kamienic, wybudowanych pod koniec XIX w., dla kadry oficerskiej, mieści się restauracja.
Od 8 września 2012 r. w Twierdzy Modlin funkcjonuje również szlak turystyczny Baśki Murmańskiej, który w formie atrakcyjnej gry miejskiej prezentuje zwiedzającym (zwłaszcza najmłodszym) zabytki twierdzy.
Twierdza Modlin w filmie.
Niektóre obiekty Twierdzy Modlin posłużyły jako plany filmowe w znanych polskich filmach i serialach, m.in. w:

</doc>
<doc id="163205" url="https://pl.wikipedia.org/wiki?curid=163205" title="Język nauru">
Język nauru



</doc>
<doc id="163206" url="https://pl.wikipedia.org/wiki?curid=163206" title="Nowina">
Nowina

1. nowa, często niespodziewana wiadomość
2. dawniej: grunt świeżo wzięty pod uprawę

</doc>
<doc id="163207" url="https://pl.wikipedia.org/wiki?curid=163207" title="Nowiny (herb szlachecki)">
Nowiny (herb szlachecki)



</doc>
<doc id="163208" url="https://pl.wikipedia.org/wiki?curid=163208" title="Wojnia (herb szlachecki)">
Wojnia (herb szlachecki)



</doc>
<doc id="163210" url="https://pl.wikipedia.org/wiki?curid=163210" title="Złotogoleńczyk">
Złotogoleńczyk



</doc>
<doc id="163211" url="https://pl.wikipedia.org/wiki?curid=163211" title="Woda wgłębna">
Woda wgłębna



</doc>
<doc id="163213" url="https://pl.wikipedia.org/wiki?curid=163213" title="Sekretarz stanu Stanów Zjednoczonych">
Sekretarz stanu Stanów Zjednoczonych

Sekretarz stanu Stanów Zjednoczonych () – członek rządu federalnego Stanów Zjednoczonych zarządzający Departamentem Stanu Stanów Zjednoczonych. Jego stanowisko jest powszechnie uważane za amerykański odpowiednik ministra spraw zagranicznych.
Urząd sekretarza stanu został ustanowiony przez Kongres Stanów Zjednoczonych w 1789 wraz z ustanowieniem Departamentu Stanu Stanów Zjednoczonych, który zastąpił Departament Spraw Zagranicznych Stanów Zjednoczonych. Powstał na mocy tytułu 22 Kodeksu Stanów Zjednoczonych. Jego siedziba mieści się na siódmym piętrze Harry S. Truman Federal Building.
Uprawnienia.
Sekretarz Stanu jest powoływany przez prezydenta po naradzie z Senatem Stanów Zjednoczonych i mianowany po zaakceptowaniu go przez Senat.
Zgodnie z konstytucją prezydent określa politykę zagraniczną Stanów Zjednoczonych, a sekretarz stanu jest jego głównym doradcą do spraw zagranicznych i prowadzi określaną przez prezydenta politykę zagraniczną za pośrednictwem departamentu. Do jego obowiązków należą:
Sekretarza Stanu nadal wypełnia także obowiązki powierzone mu przez Kongres Stanów Zjednoczonych w 1789 w zakresie zapewnienia podstaw funkcjonowania Departamentu Stanu Stanów Zjednoczonych. Obejmują one opiekę nad Wielką Pieczęcią Stanów Zjednoczonych, przygotowywanie niektórych proklamacji prezydenckich, publikowanie traktatów i aktów międzynarodowych, publikowanie raportów stosunków Stanów Zjednoczonych z innymi państwami oraz zapewnienie bezpieczeństwa oryginalnym spisanym traktatom i umowom międzynarodowym.
Jest czwarty w linii sukcesji prezydenckiej Stanów Zjednoczonych kolejno po: wiceprezydencie, spikerze Izby Reprezentantów i przewodniczącym pro tempore Senatu.

</doc>
<doc id="163218" url="https://pl.wikipedia.org/wiki?curid=163218" title="Folk metal">
Folk metal

Folk metal – odmiana muzyki metalowej wywodząca się zazwyczaj z black lub heavy metalu. Trudno jednak stwierdzić dokładną datę powstania tego nurtu muzycznego. Jako pierwszy zespół nawiązujący do folku uważa się powstały w 1983 roku zespół Bathory. Na płycie" Blood Fire Death" poza tradycyjnym black metalowym brzmieniami pojawiają się elementy folkowe. Muzycy wykorzystują w swoim brzmieniu dźwięki i motywy muzyczne charakterystyczne dla regionu, z którego pochodzi dany zespół, choć nie jest to regułą. Najczęściej są to elementy muzyki celtyckiej bądź wzięte ze współczesnych utworów ludowych.
Elementy ludowe inkorporowane są w różnym stopniu. Szwedzki Otyg tworzy folk, wykorzystując elektryczne gitary i skrzypce, niemieckie In Extremo skrzyżowanie muzyki dawnej z metalem, a fiński Finntroll „polka-metal”, używając tradycyjnych instrumentów. Inny przykład to litewski Žalvarinis, wykorzystujący tradycyjny, litewski śpiew, czy białoruska grupa Znich (Znicz) refreny tworzące mistyczny nastrój, teksty pierwotnie o bogach kaszubskich, później sumeryjskich i egipskich.
Styl ten rzadko kiedy wychodzi poza Europę i Amerykę Północną z wyjątkiem niektórych zespołów południowoamerykańskich (np. nagrania Sepultury) i indyjskich (m.in. Rudra).
Folk metal w Polsce.
W Polsce przedstawicielami gatunku są zespoły Radogost, Percival Schuttenbach oraz Morhana. W początku XXI wieku jednak miał miejsce poważny rozkwit sceny folk metalowej w Polsce. Do czołowych przedstawicieli nowej fali polskiego folk metalu można zaliczyć takie zespoły jak m.in. Cronica, Helroth, Netherfell, Merkfolk, Runika, Velesar, Elforg, Black Velvet Band czy Time of Tales. W całym kraju organizowane są również liczne imprezy, festiwale i trasy koncertowe przedstawiające wykonawców z tego nurtu, m.in. Słowiańska Noc Folk Metalowa (Brenna), Zlot Fanów Folk Metalu (Wrocław, Warszawa), Folk Metal Crusade (trasa koncertowa) czy objazdowa impreza Folk Metal Night (Warszawa i cała Polska). Powstała także polska wytwórnia wydająca kapele z tego nurtu, Art of the Night Productions – która dotychczas wydała kilkanaście płyt, w zdecydowanej większości polskich zespołów folk metalowych. Do wydanych przez tę wytwórnię płyt należą m.in. „The Folk Bringer” Merkfolk, „Elforg” Elforg, „I Pagan” Helroth, „When the Earth Was Forged” Morhana.

</doc>
<doc id="163234" url="https://pl.wikipedia.org/wiki?curid=163234" title="Agulowie">
Agulowie

Agulowie (nazwa własna: агъулар, ros. aгулы) – niewielki naród kaukaski, zamieszkujący południowo-wschodni Dagestan.
Według szacunków na koniec lat dziewięćdziesiątych XX w. liczebność Agulów wynosić miała 15–17 tys. osób (i tak też jest podawana liczba użytkowników języka agulskiego), natomiast podczas przeprowadzonego w 2000 r. na terenie Federacji Rosyjskiej spisu powszechniego, narodowość agulską podało 28,3 tys. osób, z tego w samym Dagestanie 23,3 tys.
Agulowie posługują się językiem agulskim, należącym do zespołu samurskiego języków dagestańskich, choć rozpowszechniona jest także znajomość lezgińskiego oraz azerskiego.
Wierzący Agulowie wyznają islam sunnicki.

</doc>
<doc id="163243" url="https://pl.wikipedia.org/wiki?curid=163243" title="Wiktor Emanuel III">
Wiktor Emanuel III

Wiktor Emanuel III, właśc. Wiktor Emanuel Ferdynand Maria January () (ur. 11 listopada 1869 w Neapolu, zm. 28 grudnia 1947 w Aleksandrii) – król Włoch z dynastii sabaudzkiej od 29 lipca 1900 do 9 maja 1946, cesarz Etiopii w latach 1936–1941 (tytuł nieuznany przez większość państw na świecie), król Albanii w latach 1939–1943.
Ze względu na swój niski wzrost i wojenne sukcesy podczas wojny włosko-tureckiej, a potem I wojny światowej, doczekał się przydomku Mała Szabla.
Życiorys.
Wiktor Emanuel urodził się jako syn Humberta I i Małgorzaty Sabaudzkiej. Jego chrzciny miały imponującą oprawę, godną największych rodów królewskich. Mały książę Neapolu – choć był słabego zdrowia – otrzymał bardzo staranne wykształcenie. Codziennie od siódmej rano do dziewiątej wieczorem, niemal bez chwili odpoczynku, uczył się pod kierunkiem nauczycieli. Obdarzonemu żywą inteligencją, oczytanemu, odważnemu, dobrze przygotowanemu do wypełniania przyszłych obowiązków księciu wybaczało się niezbyt atrakcyjny wygląd i niski wzrost.
Jako następca tronu przebywał na manewrach cesarskich w Szczecinie w dniach 9–12 września 1895. Wstąpił na tron po śmierci ojca z rąk zamachowca. Jego nieśmiałość, młody wiek i tragiczny splot okoliczności, który doprowadził go do wstąpienia na tron, sprawiały, że był powszechnie lubiany, mimo licznych nietaktów i liberalnych poglądów – a może właśnie dzięki nim. Najważniejszą osobistością areny politycznej był za jego rządów Giovanni Giolitti, czterokrotnie piastujący urząd premiera przed pierwszą wojną światową w okresie nasilających się zamieszek wśród robotników.
Poza obowiązkami monarchy król pozwalał sobie z rzadka na drobne przyjemności – lekturę, łowienie ryb, kolekcjonowanie numizmatów. Styl życia i panowania Wiktora Emanuela III odbiegał znacznie od tego, jaki preferowali jego poprzednicy. Dwór był zdecydowanie mniejszy, a sam monarcha pozostawał nieco w cieniu, ograniczając się do pełnienia funkcji reprezentacyjnych i rozjemczej. Rządził krajem, gdyż od najmłodszych lat wpajano mu poczucie obowiązku, ale w każdej chwili mógłby bez żalu z niego zrezygnować.
Podbój Libii.
Późno zjednoczone państwo włoskie nie zdążyło utworzyć imperium kolonialnego na miarę brytyjskiego, czy nawet niemieckiego. Król Wiktor Emanuel III postanowił jednak przejąć posiadłości Imperium Osmańskiego w Afryce – głównie chodziło o tereny dzisiejszej Libii, tj. regiony Trypolitanii, Fazzan i Cyrenajki. Latem 1902 roku rząd włoski zawarł tajne porozumienie z Francją, a w 1909 roku z Rosją, gwarantujące neutralność tych państw podczas ewentualnego konfliktu włosko-tureckiego.
Pod koniec września 1911 roku Włochy wystosowały do Turcji ultimatum, a 3 października flota włoska zbombardowała Trypolis. Miasto to, będące największym ośrodkiem urbanizacyjnym regionu zostało zdobyte jeszcze w tym samym miesiącu. W wyniku działań wojennych i podpisanego 5 listopada 1911 roku królewskiego dekretu o przejęciu suwerennej władzy nad Libią, region ten znalazł się pod kontrolą Włoch. Traktat pokojowy został podpisany 18 października 1912 roku na terenie Szwajcarii.
Podczas jego rządów w latach 1911-1916 wprowadzone zostało powszechne prawo wyborcze dla mężczyzn, a Włochy pokonały Turcję i zajęły Trypolitanię.
I wojna światowa.
W 1915 Włochy, kierowane przez Antonia Salandrę, przystąpiły do pierwszej wojny światowej po stronie ententy przeciwko Austro-Węgrom, a w 1916 – wypowiedziały wojnę Niemcom. Niezadowolenie z podziału łupów i trwające nadal tarcia społeczne przyczyniły się do sukcesu faszyzmu. W wyniku Marszu na Rzym, Wiktor Emanuel powierzył 29 października 1922 Benito Mussoliniemu misję sformowania rządu. Życie dworskie zostało ograniczone do niezbędnego minimum, a sam król w żaden sposób nie ingerował w jego dalekie od demokratycznych standardów rządy.
II wojna światowa.
Włochy przystąpiły do wojny 10 czerwca 1940 roku jako sojusznik III Rzeszy. Wiktor Emanuel czynił wysiłki, by zapobiec wystąpieniu Włoch po stronie Niemiec. Bardzo często występował jako zwolennik neutralności, przy czym jawnie demonstrował swą niechęć do Niemców. Hrabia Galeazzo Ciano mówił wprost o germanofobii króla, który nie wierzył w powodzenie militarne. Na tle udziału Włoch w wojnie dochodziło bardzo często do sporów pomiędzy Wiktorem Emanuelem a Mussolinim. Tam gdzie mógł, król sprzeciwiał się Duce. Opierał się wysłaniu nowych dywizji do ZSRR. Był sceptyczny wobec zapewnień dyktatora, że Włochy mają wystarczająco dużo sprzętu wojennego.
Pomimo klęsk włoskiej armii na wszystkich frontach, utracie kolonii i lądowaniu aliantów zachodnich na Sycylii Wiktor Emanuel III nie był w stanie samodzielnie podjąć decyzji o zdymisjonowaniu Duce. Uczynił to dopiero po tym, jak decyzję o jego dymisji 25 lipca 1943 roku przegłosowała Wielka Rada Faszystowska. Tego samego dnia Wiktor Emanuel III przyjął Mussoliniego na ostatniej audiencji. Po jej zakończeniu z rozkazu króla został on aresztowany. Nowym szefem rządu został marszałek Pietro Badoglio. Król doprowadził także do rokowań z aliantami.
Abdykacja i schyłek życia.
Chcąc ratować monarchię włoską, skompromitowaną współpracą z faszyzmem, 9 maja 1946 abdykował na rzecz syna, Humberta II. W tym samym roku na mocy referendum utworzono we Włoszech republikę (większością tylko 51% głosów) i obaj monarchowie wyemigrowali do Egiptu.
Wiktor Emanuel był namiętnym zbieraczem monet i ich znawcą o sławie światowej. Całą kolekcję ukradziono mu w Kairze.
Rodzina.
24 października 1896 w rzymskiej bazylice Matki Bożej Anielskiej Wiktor Emanuel III ożenił się z księżniczką Heleną Czarnogórską. Z woli matki Wiktora Emanuela, jego przyszła małżonka zmieniła wyznanie z prawosławnego na rzymskokatolickie. W proteście przeciwko zmianie wiary, rodzina panny młodej nie stawiła się na ślubie (z wyjątkiem jednej z sióstr). Potomstwo Wiktora Emanuela i Heleny to:
Pełna tytulatura.
Składały się na nią tytuły książąt sabaudzkich i królów sardyńskich i włoskich narastające od średniowiecza i odzwierciedlające różną sytuację polityczną Sabaudii oraz pretensje jej władców.

</doc>
<doc id="163248" url="https://pl.wikipedia.org/wiki?curid=163248" title="Indywidualne mistrzostwa Europy juniorów na żużlu">
Indywidualne mistrzostwa Europy juniorów na żużlu

Indywidualne mistrzostwa Europy juniorów na żużlu (ang. "Individual Speedway Junior European Championship") – rozgrywki żużlowe, organizowane oficjalnie od 1998 roku przez FIM Europe dla zawodników do 19. roku życia (w latach 2013–2020 do 21 lat). W 1997 r. rozegrano we Wrocławiu nieoficjalne mistrzostwa, w których zwyciężył Bartłomiej Bardecki przed Rafałem Okoniewskim, Mariuszem Węgrzykiem i Charlie Gjedde'em).
Medaliści.
Uwaga! W latach 1977–1987 pod szyldem indywidualnych mistrzostw Europy juniorów rozgrywano jedyny młodzieżowy czempionat, wyłaniający "de facto" mistrza świata juniorów (zestawienie wyników w tych latach zobacz tutaj).
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy urodzeni w roku 2004 i później.

</doc>
<doc id="163252" url="https://pl.wikipedia.org/wiki?curid=163252" title="Koło barw">
Koło barw

Koło barw – graficzny model poglądowy służący do objaśniania zasad mieszania się i powstawania barw, mający postać koła, w którym wokół jego środka zgodnie z kierunkiem ruchu wskazówek zegara wrysowano widmo ciągłe światła białego w ten sposób, że barwa fioletowa (najkrótsze promieniowanie widzialne) płynnie przechodzi w barwę czerwoną (najdłuższe promieniowanie widzialne) a więc widmo zostaje połączone w zamknięty cykl zmian barw. Odległość od środka koła odpowiada poziomowi nasycenia danej barwy.
Barwy znajdujące się po przeciwnych stronach środka koła nazywane są barwami dopełniającymi. Takie barwy nałożone na siebie w syntezie addytywnej dają barwę białą, a w syntezie subtraktywnej – barwę czarną, natomiast zmieszane dają neutralną szarość.

</doc>
<doc id="163256" url="https://pl.wikipedia.org/wiki?curid=163256" title="KKK">
KKK



</doc>
<doc id="163257" url="https://pl.wikipedia.org/wiki?curid=163257" title="Synteza addytywna">
Synteza addytywna

Synteza addytywna – zjawisko mieszania barw poprzez sumowanie wiązek światła widzialnego różnych długości. Synteza addytywna trzech barw "przeciwstawnych" z koła barw daje światło o barwie białej (teoretycznie, pod warunkiem precyzyjnej przeciwstawności barw i równego natężenia wszystkich trzech strumieni).
Synteza addytywna zachodzi np. podczas projekcji na biały ekran światła ze źródeł o różnych barwach: w miejscu oświetlonym jednocześnie różnymi barwami światła oko ludzkie widzi odbity strumień światła będący sumą wszystkich padających w to miejsce barw (w widzianym przez nas strumieniu odbitym występują jednocześnie wszystkie długości fal odpowiadające poszczególnym strumieniom światła padającego).
Urządzenia wykorzystujące syntezę addytywną.
W oparciu o syntezę addytywną mieszania barw pracują monitory oraz inne wyświetlacze kolorowe, emitując wiązki świateł "Red" (czerwony), "Green" (zielony), "Blue" (niebieski) (RGB). Czarny ekran to wynik braku emisji światła, a biały to wynik złożenia świateł R, G, B z maksymalną jasnością.

</doc>
<doc id="163259" url="https://pl.wikipedia.org/wiki?curid=163259" title="Giulio Romano">
Giulio Romano

Giulio Romano, właściwie Giulio Lippi (ur. ok. 1499 w Rzymie, zm. 1 listopada 1546 w Mantui) – włoski malarz i architekt. Był uczniem Rafaela, lecz później silny wpływ wywarła na niego twórczość Michała Anioła.
Należał do ważniejszych twórców manieryzmu włoskiego (freski "Upadek gigantów"). Współpracował z Rafaelem przy zdobieniu apartamentów papieża Leona X (słynne Stanze Watykańskie), dokończył niektóre dzieła mistrza ("Przemienienie na górze Tabor").
Od roku 1524 tworzył przy dworze Gonzagów w Mantui. mianowany został naczelnym architektem Mantui, zaprojektował budynek targu rybnego i rozpoczął przebudowę katedry, największą zaś sławę przyniósł mu zrealizowany w latach 1525- 1531 projekt architektoniczny letniej rezydencji Gonzagów – Palazzo del Tè, którego wnętrze udekorował freskami.

</doc>
<doc id="163261" url="https://pl.wikipedia.org/wiki?curid=163261" title="Centrala telefoniczna">
Centrala telefoniczna

Centrala telefoniczna – zespół urządzeń przeznaczony do łączenia abonentów sieci telekomunikacyjnej na czas wymiany informacji. Składa się ona z urządzeń komutacyjnych odpowiedzialnych za zestawianie połączeń telekomunikacyjnych i urządzeń pomocniczych gwarantujących prawidłową pracę centrali. Możemy podzielić je na analogowe i nowocześniejsze cyfrowe. Podział ten wynika z zasady działania i sposobu przetwarzania i przesyłania danych (informacji).
Pierwsza ręczna centrala telefoniczna została uruchomiona w 1878 r. w USA. Centrala umożliwiała przeprowadzenie dwóch jednoczesnych rozmów telefonicznych.
Łącznica telefoniczna.
Łącznica telefoniczna jest urządzeniem technicznym realizującym procesy komutacyjne. Jej zadaniem jest zestawienie łączy telefonicznych w celu realizacji połączeń.
Wyposażenie łącznic.
Do wyposażenia łącznic należą:
Zasady działania łącznic.
Ręczne.
Ręczne działanie łącznic opiera się na podłączaniu przez człowieka odpowiednich wtyczek (dzwoniących) do odpowiednich gniazd (odbierających), jak np. w łącznicy polowej PK-10.
Automatyczne–elektromagnetyczne.
W łącznicach automatycznych-elektromagnetycznych elementami komutacyjnymi są przekaźniki, wybieraki krzyżowe lub wybieraki biegowe. Takie łącznice prezentują na przykład centrale Strowger 32AB, Pentaconta, K-65, K-66, i inne. W takim typie łącznicy głównym wyposażeniem są:
Automatyczne–elektroniczne.
Pole komutacyjne jest polem analogowym opartym o matryce przekaźników kontaktronowych, a sterowanie polem odbywa się za pomocą układów scalonych małej skali integracji (LSI – Little Scale Integration, np. UCY...:UCA...) sterowane lokalnym komputerem nadzorczym.
W łącznicach automatycznych-elektronicznych elementami komutacyjnymi są elementy elektroniczne, na przykład w centralach E-10, E-10B.
Automatyczne–cyfrowe.
S12, Siemens EWSD czy Lucent (dawniej AT&amp;T) 5ESS.
W Polsce centrala Lucent (dawniej AT&amp;T) 5ESS jest systemem telefonicznym obsługującym ruch międzymiastowy dla węzła warszawskiego CMA oraz centralą międzynarodową, lokalną i tranzytową MMA.
Zasilanie centrali telefonicznej.
Do generowania prądu przemiennego stosuje się:
Przetwornice sygnałowe – są zbudowane z silnika prądu stałego, który porusza prądnice prądu przemiennego, a pozostałe przetwornice są zbudowane z elementów elektronicznych.
W systemie: „E-10” – podstawowym elementem zegara są dwa generatory pracujące równolegle, z których sygnał doprowadzany jest do trzech powielaczy pracujących na wspólne wyjścia. Tymi wyjściami są cztery magistrale dołączone do poszczególnych zespołów centrali.

</doc>
<doc id="163262" url="https://pl.wikipedia.org/wiki?curid=163262" title="Reindustrializacja">
Reindustrializacja

Reindustrializacja – stopniowe przechodzenie w strukturze gałęziowej przemysłu od gałęzi kapitałochłonnych (tzn. o dużym zapotrzebowaniu na surowce, energię i siłę roboczą) do gałęzi „intelektualnie intensywnych”, wymagających dużego zaangażowania nauki i wysoko wykwalifikowanej kadry pracowników.

</doc>
<doc id="163264" url="https://pl.wikipedia.org/wiki?curid=163264" title="Oksza (herb szlachecki)">
Oksza (herb szlachecki)

Oksza ("Ascia, Oxa, Bradacica, Bradaczyca, Brodacica, Halabarda, Hoksza, Oksa, Kołda") – polski herb szlachecki, jeden z 47 herbów adoptowanych przez bojarów litewskich w unii horodelskiej w 1413 roku. Herb został też wymieniony w najstarszym zachowanym do dziś polskim herbarzu, napisanym przez historyka Jana Długosza, Insignia seu clenodia Regis et Regni Poloniae z lat 1464–1480"".
Opis herbu.
Opis historyczny.
Jan Długosz blazonuje herb następująco: Co w przekładzie daje:Kasper Niesiecki natomiast: 
Opis współczesny.
Opis skonstruowany współcześnie brzmi następująco:
"Na tarczy w polu czerwonym siekiera bojowa" (oksza) "srebrna, ostrzem w prawo."
"W klejnocie samo godło, wbite ostrzem w koronę."
"Labry herbowe czerwone, podbite srebrem."
Geneza.
Najwcześniejsze wzmianki.
Herb z początku XII w.
W wyniku unii horodelskiej w 1413 herb został przeniesiony na Litwę. Do rodu Okszów został przyjęty bojar żmudzki Minimund Seśnikowicz (Sessnicouicz, Sessnykouicz). Ród Okszów reprezentowali w Horodle Mikołaj ze Strzelc – sędzia sandomierski i Klemens Wątróbka ze Strzelc, który przywiesił do aktu swą pieczęć.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie jako "Oxa" wśród 71 najstarszych polskich herbów szlacheckich we fragmencie:
Historia.
O historii rodu Werszowców pisał Kosmas z Pragi w swojej "Chronica Boëmorum". Gdy książę czeski Świętopełk za rzekomą zdradę wygubił czeski ród Werszowców, niedobitki ruszły na Śląsk i na Węgry. Według Marcina Bielskiego, Jan Werszowiec (Werszowic, Wrszowic, Wierszowiec, Wersowicz, Wrsowicz) w XI wieku w oblężęniu Wrocławia przeszedł ze swoim oddziałem na stronę Polaków i zabił Świętopełka, przyczyniając się walnie do ich zwycięstwa. Książę Bolesław III Krzywousty nagrodził go za ten czyn związaną z nim ziemią (ziemie nadwarciańskie), do której również należała wieś Siemkowice, gdzie Werszowicowie, jak w 1551 r. wzmiankował Marcin Bielski, „postawili tu mocny zameczek na wyspie między wody”. Z biegiem czasu potomkowie Jana Werszowica, protoplasty rodu Okszyców, podzielili się wsiami podarowanej ziemi i w XV w. od ich nazw przyjęli nazwiska. Stąd Błeszyńscy, Gromadzcy, Jackowscy, Kłobukowscy, Kłomniccy, Okszyńscy, Ostrowscy, Radoszewscy i Siemkowscy. Na pochodzenie nazwy tamtejszej rzeki Oksza, wskazują dawniej nad nią usytuowane posiadłości Okszyców. Także nazwa pobliskiej miejscowości Wieruszów, sąsiadującej z dawnymi posiadłościami Okszyców, założonej na przełomie XIII i XIV wieku (nova Vieruszov 1368, Veruschov, Versilgav) tuż obok najstarszej części Wieruszowa, czyli grodu leżącego w widłach Prosny i Niesobu, prawdopodobnie wskazuje na założycieli Werszowców. Obok grodu, położonego niegdyś w ziemi wieluńskiej, po lewej stronie rzeki istniało dawniej najstarsze osiedle nieobronne zwane Starym Wieruszowem (Vierusov antiqua, antiquum oppidum Vyerusszov).
Prawdopodobnie w okresie rządów w Krakowie Henryka Brodatego i jego syna Henryka Pobożnego (1231-1241), Okszom ze Śląska czasów rozbicia dzielnicowego zostały nadane dobra w parafii Witów, należące do domeny książęcej. Z racji swych posiadłości w nadwarciańskiej ziemi sieradzkiej, Okszyce z Witowa byli naturalnymi zwolennikami rządzącego od 1279 r. Małopolską Leszka Czarnego, jednocześnie księcia sieradzkiego.
Okszyce mieli także włości w ziemi sandomierskiej. Do zapisanych w źródłach Okszyców tejże linii należeli: Sieciech zmarły po 1287, a przed 1291 r., podkomorzy sandomierski; jego brat Boksza, wojewoda sandomierski w latach 1286–1288; także Imram z Witowa, wojski krakowski w latach 1286–1288. W następnych pokoleniach najczęściej nadawanym imieniem Witowskiej linii Okszyców był Sieciech.
Na własność rodu Okszyców przypuszczalnie w II poł. XIII w. przeszły Strzelce Wielkie. Rycerze pieczętujący się herbem Oksza władali Strzelcami w pierwszej połowie XIV w., ich krewniacy władali w Morsku i w Witowie. Z Okszyców Witowskich wywodzili się także Reyowie z Nagłowic Werszowiec-Rey.
Najpóźniej po 1290 r. Okszyce znaleźli się w obozie Władysława Łokietka, walczącego o stolicę krakowską. Z tego rodu wywodził się zapisany w 1322 r. Sieciech z Morska, a także Imram z Witowa, wojewoda krakowski w l. 1341–1359, jeden z najbliższych współpracowników Kazimierza Wielkiego.
Wymieniony w źródłach z lat 1331–1332 Mikołaj Pępek był, według Janusza Kurtyki, protoplastą rodziny Wątróbków herbu Oksza władającej pod koniec XIV w. Strzelcami, Witosem i Górką. Odnotowany w latach 1364–1365 Maciej ze Strzelec przekazał swój majątek synom, z których jeden – Wiernek – objął przed 1357 r. Górkę i Witów, drugi zaś, Mikołaj Wątróbka, wziął Strzelce. Pod koniec XIV w. zostały one podzielone między dwie rodziny pieczętujące się herbem Oksza, a mianowicie Wątróbków oraz Jana z Czernichowa i jego syna Boksy.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (160 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Oksza. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Oksza:
Marek Minakowski w "Wielkiej Genealogii Minakowskiego" wspomina również o rodzinie Wierzchowieckich herbu Oksza.
Łącznie 161 nazwisk.

</doc>
<doc id="163265" url="https://pl.wikipedia.org/wiki?curid=163265" title="Synteza subtraktywna">
Synteza subtraktywna

Synteza subtraktywna – zjawisko mieszania kolorów poprzez odejmowanie promieniowań widzialnych różnych długości (najczęściej poprzez pochłanianie niektórych długości fal przez powierzchnię, od której odbija się światło białe, lub szeregowo ustawionych filtrów światła przechodzącego przez nie).
Synteza subtraktywna zachodzi np. przy mieszaniu farb o różnych kolorach: w miejscu pokrytym (pomalowanym, zadrukowanym, zabarwionym) farbą powstałą ze zmieszania farb o różnych kolorach oko ludzkie widzi odbity strumień światła będący tą częścią światła białego, która zostanie po pochłonięciu wszystkich składowych barwnych przez poszczególne farby wchodzące w skład mieszanki.
Synteza subtraktywna dwóch barw "przeciwstawnych" (dopełniających) z koła barw daje wrażenie wzrokowe barwy achromatycznej (teoretycznie, pod warunkiem precyzyjnej przeciwstawności barw i pełnego pochłaniania wszystkich składowych barwnych poza składową odbitą).
Wykorzystanie syntezy subtraktywnej.
Metodę tę wykorzystuje się m.in. w druku. Druku dokonuje się na podłożu o określonej barwie, na przykład na białym papierze. Farba drukowa, pokrywając papier, tworzy filtr, a niepochłonięte długości fal świetlnych docierają do oka, wywołując wrażenia określonej barwy.

</doc>
<doc id="163267" url="https://pl.wikipedia.org/wiki?curid=163267" title="Oksza">
Oksza



</doc>
<doc id="163268" url="https://pl.wikipedia.org/wiki?curid=163268" title="Bradacice (herb szlachecki)">
Bradacice (herb szlachecki)



</doc>
<doc id="163271" url="https://pl.wikipedia.org/wiki?curid=163271" title="Standaryzacja (technika)">
Standaryzacja (technika)



</doc>
<doc id="163272" url="https://pl.wikipedia.org/wiki?curid=163272" title="Halabarda (herb szlachecki)">
Halabarda (herb szlachecki)



</doc>
<doc id="163273" url="https://pl.wikipedia.org/wiki?curid=163273" title="Kołda (herb szlachecki)">
Kołda (herb szlachecki)



</doc>
<doc id="163279" url="https://pl.wikipedia.org/wiki?curid=163279" title="Pierzchała (herb szlachecki)">
Pierzchała (herb szlachecki)

Pierzchała ("Pyrzchala, Kolumna, Roch, Pirch, Pirzchała, Trzaski") – polski herb szlachecki, jeden z 47 herbów adoptowanych przez bojarów litewskich w unii horodelskiej w 1413 roku. Herb został też wymieniony w najstarszym zachowanym do dziś polskim herbarzu, napisanym przez historyka Jana Długosza, Insignia seu clenodia Regis et Regni Poloniae z lat 1464–1480"".
Opis herbu.
Opis historyczny.
Kasper Niesiecki blazonuje herb następująco"":
Opis współczesny.
Opis skonstruowany współcześnie brzmi następująco:
"Na tarczy w polu czerwonym wieża szachowa srebrna, na niej korona."
"W klejnocie samo godło."
"Labry herbowe czerwone, podbite srebrem."
Informacje dodatkowe.
Prawdopodobnie skutkiem niedbałości wydawców herbarzy, w klejnocie zaczęto przedstawiać pięć piór strusich. Znane są również odmiany przedstawiające zamiast wieży szachowej - kolumnę srebrną z koroną (znane pod nazwą Kolumna).
Geneza.
Najwcześniejsze przedstawienia i ewolucja wizerunku.
Jeden z najstarszych herbów polskich. Według większości heraldyków właściwą nazwą herbu była "Pierzchała" (Pirzchała) (zanotowane w 1409), a słowo "Roch" oznaczało godło heraldyczne - wieżę szachową, co później przeniosło się na nazwę herbu (pod tą nazwą notowany w 1422).
Najstarsze wizerunki ukazują godło herbu jako wieżę szachową, przedstawianą w postaci słonia bojowego. Podobieństwo schematycznie ukazanych ciosów słonia do heraldycznej lilii prowadziło do ewolucji herbu i zatracenia pierwotnego znaczenia godła. Zapiska z 1550 nazywa godło herbu lilią. W początku XVII wieku pojawiły się przedstawienia herbu z wieżą szachową nie nawiązującą do figurki słonia, lecz do murowanej wieży obronnej. Kolejną ewolucję herbu, wynikłą zapewne z sarmackiej mody na doszukiwanie się rzymskich korzeni rodu, było upodobnienie godła do kolumny i nawiązanie do patrycjuszowskiego rodu rzymskiego Colonnów. Formę pośrednią między wieżą szachową i kolumną przedstawia ilustracja w "Herbach szlacheckich ziem pruskich" J.K.Dachnowskiego z 1620 r.
Kacper Niesiecki w swoim herbarzu połączył herb Roch i Kolumna w jednym opisie, jednocześnie dodając opis herbu Roch III, który zapewne wywodzi się od dawnych przedstawień herbu Pierzchała.
Najwcześniejsze wzmianki pisane.
Najstarsza zapiska sądowa pochodzi z 1409. Najstarsze zachowane pieczęcie z herbem pochodzą z: 1344 (Klemens Pierzchała, biskup płocki), 1375, 1392 i 1402 (Iwan z Radomina), 1413 (Henryk z Radomina - pieczęć przy akcie unii horodelskiej).
Najwcześniejsze lokalne źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który uznaje go za rdzennie polski. Zapisuje on informacje o herbie wśród 71 najstarszych polskich herbów szlacheckich we fragmencie: 
W wyniku unii horodelskiej w 1413 przeniesiony na Litwę. Ród Pierzchałów reprezentowali Piotr z Włoszczowa (kasztelan dobrzyński) i Henryk z Radomina. Do rodu został adoptowany bojar litewski Dauksza.
Etymologia nazwy i zawołań.
Nazwa "Roch" pochodzi z języków indyjskich i arabskich, gdzie wyrazem "rokh" określano figurę szachową przedstawiającą słonia bojowego z wieżyczką na grzbiecie. Ta figura jest protoplastką dzisiejszej wieży szachowej. Nazwa "Pirzchała" pochodzi z języka staropolskiego. "Pirzchliwy, pirzchliwość, pirzchanie" w wieku XV i XVI oznaczało "popędliwość, gniew, porywczość, zapalczywość".
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (137 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Pierzchała. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Pierzchała:
Odmiany, alternatywne wizerunki i wersje utytułowane.
Skutkiem zmian w herbie, powodowanych często stylizacją zgodną z modą, z dawnego herbu Pierchała wykształciło się kilka odmian, niekiedy o różnych nazwach, przy czym w niektórych przypadkach odmiany te są tylko różnym graficznym przedstawieniem tego samego herbu.

</doc>
<doc id="163281" url="https://pl.wikipedia.org/wiki?curid=163281" title="Szybki tramwaj">
Szybki tramwaj

Szybki tramwaj – rodzaj systemu transportu miejskiego łączącego w sobie cechy tramwaju i metra, a czasem określenie pojazdu szynowego kursującego w takim systemie. Linia szybkiego tramwaju jest w znacznym stopniu niezależna od pozostałej komunikacji (torowiska wydzielone, wiadukty, nasypy, podziemne i napowietrzne przejścia piesze), ewentualnie dopuszcza się skrzyżowania jednopoziomowe z układem sygnalizacji świetlnej dającej bezwzględne pierwszeństwo pojazdowi szynowemu. Szybki tramwaj z odcinkami tunelowymi zbudowanymi dla przyszłego włączenia w sieć metra określa się jako premetro. Średnia prędkość komunikacyjna szybkiego tramwaju wynosi około 27 km/h, a nie mniej niż 24 km/h. Przyjmuje się także większe odległości międzyprzystankowe niż dla klasycznego tramwaju, tj. średnio co ok. 600 (od 500 do 800) metrów (w porównaniu do tramwajowego standardu co 400 – 500 metrów).
W Polsce szybki tramwaj istnieje:
Stosunkowo wysoką prędkość komunikacyjną (od 24 do 26 km/h w zależności od kierunku i pory dnia) zapewnia także trasa Bemowo – Młociny w Warszawie, wyposażona w bezwzględny priorytet dla tramwajów w 4 punktach kolizji i warunkowy w piątym (stanowiącym węzeł rozjazdowy). Trasa ta posiada jednak przystanki zlokalizowane w rozstawie typowym dla tradycyjnego tramwaju. Podobne ograniczenia, przy wyższej prędkości komunikacyjnej, posiada odcinek tramwaju do dzielnicy Fordon w Bydgoszczy. 
W fazie projektowania znajdują się także następujące systemy lub trasy o cechach szybkiego tramwaju:

</doc>
<doc id="163282" url="https://pl.wikipedia.org/wiki?curid=163282" title="Pierzchała">
Pierzchała



</doc>
<doc id="163283" url="https://pl.wikipedia.org/wiki?curid=163283" title="Pirzchała (herb szlachecki)">
Pirzchała (herb szlachecki)



</doc>
<doc id="163285" url="https://pl.wikipedia.org/wiki?curid=163285" title="Kleczew">
Kleczew

Kleczew – miasto położone we wschodniej części województwa wielkopolskiego, w powiecie konińskim, siedziba gminy miejsko-wiejskiej Kleczew.
W latach 1954–1972 miasto było siedzibą władz gromady Kleczew, ale nie należało do tej gromady. W latach 1975–1998 miasto administracyjnie należało do woj. konińskiego.
Według danych GUS z 30 czerwca 2019 r. miasto liczyło 4159 mieszkańców.
Miasto lokowane w 1366 roku.
Położenie.
Miasto Kleczew położone jest we wschodniej części województwa wielkopolskiego w powiecie konińskim. Zamieszkuje je ponad 4 tysiące mieszkańców i jest jednym z głównych ośrodków przemysłowych w rejonie. W mieście krzyżują się drogi z Konina, Ślesina i Słupcy. Miasto leży w niewielkiej odległości od ważnych ośrodków w regionie:
Kleczew posiada dobrze rozbudowaną sieć połączeń autobusowych z ważniejszymi ośrodkami województwa, prowadzoną przez PKS.
Historia.
Miasto Kleczew zostało założone na prawie magdeburskim przez jego właściciela Janka, 12 stycznia 1366. Już wtedy miasto było znacznym ośrodkiem położonym na szlakach handlowych. Mimo to przez wieki Kleczew spełniał rolę małego, lokalnego ośrodka gospodarczo-administracyjnego. Przywilej królewski – potwierdzający nadanie praw miejskich – nie zachował się, gdyż uległ zniszczeniu w jednym z wielu pożarów, które często nawiedzały miasto. W czasie wojny trzynastoletniej Kleczew wystawił w 1458 roku 10 pieszych na odsiecz oblężonej polskiej załogi Zamku w Malborku. Okres świetności Kleczewa przypadł na XV i XVI w. Korzystny wpływ na rozwój miasta miało jego położenie przy dwóch ważnych szlakach komunikacyjnych biegnących przez Wielkopolskę. Pierwszy z nich łączył Śląsk z Pomorzem, drugi zaś Poznań z Warszawą, by dalej skierować się na Litwę. Warto dodać, że na wojnę trzynastoletnią z zakonem krzyżackim wyruszyło z Kleczewa 10 zbrojnych. W XV w. 11 mieszkańców Kleczewa studiowało w jedynej w ówczesnej Polsce szkole wyższej – uniwersytecie krakowskim. W XVII w. Kleczew zaczął podupadać. W 1618 r. działalność gospodarczą prowadziło tylko 17 rzemieślników. Trzydzieści lat później wielki pożar zniszczył znaczną część miasta, a Szwedzi w czasie potopu udaremnili jego odbudowę. Późniejszy okres to bolesny upadek miasta, w 1793 r. na skutek II rozbioru Polski miasto dostało się pod panowanie pruskie, a w latach 1807–1815 było w granicach Księstwa Warszawskiego. W okresach powstania styczniowego Kleczew był miejscem zażartych walk. W 1870 r. władze carskie odebrały Kleczewowi prawa miejskie, które przywróciła z powrotem władza polska w 1919 r. Po wojnie w mieście nastąpiło ożywienie gospodarcze, zaczęły powstawać zakłady i warsztaty, osiedlać się liczna społeczność żydowska. II wojna światowa odcisnęła się krwawym piętnem na historii miasta – w czasie okupacji życie straciło 1000 Żydów i 83 Polaków. Miasto zostało wyzwolone spod okupacji hitlerowskiej przez oddziały 8 armii gwardii 1 Frontu Białoruskiego Armii Czerwonej. Okres powojenny to zdecydowany okres rozwoju miasta. Zaczęto wydobywać węgiel brunatny w okolicznych odkrywkach m.in. Jóźwin, Kazimierz, a w niedługim czasie przeniesiono do Kleczewa siedzibę i dyrekcję Kopalni Węgla Brunatnego Konin.
Gospodarka.
Gospodarka Kleczewa zdominowana jest przez przemysł górniczo-wydobywczy. Zlokalizowana tutaj w latach 70. XX w. kopalnia węgla brunatnego dała zatrudnienie wielu mieszkańcom miasta i okolic, i przyczyniła się w znaczny sposób do rozwoju miasta. Oprócz tego w mieście rozwinięty jest handel i usługi. Istnieją warsztaty rzemieślnicze, sklepy, hurtownie. Działa ośrodek zdrowia, poczta, posterunek policji.
Ekologia.
Miasto i gmina Kleczew leżą w zasięgu obszaru zagrożenia ekologicznego, który spowodowany jest przez powstanie i rozwój przemysłu na tym terenie. Przez wiele lat kopalnia, oraz elektrownie i huta aluminium w Koninie w istotny sposób wpływały na degradację środowiska naturalnego w okolicy. Szczególny wpływ kopalni można zaobserwować na podstawie wód podziemnych – ich stan się obniża, ginie wiele wartościowych gatunków roślin i zwierząt. Poza tym teren który zajmuje kopalnia jest wyłączony z użytku na kilkanaście a może kilkadziesiąt lat. Rekultywacja takiego terenu jest długa i mozolna. W celu ochrony wód wykonuje się regularne pomiary jakościowe wód, stosuje się szeroko rozumiany monitoring czystości i jakości wód. Przy ochronie powietrza ważne są pyły wydobywane z wnętrza wyrobiska i z kotłowni kopalnianych, jednakże kotłownie te są wyposażone w nowoczesne systemy oczyszczania i filtracji powietrza. Ochrona przed hałasem – większość odkrywek prowadzonych jest z dala od osad ludzkich. Jeśli jednak odkrywka przybliży się do zabudowań gospodarczo-mieszkalnych, wówczas stawiane są ekrany dźwiękoszczelne, które tłumią hałas.
Rolnictwo.
Kleczew leży na obszarze nizinnym, toteż istnieją tutaj dobre warunki do rozwoju rolnictwa. Większość gleb z terenu gminy należy do klas słabych i średnich. Ponad połowa (52%) gleb należy do klasy IV, natomiast brakuje gleb dobrych, tzn. I i II klasy. Co może się wydawać niemożliwe z racji przemysłowego charakteru gminy, ale w gminie nie ma gleb nieprzydatnych rolniczo, czyli klasy VI. W gminie zarejestrowanych jest prawie 110 gospodarstw rolnych z których do największych należą:
Uprawia się tutaj głównie zboża, buraki i rośliny pastewne.
Sport.
Klub Sportowy Sokół Kleczew, polski klub piłkarski grający w sezonie 2016/2017 w III lidze, w grupie II.
Wyniki klubu w ostatnich sezonach:
Przy Ośrodku Sportu i Rekreacji istnieje hala sportowa, pełnowymiarowa z siłownią i sauną. Istnieje kort tenisowy, oraz liczne boiska sportowe do gry w piłkę nożną, ręczną. Przy OSiR działa Uczniowski Klub Sportowy w której dynamicznie rozwija się sekcja karate Shōtōkan. Trenujący w tej sekcji mogą pochwalić się występami na polu ogólnopolskim. W Kleczewie coraz bardziej znany jest także Freerun, mieszkańcy mogą obserwować na ulicach miasta trenujących freerunnerów, którzy ćwiczą już od 2006 roku.
Kultura.
Miasto jest centrum kulturalnym dla Gminy i okolicznych miejscowości. W Kleczewie istnieje dobrze zorganizowana baza kulturalna. Do ośrodków kultury należą:
Edukacja.
Gmina Kleczew posiada na swym terenie i prowadzi przedszkole i szkołę podstawową, oraz gimnazjum. Gimnazjum im. Noblistów Polskich w Kleczewie powstało na skutek reformy oświatowej w 1999 jako jedno z dwóch w gminie. Szkoła podstawowa w Kleczewie jest największą (na równi ze szkołą podstawową w Budzisławiu Kościelnym) szkołą w gminie. Dobudowana została hala sportowa. Od 1948 r. działa w mieście Liceum Ogólnokształcące im. Adama Mickiewicza

</doc>
<doc id="163287" url="https://pl.wikipedia.org/wiki?curid=163287" title="Kolumna (herb szlachecki)">
Kolumna (herb szlachecki)



</doc>
<doc id="163290" url="https://pl.wikipedia.org/wiki?curid=163290" title="Trzaski (herb szlachecki)">
Trzaski (herb szlachecki)



</doc>
<doc id="163292" url="https://pl.wikipedia.org/wiki?curid=163292" title="Pobóg (herb szlachecki)">
Pobóg (herb szlachecki)

Pobóg ("Pobodze, Pobog, Pobożanie, Pobożanicz, Pobożany, Pobożenie, Pobożeny") – polski herb szlachecki, noszący zawołanie "Pobodze". Występował głównie na Mazowszu oraz w ziemi krakowskiej, sandomierskiej, sieradzkiej, łęczyckiej i poznańskiej. Najznamienitszym rodem herbu Pobóg są Koniecpolscy. Członkowie tego rodu piastowali urzędy m.in. hetmana, kasztelana, wojewody. Inne znaczniejsze rodziny pieczętujące się Pobogiem i mające w swych szeregach posłów lub senatorów to też m.in. Rzyszczewscy, posiadający od połowy XIX wieku tytuł hrabiowski, Kossobudzcy, Ruszkowscy, Rokszyccy i Tołoczkowie.
Jan Długosz napisał o Pobogach – "ad iracundiam proni", opisując ich w ten sposób jako skłonnych do gniewu, porywczych, wybuchowych"".
Opis herbu.
Opis historyczny.
Kasper Niesiecki (podając się na dzieła historyczne Bartosza Paprockiego i Szymona Okolskiego) blazonuje herb następująco:
Informacje dodatkowe.
Według hrabiego, Jana Stanisława Mieroszewskiego, herby początkowo były pojedynczym znakiem na tarczy – w tym przypadku podkowa, a następnie (pod wpływem chrześcijaństwa) dodawano krzyże. W ten sposób powstały – w pierwszym z sześciu stopni pomnożenia herbów – takie herby, jak Pobóg, Tępa podkowa i Jastrzebiec. Autor rozprawy naukowej – będący m.in. członkiem korespondentem Królewskiej Włoskiej Akademii Heraldycznej w Pizie – dowodzi, iż przyrostki "po" i "do" w nazwach herbów, oznaczają ziemie przyległe. Uważa, że obowiązkiem średniowiecznej nadbrzeżnej drużyny Pobogów była obrona ziem nad rzeką Bug (po Bug), a jednocześnie zauważa, że nie zawsze ściśle przestrzegano zasad ortografii. Potwierdza to fakt występowania wielu rodzin zamieszkujących Lubelszczyznę, pieczętujących się herbem Pobóg, m.in. Wierzchowskich. Tak było również w przypadku innych nadbrzeżnych drużyn rycerskich, których herby, często będące zawołaniem, stanowiły nazwy rzek, np. Śreniawa, Działosza, Łada, Pilawa, Przosna itp. lub jezior: herb Brodzic – jezioro Bród, herb Dołęga – jezioro Łęgowo, herb Działosza – jezioro Działyń.
Opis współczesny.
Opis skonstruowany współcześnie brzmi następująco:
"Na tarczy w polu błękitnym podkowa srebrna, z zaćwieczonym na barku krzyżem kawalerskim, złotym."
"W klejnocie pół charta srebrnego, wspiętego, z obrożą lub smyczą złotą."
"Labry herbowe błękitne, podbite srebrem."
Geneza.
Najwcześniejsze wzmianki.
Średniowieczne pieczęcie z tym herbem: 1353 Jakub z Dębna herbu Pobóg, 1396 Bartłomiej syn Bernarda z Chalina, 1413 Piotr z Popowa, 1419 Jakub Koniecpolski, wojewoda sieradzki. Najstarsza zapiska sądowa pochodzi z 1403 r. Pobogowie wystawili swoją chorągiew walczącą pod Grunwaldem w 1410 roku, o czym pisze Długosz.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: 
Aktem unii horodelskiej w 1413 r. herb Pobóg został przeniesiony na Litwę. Ród Pobogów reprezentował wojewoda sieradzki Jakub Koniecpolski, pieczęć została jednak przywieszona przez innego członka rodu – Piotra z Popowa. Adoptowany został bojar litewski Rało.
Kolebką rodu Pobogów było województwo sieradzkie, skąd wielu z nich wymigrowało przede wszystkim na ziemie wschodnie Królestwa Polskiego i Wielkiego Księstwa Litewskiego na przełomie XV / XVI wieku.
Legenda herbowa.
Legenda herbowa, jaką możemy znaleźć u Kaspra Niesieckiego, wiąże herb Pobóg bezpośrednio z herbem Zagłoba, czyli pośrednio z Jastrzębcem (pisownia oryginalna):
Niesiecki przytacza też legendę, wedle której chart w klejnocie miał pochodzić z godła damy poślubionej przez pewnego Poboga.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (647 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Pobóg. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Pobóg:
Poboga używało także kilka rodzin pochodzenia obcego, m.in. tatarskiego. Stanisław Dziadulewicz wymienia tego herbu tatarskie rodziny Kuminów (Kuminowie), Abakowskich, Kotlewiczów, Mustaffów (Mustaffowie). Według niego Kuminowie byli rodziną książęcą; jej najstarszym znanym protoplastą miał być Mustafa Kumin. Mogli oni przybyć z Krymu (miałyby na to wskazywać posiadłości w mińszczyźnie i łączenie się z rodzinami przybyłymi z Perekopu). Przodkiem Kotlewiczów miał być żyjący koło roku 1500 muślim Ołtusz, który miał syna Kołtusza, a wnukiem jego miał być Tochtamysz Kotłajewicz. Potomkowie tego ostatniego patronim "Kotłajewicz" mieli zamienić na nazwisko "Kotłaj". Jeden z Kotłajów miał następnie przyjąć chrzest i spolszczyć nazwisko na Kotlewicz. Protoplastą Mustaffów miał być natomiast ataman tatarów wackich w roku 1528 – Uraz. Nazwisko Mustaffa ma pochodzić od wnuka lub prawnuka Uraza – Mustafy (figurujący w lustracji w roku 1631 Aleksander syn Mustafy miał zacząć używać imienia dziada i ojca jako nazwiska).
Na Żmudzi istniała także szlachecka rodzina Serafinowiczów herbu Pobóg, mająca pochodzić od osiedlonych jeszcze za Jagiellonów tatarów żmudzkich. Według Kosińskiego potomkiem tej rodziny był Jan Lechoń.
Tołłoczkowie herbu Pobóg, zasłużone bojarstwo Rusi Czarnej w Wielkim Księstwie Litewskim, od schyłku średniowiecza dzielnie trwało w Tołłoczkach, Bilminach – w dolinie rzeki Przerwa (z Łosośną dopływu Niemna), na straży – na zachodnich przedpolach Grodna.
Herbu Pobóg używano także na Pomorzu. Czarnowscy, z przydomkiem Nadolna, byli drobnoszlachecką rodziną kaszubską. Z niej Wojciech Czarnowski wycisnął w 1570 roku pieczęć z Pobogiem na kwicie opłaty podatku z gniazdowego Czarnowa. Kaszubskich Czarnowskich notowano też z herbem własnym, być może z Sasem, herbem podobnym do herbu Rumlów (Czarnowski III) i niesłusznie z herbem Grabie (przynależał on mazowieckim Czarnowskim). Kolejna rodzina kaszubska tego herbu to Częstkowscy (Czeczkowscy, Czenkowscy, Czenstkowscy, Czerskowscy, Czękowskcy, Częstowscy). Nazwisko wzięli od wsi Częstkowo, gdzie byli wzmiankowani od 1570. Rodzina używała przydomków Babka, Huli, Jark, Jarczyk, Małek (Malek), Maryka, Nagacz, Skórka, Wulf (Wolf), ale z Pobogiem heraldycy skojarzyli jedynie przydomki Skórka, Nagacz i Wulf. Wiarygodność przyporządkowania Częstkowskich z Kaszub do Poboga osłabia fakt, że istniała rodzina Czetkowskich z ziemi dobrzyńskiej, herbu Pobóg.

</doc>
<doc id="163293" url="https://pl.wikipedia.org/wiki?curid=163293" title="David Huffman">
David Huffman

David A. Huffman (ur. 9 sierpnia 1925, zm. 7 października 1999 w Santa Cruz) – amerykański informatyk.
Życiorys.
Pochodził z Ohio i kształcił się na miejscowym uniwersytecie. W czasie II wojny światowej służył w marynarce wojennej USA; po wojnie wrócił na uniwersytet stanowy Ohio i uzyskał tam stopień magistra w dziedzinie inżynierii elektrycznej (1949). W 1953 obronił doktorat w Massachusetts Institute of Technology. Pracował później jako wykładowca w MIT, a od 1967 na Uniwersytecie Kalifornijskim w Santa Cruz, gdzie organizował wydział nauk informatycznych (stał na jego czele w latach 1970–1973) i był profesorem. Kontynuował współpracę z uczelnią także po przejściu na emeryturę w 1994.
Prowadził badania nad wykończeniem maszyn statycznych, obwodami scalonymi, procedurami syntezy sygnałów i projektami sygnałów. Najbardziej znanym osiągnięciem informatyka jest opracowana w 1952 metoda kompresji bezstratnej, tzw. kodowanie Huffmana. 
Huffman nie patentował swoich osiągnięć, koncentrując się na pracy edukacyjnej. Mawiał: „moimi produktami są studenci”. Został uhonorowany wieloma prestiżowymi nagrodami informatycznymi, m.in. Medalem Hamminga (1999). Zmarł po chorobie nowotworowej.

</doc>
<doc id="163297" url="https://pl.wikipedia.org/wiki?curid=163297" title="Deklaracja praw Wirginii">
Deklaracja praw Wirginii

Deklaracja praw Wirginii () – akt prawny uchwalony 12 czerwca 1776 roku w Wirginii, kolonii brytyjskiej w Ameryce Północnej. Została ona napisana przez George'a Masona i opierała się na zasadach wyznawanych przez Johna Locke'a, zgodnie z którymi prawa człowieka stanowią fundament istnienia państwa.
Deklaracje praw poszczególnych stanów (pierwsza taką deklarację ogłosiła Karolina Północna 7 czerwca) poprzedzały dokument o nazwie Deklaracja niepodległości Stanów Zjednoczonych ogłoszony 4 lipca 1776 roku w Filadelfii. Deklaracje te nie odnosiły się do Stanów Zjednoczonych, lecz traktowały poszczególne kolonie jak niezależne od Wielkiej Brytanii (ale również od innych podmiotów politycznych na obszarze Ameryki) państwa. Delegat Wirginii na Kongres Kontynentalny, Richard Henry Lee, stwierdził publicznie, że "zjednoczone kolonie powinny i muszą ogłosić się niepodległymi państwami".
Deklaracja praw Wirginii jest aktem o tyle ważnym, że w sposób jasny i bezsporny określała prawo wyborcze, jako równe dla wszystkich wolnych obywateli, co w poszczególnych byłych koloniach, niebędących jeszcze państwami-stanami, nie było takie oczywiste. W większości z nich zachowano wysoki cenzus majątkowy.
Prawo ogółu do rządzenia państwem, w myśl zasady, że ludzie są sobie równi z natury, a rząd jest wynikiem umowy społecznej i jeśli nie spełnia swych funkcji zgodnie z wolą ogółu, ogół ma prawo obalić go siłą, to główne przesłania zasad głoszonych przez Tomasza Jeffersona, które w "Deklaracji praw Wirginii" znalazły swoje odbicie.

</doc>
<doc id="163298" url="https://pl.wikipedia.org/wiki?curid=163298" title="Kleszczów (województwo łódzkie)">
Kleszczów (województwo łódzkie)

Kleszczów – wieś w Polsce, położona w województwie łódzkim, w powiecie bełchatowskim, w gminie Kleszczów. Siedziba gminy Kleszczów.
W latach 1975–1998 wieś administracyjnie należała do województwa piotrkowskiego.
Gmina Kleszczów jest najbogatszą gminą w Polsce (dochód per capita), dzięki zlokalizowanej na tym terenie Kopalni Węgla Brunatnego "Bełchatów" i Elektrowni "Bełchatów".
Nazwa.
Nazwa "Kleszczów" jest po raz pierwszy wzmiankowana w dokumencie "Liber beneficiorum Archidioecesis Gnesnensis" arcybiskupa Jana Łaskiego (1510–1531) z ok. 1512.
Historia.
Słownik geograficzny Królestwa Polskiego i innych krajów słowiańskich z roku 1890 tak opisuje miejscowość:
Religia.
Na terenie wsi działalność duszpasterską prowadzą dwie parafie:
Sport.
W miejscowości funkcjonuje klub sportowy "Ludowy Klub Sportowy Omega Kleszczów", założony w 1992 roku. Najpopularniejszą sekcją jest piłka nożna, w ramach której działa szereg drużyn, zarówno młodzieżowych, jak i seniorskich. Inne sekcje to siatkówka, koszykówka, tenis stołowy oraz lekkoatletyka.
Infrastruktura.
W miejscowości znajduje się Gminne Centrum Informacji. GCI utworzone zostało przez Urząd Gminy w Kleszczowie i współfinansowane ze środków Ministerstwa Gospodarki Pracy i Polityki Społecznej w ramach Aktywizacji Zawodowej Absolwentów „Pierwsza Praca”. Oficjalne otwarcie nastąpiło 26 listopada 2003. Gminne Centrum Informacji jest wyspecjalizowaną placówką, zlokalizowaną w centrum Kleszczowa i w pełni przystosowaną dla osób niepełnosprawnych.

</doc>
<doc id="163299" url="https://pl.wikipedia.org/wiki?curid=163299" title="Pobóg">
Pobóg



</doc>
<doc id="163302" url="https://pl.wikipedia.org/wiki?curid=163302" title="Pomian (herb szlachecki)">
Pomian (herb szlachecki)

Pomian ("Bawolagłowa, Pierścina, Perstina, Poman, Pomijan, Pomianowicz, Proporczyk") – polski herb szlachecki, noszący zawołania "Nowiny" i "Pomian". Występował głównie w ziemiach poznańskiej i sandomierskiej. W ramach unii horodelskiej przeniesiony na Litwę. Według legendy herbowej wywodzi się on z herbu Wieniawa.
Spośród około 450 rodów używających Pomiana najbardziej zasłużoną rodziną byli Łubieńscy herbu Pomian. Wielu znanych Pomianów pochodziło z rodziny Sokołowskich. Pomiana używał także generał Jan Krukowiecki (wersja hrabiowska), Władysław Grabski oraz rodzina Kaczyńskich (z której wywodzą się Lech i Jarosław Kaczyńscy). 
Nie należy mylić z Pomianem herbu Bawola Głowa, osobnego herbu noszącego nazwę będącą jednocześnie jedną z nazw obocznych Pomiana.
Opis herbu.
Opisy historyczne.
Jan Długosz, w swoich "Klejnotach", zamieścił nie tylko blazonowanie herbu, ale i nawiązanie do legendy herbowej:
co przekłada się na opis:
Opis, jaki podał Kasper Niesiecki, uwzględnia szczegół w postaci kółka w nozdrzach i klejnot:
Kształt i barwy herbu ulegały znaczącym modyfikacjom przez lata (patrz niżej). W wersji pierwotnej, w klejnocie widniało samo godło ("klejnot tautologiczny"), ponadto na przestrzeni wieków zmieniało się ułożenie miecza.
Opis współczesny.
Opis skonstruowany współcześnie z wykorzystaniem zasad blazonowania, zaproponowanych przez Alfreda Znamierowskiego:
"Na tarczy w polu złotym żubrza głowa czarna mieczem pomiędzy rogami w skos przebita."
"W klejnocie ramię zbrojne z mieczem."
"Labry herbowe czarne, podbite złotem."
Historia.
Przedheraldyczny znak Pomianów.
Zachowały się dwie pieczęcie przedstawiające znak własnościowo-rozpoznawczy Pomianów, używany przed przyjęciem przez nich herbu. Przedstawiał on dwa podwójne krzyże połączone skośną drogą. Znak ten funkcjonował nawet przez jakiś czas równolegle z Pomianem. Dokument z 1306 roku został opatrzony pieczęciami dwóch krewnych: kasztelana kruszwickiego Chebdy i michałowskiego Imisława. Pieczęć pierwszego zawierała Pomiana, drugiego znak przedheraldyczny. Trzeci krewny, Bronisz ze Służewa wystawił między 1301 a 1308 dokument sygnowany pieczęcią ze znakiem identycznym ze znakiem Imisława (ale w lustrzanym odbiciu). Znak ten znajduje się w tarczy herbowej obok dwóch innych herbów. Piekosiński interpretuje go jako herb Świerczek. Interpretację taką odrzucają J. Bieniak oraz P. Dudziński, według których znak ten jest właśnie przedheraldycznym znakiem kreskowym Pomianów.
Najwcześniejsze wzmianki.
Podług Piekosińskiego najstarsza pieczęć pochodzi z 1306 roku (kasztelana kruszwickiego Chebdy). Inne wczesne pieczęcie z Pomianem należały do: Mikołaja kasztelana kowalskiego (1430), Andrzeja (Andruszki) Sakowicza (zachowana na akcie rozejmu w Czartorysku z 1431), Piotra Sakowicza ziemianina litewskiego (1432), Dowgierda wojewody wileńskiego (1433), Jaranda z Brudzewa dziedzica na Dąbrówce, wojewody inowrocławskiego (1435), Jana z Grabi kasztelana spicymirskiego (1442). Szymański wymienia dodatkowo pieczęcie Mikołaja z Niewiesza (1433), Jaranda z Brudzewa (1466), Mikołaja z Brudzewa (1479); Semkowicz – pieczęć Saka (Sakowicza) z aktu unii grodzieńskiej z 15 października 1432, Andruszki Sakowicza przy akcie unii trockiej z 1434 i Bohdana Andruszkowicza Sakowicza, namiestnika bracławskiego, marszałka królewskiego z 1474.
Najstarsza zachowana wzmianka w dokumentach sądowych pochodzi z 1402: "„...de Poman duobus”".
Wszystkie zapiski XV-wieczne używają nazwy "Pomian", bądź "Pomianowie". W wieku XVI pojawia się zapis "Bawolagłowa" i to mimo faktu, że zapiska sądowa z 1445 roku wyraźnie mówi, że godłem jest głowa żubra.
Wprawdzie Pomianowie nie wystawili własnej chorągwi w bitwie pod Grunwaldem, ale chorągwią Wojciecha Jastrzębca dowodził rycerz herbu Pomian, Jarand z Grabia.
Aktem unii horodelskiej herb Pomian został przeniesiony na Litwę. Ród Pomianów reprezentował biskup włocławski Jan Pella, zaś adoptowany został bojar litewski Sak (z pieczęci znamy jego chrześcijańskie imię Stanisław).
Ewolucja wizerunku.
Od początku swego istnienia, kształt godła i barwy herbu pozostawały ustalone, zmieniały się jedynie drobne szczegóły. Herb przedstawiał przeważnie w polu złotym głowę żubrzą czarną, z rogami złotymi i takimż kolcem w nozdrzach, między rogami miecz srebrny o głowicy złotej w lewy skos.
Pole złote przypisano herbowi w herbarzach "Bellenville", "Złotego Runa", "Lyncenich", "Klejnotach" Długosza i "Stemmata Polonica". Ale na fryzie heraldycznym w Lądzie, herbowi dano pole srebrne.
Średniowieczni autorzy nie byli do końca pewni, jakiego zwierzęcia głowę mają umieścić w herbie. Głowę przedstawiono jako żubrzą w "Herbarzu Złotego Runa", u Długosza w "Stemmata" oraz na pieczęciach. Z kolei na fryzie w Lądzie widać głowę byka, zaś w herbarzach "Lyncenich" i "Bellenville" – bawoła. U wszystkich autorów, barwę głowy określono jako czarną, z wyjątkiem fryzu w Lądzie, gdzie jest ona czerwona.
Elementem występującym często w średniowieczu, a który zanikł w późniejszych czasach, jest kolec w nozdrzach zwierzęcia. Kolec złoty dają autorzy herbarzy "Złotego Runa", "Lyncenich", "Stemmata", "Bergshammar", zaś w "Klejnotach" jego barwa jest nieokreślona. W "Herbarzu Bellenville" zwierzę nie ma kolca, za to jest z jęzorem czerwonym.
Wszystkie średniowieczne wizerunki zawierają miecz, nie zgadzają się natomiast co do jego ułożenia. Jest on w lewy skos na fryzie w Opactwie Cystersów w Lądzie, pieczęciach i w "Stemmata". Odwrotnie jest w "Bellenville" w "Herbarzu Złotego Runa", "Lyncenich" i "Bergshammar".
Herb przedstawiono z dodatkową ozdobą w postaci labrów – czarnych, podbitych złotem w herbarzu "Bellenville" oraz na pieczęci Mikołaja z Brudzewa, oraz na bloku z herbem w katedrze gnieźnieńskiej. W tych samych miejscach przedstawiono klejnot – głowę żubrzą o długiej szyi, z mieczem między rogami.
W wieku XVI, z niezrozumiałych przyczyn, zmianie uległ klejnot herbu. Jeszcze "Notaty" Jana Zamoyskiego i pieczęć J. Jaranda z Brudzewa z 1504 przekazują wizerunki pierwotnego klejnotu. Natomiast Bartosz Paprocki w "Gnieździe cnoty" i "Herbach rycerstwa polskiego" oraz Marcin Bielski w "Kronice" przekazują już ramię zbrojne z mieczem. Inny wariant klejnotu widnieje na pieczęci z 1566 St. Ławskiego – trzy pióra strusie.
Zmiana zaszła w ułożeniu miecza, teraz w większości przekazów nie leżał on między rogami, ale na głowie. Tylko jedno źródło, nagrobek w Siemkach, podaje miecz przeszywający głowę. Wersja taka upowszechni się w późniejszych latach.
Przeważająca ilość przekazów XVI-wiecznych opisuje godło i barwy herbu jak w blazonowaniu podanym wcześniej, z dodatkiem kolca w nozdrzach. Jest tak w redakcjach Chigi, Łętowskiego, Arsenalskiej i Kamyna "Klejnotów" Długosza, "Kronice" Bielskiego i "Notatach" oraz w "Herbach rycerstwa polskiego". Pewna odmiana jest w "Stemmata polonica", gdzie kolec, rogi i głowica miecza są złote, zaś miecz – w lewy skos. Takie ułożenie miecza jest również u Reja w "Zwierzyńcu", w herbarzyku Ambrożego z Nysy oraz w "Gnieździe cnoty".
Na nagrobku w Objezierzu i w Siemkach, głowa pozbawiona jest kolca. Na pieczęci J. Jaranda z Brudzewa, miecz między rogami.
W wieku XVII autorzy nadal nie byli zgodni w kwestii ułożenia miecza, pozostałe elementy były już ustalone. Przedstawienie z "Kleynotów..." J. A. Gorczyna (1630) ma miecz położony na głowie. Podobnie jest u Wojciecha Wijuka Kojałowicza, ale tutaj dodatkowo miecz jest w odbiciu lustrzanym. Wacław Potocki z kolei, dał rysunek, na którym miecz przeszywa głowę.
Pierwszy herbarz wieku XVIII, autorstwa Antoniego Swacha, będący kompilacją prac Bielskiego, Okolskiego i Jana Liwa Herbulta (1705), zamieszcza dwie wersje herbu – z mieczem na głowie i z mieczem przez głowę, oraz opis trzech wariantów barwnych – z polem srebrnym, błękitnym i złotym. Najważniejszy herbarz wieku XVIII, autorstwa Niesieckiego (1738) podaje wprawdzie rysunek i opis z mieczem przechodzącym przez głowę, ale wzmiankuje także, że niektórzy używają wersji z mieczem na głowie.
Wizerunek w "Heraldyce rosyjskiej" Aleksandra Łakiera (1854) zawiera miecz na głowie żubra. Herbarz wydany na przełomie XIX i XX wieku herbarz Juliusza Karola Ostrowskiego zawiera kilka wariantów herbu, z mieczem zarówno przeszywającym głowę, jak i przeplecionym z rogami wymienia także (jako "Pomian II") wersję z błękitnym polem.
Emilian Szeliga-Żernicki w "Die polnischen Stammwappen" (1904) podał głowę przebitą i nietypowe pole – srebrne. Zbigniew Leszczyc w "Herbach szlachty polskiej" (1908) zamieścił już pole złote, głowę przebitą. Teodor Chrząński, w swych "Tablicach odmian" (1909) wymienia herb jak u Leszczyca, razem z kilkoma odmianami klejnotu.
Opracowania współczesne, jak "Herbarz polski od średniowiecza do XX wieku" Tadeusza Gajla i "Herbarz rodowy" Alfreda Znamierowskiego, wobec rozbieżności w historycznych przekazach, przytaczają najpowszechniejsze zarówno średniowieczne, jak i nowożytne wersje herbu.
Etymologia.
Według opinii Józefa Szymańskiego z "Herbarza średniowiecznego rycerstwa polskiego", "Pomian" jest nazwą i zawołaniem imionowym, mającym odniesienie w nazwie osobowej. Autor przytoczył też, przypuszczenie, że "Pomian" może oznaczać "hasło", "godło".
Wedle legendy natomiast, "Pomian" pochodzić ma od wyrażenia "Pomni nań", użytego w odniesieniu do bratobójcy ("Pomnij na niego", czyli na zabitego brata), bądź też od "pomienienia" herbu Wieniawa.
"Nowiny" to nazwa nierozpoznana.
W "Herbarzu rycerstwa polskiego z XVI wieku", Szymański podał, że pochodzenia innej nazwy herbu, "Proporczyk", pozostaje nierozpoznane, choć autor nie wyklucza pochodzenia przezwiskowego.
Legendy herbowe.
Legenda przytaczana między innymi przez Niesieckiego za Janem Długoszem, mówi:
Legendę, w której odmiana w herbie nie jest karą (uszczerbienie herbu), przytaczają Marek Derwich i Marek Cetwiński:
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk rodów szlacheckich herbu Pomian pochodzi z "Herbarza polskiego" Tadeusza Gajla, uzupełniono ją dwoma, pominiętymi przez niego nazwiskami, wymienianymi w innych opracowaniach. Jest to dotychczas najpełniejsza lista herbownych (443 nazwiska). Występowanie na liście nazwiska nie musi oznaczać, że konkretna rodzina pieczętowała się herbem Pomian.
Część rodów wymienionych w spisie, zasiliła grono Pomianów za sprawą adopcji herbowej. Wspomniany już wcześniej Sak (Saka) był protoplastą litewskich Sakowiczów. Również Piętkowicze uznawali go za swojego przodka (niektórzy z nich mieli się pisać Piętkowicz Saka). Z rodu Saka miał też pochodzić Dowgierd, który swoim imieniem dał również początek litewskiemu rodowi (Dowgierdowie).
Pomiana przyjmowano także przez nobilitację w czasach późniejszych. Michała Pawlickiego nobilitowano za zasługi wojenne w 1658. Do Pomiana dopuszczono też Łukasza Rüdigera w 1552 i Wojciecha Bugnerowicza w 1595, ale im nadano herby Pomian z odmianami (odpowiednio Rydger i Bugnerowicz).
Pomiana używało kilka rodzin pochodzenia obcego, m.in. tatarskiego i ormiańskiego.
Ormianin Stefan Hankiewicz, pisarz królewski miał być nobilitowany w 1673. Informacji tej zaprzecza Juliusz Karol Ostrowski, który pisze, że nobilitowany Ormianin otrzymał herb własny – Hankiewicz.
Rodami ormiańskimi pieczętującymi się Pomianem według Ludwika Korwina mieli być Awedykowie, Hankiewiczowie, Kasparowiczowie i Zachnowiczowie.
Stanisław Dziadulewicz wymienia tego herbu tatarskie rodziny Abramowiczów, Makowieckich, Makowskich. Według niego Makowieccy mieli być gałęzią książąt nogajskich Bazarewskich (pierwszym znanym ich protoplastą miał być kniaź Indyn, syn Bazara, wzmiankowany w 1538). Mieli wywieść się oni ze szlachectwa z herbem Pomian przed deputacją wywodową wileńską w latach 1820–1860. Stanisław Dumin wymienia dodatkowo tego herbu tatarską rodzinę Jankiewiczów.
Znani herbowni.
Rodziną, która wydała najwięcej zasłużonych Pomianów, była wspominana wcześniej rodzina Łubieńskich. Herbu Pomian używała rodzina Grabskich, której członkiem był Władysław Grabski (dwukrotny premier II RP, ekonomista i autor reformy walutowej) oraz jego wnuczka – Małgorzata Kidawa-Błońska (producentka filmowa, była Marszałek Sejmu). Oprócz nich herbu Pomian używała też rodzina Kaczyńskich z Kaczyna Starego i Kaczyna-Herbasów, z której wywodzą się Lech Kaczyński (były Prezydent RP) i Jarosław Kaczyński (były premier). Oprócz całych rodzin znanych herbownych, również pojedynczy Pomianowie zapisali się w historii kraju jako mężowie stanu, duchowni, wojskowi i artyści.
Herbowni w Rosji.
Rosyjski heraldyk Aleksander Borysowicz Łakier w swojej książce "Heraldyka rosyjska" z 1855 roku przytoczył nazwiska rosyjskiej szlachty, która przejęła niektóre polskie herby. Wśród nich jest Pomian. Autor nie wyjaśnia, w jaki sposób zachodziło takie przejmowanie. Pewne jest, że kilka polskich rodzin osiadło w Rosji. Rdzennie rosyjskie rody mogły zaś przyjmować polskie herby na zasadzie upodobniania wizerunków własnych. Herbem Pomian miały według Łakiera pieczętować się rodziny:
Karmilicyn, Malawko (Malawok), Sokołowski, Jurieniew.
Herb w kulturze.
Herb ten, obok herbu Odrowąż, wspomina Włodzimierz Wolski w libretcie "Halki":
Herb Pomian miał zostać nadany Janowi Bohatyrowiczowi z powieści "Nad Niemnem" Elizy Orzeszkowej.
Występowanie w heraldyce terytorialnej.
Pomianowie nie osiągnęli dużego znaczenia i nie wydali wielu posesjonatów. Mimo to, kilka gmin i jedno miasto upamiętniło związki z nimi, umieszczając godło Pomiana w swoich herbach.
Herb Kazimierzy Wielkiej zawiera obok kłosów zboża, także godło herbu Łubieńskich, długoletnich właścicieli miasta. Godło to zostało również użyte w herbie powiatu kazimierskiego. Herb gminy Aleksandrów Kujawski składa się z kamieni z herbu Sulima, oraz żubrzej głowy z herbu Służewskich, Grabskich i Przybranowskich. Herb gminy Zakrzewo (powiat aleksandrowski) składa się z Ogończyka Zakrzewskich, Pomiana Sokołowskich i herbu Karmelitów Bosych. W projekcie herbu użyto wariantu barwnego z fryzu w Lądzie. Herb gminy Szczytniki składa się z Poraja Iwanowskich, herbu dawnego miasta Staw i Pomiana Lubieńskich.
Odmiany, wersje alternatywne i utytułowane.
Istniało kilkadziesiąt odmian herbu Pomian, powstałych na skutek takich zjawisk jak zniekształcanie rysunków, tworzenie nowych herbów na potrzeby adopcji i udostojnienia. Część z nich była tylko wariantami barw lub drobnych szczegółów rysunku. Zaliczają się tutaj odmiany klasyfikowane przez Ostrowskiego jako: Pomian Ib (miecz wbity pod rogiem, a nie między rogami) oraz Pomian II (pole błękitne). Z herbami tymi nie są skojarzone osobne listy nazwisk. Istniały też odmiany, przeważnie herby własne, dające się przypisać konkretnym rodom, a przez to sklasyfikowane jako osobne herby. Tadeusz Gajl, posiłkując się m.in. Niesieckim, Ostrowskim i Szymańskim, podaje następujące odmiany: Bagniewski, Bugnerowicz, Bukaty, Leszyński, Pomian III, Rydger, Saka, Sokołowski, Trlęski. Spośród nich, Bugnerowicz i Rydger pochodzą z nobilitacji, geneza pozostałych jest nieznana.
Istniały też trzy wersje Pomiana, będące herbami złożonym, z oznakami godności arystokratycznych. Krukowiecki powstał na okazję nadania austriackiego tytułu hrabiowskiego Janowi Krukowieckiemu w 1784. Łubieński hrabia, należał do Feliksa Łubieńskiego, który otrzymał w 1798 dziedziczny tytuł hrabiowski w Prusach. Syn Feliksa, Tomasz Andrzej Łubieński, otrzymał w 1811 tytuł barona Cesarstwa Francuskiego i stosowne odmiany w herbie.
Juliusz Karol Ostrowski wymienia też warianty herbu oznaczone cyframi od IV do XII. Nie są to oddzielne herby, ale raczej zestawienie różnych przedstawień powstałych na przestrzeni wieków:

</doc>
<doc id="163307" url="https://pl.wikipedia.org/wiki?curid=163307" title="Pomian">
Pomian

osoby o nazwisku Pomian:
osoby używające pseudonimu „Pomian”:

</doc>
<doc id="163308" url="https://pl.wikipedia.org/wiki?curid=163308" title="Pomianowicz (herb szlachecki)">
Pomianowicz (herb szlachecki)



</doc>
<doc id="163309" url="https://pl.wikipedia.org/wiki?curid=163309" title="Proporczyk (herb szlachecki)">
Proporczyk (herb szlachecki)



</doc>
<doc id="163310" url="https://pl.wikipedia.org/wiki?curid=163310" title="Bawola Głowa (herb szlachecki)">
Bawola Głowa (herb szlachecki)



</doc>
<doc id="163312" url="https://pl.wikipedia.org/wiki?curid=163312" title="Poraj (herb szlachecki)">
Poraj (herb szlachecki)

Poraj – polski herb szlachecki, noszący zawołanie "Poraj". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Poraj jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych na Wielkopolsce, w ziemi krakowskiej, sandomierskiej oraz na Mazowszu.
Poraja używał też Adam Mickiewicz.
Opis herbu.
Opis historyczny.
Kasper Niesiecki blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy w polu czerwonym pięciopłatkowa róża srebrna."
"W klejnocie samo godło""."
"Labry herbowe czerwone, podbite złotem."
Geneza.
Najwcześniejsze wzmianki.
Herb z przełomu X wieku i XI wieku. Nazwę tradycja wywodzi od Poraja, syna księcia czeskiego Sławnika i brata świętego Wojciecha, protoplasty tego rodu w Polsce. Miał on przybyć wraz z orszakiem Dąbrówki i osiąść w Wielkopolsce. Według legend herbowych synowie Sławnika mieli w herbie róże, każdy w innym kolorze.
Duże podobieństwo wykazuje tu czeska legenda o Panach z Różą (czes. "Páni z Růže"), dotycząca rodu i pochodzących od nich pięciu rodów z różą w herbie (panowie z Hradce, z Krumlova, z Rožmberka, z Landštejna, ze Stráže a Ústí).
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o pochodzeniu herbu od czeskiego rodu Sławnikowców wśród 71 najstarszych polskich herbów szlacheckich we fragmencie: 
W wyniku unii horodelskiej w 1413 przeniesiony na Litwę (herb przyjął bojar litewski Mikołaj Bylimin (Bylymyn), adoptował starosta sieradzki i wojewoda sandomierski Mikołaj Białucha z Michałowa i Kurozwęk oraz Jaksa, sędzia kaliski).
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (589 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Poraj. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Poraj:

</doc>
<doc id="163313" url="https://pl.wikipedia.org/wiki?curid=163313" title="Korporacja">
Korporacja

Korporacja – rodzaj organizacji społecznej, zazwyczaj posiadającej osobowość prawną, której istotnym elementem (substratem) są jej członkowie (korporanci). 
Członkostwo osób jest tym, co stanowi samą istotę korporacji. Bez członków korporacja nie istnieje. Przy tym członkostwo musi być względnie trwałe i uregulowane wewnętrznym prawem danej korporacji (w tym znaczeniu korporacją nie jest np. zgromadzenie publiczne).
Etymologicznie wyraz korporacja pochodzi od łacińskiego "corporatio" oznaczającego związek; połączenie części.
Początkowo mianem korporacji określano gildie i cechy rzemieślnicze, przymusowo organizujące ludzi pewnego fachu i poddające ich pracę ścisłym i surowym przepisom.
Korporacja zazwyczaj zarządza sprawami swoich członków, w takim zakresie w jakim działają oni jako jej członkowie. Konkretne uprawnienia członków poszczególnych korporacji, a także ich struktury organizacyjne i zakres działania zależą od określonych rozwiązań prawnych.
Korporacjami prawa cywilnego są np. stowarzyszenia, spółdzielnie, związki zawodowe, a korporacjami prawa publicznego – np. gminy (o takiej korporacji mówimy, że jest przymusowa, ponieważ nie ma w niej swobody woli członków co do rozpoczęcia lub zakończenia przynależności; do danej gminy przynależy się z mocy prawa przez sam fakt zamieszkiwania na jej terenie). Potocznie mianem korporacji określa się także samorządy zawodowe.
Organizacja typu korporacyjnego przeciwstawia się organizacjom typu zakładowego (zakładom), których istotnym elementem (substratem) jest składnik nieosobowy (np. kapitał).
W Stanach Zjednoczonych terminem tym określa się spółki akcyjne (według PWN: „spółka kapitałowa oparta na kapitale złożonym z udziałów”), które stanowią większość dużych i średnich firm na tamtym rynku, co sprawiło iż słowo to jest często błędnie używane jako określenie dużej spółki, bądź międzynarodowej działalności gospodarczej jednego właściciela. W slangu potoczny skrót "korpo" jest określeniem firmy o biurowej charakterystyce i długich, wycieńczających godzinach pracy. 

</doc>
<doc id="163314" url="https://pl.wikipedia.org/wiki?curid=163314" title="Poraj">
Poraj



</doc>
<doc id="163315" url="https://pl.wikipedia.org/wiki?curid=163315" title="Rosa (herb szlachecki)">
Rosa (herb szlachecki)



</doc>
<doc id="163316" url="https://pl.wikipedia.org/wiki?curid=163316" title="Rosa Alba (herb szlachecki)">
Rosa Alba (herb szlachecki)



</doc>
<doc id="163317" url="https://pl.wikipedia.org/wiki?curid=163317" title="Róża (herb szlachecki)">
Róża (herb szlachecki)



</doc>
<doc id="163320" url="https://pl.wikipedia.org/wiki?curid=163320" title="Różyc (herb szlachecki)">
Różyc (herb szlachecki)



</doc>
<doc id="163321" url="https://pl.wikipedia.org/wiki?curid=163321" title="Półkozic">
Półkozic

Półkozic ("Kozic, Oślagłowa, Ośle Uszy, Połkoza, Połkozic, Połukoza, Połukozic, Pułkoza, Żebro") – polski herb szlachecki, noszący zawołania "Połkoza" i "Połukoza". Występował głównie w ziemi krakowskiej, sandomierskiej, lubelskiej, łęczyckiej i sieradzkiej. W wyniku unii horodelskiej w 1413 roku przeniesiony na Litwę.
Spośród około 270 rodów (Tadeusz Gajl podaje 274) używających Półkozica, największe znaczenie uzyskali Ligęzowie. Adam Mickiewicz spopularyzował ten herb, przypisując go w "Panu Tadeuszu" fikcyjnej rodzinie Horeszków.
Opis herbu.
Opis historyczny.
Kasper Niesiecki blazonuje herb następująco:
Informacje dodatkowe.
Pierwotnym klejnotem była ośla głowa z szyją, godłu nadawano ponadto różne barwy na przestrzeni lat (patrz sekcja: Ewolucja wizerunku).
Opis współczesny.
Opis skonstruowany współcześnie brzmi następująco:
"Na tarczy w polu czerwonym głowa ośla wprost, srebrna."
"W klejnocie pół kozła srebrnego."
"Labry herbowe czerwone, podbite złotem."
Geneza.
Najwcześniejsze wzmianki.
Najstarszą jest pieczęć Mikołaja sędziego ziemskiego krakowskiego, która wisi u dokumentu z 1354 przechowywanego w archiwum Cystersów w Mogile. Jana starosty łęczyckiego z lat 1370 i 1384, potem następują pieczęcie Michała sędziego ziemskiego krakowskiego z roku 1398, zaś najstarszy zapis pochodzi z 1382: W 1359 w lasach Płoniny na Wołoszczyźnie, w klęsce poniesionej przeciwko armii mołdawskiej, chorągiew Półkoziców miała wpaść w ręce nieprzyjacielskie.
Chorągiew z Półkozicem Jana Ligęzy brała udział w Bitwie pod Grunwaldem.
W wyniku unii horodelskiej w 1413 przeniesiony na Litwę. Adoptowali: biskup lwowski Jan z Rzeszowa, wojewoda łęczycki Jan Ligęza z Bobrku, kasztelan sandomierski Micha z Bogumiłowic, kasztelan czchowski Jan z Bogumiłowic, sędzia krakowski Paweł z Bogumiłowic i chorąży krakowski Marcin z Wrocimowic. Herb przyjął bojar Wołczko Kulwa. Jednocześnie z 1433 roku pochodzi pieczęć z głową, przypominającą oślą, należąca do dzierżawcy grodzieńskiego Moniwida. Przyczyna tej sprzeczności nie jest znana.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który zalicza go do rdzennie polskich. Zapisuje on informacje o herbie wśród 71 najstarszych polskich herbów szlacheckich we fragmencie: „Polukosza in campo rubeo caput asininum deferens, quasi media capra. Ex Polonica gente ducens ortum, cuius viri vafri, in Yomeres et simulationem et venacionem procliui.”.
Ewolucja wizerunku.
Wprawdzie barwa pola tarczy herbowej Półkozica jest znana i od samego początku niezmienna, ale ustalenie pierwotnej tynktury godła jest dzisiaj niemożliwe. Najstarsze, średniowieczne wizerunki były w tej kwestii rozbieżne. Półkozica nie wzmiankują XIV wieczne herbarze "Bellenville" i "Geldrii". Pojawia się dopiero w XV wiecznym "Herbarzu Złotego Runa". Godło jest tutaj srebrne, zaś herb podpisany jako należący do "Martina de Wieszymhow". "Wieszymhow" to zapewne zniekształcone Wrocimowice.
Znacznie więcej średniowiecznych przekazów podaje czarną barwę godła. Taki wizerunek widnieje w "Codex Bergshammar" i "Stemmata polonica".
Jan Długosz, w swoich "Klejnotach" po prostu unika podania barwy godła, pisząc:
 co tłumaczy się na: 
Oprócz tej najwcześniejszej zachowało się kilka innych średniowiecznych pieczęci z Półkozicem, ale na największą uwagę zasługują dwie, które przekazują informacje na temat klejnotu i labrów w herbie. Są to pieczęcie z lat 1443 i 1463 Michała z Kromołowa i Jana z Czyżowa. Ponadto klejnot i labry opisują też "Jana Zamoyskiego notaty" (s. 20, nr. 26 z roku 1451). Na wspomnianych pieczęciach herb jest pełny, z klejnotem w postaci oślej głowy na długiej szyi, ozdobiony labrami. W "Notatach" natomiast, po raz pierwszy pojawia się w hełmie koza, która to wersja stanie się z czasem dominująca.
Przekazy XVI – wieczne nie są jednogłośne w kwestii tynktury godła. Kontynuatorzy Długosza – Chiga, Łętowski, Kamyn, autor edycji Arsenalskiej "Klejnotów" oraz Rej w "Zwierzyńcu" i Ambroży z Nysy podają barwę głowy srebrną. Bartosz Paprocki w "Gnieździe" (1578) i "Herbach" (1584) barwy nie podaje, zaś Bielski w "Kronice" (1597) podaje barwę szarą. Ci dwaj autorzy podają wizerunek z labrami. Nietypowa barwa pola zachowała się na predelli z Jaćmierza. Pole herbu ma tu barwę czarną.
XVI-wieczne przedstawienia labrów zachowały się oprócz wspominanych prac Paprockiego i Bielskiego również na portrecie P. Niewiarowskiego, nagrobku K. Krosnowskiej we Włocławku i inskrypcji M. Ligęzy z 1570. Dodatkowo, na portrecie labry są barwne – czerwone, podbite srebrem. Wyjątek od tej, standardowej kompozycji (barwa figury – podbicie, pola – wierzch), stanowi przedstawienie w rękopisie Ossolińskiego, gdzie wierzch jest zielony, podbicie czerwone.
Do wizerunków oślej głowy dołączano niekiedy wysunięty język. Tak było m.in. w obu opracowaniach Paprockiego i w "Stemmata polonica".
Najważniejsze herbarze XVI wieku podają kozę jako klejnot herbu. Wizerunek taki widnieje u Paprockiego i Bielskiego. Pojawiają się jednak nadal przedstawienia z samą głową i szyją. Tak jest w "Iudicum Paradisis" Lochera, "Księgach Salomona", rękopisie Ossolińskiego, inskrypcji Ligęzy, portrecie Niewiarowskiego i pieczęci M. Ligęzy z 1569. Nietypowy kształt ma natomiast klejnot z pieczęci Z. Wolskiego z 1569. Jest on podwójny – obok kozy są trzy pióra strusie. Natomiast na nagrobku we Włocławku klejnotem jest ośla głowa.
Większość XVII-wiecznych źródeł milczy na temat barwy godła. Nic o tym nie piszą: Szymon Okolski (1641-1643), Wacław Potocki (1696), ani mniej znane dzieło "Kleynoty abo herby państwa y rycerstwa..." (1630). Wojciech Wijuk Kojałowicz, w swoim "Nomenclatorze" (1658) zamieszcza natomiast herb w lustrzanym odbiciu i podaje barwę głowy – szarą. Autorzy jednoznacznie identyfikują klejnot – pół kozy. Odtąd figura ta gości na stałe w klejnocie herbu, zaś inne przedstawienia uznawane są za odmiany.
Pierwszy herbarz wieku XVIII, autorstwa Antoniego Swacha, będący kompilacją prac Bielskiego, Okolskiego i Jana Liwa Herbulta (1705), opisuje barwę głowy jako szarą. Najważniejszy herbarz wieku XVIII, autorstwa Niesieckiego, również podaje barwę głowy szarą.
Barwy głowy nie rozstrzygnął ostatecznie Juliusz Karol Ostrowski w "Księdze herbowej rodów polskich". Zbigniew Leszczyc w "Herbach szlachty polskiej" podaje barwę głowy szarą. Tak samo postępuje Chrząński w swych "Tablicach odmian". Z. Leszczyc podaje oprócz tego nietypowe labry – czarne, podbite szarym. Emilian Szeliga-Żernicki w "Die polnischen Stammwappen" (1904) podaje barwę głowy czarną, zaś kozę – czarną.
Opracowania współczesne, jak "Herbarz polski od średniowiecza do XX wieku" Tadeusza Gajla, wobec rozbieżności w historycznych herbarzach, przyjmują XVI-wieczną, srebrną tynkturę godła, która pojawia się też w najstarszym średniowiecznym źródle.
Etymologia.
Józef Szymański zgadza się z opinią Aleksandra Brücknera przedstawioną w "Encyklopedii staropolskiej" (s. 420), że nazwa herbu jest imionowa, mająca odniesienie w nazwie osobowej i jednocześnie obrazowa w stosunku do klejnotu.
Legenda herbowa.
Kasper Niesiecki przytacza takie oto podanie o legendarnym początku herbu:
Ośla głowa i koza miały być zatem nagrodą za koncept wojenny, chociaż mądrość tych dwóch zwierząt jest negowana. Osioł to powszechny synonim głupoty, chociaż w heraldyce symbolizuje cierpliwość i umiarkowanie. Natomiast koza, w wielu krajach europejskiego Południa (np. Włochy), to zwierzę brudne, chutliwe i obsceniczne, choć jako figura heraldyczna symbolizuje prostotę, trzeźwość, skromność, cierpliwość, upór, poczucie obowiązku, umiejętność spełniania zamysłów, zwycięstwo polityką i dyplomacją.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (274 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Półkozic. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Półkozic:
Przynajmniej jedno z wymienionych nazwisk weszło do rodu herbowego Półkoziców za sprawą adopcji. Mowa o nazwisku Żelazowski – protoplaści tej rodziny, Stanisław, Hieronim i Jerzy, zostali adoptowania do herbu przez Zygmunta i Stanisława Ligęzów w 1555. Podobnych adopcji było więcej, ale nowo uszlachceni otrzymywali herby odmienione, dlatego też ich nazwiska nie figurują w spisie. Tak było w przypadku Mikołaja Utratowskiego, nobilitowanego w 1662 i Aleksandra Teodora Maskiewicza w 1676, Andrzeja i Izraela Choene (rok 1630), którzy przyjęli nazwisko Jaski (herb Jeski II), oraz Wawrzyńca Justimonti z roku 1580 (herb Justimonti, Józef Szymański nie klasyfikuje go jako odmianę). Na liście Tadeusza Gajla, znajdującej się po prawej stronie, widnieje też nazwisko Justymont. Jest to spowodowane faktem, że pewne opracowania pomijają odmianę w herbie Justimonti i utożsamiają go z Półkozicem. Czyni tak np. Piotr Nałęcz-Małachowski.
Znani herbowni.
Półkozice byli względnie małym rodem, więc wydali tylko kilka powszechnie znanych postaci. Do rodu należało dwóch uczestników bitwy pod Grunwaldem – Marcin z Wrocimowic, niosący w bitwie chorągiew królewską, i Jan Ligęza, dowódca 32 chorągwi, sygnatariusz Unii Horodelskiej. To właśnie Ligęzowie byli rodziną, z której wywodziło się najwięcej znanych Półkoziców. Hermolaus Ligęza był podskarbim wielkim koronnym w latach 1624–1631, z tego powodu herb Półkozic (sama tarcza) widnieje na monetach wyższych nominałów bitych w tym okresie
Do wysokich stanowisk w Rzeczypospolitej dotarł też Mikołaj Wolski ochmistrz dworu królowej Bony oraz jego wnuk Mikołaj Wolski, marszałek wielki koronny, dyplomata, starosta krzepicki i olsztyński, skarbnik rawski.
Godność biskupią (wileńską) dzierżył Wojciech Tabor (w 1492 podczas inauguracji włożył na głowę mitrę książęcą wielkiemu księciu Aleksandrowi; był zwolennikiem unii personalnej Polski i Litwy).
Samuel Orgelbrand pisze, że Półkozicem pieczętował się też Paweł z Przemankowa. Niepewne jest jednak źródło tej informacji, zważywszy na to, że Paweł z Przemankowa zmarł na długo przed pojawieniem się pierwszej znanej pieczęci czy zapiski dotyczącej Półkozica.
Półkozic w literaturze.
Sprzeczność symbolik oślej głowy została zabawnie opisana w anegdocie z epoki, przytoczonej w opracowaniu "Dawna facecja polska":
Panu Rzeszowskiemu herbu Półkozic, dawniejszemu właścicielowi Wolicy Mikołaj Sęp Szarzyński dedykował wiersz "Na Herb Półkoza alias Ośla Głowa", w którym starał się pogodzić wspomniane sprzeczne symboliki:
Półkozica miała według mickiewiczowskiego "Pana Tadeusza" używać rodzina Horeszków. Nazwisko to jednak nie pojawia się w przekazach dotyczących Półkoziców, choć na liście herbownych u Tadeusza Gajla figuruje podobne nazwisko – Horecki.
Występowanie w heraldyce terytorialnej.
Dawny herb Chrzanowa przedstawiał w polu błękitnym św. Mikołaja w stroju pontyfikalnym i tarczą z herbem Półkozic. Półkozic pochodził tu od Ligęzów – długoletnich właścicieli miasta. Herb w takiej formie przetrwał do rozbiorów. Przy projektowaniu herbu powiatu chrzanowskiego wprawdzie sięgnięto do historycznego herbu miasta, ale pozbawiono go tarczy z Półkozicem. Zachowało się również przedstawienie z nalepek reklamowych kawy z okresu międzywojennego, na którym w miejsce inicjałów znajdowały się ośle głowy, zaś święty stał na zielonej murawie.
Półkozic widniał też pierwotnie na pieczęciach założonego przez Ligęzów Przecławia. Zachował się na przedstawieniach pochodzących z XVI wieku. Wraz z przejściem na własność Koniecpolskich, miasto zaczęło używać herbu Pobóg, którego używa do dziś.
Herb Chełmka miał zawierać godło z herbu Ligęzów, właścicieli miasta w XV wieku, ale przez nieznajomość heraldyki, projektanci umieścili w nim głowę łosia, a nie osła.
Odmiany, wersje arystokratyczne oraz alternatywne przedstawienia herbu.
Z racji relatywnie małej liczby herbownych nie wykształciła się duża ilość odmian herbu. Trzy pochodzą z nobilitacji wspomnianych wcześniej: Jeski II, Maskiewicz i Utratowski. Istniały też dwie odmiany o nieznanej genezie. Pierwsza, Machnicki, używana była przez rodzinę pochodzenia śląskiego. Przysługiwać miała ona także Sawnowskim (Ostrowski nazywa ich Sarnowskimi, Gajl przyjmuje wersję Leopolda Zedlitz-Neukircha). Taką samą odmianę Zedlitz-Neukirch podaje też dla innej śląskiej rodziny – Pritzelwitzów (autor sugeruje wspólne pochodzenie tych rodzin). Druga odmiana o nieznanym pochodzeniu, Radziejowski, używana była przez rodzinę zamieszkałą w poznańskiem. 15 kwietnia 1589 Mikołaj Wolski, w nagrodę za udział w obronie Krakowa przed arcyksięciem Maksymilianem, adoptował wyżej wspomnianego Wawrzyńca Justimontiego z Bolonii, w wyniku czego powstał herb Justimonti. Herb ten nie jest w literaturze opisywany jako Półkozic odmienny. Ponadto Władysław Wielowieyski z Wielkiej Wsi otrzymał w 1825 austriacki tytuł baronowski, czego efektem było powstanie herbu Wielowieyski.
Juliusz Karol Ostrowski przytacza jeszcze odmiany numerowane II-VII, ale są to raczej różne przedstawienia Półkozica na przestrzeni wieków, odmiany tarczy, maniery itp.:

</doc>
<doc id="163323" url="https://pl.wikipedia.org/wiki?curid=163323" title="Kolbark">
Kolbark

Kolbark – wieś w Polsce, położona w województwie małopolskim, w powiecie olkuskim, w gminie Klucze.
Miejscowość ta położona jest około 15 km na północny wschód od Olkusza przy drodze Klucze – Wolbrom.
Historia miejscowości.
Wieś została lokowana na prawie średzkim w 1356 pod nazwą "Słów" ("Slow") za panowania Króla Kazimierza Wielkiego. Jeszcze w tym samym roku nazwa została zmieniona na "Colberg", w 1394 roku na "Colbarg", a w 1421 na "Kolbark" – nazwę pochodzenia niemieckiego.
Wieś położona w końcu XVI wieku w powiecie proszowskim województwa krakowskiego była własnością klasztoru norbertanek na Zwierzyńcu w Krakowie, czego jednak nie potwierdza Jan Długosz w "Liber beneficiorum dioecesis Cracoviensis" (1470-80).
W 1795 roku po III Rozbiorze Polski wieś była w Galicji w zaborze austriackim. W latach 1807–1815 Księstwie Warszawskim, a od 1815 do 1918 Królestwie Polskim, zaborze rosyjskim. W latach 1859–1945 wieś należała do Gminy Jangrot, powiat miechowski, województwo kieleckie. W czasie II Wojny Światowej wieś znalazła się w Generalnej Guberni a na Przemszy przebiegała wówczas granica z III Rzeszą.
W latach 1945–1975 miejscowość znajdowała się w województwie krakowskim, powiecie olkuskim, gromadzie Jaroszowiec, a od 1975–1998 miejscowość administracyjnie należała do województwa katowickiego i gminy Klucze. Po reformie administracyjnej z 1998 roku ponownie wróciła do województwa małopolskiego i powiatu olkuskiego.
W Kolbarku działał kiedyś młyn i tartak i jak podaje Abdon Kłodziński i Antoni Zygmunt Helcel, karczma.
Stan obecny.
W Kolbarku znajduje się 10 kapliczek przydrożnych i figura św. Floriana.
Z ramienia Stowarzyszenie na Rzecz Zrównoważonego Rozwoju Społeczno-Gospodarczego „KLUCZ”, od 2005 roku w Kolbarku działa Środowiskowy Dom Samopomocy dla osób przewlekle psychicznie chorych oraz niepełnosprawnych intelektualnie.
Demografia.
Historycznie obserwuje się wzrost ludności:
Komunikacja miejska.
Komunikację lokalną w Kolbarku obsługuje Związek Komunalny Gmin "Komunikacja Międzygminna" w Olkuszu. Przez Kolbark przejeżdżają autobusy linii: 470. Popularnym środkiem transportu są także prywatni przewoźnicy.
Ludzie związani z Kolbarkiem.
W Kolbarku mieszka Agnieszka Ścigaj, posłanka na Sejm VIII kadencji.
Na obecnej ulicy Źródlanej pod numerem 54, znajduje się dom Franciszka Barczyka poległego pod Monte Cassino. W tym samym drewnianym domku prowadzony był kiedyś sklep.

</doc>
<doc id="163326" url="https://pl.wikipedia.org/wiki?curid=163326" title="Półkoza (herb szlachecki)">
Półkoza (herb szlachecki)



</doc>
<doc id="163327" url="https://pl.wikipedia.org/wiki?curid=163327" title="Półkozia (herb szlachecki)">
Półkozia (herb szlachecki)



</doc>
<doc id="163329" url="https://pl.wikipedia.org/wiki?curid=163329" title="Ośla Głowa (herb szlachecki)">
Ośla Głowa (herb szlachecki)



</doc>
<doc id="163331" url="https://pl.wikipedia.org/wiki?curid=163331" title="Rola (herb szlachecki)">
Rola (herb szlachecki)

Rola – polski herb szlachecki, noszący zawołanie "Rola". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Rola jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi sandomierskiej. Spośród najbardziej znanych rodów pieczętujących się herbem Rola, należy wymienić Niemojewscy i Lubienieccy.
Roli używali też Stanisław Janicki i Andrzej Frycz Modrzewski.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":Po przetłumaczeniu:Kasper Niesiecki, podając się na dzieła historyczne Bartosza Paprockiego, Szymona Okolskiego, Marcina Bielskiego i Wojciecha Kojałowicza, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym róża srebrna, od której odchodzą takież trzy kroje w rosochę."
"W klejnocie pięć piór strusich."
"Labry herbowe czerwone, podbite srebrem."
Geneza.
Najwcześniejsze wzmianki.
Z 1330 roku pochodzi pieczęć Nasięgniewa ze Świątkowic, sędziego brzeskiego. W 1335 herb Rola pojawia się w źródłach pisanych po raz pierwszy. W 1413 roku w wyniku unii horodelskiej został przeniesiony na Litwę"".
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"".
Legenda herbowa.
&lt;poem&gt;
"Rycerz z domu Poraiow, u Króla mężnego"
"Żądał dziewki za żonę Rycerza dawnego,"
"Którego Król Kazimirz chował w łasce wielkiey,"
"Dla iego spraw Rycerskich, inszey cnoty wszelkiey."
"Król widząc iż potomka inszego nie było,"
"Chcąc by imię onego męża nie ginęło,"
"Pomieszawszy te herby z dawnych wieków sławne"
"Chciał aby imię cnoty Rycerz miał swe dawne."
"Osadził trzemi kroymi różę kleynod dawny,"
"Y dał mu tytuł Rola Oyca Panny sławney."
"Dał Panne y maiętność do szaffunku iego,"
"Samego wziął na mieysce Rycerza dawnego."&lt;/poem&gt;
W kolejnym swym dziele (uznawanym za najbardziej dojrzałe) "Herby Rycerstwa Polskiego [...]" Bartłomiej Paprocki zmienił zdanie i powstanie tego herbu umieścił w czasach pogańskich. W ostatnim swoim dziele "Ogród Królewski [...]" podtrzymał legendę o "pochodzeniu herbu Rola z nadania książąt pogańskich".
Już w XIX wieku profesor Franciszek Piekosiński udowodnił, że żadna z ww. legend (czy to z "czasów pogańskich" czy też "z czasów Kaźmierza Odnowiciela") nie ma najmniejszych podstaw naukowych gdyż herby rycerstwu polskiemu były nadawane najwcześniej od wieku XII.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (372 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Rola. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Rola':
Pozostałe nazwiska.
Spośród nazwisk, których Tadeusz Gajl nie wymienia przy herbie Rola', Kasper Niesiecki, wspomina o nazwisku Niemojewski. Gajl co prawda przypisuje im herb własny o nazwie Niemojewski, będący odmianą herbu Rola'.
Jury Łyczkowski, na swojej stronie dotyczącej heraldyki, wspomina również o nazwiskach Bortnikowski, Dworakowski, Gogaliński i Skoryn.

</doc>
<doc id="163332" url="https://pl.wikipedia.org/wiki?curid=163332" title="Rola">
Rola



</doc>
<doc id="163334" url="https://pl.wikipedia.org/wiki?curid=163334" title="Kroje">
Kroje

Kroje – polski herb szlachecki według Juliusza Karola Ostrowskiego, odmiana herbu Rola.
Opis herbu.
W polu czerwonym trzy kroje w rosochę.
Klejnot: Ogon pawi.
Labry czerwone, podbite srebrem.
Juliusz Karol Ostrowski rozróżnia dwa kierunki nadawane ostrzom i wariant z odwrotnym skierowaniem ostrzy niż prawoskrętne, nazywa Kroje II.
Najwcześniejsze wzmianki.
Po raz pierwszy herb przytaczają "Herby rycerstwa polskiego" i "Gniazdo cnoty" Bartosza Paprockiego, który jednak w "Gnieździe" nazywa je "Dryja".
Herbowni.
Budek, Chalecki, Daniusiewicz, Domamewski, Domaniewski, Kalinkowski, Kroja, Krokier, Krzerzewkowski, Krzerzewski, Krzesz, Krzeszewicz, Krzeszewski, Krzeszowski, Kubiłojć, Łoktowski, Perhorowicz-Kopeć, Rylski, Skotnicki, Staszkiewicz, Tarnawski, Wawrzecki.

</doc>
<doc id="163335" url="https://pl.wikipedia.org/wiki?curid=163335" title="Rolanin (herb szlachecki)">
Rolanin (herb szlachecki)



</doc>
<doc id="163336" url="https://pl.wikipedia.org/wiki?curid=163336" title="Rolic (herb szlachecki)">
Rolic (herb szlachecki)



</doc>
<doc id="163337" url="https://pl.wikipedia.org/wiki?curid=163337" title="Rolicze (herb szlachecki)">
Rolicze (herb szlachecki)



</doc>
<doc id="163339" url="https://pl.wikipedia.org/wiki?curid=163339" title="Syrokomla (herb szlachecki)">
Syrokomla (herb szlachecki)

Syrokomla – polski herb szlachecki, noszący zawołanie "Syrokomla". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Syrokomla jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi krakowskiej i sandomierskiej. Spośród najbardziej znanych rodów pieczętujących się herbem Syrokomla, należy wymienić Grocholskich i Sołtanów.
Syrokomli używali też Marian Zyndram-Kościałkowski.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":Po przetłumaczeniu:Kasper Niesiecki, podając się na dzieła historyczne Bartosza Paprockiego, Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym łękawica srebrna z zaćwieczonym takimż krzyżem kawalerskim ćwiekowym."
"W klejnocie samo godło."
"Labry herbowe czerwone, podbite srebrem."
Geneza.
Najwcześniejsze wzmianki.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
W wyniku unii horodelskiej w 1413 przeniesiony na Litwę"".
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (194 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Syrokomla. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Syrokomla':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach Andrusiewicz, Bułat, Hołub i Wołczecki.

</doc>
<doc id="163341" url="https://pl.wikipedia.org/wiki?curid=163341" title="Blachownia">
Blachownia

Blachownia – miasto w Polsce, w województwie śląskim, w powiecie częstochowskim, siedziba władz gminy miejsko-wiejskiej Blachownia.
Według danych z 31 grudnia 2010 r. miasto miało 9865 mieszkańców.
Położenie.
Miasto jest położone w Obniżeniu Górnej Warty, nad rzeką Stradomką. Historycznie leży na terenie Małopolski. Graniczy z dużym kompleksem lasów, które wchodzą m.in. w skład Parku Krajobrazowego Lasy nad Górną Liswartą.
Według danych z 1 stycznia 2010 r. powierzchnia miasta wynosiła 36,66 km².
W latach 1954-1959 wieś należała i była siedzibą władz gromady Blachownia, gromadę zniesiono, przekształcając ją w osiedle miejskie, a w 1967 nadano mu status miasta. W latach 1975–1998 miasto administracyjnie należało do województwa częstochowskiego.
Demografia.
Piramida wieku mieszkańców Blachowni w 2014 r.:
Podział administracyjny.
Obszar miasta Blachowni nie jest podzielony na jednostki pomocnicze gminy (np. osiedla lub dzielnice). W rejestrze TERYT wyróżnionych jest 8 integralnych części miasta. Są to:
Nazwa.
Miejscowość powstała na przełomie XVII–XVIII wieku obok manufaktury przerabiającej żelazo. Początkowo była osadą, później wsią, a dopiero w XX wieku otrzymała status miasta. Od XVII wieku manufaktury zlokalizowane w miejscowości produkowały blachę. W 1835 zbudowano we wsi dużą fabrykę tego produktu. Od niego pochodzi nazwa miejscowości "Blachownia".
Historia.
Historia Blachowni związana jest ściśle z rozwojem przemysłu. Miasto leży w Częstochowskim Obszarze Rudonośnym. Na 1610 r. datuje się założenie w miejscowości manufaktury i uruchomienie wielkich pieców hutniczych. W miejscu istniejącej wcześniej kuźnicy marszałek wielki koronny, starosta olsztyński i krzepicki Mikołaj Wolski wybudował wytwórnię drutu i blach. W 1630 r. huta wytwarzała około 800 wozów żelaza rocznie. W 1633 r. kuźnicę w Blachowni i Łojkach odwiedził król Władysław IV będąc w gościnie u Paulinów na Jasnej Górze i był tu „wystawnie podejmowany przez mistrza Zachariasza”. W 1782 r. wieś podlegała pod parafię w Konopiskach.
Miejscowość wymieniona została w XIX-wiecznym Słowniku geograficznym Królestwa Polskiego jako wieś "Stara i Nowa Blachownia" leżące w powiecie częstochowskim w gminie Dzbów i parafii Konopiska. W 1827 we wsi znajdowało się 16 domów zamieszkanych przez 104 mieszkańców. W latach 1835–1837 na gruncie prywatnym Bank Polski działający w Królestwie Polskim założył tutaj fabrykę odlewów żelaznych i blachy. W 1873 wytopiono tutaj 86 761 pudów żelaza. W 1880 oprócz fabryki w miejscowości funkcjonował także wielki piec oraz tartak napędzany silnikiem parowym o sile 20 koni parowych.
W latach 50. XX w. rozbudowano hutę i kopalnie rud żelaza w okolicznych miejscowościach, Blachownia uzyskała status osiedla, a w 1967 r. nadano jej prawa miejskie. W 1951 r. oddano do eksploatacji kopalnię rud żelaza „Jerzy” („św. Jerzy”).
W czasie okupacji Blachownia (jako "Blachstädt") stanowiła siedzibę powiatu w ramach rejencji opolskiej, która wchodziła w skład prowincji Śląsk, a od 1941 r. w skład nowej prowincji Górny Śląsk.
Obecnie 400 letnią tradycję Huty Blachownia kontynuuje od 2012 r. FMC Odlewnia Żeliwa MIKODA. Wcześniej zakład dzierżawiły przedsiębiorstwa WULFER Sp. z o.o. związana z „Odlewnią Wulkan” w Częstochowie i do 2010 r. PPUH BOSTAL, spadkobiercy państwowego Zakładu Elektro-Metalurgicznego.
15 sierpnia 2008 r. przez Blachownię przeszła trąba powietrzna. Poważnie uszkodzone zostały 122 domy mieszkalne i 62 budynki gospodarcze. Ucierpiał m.in. budynek Urzędu Miasta i kościół miejscowej parafii, z którego zerwana została wieża. Wiatr zniszczył także ponad 10 hektarów lasów.
Zalew.
W północnej części miasta, na Stradomce, znajduje się zbiornik retencyjny.
Transport.
Przez miasto przebiegają:
W mieście znajduje się stacja kolejowa "Blachownia". Z uwagi na zły stan techniczny oraz znikomą liczbę pasażerów, budynek dworca (wejście od strony ul. M. Konopnickiej) został wyburzony w 2016 roku.
Powiązanie z powiatowym miastem Częstochowa, odbywa się autobusami GTV (linie 150, 151, 152, 161, 162) oraz pociągami [Koleje Śląskie [KŚ]].
Turystyka.
Przez teren miasta prowadzą trzy szlaki turystyczne:

</doc>
<doc id="163343" url="https://pl.wikipedia.org/wiki?curid=163343" title="Rawka (rzeka)">
Rawka (rzeka)

Rawka – rzeka w środkowej Polsce, prawy, największy dopływ Bzury. Rzeka ma ok. 97 km długości, a jej dorzecze obejmuje obszar 1192 km².
Rawka powstaje z połączenia dwóch cieków źródłowych znajdujących się ok. 5 km na wschód od Koluszek. Wpada do Bzury między Łowiczem a Sochaczewem.
Średni przepływ rzeki przy ujściu wynosi ok. 5,3 m³/s, a maksymalna rozpiętość wahań stanów wód to 2,8 m.
Rawka jest zachowaną w naturalnym stanie typową rzeką nizinną średniej wielkości i dlatego koryto rzeki zostało objęte ochroną rezerwatową od źródeł aż do ujścia – rezerwat przyrody Rawka, ponadto chronione są fragmenty doliny i skarpy bardziej oddalony od obecnego koryta – rezerwaty Kopanicha i Ruda Chlebacz. Rzeka od Starej Rawy do Bolimowa płynie przez Bolimowski Park Krajobrazowy.
Koryto rzeki nie jest uregulowane i jedynie na części odcinków przepływających przez miasta zostało wybetonowane. Brzegi są obficie porośnięte roślinnością. Z powodu walorów przyrodniczych na Rawce organizowane są spływy kajakowe – ze względu na dziki charakter rzeki trasa uważana jest za trudną.
W różnych miejscach na całej długości Rawki istnieje zabudowa hydrotechniczna w formie spiętrzeń i zbiorników retencyjnych, wśród nich jaz piętrzący z niewielką elektrownią wodną (o mocy 58 kW) we wsi Kamion (powiat żyrardowski) gmina Puszcza Mariańska oraz mała elektrownia wodna na zaporze zalewu Tatar w Rawie Mazowieckiej.
Środowisko – przyroda.
Świat zwierzęcy Rawki jest dość bogaty w gatunki ryb oraz innych organizmów wodnych.
W rzece Rawka występuje głównie 18 gatunków ryb: 
Nad rzeką można spotkać płazy, gady i bezkręgowce występujące w tym obszarze Polski:
Zmniejszające się w ostatnich latach zanieczyszczenie rzeki sprawia, iż ilość organizmów żywych w Rawce wzrasta. Od lat 90. pojawiają się tam raki, wytępione w latach 60. wskutek spuszczania ścieków z mleczarni do rzeki. W latach 80. nad brzegami Rawki aklimatyzowane zostały bobry. W Rawie Mazowieckiej na terenie parku miejskiego pojawiły się również borsuki i lisy.
W czasie I wojny światowej na linii Rawki i Bzury od grudnia 1914 do lipca 1915 przebiegała linia frontu niemiecko-rosyjskiego, a walki miały charakter wojny pozycyjnej. Ślady okopów są widoczne do dziś w okolicznych lasach, zwłaszcza na zalesionych fragmentach skarpy rzecznej i powyżej niej.
Największymi miejscowościami, przez które przepływa Rawka są:
Rekreacja.
Rzeka Rawka stanowiła i stanowi dla mieszkańców Skierniewic i okolic kąpielisko w dzielnicy Skierniewice Rawka oraz w miejscowości Budy Grabskie.
Na rzece odbywają się spływy kajakowe. 
Blisko rzeki znajdują się liczne ośrodki turystyczno-wypoczynkowe. W Rawie Mazowieckiej znajduje się zbiornik rekreacyjny „Zalew Tatar” o powierzchni ponad 55 hektarów, utworzony poprzez spiętrzenie rzeki Rawka.

</doc>
<doc id="163344" url="https://pl.wikipedia.org/wiki?curid=163344" title="Syrokomla">
Syrokomla



</doc>
<doc id="163345" url="https://pl.wikipedia.org/wiki?curid=163345" title="Srokomla (herb szlachecki)">
Srokomla (herb szlachecki)



</doc>
<doc id="163346" url="https://pl.wikipedia.org/wiki?curid=163346" title="Syrykomla (herb szlachecki)">
Syrykomla (herb szlachecki)



</doc>
<doc id="163348" url="https://pl.wikipedia.org/wiki?curid=163348" title="Szreniawa (herb szlachecki)">
Szreniawa (herb szlachecki)

Szreniawa – polski herb szlachecki, noszący zawołanie "Śreniawa" i "Ocele". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Szreniawa jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi krakowskiej, łęczyckiej, radomskiej i kaliskiej. Spośród najbardziej znanych rodów pieczętujących się herbem Szreniawa, należy wymienić Kmitów i Kwileckich.
Szreniawy używał też Wacław Potocki.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":Po przetłumaczeniu:
Kasper Niesiecki, podając się na dzieła historyczne Bartosza Paprockiego, Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym krzywaśń srebrna, zaćwieczonym u góry krzyżem kawalerskim."
"W klejnocie samo Lwia głowa na wprost, między dwoma rogami myśliwskimi z dzwonkami sokolimi złotymi."
"Labry herbowe czerwone, podbite srebrem."
Geneza.
Najwcześniejsze wzmianki.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (296 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Świnka. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Świnka':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach Aniszewski i Hranicki.

</doc>
<doc id="163349" url="https://pl.wikipedia.org/wiki?curid=163349" title="Żabianka-Wejhera-Jelitkowo-Tysiąclecia">
Żabianka-Wejhera-Jelitkowo-Tysiąclecia

Żabianka-Wejhera-Jelitkowo-Tysiąclecia – dzielnica administracyjna Gdańska położona nad Zatoką Gdańską.
Położenie.
Dzielnica jest położona w północnej części Gdańska nad Potokiem Oliwskim. Leży w mezoregionie Pobrzeże Kaszubskie. Od północy graniczy z Sopotem a dokładniej z osiedlem Karlikowo. Od wschodu osiedle oblewają wody Zatoki Gdańskiej. Od południa graniczy z dzielnicami Przymorze Wielkie i Przymorze Małe, od zachodu z Oliwą.
Transport.
Głównymi ulicami osiedla są ul. Pomorska i ul. Chłopska. Biegną wzdłuż nich linie tramwajowe do Śródmieścia przez Oliwę bądź przez Zaspę. Tory tramwajowe kończą się na pętli "Jelitkowo".
Na granicy z Oliwą znajduje się przystanek szybkiej kolei miejskiej Gdańsk Żabianka-AWFiS.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="163353" url="https://pl.wikipedia.org/wiki?curid=163353" title="Soda do pieczenia">
Soda do pieczenia



</doc>
<doc id="163354" url="https://pl.wikipedia.org/wiki?curid=163354" title="Endefis">
Endefis

Endefis – polski zespół muzyczny wykonujący hip-hop. Powstał w 1997 roku w Warszawie z inicjatywy Bartosza Tomzika i Mieszka „Miexona” Maciejewskiego. W 2004 roku dołączył do zespołu Jakub „1z2” Walczewski.
Działalność artystyczna.
Pierwszy, oficjalnie wydany utwór zespołu pt. „Zastanów się” powstał pod koniec 1999 roku, a wydany został na składance pt. "Wkurwione bity" DJ-a 600V.
Pierwszy album grupy ukazał się w 2003 roku, "O tym, co widzisz na oczy". Wydała go wytwórnia Promil. Wydawnictwo dotarło do 14. miejsca zestawienia polskiej listy sprzedaży OLiS. W 2004 roku dołączył do zespołu Jakub Walczewski pseudonim „1z2”.
Drugi album zespołu pt. "Być albo nie być" wydany został w 2005 roku nakładem wytwórni UMC Records. Promował go singiel pt. „Nie chcę być sam”', który dotarł do 30. miejsca Szczecińskiej Listy Przebojów Polskiego Radia.
30 stycznia 2012 roku ukazał się trzeci album studyjny formacji pt. "Taki będę". Gościnnie w nagraniach wzięli udział m.in. Piotr Cugowski, Bartek Królik, Tomson oraz Ekonom – członek zespołu Fenomen. Płyta dotarł do 41. miejsca polskiej listy sprzedaży OLiS.

</doc>
<doc id="163355" url="https://pl.wikipedia.org/wiki?curid=163355" title="Szreniawa">
Szreniawa



</doc>
<doc id="163356" url="https://pl.wikipedia.org/wiki?curid=163356" title="Teleskop Hubble'a">
Teleskop Hubble'a



</doc>
<doc id="163358" url="https://pl.wikipedia.org/wiki?curid=163358" title="Kompozycja (muzyka)">
Kompozycja (muzyka)

Kompozycja ( „połączenie, ułożenie”) – w muzyce ma trzy znaczenia:
Kompozycje muzyczne.
Skomponowany utwór muzyczny istnieje w postaci odpowiedniego zapisu nutowego lub jako jednorazowe wydarzenie akustyczne (wykonane na żywo lub nagrane). Jeśli utwór muzyczny zostaje skomponowany przed jego wykonaniem (nie jest czystą improwizacją), może zostać wykonany z pamięci lub za pomocą nut, lub ich kombinacją. Strukturalne i ewentualne funkcjonalne elementy utworu muzycznego różnią się między ludźmi i kulturami.
Komponowanie muzyki.
W procesie powstawania utworu muzycznego, "kompozycja" obejmuje cały zakres wiedzy, wykonywanych czynności, oraz stosowanych technik pozwalających kompozytorowi go stworzyć.
Ważnymi, i zazwyczaj niezbędnymi elementami kompozycji jest określona notacja muzyczna, instrumentacja, orkiestracja. W nauce kompozycji muzycznej często wyróżnia się trzy główne działy w kontekście treści danego utworu: harmonia, melodia, rytm. Kompozytorzy mogą powiększać zasób środków o dodatkowe techniki, takie jak improwizacja, montaż muzyczny, preparacja instrumentów, używanie nietradycyjnych obiektów lub sposobów wydobywania dźwięku.

</doc>
<doc id="163359" url="https://pl.wikipedia.org/wiki?curid=163359" title="Ocele (herb szlachecki)">
Ocele (herb szlachecki)



</doc>
<doc id="163360" url="https://pl.wikipedia.org/wiki?curid=163360" title="HST">
HST



</doc>
<doc id="163361" url="https://pl.wikipedia.org/wiki?curid=163361" title="Śrzeniawita (herb szlachecki)">
Śrzeniawita (herb szlachecki)



</doc>
<doc id="163362" url="https://pl.wikipedia.org/wiki?curid=163362" title="Śrzeniawa (herb szlachecki)">
Śrzeniawa (herb szlachecki)



</doc>
<doc id="163363" url="https://pl.wikipedia.org/wiki?curid=163363" title="Śrzeniewta (herb szlachecki)">
Śrzeniewta (herb szlachecki)



</doc>
<doc id="163364" url="https://pl.wikipedia.org/wiki?curid=163364" title="Śreniawa (herb szlachecki)">
Śreniawa (herb szlachecki)



</doc>
<doc id="163365" url="https://pl.wikipedia.org/wiki?curid=163365" title="Żużel wielkopiecowy">
Żużel wielkopiecowy

Żużel wielkopiecowy - produkt uboczny (odpad) powstający przy wytapianiu rudy żelaza w wielkim piecu. 
Wykorzystanie żużla wielkopiecowego:

</doc>
<doc id="163367" url="https://pl.wikipedia.org/wiki?curid=163367" title="SST">
SST



</doc>
<doc id="163368" url="https://pl.wikipedia.org/wiki?curid=163368" title="Świnka (herb szlachecki)">
Świnka (herb szlachecki)

Świnka – polski herb szlachecki, noszący zawołanie "Świnka". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Świnka jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi kaliskiej, poznańskiej, sieradzkiej i krakowskiej. Spośród najbardziej znanych rodów pieczętujących się herbem Świnka, należy wymienić Czackich i Mączyńskich.
Świnki używali też Włodzimierz Krzyżanowski i Józef Zajączek.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki, podając się na dzieła historyczne Bartosza Paprockiego, Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym łeb czarny dzika o srebrnych kłach, pod nim ręka dzierżąca go za dolną szczękę w niebieskim rękawie."
"W klejnocie kobieta w sukni czerwonej z włosami rozpuszczonymi."
"Labry herbowe czerwone, podbite czernią."
Geneza.
Najwcześniejsze wzmianki.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
W wyniku unii horodelskiej w 1413 herb został przeniesiony na Litwę. Do rodu Świnków przyjęty został Andrzej Dewknotowicz (Dewknethowycz). Napis na pieczęci przywieszonej do aktu jest jednak tak niewyraźny, że nie pozwala odczytać do kogo ta pieczęć należała, a zatem kto reprezentował w Horodle ten ród.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (77 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Świnka. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Świnka':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwisku Braun.

</doc>
<doc id="163369" url="https://pl.wikipedia.org/wiki?curid=163369" title="Czerwieńsk">
Czerwieńsk

Czerwieńsk ("Czerwieńsk Odrzański", niem. "Rothenburg an der Oder") – miasto położone na Wysoczyźnie Czerwieńskiej, w powiecie zielonogórskim, w województwie lubuskim, siedziba gminy Czerwieńsk.
W latach 1975–1998 miasto administracyjnie należało do województwa zielonogórskiego.
Według danych GUS z 31 grudnia 2019 r. Czerwieńsk liczył 3988 mieszkańców.
Położenie.
Czerwieńsk położony jest w południowej części województwa lubuskiego w powiecie zielonogórskim, w gminie Czerwieńsk.
Miasto leży na skrzyżowaniu dróg wojewódzkich:
Pod względem historycznym Czerwieńsk położony jest na Dolnym Śląsku. Obszar, na którym obecnie leży miasto, w średniowieczu stanowił część księstwa głogowskiego, a następnie księstwa krośnieńskiego, po czym w 1482 został włączony do Nowej Marchii, w granicach której od 1571 należał do Brandenburgii. W 1816 Czerwieńsk został włączony do pruskiej prowincji Śląsk, w wyniku czego obszar miasta ponownie stał się częścią Śląska.
Demografia.
Według danych z 31 grudnia 2007 miasto miało 4141 mieszkańców.
Zabytki.
Do wojewódzkiego rejestru zabytków wpisane są:
Inne zabytki:
Komunikacja.
Stacja kolejowa Czerwieńsk oraz nieużywane przystanki Czerwieńsk Mt i Czerwieńsk Towarowy.
Transport publiczny zapewniał MZK Zielona Góra. Kursowały tu dwie linie:
Sport.
Od 1947 roku w Czerwieńsku funkcjonuje piłkarski Klub Sportowy „Piast” Czerwieńsk. Zespół występuje w okręgówce a swoje domowe mecze rozgrywa na Stadionie Miejskim w Czerwieńsku.
W 2012 roku powstał w Czerwieńsku klub biegacza Ronin Czerwieńsk.

</doc>
<doc id="163371" url="https://pl.wikipedia.org/wiki?curid=163371" title="Parcaria (herb szlachecki)">
Parcaria (herb szlachecki)



</doc>
<doc id="163373" url="https://pl.wikipedia.org/wiki?curid=163373" title="Świnia Głowa (herb szlachecki)">
Świnia Głowa (herb szlachecki)



</doc>
<doc id="163376" url="https://pl.wikipedia.org/wiki?curid=163376" title="Trąby (herb szlachecki)">
Trąby (herb szlachecki)

Trąby – polski herb szlachecki, noszący zawołania "Brzezina" i "Trąba". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Trąby jest jednym z 47 herbów adoptowanych przez bojarów litewskich na mocy unii horodelskiej z 1413 roku.
Herb występował głównie wśród rodzin osiadłych w ziemi krakowskiej, łęczyckiej, przemyskiej i na Rusi. Spośród najbardziej znanych rodów pieczętujących się herbem Trąby, należy wymienić Radziwiłłów i Rozwadowskich.
Trąby używał też Jan Władysław Rozwadowski.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:
Kasper Niesiecki, podając się na dzieła historyczne Marcina Bielskiego, Bartosza Paprockiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu srebrnym trzy trąby czarne o okuciach złotych, połączone ustnikami."
"W klejnocie pięć piór strusich."
"Labry herbowe czarne, podbite srebrem."
Geneza.
Najwcześniejsze wzmianki.
Najstarsza pieczęć z 1385 - Wojciecha z Sącienna, najstarsza zapiska sądowa z 1388.
Herb został przedstawiony wśród innych polskich herbów w "Herbarzu Złotego Runa" z lat 1433-1435.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"".  
Aktem unii horodelskiej w 1413 r. herb Trąby został przeniesiony na Litwę (przyjął bojar Krystyn Ościk z Kiernowa adoptowany przez arcybiskupa gnieźnieńskiego Mikołaja Trąbę). Pieczęć przywieszona pod aktem przez arcybiskupa nie zawierała jednak herbu Trąby, ale na tarczy herbowej wyraźny wizerunek głowy ludzkiej (przez Piekosińskiego herb ten sklasyfikowany został jako herb Mora; nie napisał on jednak że należał on do arcybiskupa).
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (337 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Trąby. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Trąby':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach; Dobkowski, Giekowicz, Trubin, Wincz.
Występowanie w heraldyce terytorialnej.
Herb Trąby rodziny Jordanów został przyjęty przez miejscowości Dukla i Zakliczyn. Nawiązuje do niego również herb Jordanowa, a także gmin Siepraw, Lubień i Tokarnia. Trąby są jednym z elementów herbów Sławatycz i Węgrowa, które długo były miastami prywatnymi Radziwiłłów. Również herb gminy Nieborów zawiera Trąby z herbu ostatnich właścicieli dóbr nieborowskich. Herb gminy Przygodzice zawiera herb Trąby Radziwiłłów oraz Wieniawę Gołuchowskich i Leszczyńskich.

</doc>
<doc id="163379" url="https://pl.wikipedia.org/wiki?curid=163379" title="Trąby">
Trąby



</doc>
<doc id="163381" url="https://pl.wikipedia.org/wiki?curid=163381" title="Wadwicz (herb szlachecki)">
Wadwicz (herb szlachecki)

Wadwicz – polski herb szlachecki, noszący zawołanie "Wadwic". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Wadwicz jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych na Rusi, Litwie oraz w ziemi poznańskiej. Spośród najbardziej znanych rodów pieczętujących się herbem Wadwicz, należy wymienić Naruszewiczów i Węsławskich.
Wadwicza używali też Adam Naruszewicz.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":Po przetłumaczeniu:Kasper Niesiecki, podając się na dzieła historyczne Marcina Bielskiego, Bartosza Paprockiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy dzielonej w słup w I polu prawym czerwonym pstrąg srebrny, w II polu lewym srebrnym pstrąg czerwony."
"W klejnocie nad hełmem pięć piór strusich."
"Labry herbowe czerwone, podbite srebrem."
Geneza.
Najwcześniejsze wzmianki.
Pierwsza wzmianka na temat herbu pochodzi z roku 1404, jest to zapiska sądowa w księgach ziemskich poznańskich (wraz z opisem starego klejnotu).
Aktem unii horodelskiej herb Wadwicz został przeniesiony na Litwę. Ród Wadwiczów reprezentował Jan Mężyk z Dąbrowy, zaś adoptowany został bojar Piotr Montygerd (Mondygerd, Mondiger).
Herb zachował się na pieczęciach średniowiecznych z lat 1413, 1427 i 1430 Jana Mężyka z Dąbrowy oraz z 1413 Piotra Montygierda, bojara litewskiego.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
Ewolucja wizerunku.
Średniowieczne godło herbu opisał Jan Długosz w "Klejnotach" i "Historii". Wizerunek herbu pojawia się w "Stemmata polonica". W obu wzmiankach istotne jest, że pole prawe jest tu srebrne, a ryba czerwona, zaś lewe czerwone, ryba srebrna. Jest to odwrotny układ barw niż w przedstawieniach późniejszych. Inne wzmianki ikonograficzne, czyli wymienione pieczęcie, jako bezbarwne nie określają tego układu. Opis średniowiecznego klejnotu zachował się jedynie we wzmiance w księgach ziemskich poznańskich z 1404.
Autorzy herbarzy XVI-wiecznych, nie znając wcześniejszych przekazów, zastąpili pierwotny klejnot herbu piórami strusimi. U Paprockiego piór było trzy. W XVII wieku również rysowano trzy pióra. W herbarzu "Kleynoty..." Gorczyna (1630) bezbarwny wizerunek został uzupełniony opisem barw, z którego wynika, że w stosunku do średniowiecza uległa zmianie też kolejność pól. W "Orbis Poloni" Szymona Okolskiego konsekwentnie pióra są trzy. Brak opisu barw. Wacław Potocki natomiast umieścił tylko rysunek godła (bez informacji o barwach), ale klejnot opisał słownie – miała to być nieokreślona liczba piór strusich.
Autor pierwszego herbarza XVIII wieku, Antoni Swach, przedstawił herb bez klejnotu, nie sporządził również opisu (1705). Pełna rekonstrukcja herbu pojawiła się dopiero u Niesieckiego (1738). Zaszła tu kolejna zmiana w stosunku do ubiegłych stuleci, pojawiły się dwa dodatkowe pióra w klejnocie. Niesiecki wspomina dodatkowo o wariancie herbu, w którym w klejnocie widnieje ogon pawi. Jeśli przyjąć, że Niesiecki opisywał herby z perspektywy rycerza trzymającego tarczę (czyli w sposób właściwy dla blazonowania), to i u tego autora zaszła zamiana pól w stosunku do średniowiecza.
Prawidłowy układ pól podał Aleksander Borysowicz Łakier w swojej "Heraldyce rosyjskiej" (1855). Autor opisał także klejnot jako trzy pióra strusie. Zabrakło miejsca na opracowanie Wadwicza w "Księdze herbowej rodów polskich", doprowadzonej jedynie do litery "S".
Autorzy opracowań XX-wiecznych powrócili do wizerunku z zamienionymi polami. Emilian Szeliga-Żernicki (1904) oraz Zbigniew Leszczyc (1908) podali właśnie taką wersję oraz klejnot z pięciu piór strusich. Charakterystycznie dla siebie, Leszczyc podał także labry, barwione zupełnie niezgodnie z barawmi herbu (błękitno-srebrne). Teodor Chrząński w swych "Tablicach odmian" (1909) podał ponadto dwie wersje klejnotu: z pięcioma piórami strusimi i ogonem pawim (jako "Wadwicz b"). Chrząński wymienił też herb "Dwa łososie" (jak Wadwicz, ale bez klejnotu) oraz Wadwicz odmienny z jedną rybą na opak (herb Łodziata).
Etymologia.
Nazwa i zawołanie "Wadwicz" ma według Józefa Szymańskiego pochodzenie topograficzne, obce.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (73 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Wadwicz. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Wadwicz':
Herb Wadwicz był niekiedy przyjmowany przez rodziny pochodzenia obcego. Zdarzało się także, że rodzina zarzucała swój pierwotny herb na rzecz Wadwicza.
Boreyszowie mają być gałęzią Boremlskich herbu Pogoń Litewska II. Kamieniccy z województwa trockiego – gałęzią Matyaszewiczów, jedna gałąź Macaszewiczów z województwa mińskiego także miała się nazwać Kamienicki, z kolei Nadarzyńscy z Wołynia mieli być wspólnego pochodzenia w Węsławskimi, natomiast Węsławscy na Litwie, o których wzmianka w 1569, mieli być z gałęzią Węsławowiczów.
Wawrzyniec Kreutz, syn Dyderyka, wywodzący się z rodziny pieczętującej się herbem Kreutzen, miał przyłączyć się do powstania Prus przeciw Krzyżakom w 1454, walczył po stronie polskiej, a jego potomkowie, spolszczywszy się, mieli zmienić nazwisko na Krajcz, Krecz i używać herbu Wadwicz. Herb i rodzinę tę wzmiankuje Józef Szymański, ale podaje, że przyjęty przez nich herb (Tryumf I) łączył Wadwicza i herb rodowy.
Według Stanisława Dziadulewicza Borodziczowie mieli być rodziną pochodzenia tatarskiego, a ich protoplastą miał być wzmiankowany w popisie z roku 1528 i zapisany do zaciągu najmańskiego jakiś "Boroda", jego zaś potomkowie mieli się osiedlić w ziemi nowogródzkiej. Z czasem mieli oni zupełnie zatracić tradycję, przed deputacjami wileńską, grodzieńską i mińską wywodzili swoje pochodzenie z Mazowsza i z innymi herbami (Brodzic, Ostoja, Radwan).
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach Boreysza i Wołczko.
Teodor Żychliński twierdzi, że Naruszewiczowie również używali herbu Wadwicz', choć Tadeusz Gajl przypisuje im herb własny, o nazwie Naruszewicz'.
Odmiany.
Ponieważ herb Wadwicz był używany przez stosunkowo niewielką liczbę herbownych, dlatego też nie odnotowano dużej liczby jego odmian. Tadeusz Gajl przytacza jedynie dwie odmiany herbu Wadwicz, wzmiankowaną wcześniej Łodziata, w której jedna ryba została odwrócona, oraz Naruszewicz, z nieznanymi barwami i innym klejnotem (pióra pawie). Członkowie rodu herbowego Wadwiczów nie uzyskali nigdy tytułów arystokratycznych (hrabia, baron, książę itd.), więc nie odnotowano żadnych wersji Wadwicza z udostojnieniami czy dodatkami arystokratycznymi.

</doc>
<doc id="163384" url="https://pl.wikipedia.org/wiki?curid=163384" title="Meteoryt Morasko">
Meteoryt Morasko



</doc>
<doc id="163386" url="https://pl.wikipedia.org/wiki?curid=163386" title="Chorzele">
Chorzele

Chorzele – miasto w Polsce położone w województwie mazowieckim, w powiecie przasnyskim, siedziba gminy miejsko-wiejskiej Chorzele. Leży nad Orzycem. 
W latach 1975–1998 miasto administracyjnie należało do województwa ostrołęckiego.
Były miastem królewskim Korony Królestwa Polskiego. Miasto rządowe Królestwa Kongresowego, położone było w 1827 roku w powiecie przasnyskim, obwodzie przasnyskim województwa płockiego.
Według danych GUS z 31 grudnia 2019 r. miasto liczyło 3113 mieszkańców.
Przez miasto przebiega droga krajowa nr 57 Bartoszyce – Pułtusk oraz drogi wojewódzkie 614 do Myszyńca i 616 do Ciechanowa. 25 km na północ od miasta zlokalizowany jest międzynarodowy port lotniczy w Szymanach.
W okresie międzywojennym miejscowość byłą siedzibą komisariatu Straży Celnej „Chorzele” oraz ulokowana tu była placówka Straży Celnej „Chorzele”. Następnie stacjonowała w Chorzelach placówka Straży Granicznej I linii „Chorzele”.
Historia.
W okresie międzywojennym stacjonował w miejscowości komisariat Straży Granicznej.
Gospodarka.
Największe zakłady przemysłowe w mieście to: firma Bel Polska sp. z o.o. i Spółdzielnia Mleczarska "Mazowsze", oba działająca w branży mleczarskiej. Ważną rolę odgrywa też przemysł drzewny.
Transport.
Chorzele nie posiadają obecnie połączenia kolejowego (najbliższe czynne dworce kolejowe to Ciechanów i Szczytno), natomiast posiadają dość dobrze rozwinięte połączenia autobusowe. Miasto posiada bezpośrednie połączenie autobusowe z Warszawą, Olsztynem, Przasnyszem, Ciechanowem, Ostrołęką, Szczytnem, Mrągowem i Nidzicą, a w sezonie turystycznym również z Giżyckiem.
Komunikację pasażerską w Chorzelach i okolicy zapewnia głównie przedsiębiorstwo PKS Przasnysz. Docierają tu również autobusy PKS Warszawa, PKS Olsztyn, PKS Mrągowo, PKS Ostrołęka, PKS Mława oraz przewoźników prywatnych.
Kultura.
W Chorzelach odbywają się festyny, takie jak "Spotkanie z folklorem" czy "Niedziele w mieście". Ponadto organizowane są konkursy plastyczne, recytatorskie i festiwal piosenki. W mieście działa Biblioteka Publiczna.
Odbywają się również zawody strażackie.

</doc>
<doc id="163388" url="https://pl.wikipedia.org/wiki?curid=163388" title="Wadwicz">
Wadwicz



</doc>
<doc id="163390" url="https://pl.wikipedia.org/wiki?curid=163390" title="Wadwic (herb szlachecki)">
Wadwic (herb szlachecki)



</doc>
<doc id="163391" url="https://pl.wikipedia.org/wiki?curid=163391" title="Ahold">
Ahold

Koninklijke Ahold NV – holenderskie przedsiębiorstwo handlu detalicznego.
Ahold Polska.
Firma pojawiła się na polskim rynku w 1994 r. Centrala firmy znajduje się w Krakowie. Przedsiębiorstwo powstało jako spółka z udziałem Royal Ahold i niemieckiej grupy hipermarketów Allkauf.
W grudniu 1998 roku, po przejęciu przez Metro AG niemieckiego Allkaufa, Royal Ahold wykupił wszystkie udziały od niemieckiego partnera, stając się tym samym jedynym właścicielem firmy. Na początku firma rozwijała swoją działalność poprzez cztery różne formaty sklepów: hipermarkety Allkauf, supermarkety Max i Szalony Max, sklepy dyskontowe Sesam.
W 1998 roku, wraz z przejęciem całości udziałów przez Royal Ahold, hipermarkety firmy zyskały nową nazwę Hypernova. Do roku 2002 Ahold dynamicznie inwestował w rozwój sieci w Polsce. Jednak po aferze z „kreatywną księgowością” sprzedał 13 hipermarketów Carrefourowi.
W grudniu 2006 roku francuski właściciel sieci hipermarketów, spółka Carrefour kupiła holenderską spółkę Ahold Polska, właściciela sieci Albert i Hypernova. Wartość transakcji wyniosła 375 mln euro.
Finalizacja transakcji przewidywana była na pierwszą połowę 2007 roku, lecz wymagała spełnienia szeregu warunków, w tym zgody Prezesa Urzędu Ochrony Konkurencji i Konsumentów, ostatecznie w dniu 29 czerwca 2007 Prezes Urzędu Ochrony Konkurencji i Konsumentów wydał decyzję zezwalającą firmom Carrefour Polska i Ahold Polska na połączenie. Grupa Carrefour Polska, powstała z dwóch podmiotów jest kluczowym graczem na rynku dużej dystrybucji, posiada prawie 27 tysięcy pracowników, w ponad 60 hipermarketach i ponad 260 supermarketach w całej Polsce.

</doc>
<doc id="163394" url="https://pl.wikipedia.org/wiki?curid=163394" title="Cognac">
Cognac

Cognac – miejscowość i gmina we Francji, w regionie Nowa Akwitania, w departamencie Charente, nad rzeką Charente. Ośrodek produkcji koniaku.
W Cognac urodził się król Franciszek I.
Według danych na rok 2014 gminę zamieszkiwało 18 717 osób, a gęstość zaludnienia wynosiła 1208 osób/km² (wśród 1467 gmin regionu Poitou-Charentes Cognac plasuje się na 8. miejscu pod względem liczby ludności, natomiast pod względem powierzchni na miejscu 559.).
Miasta partnerskie.
Cognac utrzymuje kontakty partnerskie z następującymi miastami:

</doc>
<doc id="163400" url="https://pl.wikipedia.org/wiki?curid=163400" title="Wężyk (herb szlachecki)">
Wężyk (herb szlachecki)



</doc>
<doc id="163401" url="https://pl.wikipedia.org/wiki?curid=163401" title="Wąż (herb szlachecki)">
Wąż (herb szlachecki)

Wąż – polski herb szlachecki, noszący zawołania "Wężyk" i "Zachorz". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Wąż jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi kaliskiej, sandomierskiej. Spośród najbardziej znanych rodów pieczętujących się herbem Wąż, należy wymienić Wężyków i Ciechomskich.
Węża używali też Guillaume Apollinaire i Aleksander Osiński.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":Po przetłumaczeniu:Kasper Niesiecki, podając się na dzieła historyczne Bartosza Paprockiego, Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym wąż zielony w koronie złotej, trzymający w pysku jabłko złote z takimż listkiem."
"W klejnocie pięć piór strusich."
"Labry herbowe czerwone, podbite zielenią."
Geneza.
Najwcześniejsze wzmianki.
Najstarsza pieczęć z 1389, najstarszy zapis 1389.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
W wyniku unii horodelskiej w 1413 przeniesiony na Litwę, przyjął go od nieznanego adoptującego bojar litewski, Koczan Sukowicz.
Legenda herbowa.
Legenda herbowa, przytaczana przez Niesieckiego, wiąże symbol węża z przemyślnością obdarowanego herbem rycerza:
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (142 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Wąż. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Wąż':
Stanisław Dziadulewicz wymienia tatarskiego pochodzenia rodziny Bielickich, Fursewiczów (Fursiewiczów), Szemoszów (Szemoszowie). Fursewicze mieli pochodzić od żyjącego w połowie XV wieku Fursa (prawdopodobnie już chrześcijanina obrządku grecko-wschodniego - wskazywałyby na to imiona jego synów: Piotr, Andrzej, Denis, Mitko). Bieliccy używający przydomku Furs mieli być gałęzią Fursiewiczów i pochodzić od żyjącego w pierwszej połowie XVI wieku Huryna Mitkiewicza Fursiewicza. Tenże Huryn miał być właścicielem dworu w miasteczku Bielicy, od której to nazwy jego potomkowie mieli z czasem przybrać nazwisko Bielicki. Miały być dwie rodziny Fursów herbu Wąż, z których jedna miała być gałezią znakomitego rodu juszeńskiego, a jej protoplastą miał być wnuk Tymirczy, Kildysz Chodyrewicz, zapisany w popisie z roku 1528. Natomiast protoplastą drugiej rodziny miał być sługa księżny Semenowej Pińskiej, Furs, syn Iwana, który w roku 1495 otrzymał od swej pani wieś Kraśniew w pow. pińskim. Szemoszowie o przydomku Wężyk mieli być zapisani do chorągwi ułańskiej i być gałęzią Assańczukowiczów. Ich protoplastą miał być wnuk Urusa-Ułana, Safjan Assanowicz, koło roku 1550-ego właściciel części Kieni i Dziemidkowa w pow. grodzieńskim, używający przydomku "Szemiesza".
Pozostałe nazwiska.
W 1855 wydana została książka autorstwa rosyjskiego heraldyka Aleksandra Borysowicza Łakiera "Heraldyka rosyjska". Autor przytacza tam nazwiska rosyjskiej szlachty, która przejęła niektóre polskie herby. Wśród nich jest Wąż. Autor nie wyjaśnia, w jaki sposób zachodziło takie przejmowanie. Pewne jest, że kilka polskich rodzin osiadło w Rosji. Rdzennie rosyjskie rody mogły zaś przyjmować polskie herby na zasadzie upodobniania wizerunków własnych. Herbem Wąż miała według Łakiera pieczętować się rodzina o nazwisku Kozarski. Z niej, Aleksander Kozarski (ur. w 1797 r. w Dubrownie, zm. w 1833 r.), kapitan-lejtnant floty Rosyjskiej (kapitan I rangi z 1831 r.) i dowódca brygu Merkury w wojnie tureckiej 1829 roku, dzielnie bronił się przeciw dwom liniowym okrętom i w nagrodę został odznaczony orderem Św. Jerzego IV klasy i dostał odmianę w herbie.
Kasper Niesiecki wymienia również nazwiska; Cichomski, Furs, Grotowski, Konarski, Kurowski, Łojko, Oryński, Osiński, Podolecki, Siedlecki i Widawski.
Jury Łyczkowski, na swojej stronie dotyczącej heraldyki, wspomina również o nazwiskach Furowicz i Wienski.

</doc>
<doc id="163403" url="https://pl.wikipedia.org/wiki?curid=163403" title="Staniszcze">
Staniszcze

Miejscowości w gminie Kolonowskie:
Miejscowości na Białorusi

</doc>
<doc id="163404" url="https://pl.wikipedia.org/wiki?curid=163404" title="Gmina żydowska">
Gmina żydowska



</doc>
<doc id="163406" url="https://pl.wikipedia.org/wiki?curid=163406" title="Kahał">
Kahał

Kahał ( "kehilla" – „zgromadzenie, gmina”) – słowo z jidysz oznaczające gminę, formę organizacji społeczności żydowskiej. Słowo to oznacza zarówno samo skupisko ludności, wewnętrznie zorganizowane i posiadające władzę, jak i sam zarząd gminy.
Była regulowana nie tylko przez prawo żydowskie, ale także polskie, szczególnie przywileje nadawane przez władców i określające poziom autonomii gmin.
Sama forma organizacji zależała od wielkości i zamożności danej gminy. Większe i bogatsze często lokowały się we własnych budynkach, nazywanych czasem „żydowskimi ratuszami”, zatrudniając wielu urzędników. Mogły one liczyć również na dalej idące przywileje, nadawane w porozumieniu z lokalnymi władcami. Mniejsze gminy pozostawały organizacjami na wpół nieformalnymi, zatrudniając jedynie niezbędną liczbę urzędników.
Struktura gminy żydowskiej była ściśle zhierarchizowana. Najwyższymi rangą członkami kahału byli seniorzy, pełniący oficjalne funkcje reprezentacyjne, ale i sądownicze oraz zajmujący się najistotniejszymi kwestiami administracyjnymi. Nieco niżej w hierarchii, przejmując część zadań seniorów, znajdowali się ławnicy. Ważną rolę w strukturach każdej gminy pełnił rabin, będąc nie tylko przywódcą religijnym, ale i nierzadko powiernikiem czy doradcą w sprawach osobistych.
W ramach gminy działały liczne komisje, zajmujące się szczegółami kwestii administracyjnych. Przewodniczyli im kahalnicy.
Współczesne gminy żydowskie w Polsce.
Dziś w Polsce istnieje tylko 8 gmin żydowskich oraz 7 filii tych gmin, skupionych w Związku Gmin Wyznaniowych Żydowskich w RP, funkcjonującym na podstawie ustawy z dnia 20 lutego 1997 r. o stosunku Państwa do Gmin Wyznaniowych Żydowskich w Rzeczypospolitej Polskiej (). Największe z nich znajdują się w Warszawie, Krakowie i Łodzi. Przewodniczącym Związku jest Piotr Kadlčik. Naczelnym rabinem RP jest Michael Schudrich.
Związek tworzy osiem gmin żydowskich:
oraz dwie filie samego ZGWŻ:
Gminy nie należące do ZGWŻ:

</doc>
<doc id="163407" url="https://pl.wikipedia.org/wiki?curid=163407" title="Merystem interkalarny">
Merystem interkalarny

Merystem interkalarny, wstawowy – tkanka twórcza pierwotna, powodująca przyrost pędu na długość. Merystemy są rozmieszczone wzdłuż łodygi u podstawy międzywęźli i chronione przez pochewki liściowe. Komórki merystemu interkalarnego pochodzą od stożka wzrostu pędu i umożliwiają wzrost międzywęźli pomimo tego, że są oddzielone od stożka wzrostu komórkami zróżnicowanymi. Merystemy interkalarne stosunkowo szybko zanikają, różnicując się w tkanki stałe.
Tworzą się one zazwyczaj u roślin, które bardzo szybko na szczycie łodygi wytwarzają kwiaty lub kwiatostany (rośliny jednoliścienne, goździkowate). 
Jednoczesny wzrost wierzchołkowy oraz w obrębie merystemów interkalarnych powoduje, że łodyga wydłuża się bardzo szybko. Merystem interkalarny występuje również u skrzypów, w szypułkach kwiatowych babki ("Plantago") i zawciągu ("Armeria").

</doc>
<doc id="163409" url="https://pl.wikipedia.org/wiki?curid=163409" title="Ossoria (herb szlachecki)">
Ossoria (herb szlachecki)

Ossoria – polski herb szlachecki, noszący zawołania "Hosoryja, Osoryja" i "Szarza". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Ossoria jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi krakowskiej, sandomerskiej, lubelskiej i sieradzkiej. Spośród najbardziej znanych rodów pieczętujących się herbem Ossoria, należy wymienić Konarskich i Tyrawskich.
Ossorii używała też Emilia Sczaniecka.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":Po przetłumaczeniu:Kasper Niesiecki, podając się na dzieła historyczne Bartosza Paprockiego i Szymona Okolskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym, złote koło wyszczerbione ze srebrnym krzyżem."
"W klejnocie trzy pióra strusie."
"Labry herbowe czerwone, podbite złotem."
Geneza.
Najwcześniejsze wzmianki.
Herb był również wspomniany w zapiskach sądowych z 1396 roku"".
W wyniku unii horodelskiej w 1413 roku, herb został przeniesiony na Litwę. Do rodu Ossoriów przyjęty został wówczas bojar (według Władysława Semkowicza, najprawdopodobniej pochodzący ze żmudzi), o imieniu Twerbud (Twerbuth, Twiributh). Adoptującym do rodu polskiego był Mikołaj z Korabiewic, który do aktu przywiesił swą pieczęć"".
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (132 nazwiska'). Występowanie na liście nazwiska nie musi oznaczać, że konkretna rodzina pieczętowała się herbem Ossoria. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Ossoria':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach Bałtowski i Żyburtowicz.

</doc>
<doc id="163410" url="https://pl.wikipedia.org/wiki?curid=163410" title="Ossoria">
Ossoria



</doc>
<doc id="163411" url="https://pl.wikipedia.org/wiki?curid=163411" title="Osoria (herb szlachecki)">
Osoria (herb szlachecki)



</doc>
<doc id="163413" url="https://pl.wikipedia.org/wiki?curid=163413" title="Ossorya (herb szlachecki)">
Ossorya (herb szlachecki)



</doc>
<doc id="163415" url="https://pl.wikipedia.org/wiki?curid=163415" title="Ossorja (herb szlachecki)">
Ossorja (herb szlachecki)



</doc>
<doc id="163416" url="https://pl.wikipedia.org/wiki?curid=163416" title="Osorya (herb szlachecki)">
Osorya (herb szlachecki)



</doc>
<doc id="163417" url="https://pl.wikipedia.org/wiki?curid=163417" title="Szarza (herb szlachecki)">
Szarza (herb szlachecki)



</doc>
<doc id="163418" url="https://pl.wikipedia.org/wiki?curid=163418" title="Sztarza (herb szlachecki)">
Sztarza (herb szlachecki)



</doc>
<doc id="163423" url="https://pl.wikipedia.org/wiki?curid=163423" title="Kot Morski (herb szlachecki)">
Kot Morski (herb szlachecki)

Kot Morski – polski herb szlachecki, nie posiadający zawołania"". Kot Morski jest jednym z 47 herbów adoptowanych przez bojarów litewskich na mocy unii horodelskiej z 1413 roku.
Spośród najbardziej znanych rodów pieczętujących się herbem Kot Morski, należy wymienić Swarczyńskich.
Kota Morskiego używał też Adam Kotowski.
Opis herbu.
Opis historyczny.
Kasper Niesiecki blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy w polu czerwonym kot srebrny siedzący, z ogonem między tylnymi łapami, z przednimi łapami uniesionymi i ze złotą przepaską wpół." 
"W klejnocie trzy pióra strusie."
"Labry herbowe czerwone, podbite srebrem."
Geneza.
Najwcześniejsze wzmianki i ewolucja wizerunku.
W wyniku unii horodelskiej w 1413 przeniesiony na Litwę. Nieznany herbowny przypuścił wówczas do herbu Wojsznara Wilkolewicza. Rok 1413 jest rokiem pierwszego przedstawienia sfragistycznego, jak i pierwszej wzmianki pisemnej ("Akta Unii Polski z Litwą", str. 54, nr 49).
Nie są znane średniowieczne przedstawienia tego herbu. Najwcześniejsze źródła pochodzą z XVI wieku i ukazują godło herbu jako małpkę kotawca. Nazywano tak małe małpki, które marynarze zabierali na statek, zapewne w celach rozrywkowych. Przepaska, czy raczej obroża, miała oddawać fakt, że chodzi o zwierzę udomowione. W "Słowniku polszczyzny XVI wieku" znajdziemy informację, że określenie "kotka morska" mogło oznaczać małpę z rodziny makakowatych (koczkodanowatych).
"Herbarz Arsenalski" (ok. 1535-55) podaje całe godło srebrne, zaś pole czerwone. Barwa ta, jako barwa pola, jest niezmienna we wszystkich źródłach, od XVI po XX wiek. Figura w "Herbarzu Arsenalskim" przypomina bardziej małpkę niż kota. 
Przekazy z XVI wieku nie zgadzają się co do barw godła. "Stemmata Polonica" (ok. 1540) ukazują całe godło złote. Herbarzyk Ambrożego z Nysy (1562) podaje zwierzę czarne, z pasem srebrnym. Według "Klejnotów" w redakcji Erazma Kamyna (1575) zwierzę ma być kroczące, srebrne, z przepaską złotą. 
Bartosz Paprocki w "Herbach..." (1584) zamieszcza już zwierzę bardziej podobne do kota, szare, mimo że w "Gnieździe cnoty" (1578) tynktura zwierzęcia to srebro. Od publikacji Paprockiego zwierzę w herbie, mimo iż nadal opisywane jako "kot morski", rysowane jest jako zwykły kot domowy. Znamiennym jest, że wraz ze zmianą wizerunku zmianie uległa też nazwa herbu – herbarze piszą teraz po prostu "Kot". Błąd, który popełnił rytownik Paprockiego przy wycinaniu wzorów herbów na kostkach do druku, a w wyniku którego wiele herbów wydrukowano w lustrzanym odbiciu, dotknął również herbu Kot Morski. Kolejne herbarze będą ten błąd powielały.Rysunki z kotem zwróconym w lewo zamieszczają następcy Paprockiego: Szymon Okolski ("Orbis poloni", 1642), Wojciech Wijuk Kojałowicz ("Compendium", 1650), Antoni Swach ("Herby polskie...", 1705) i Kasper Niesiecki ("Herbarz polski", 1728-44). U Niesieckiego i Swacha herb wzbogacił się o klejnot, tj. trzy pióra strusie. Wizerunek nie zmienia się w "Heraldyce rosyjskiej" Aleksandra Łakiera (1855). W takiej też postaci herb zamieszcza Juliusz Karol Ostrowski w "Księdze herbowej rodów polskich" z 1897, z tym że koryguje kierunek godła na prawidłowy, tj. prawy.
Zbigniew Leszczyc w "Herbach szlachty polskiej" i Chrząński w swych "Tablicach odmian" podają kota zwróconego w lewo, czarnego. Leszczyc dodatkowo podaje labry – czerwone, podbite srebrem, co jest błędem, ponieważ w herbie w wersji Leszczyca brak srebra.
Opracowania współczesne, jak "Herbarz polski od średniowiecza do XX wieku" Tadeusza Gajla, przyjmują najstarszą – srebrną barwę godła i jego prawidłowy, prawy kierunek. Godłem tym jest jednak nie małpa, ale kot. Tadeusz Gajl zamieszcza także rysunek z kotem zastąpionym małpką, dając labry i klejnot jak w wersjach z kotem. Jest to anachronizm, ponieważ najstarsze przekazy stylizujące godło na małpę nie mówią nic o klejnocie i labrach – strusie pióra pojawiły się dopiero u Niesieckiego. Gajl dokonał tu przywrócenia pierwotnego godła i połączył je z nowszymi: klejnotem i labrami.
Etymologia.
Nazwa herbu ma charakter obrazowy, nawiązuje do pierwotnego godła, tj. małpki kotawca, zwanej "kotem morskim".
Pochodzenie herbu.
Pochodzenie herbu nie jest jasne. Niesiecki pisze, że herb ten "z Włoch albo zkąd inąd do nas przyniesiony", uzasadniając kierunek włoski faktem, że kot był spotykany na rzymskich chorągwiach. Bardziej prawdopodobne jest, że herb trafił do nas z Niemiec. Pierwotne godło herbu, czyli małpka, było dość popularne na Zachodzie, zwłaszcza w krajach morskich, jak Portugalia, Hiszpania, Anglia i Niderlandy. W przedstawieniach często jest przepasana obrożą. Występuje m.in. w herbach rodów Fitz-Gerald (jako klejnot i trzymacze) i Ketzel (siedząca, w lewo, trzymająca jabłko, jako godło i klejnot). W Prusach według Siebmachera "od wielu stuleci" znana była natomiast rodzina von Meerkatz (Merkatz), która w godle miała małpkę kotawca trzymającą jabłko.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (14 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Kot Morski. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Kot Morski':
Mimo że autorzy herbarzy po Długoszu twierdzili, iż za ich czasów używało się herbu "Cattus marinus", nie da się wskazać średniowiecznego polskiego rodu czy klanu herbowego, który posługiwałby się tym godłem. Wynika to m.in. z faktu, że nie wiadomo, kto z polskich panów adoptował Wojsznara. Wijuk Kojałowicz w "Compendium" twierdzi, że potomkowie tego litewskiego bojara żyli za jego czasów w województwie mińskim i powiecie oszmiańskim. Zaliczał się do nich zapewne duchowny Kazimierz Woysznarowicz, żyjący w XVII wieku.
Swarczyńscy, pierwotnie herbu Sas, prawdopodobnie przejęli Kota od Swarożyńskich, z racji podobieństwa nazwisk.
Utworzenie poprawnej listy herbownych komplikuje fakt, że na pieczęciach członków wymienionych rodów brakuje rysunku jednoznacznie przedstawiającego kota czy kotawca. Władysław Semkowicz twierdzi, że na pieczęci Wojsznara jest po prostu Lewart. Wymienia też pieczęć Gotarda z Dolska (Dulska), łowczego dobrzyńskiego, z 25 stycznia 1434, z czworonożnym, wspiętym zwierzęciem o długim ogonie. Wprawdzie Tadeusz Gajl przypisuje Dulskim odmianę Gryzimy z jednym lisem, ale podobieństwo godeł każe przypuszczać, że być może pierwotnie używali oni Kota. Podobną do używanej przez Gotarda pieczęć miał Janusz z Sokołowa, ale Piekosiński i o tej pieczęci mówi, że prawdopodobnie przedstawia Lewarta.
Pozostałe nazwiska.
Kolejne źródła dodają jeszcze kilka nazwisk; Dolski – Dulski, Korzon, Lipski, Wierkolowicz, Wojsznarowicz. Brakuje wśród tych rodzin przedstawicieli jakiegoś średniowiecznego rodu czy klanu.
Herbem Kot Morski z odmianą (Korzun) pieczętowała się tatarska rodzina Korzunów (Korzónów). Inna rodzina tatarskiego pochodzenia – Kotłubaje – mieli zarzucić swój herb własny (Kotłubaj) i po unii lubelskiej używać podstawowej wersji herbu Kot (w 1835 mieli się z niego wykazać przed deputacją wileńską). Była też rodzina ormiańska Kotłubaj (jej protoplasta Sinan miał w 1398 własnym kosztem zbudować kościół św. Mikołaja w Kamieńcu Podolskim). Według Ludwika Korwina nie ma jednak pewności, czy, podobnie jak rodzina tatarska, używali oni herbu Kot.
Warto wspomnieć o nazwisku Kotowski, które otrzymał Adam Kot w 1659, wraz ze szwedzką nobilitacją, od króla Jana Kazimierza. Jego herb, zachowany na dwóch płaskorzeźbach w kaplicy kościoła o.o. Dominikanów w Warszawie, przedstawiał wspiętego kota w koronie (korona występuje tylko na jednej z płaskorzeźb). Głowa kota jednak przypomina tu bardziej małpią. Nazwisko Kotowski nie figuruje na liście herbownych u Heymowskiego, ani innych autorów przytaczanych wcześniej herbarzy, gdyż formalnie Adam Kot otrzymał szlachectwo szwedzkie, nie polskie. Ponadto, korona i brak przepaski w jego herbie sugerowałaby raczej udostojnioną odmianę, a nie właściwy herb Kot Morski.

</doc>
<doc id="163424" url="https://pl.wikipedia.org/wiki?curid=163424" title="PlayStation 3">
PlayStation 3

PlayStation 3 (jap. プレイステーション3, "Pureisutēshon Surī", skrót PS3; do września 2009 znak towarowy PLAYSTATION 3) – konsola gier wideo wyprodukowana przez Sony Computer Entertainment. 11 listopada 2006 roku miała swoją premierę w Japonii, a 17 listopada w Ameryce Północnej. W Europie konsola pojawiła się 23 marca 2007 roku. Należy do siódmej generacji konsol gier wideo.
Konsola została oficjalnie zapowiedziana przez Sony na targach Electronic Entertainment Expo w maju 2005 roku. PlayStation 3 stała się pierwszą konsolą na rynku, która wykorzystywała format Blu-ray jako podstawowy nośnik danych. Innymi cechami konsoli jest darmowy dostęp do usług sieciowych takich jak PlayStation Network (usługa ta umożliwia dostęp do PlayStation Store oraz PlayStation Plus) oraz możliwość połączenia jej z przenośnymi konsolami PlayStation Portable oraz PlayStation Vita.
Doczekała się dwóch zasadniczych rewizji, zmieniających gruntownie wygląd zewnętrzny konsoli oraz zmniejszających koszty produkcji sprzętu przez zastosowanie miniaturyzacji użytych w niej technologii. Pierwsza z nich, o nazwie „Slim”, została wydana we wrześniu 2009 roku – wraz z nią Sony zmieniło też logo konsoli, znak towarowy oraz ogólny wizerunek sprzętu. Premiera ostatniej wersji o nazwie „Super Slim” odbyła się jesienią 2012 roku. W obydwu przypadkach zmniejszeniu uległy gabaryty konsoli, jej waga, pobór prądu oraz rozmiary jej podzespołów.
Do lutego 2017 roku sprzedano ok. 86,8 milionów sztuk konsoli, natomiast liczba gier sprzedanych na tę platformę przekroczyła 947 milionów egzemplarzy.
Konsola stała się też platformą, na której zadebiutowało kilka wysoko ocenianych przez recenzentów serii gier takich jak "Uncharted", "The Last of Us", "Infamous" czy "LittleBigPlanet". Oprócz wyżej wymienionych serii Sony Computer Entertainment kontynuowało wydawanie na PS3 innych marek, które pojawiły się na wcześniejszych konsolach Sony, takich jak: "Gran Turismo", "Killzone" czy "God of War".
Jej następczyni – PlayStation 4 – została wydana 15 listopada 2013 roku w Ameryce Północnej, 29 listopada 2013 roku w Europie oraz 22 lutego 2014 roku w Japonii. Jednocześnie firma Sony zadeklarowała chęć wspierania PlayStation 3 co najmniej do 2015 roku włącznie. 29 maja 2017 r., Sony na swojej oficjalnej stronie internetowej potwierdziło, że produkcja konsoli PlayStation 3 została ostatecznie zakończona w Japonii.
Historia.
Premiera konsoli odbyła się 11 listopada 2006 w Japonii i 17 listopada tego samego roku w USA. W innych regionach, w tym w Europie premiera odbyła się 23 marca 2007. W Polsce w dniu premiery konsola była dostępna w wersji 60 GB ze wsteczną kompatybilnością z PlayStation 2. Wersje Slim 160 GB, 320 GB (sprzedawane od lipca 2010), różnią się od poprzednich wersji (tzw. wersji FAT) inną obudową (jest cieńsza oraz stworzona z matowego wykończenia, w przeciwieństwie do poprzednich modeli, które były błyszczące), o połowę mniejszym poborem prądu i niższą emisją hałasu. Poprzednie wersje 20 GB (tylko w Ameryce Północnej i Japonii), 40 GB, 60 GB, 80 GB i 160 GB oraz pierwsze wersje Slim – 120 GB i 250 GB – zostały wycofane z produkcji (aczkolwiek wersje 80 GB oraz 160 GB są jeszcze dostępne w sklepach, tj. Slim 120 GB i 250 GB). PlayStation 3 należy do tej samej generacji konsol co Xbox 360 Microsoftu oraz Wii przedsiębiorstwa Nintendo. 28 września 2012 roku odbyła się premiera wersji „Super Slim”. Jest mniejsza i lżejsza od zwykłej „Slim”; dostępna w dwóch wariantach: pierwszy z 500 GB dyskiem HDD i drugi z 12 GB pamięci flash.
Specyfikacja techniczna.
Konsola umożliwia odczytywanie filmów na Blu-ray i DVD, muzyki i zdjęć z sieci lokalnej oraz nośników USB. Istnieje możliwość podłączenia również kamery PS Eye. Wbudowana przeglądarka internetowa umożliwia przeglądanie stron WWW, sieć PlayStation Network umożliwia granie w gry w trybie wieloosobowym, przechowywanie listy przyjaciół, granie w gry online oraz możliwość ściągania gier i innych materiałów z PlayStation Store. Obsługę konsoli i korzystanie z Internetu ułatwia możliwość podłączenia komputerowych myszek i klawiatur, aczkolwiek większość gier z nich nie korzysta. Wbudowane jest również złącze Ethernet oraz obsługa sieci Wi-Fi.
Od 30 listopada 2008 dostępna jest klawiatura (w 8 wersjach językowych) zakładana na kontroler DualShock 3/Sixaxis przy pomocy specjalnego klipsa, komunikuje się z konsolą poprzez technologię Bluetooth oraz posiada własny port mini USB do parowania z konsolą i ładowania. 11 grudnia 2008 roku ponownie po rocznej przerwie ruszyła otwarta wersja beta PlayStation Home.
Sama moc układu graficznego PS3 to ok. 400 GFLOPS.
Procesor.
Centralną jednostką obliczeniową konsoli jest procesor Cell zaprojektowany wspólnie przez firmy IBM, Sony i Toshiba. Składa się on z głównego 64-bitowego procesora PowerPC (tzw. Power Processing Element lub PPE) oraz siedmiu rdzeni typu „Synergistic Processing Elements” (SPEs). Taka architektura daje 1 rdzeń do uniwersalnego użytku oraz 7 użytecznych, wyspecjalizowanych rdzeni, które mają ograniczony dostęp do pamięci oraz posiadają inną architekturę niż rdzeń główny. Taki podział umożliwia specjalizacje rdzeni, czego efektem jest bardzo duża szybkość w porównaniu do tradycyjnych rozwiązań.
Architektura Cella jest wydajna, ale wymaga innego podejścia do programowania niż architektury używane w komputerach osobistych. Może to być wyzwaniem dla programistów, którzy wcześniej programowali tylko na PC, ponieważ programowanie Cella jest uważane za trudne. Architektura Cella jest elastyczna i umożliwia projektowanie współpracy między rdzeniami, używając najbardziej odpowiednich dla programisty mechanizmów. Wymaga to jednak wiedzy oraz wysiłku dlatego, aby ułatwić to zadanie, IBM opublikował narzędzia ułatwiające automatyczne przystosowanie kodu do działania na wielu rdzeniach. Rozwiązanie to zwalnia programistę z konieczności ręcznego zarządzania podziałem na rdzenie, jednak wciąż wymaga pisania kodu z uwzględnieniem architektury procesora. Do użytku w grach konsola udostępnia sześć rdzeni, gdyż siódmy jest dezaktywowany, aby usprawnić produkcję (nawet gdy procesor opuści taśmę produkcyjną z niesprawnym jednym rdzeniem, może być użytkowany jako w pełni funkcjonalny), a ósmy zarezerwowano do obsługi systemu operacyjnego konsoli. Każdy rdzeń taktowany jest zegarem 3,2 GHz. Procesor działa w trybie in-order execution.
Charakterystyka PPE:
Charakterystyka SPE:
W starszych modelach konsoli znalazł się także EE (Emotion Engine) i GS (Graphics Synthesizer), pomagające w renderowaniu grafiki w grach na konsolę PS2, a także niekiedy pomaga renderować, gdy główny procesor jest zbyt obciążony.
Procesor graficzny (RSX).
Zaprojektowany wspólnie przez firmy Nvidia i Sony. Jego możliwości można porównać do układu graficznego – 6800 Ultra w trybie SLI (2x 6800 Ultra) lub do jednej 7900GTX
Pamięć operacyjna.
Konsola ma łącznie 512 MB pamięci, która jest podzielona na:
Pamięć masowa.
Kursywa oznacza brak odczytu danego typu dysków w wersji 40 GB i 80 GB, Sony Polska podaje, że nie jest ona wstecznie kompatybilna z grami na PlayStation 2.
Komunikacja.
PlayStation 3 oferuje następujące możliwości komunikacji:
Porównanie modeli.
Możliwość uruchamiania gier ze starszych konsoli (PlayStation i PS2) jest zależna od modelu.
Najnowsza wersja konsoli Super Slim posiada identyczne parametry techniczne co wersja Slim. Wersja z pamięcią flash 12 GB, jako wersja ekonomiczna, posiada dodatkowo możliwość skorzystania z własnego dysku SATA lub zamontowanie na dedykowanej podstawce dysku o pojemności 250 GB.
Trofea.
Trofea to system osiągnięć zaimplementowany w grach, który zawiera listę zadań do wykonania przez gracza. Wykonanie zadania jest nagradzane pucharem widocznym w profilu użytkownika oraz zwiększa jego poziom (pokazujący, jak wiele trofeów udało mu się zdobyć). Trofea w konsoli PlayStation 3 nie były dostępne od premiery konsoli, zostały dodane w aktualizacji oprogramowania (2.40 wydanej 2 lipca 2008) na wzór osiągnięć z Xboksa 360. W efekcie tego starsze gry nie obsługują systemu trofeów lub wymagają ściągnięcia łatki, aby je aktywować (np. "Grand Theft Auto IV").
Inne systemy operacyjne.
Sony dodało do swojej konsoli możliwość wgrania dodatkowego systemu operacyjnego, który zwiększał jej funkcjonalność. System instaluje się na osobnej partycji – Other OS. Podczas korzystania z tego systemu pliki zapisane na partycji Game OS będą niemożliwe do odczytu. Niektóre wersje Linuksa, które udało się uruchomić to Yellow Dog, Ubuntu, Fedora, Gentoo, Debian oraz OpenSUSE. Każdy Linux ma dostęp do 6 z 7 rdzeni procesora Cell. Systemy uruchamiane pod opcją OtherOS mają znacznie ograniczony dostęp do układu graficznego RSX. Należy także wyznaczyć osobne miejsce dla innego systemu operacyjnego, które nie jest dostępne podczas używania standardowego oprogramowania konsoli.
W wersji Slim instalacja dodatkowego systemu operacyjnego jest niemożliwa, ze względu na naciski ze strony IBM na Sony, które obawiało się konkurencji w branży serwerów wykorzystywanych do budowy superkomputerów. Dwie konsole PlayStation 3 nie odbiegały wydajnością jednemu dedykowanemu serwerowi z dwoma procesorami Cell.
Następca konsoli.
20 lutego 2013 podczas konferencji prasowej firma Sony zaprezentowała następcę konsoli – PlayStation 4. Przedstawiono szczegółową specyfikację nowej konsoli oraz przybliżoną datę premiery – ostatni kwartał 2013 roku.
Emulacja.
W 2017 roku powstał emulator o nazwie RPCS3, który pozwala na uruchamianie niektórych tytułów przeznaczonych na wyłączność, jak np. seria "Uncharted". W tym samym roku oficjalnie zakończono produkcję konsoli w Japonii.
20 października 2021 roku autorzy opisywanego emulatora ogłosili, że RPCS3 jest w stanie uruchomić wszystkie tytuły z biblioteki 3233 testowanych gier.

</doc>
<doc id="163425" url="https://pl.wikipedia.org/wiki?curid=163425" title="Saltholm">
Saltholm

Saltholm (od duń. "salt" – sól) – duńska wyspa, położona w cieśninie Sund o powierzchni 15,99 km² (21. pod względem wielkości wyspa Danii, a 2. w Sund).
Krótki opis.
Leży 5 km na wschód od Amager i 1 km na północ od sztucznej wyspy Peberholm, stanowiącej część przeprawy drogowo-kolejowej nad Sundem, która łączy Kopenhagę z Malmö.
W 1941 powstały plany zakładające budowę nowego lotniska dla Kopenhagi właśnie na Saltholm, jednak koncepcja ta została ostatecznie porzucona w 1979.
Demografia.
Źródło: Duński Urząd Statystyczny

</doc>
<doc id="163426" url="https://pl.wikipedia.org/wiki?curid=163426" title="Kot Morski">
Kot Morski



</doc>
<doc id="163428" url="https://pl.wikipedia.org/wiki?curid=163428" title="Topacz (herb szlachecki)">
Topacz (herb szlachecki)

Kopacz – polski herb szlachecki, noszący zawołanie "Skrzydło". Informacje o herbownych Kopacza znajdują się w "Liber Beneficiorum", spisanym przez historyka Jana Długosza w latach 1440–1480. Kopacz jest jednym z 47 herbów adoptowanych przez bojarów litewskich na mocy unii horodelskiej z 1413 roku.
Herb występował głównie wśród rodzin osiadłych w ziemi sieradzkiej i księstwie oświęcimskim. Spośród najbardziej znanych rodów pieczętujących się herbem Kopacz, należy wymienić Mosiewiczów i Bydłowskich.
Kopacza używał też Józef Lubowidzki.
Opis herbu.
Opis współczesny.
Opis skonstruowany współcześnie brzmi następująco:
"Na tarczy w polu czerwonym złota noga orła z której wyrasta skrzydło czarne."
"W klejnocie trzy pióra strusie."
"Labry herbowe czerwone, podbite czernią."
Geneza.
Najwcześniejsze wzmianki.
W "Liber Beneficiorum," Jana Długosza, występuje dziedzic Mikołaj Szaszowski "de domo Fossorum, qui in polonica Kopaczowye appellantur" (z rodu Fossorum [łac. Kopaczy], którzy po polsku nazywają się Kopaczowie"). Od 1480 występuje w źródłach Piotr Szaszowski vel Gierałtowski z Gierałtowic, Głębowic, Wilamowic, Gilowic, Wieprza i "de Oszmyorowycze" [Ośmiorowice, niezidentyfikowana wieś], zmarłego przed 1525 r. (zob. Słownik historyczno-geograficzny województwa krakowskiego w średniowieczu, cz. I, z. 4, s. 733). W wyniku unii horodelskiej w 1413 przeniesiony na Litwę.
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule (w infoboksie po prawej stronie) pochodzi z "Herbarza polskiego" Tadeusza Gajla. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Występowanie na liście nazwiska nie musi oznaczać, że konkretna rodzina pieczętowała się herbem Topacz.

</doc>
<doc id="163431" url="https://pl.wikipedia.org/wiki?curid=163431" title="Topacz">
Topacz



</doc>
<doc id="163432" url="https://pl.wikipedia.org/wiki?curid=163432" title="Pistolet HK UCP">
Pistolet HK UCP

HK Ultimate Combat Pistol – prototyp niemieckiego pistoletu kalibru 4,6 × 30 mm. Ma stanowić uzupełnienie pistoletu maszynowego MP7. Prace nad tą bronią rozpoczęły się w 2002 roku. Prototyp zaprezentowano w 2004, a produkcja miała się rozpocząć w 2006 roku. Pistolet miał być produkowany w wersji pełnowymiarowej UCP i zmniejszonej UCP Compact, z mechanizmem spustowym SA/DA i DAO i być odpowiednikiem belgijskiego pistoletu FiveseveN. Ostatecznie nie trafił do produkcji seryjnej i pozostał prototypem.

</doc>
<doc id="163433" url="https://pl.wikipedia.org/wiki?curid=163433" title="Kopacz (herb szlachecki)">
Kopacz (herb szlachecki)



</doc>
<doc id="163435" url="https://pl.wikipedia.org/wiki?curid=163435" title="Skrzydło (herb szlachecki)">
Skrzydło (herb szlachecki)



</doc>
<doc id="163436" url="https://pl.wikipedia.org/wiki?curid=163436" title="Ropacz (herb szlachecki)">
Ropacz (herb szlachecki)



</doc>
<doc id="163438" url="https://pl.wikipedia.org/wiki?curid=163438" title="Hufce Polskie">
Hufce Polskie



</doc>
<doc id="163441" url="https://pl.wikipedia.org/wiki?curid=163441" title="Ossolińczyk (herb szlachecki)">
Ossolińczyk (herb szlachecki)



</doc>
<doc id="163442" url="https://pl.wikipedia.org/wiki?curid=163442" title="Poświst (herb szlachecki)">
Poświst (herb szlachecki)



</doc>
<doc id="163443" url="https://pl.wikipedia.org/wiki?curid=163443" title="Horst Linde">
Horst Linde

Horst Eduard Linde (ur. 6 kwietnia 1912 w Heidelbergu, zm. 10 września 2016 we Fryburgu Bryzgowijskim) – niemiecki architekt i urbanista. Linde, jeden z nestorów niemieckiej architektury, był długoletnim wysokim badeńsko-wirtemberskim urzędnikiem państwowym oraz nauczycielem akademickim w Stuttgarcie.
Życiorys.
Linde studiował w latach 1931–1936 w Wyższej Szkole Technicznej w Karlsruhe jako uczeń O. E. Schweizera. Do 1939 pracował u prywatnych architektów i w administracji w Emmendingen i Baden-Baden, po czym został miejskim radcą budowlanym w Lahr/Schwarzwald. W 1947 był założycielem biura projektowego dla odbudowy Uniwersytetu we Fryburgu, współpracował w nim z oddelegowanym przez francuskie władze okupacyjne Auguste Perretem.
W 1948 Linde wygrał konkurs na odbudowę Kaiserstraße i centrum miasta Karlsruhe, a w roku 1953 na odbudowę Kościoła Miejskiego w tym samym mieście. Od 1951 był szefem administracji budowlanej Południowej Badenii. W 1957 został krajowym radcą budowlanym powstałej ze zjednoczenia trzech krajów związkowych Badenii-Wirtembergii, jednak w 1960 odszedł ze stanowiska, aby objąć profesurę w katedrze urbanistyki Uniwersytetu w Stuttgarcie; w 1962 przeniósł się do nowo założonej katedry planowania szkół wyższych, której kierownikiem pozostał do przejścia na emeryturę w 1976. Równolegle ze sprawowaniem profesury nadal pracował dla ministerstwa finansów Badenii-Wirtembergii oficjalnie jako rzeczoznawca, faktycznie jednak nadal sprawując zwierzchnictwo nad inwestycjami budowlanymi kraju związkowego. Do odejścia ze służby państwowej w 1971 Horst Linde zrealizował wiele obiektów użyteczności publicznej, w tym szpitale, szkoły, budynki administracji rządowej i całe osiedla. Jednocześnie z pracą dla urzędów i uniwersytetu pracował na zleceniami prywatnymi, m.in. zbudował kilka kościołów.
W 1953 Linde był członkiem jury konkursu na Teatr Narodowy w Mannheim i orędownikiem projektu Miesa van der Rohe, także po jego odrzuceniu. Pisał o nim z entuzjazmem: "Ten teatr będzie forum jednoczącym nowoczesne społeczeństwo". Po pierwszym posiedzeniu jury w marcu tegoż roku został z niego z niewyjaśnionych przyczyn wykluczony. Choć wpływy Miesa w architekturze Lindego są wyraźne, to wypracował on własny styl, który można zaliczyć do krytycznego modernizmu, wrażliwie łączący dziedzictwo przeszłości z wizją nowoczesnego miasta. Nowoczesne materiały stosuje w sposób plastyczny i malowniczy (np. schody kręte), przy kształtowaniu wnętrz ściśle współpracuje z artystami i rzemieślnikami, a wymogów nowoczesności nie traktuje w sposób dogmatyczny. Sam mówił w początku XXI w. o swojej architekturze, że miała być funkcjonalna, co odpowiadało duchowi i potrzebom czasu, jednocześnie nie miała za zadanie uwiecznienia architekta.
Życie prywatne.
Horst Linde jest synem architekta Ottona Lindego. W marcu 1962 Linde ożenił się z młodszą o dwanaście lat dziennikarką. Mieszka we Fryburgu Bryzgowijskim w zbudowanym wedle własnego projektu domu.
Publikacje.
Horst Linde "Hochschulplanung: Beiträge zur Struktur- und Bauplanung", Düsseldorf, tom 1: 1969, tomy 2 i 3: 1970, tom 4: 1971

</doc>
<doc id="163446" url="https://pl.wikipedia.org/wiki?curid=163446" title="VII Dwór">
VII Dwór

VII Dwór – jedna z trzydziestu pięciu jednostek pomocniczych (dzielnic) Gdańska, położona na wzniesieniu, na skraju Lasów Oliwskich. Graniczy od wschodu z dzielnicą Strzyża (granica biegnie w pobliżu linii Pomorskiej Kolei Metropolitalnej), od południa z Wrzeszczem Górnym i Brętowem, od zachodu i północy otoczona jest dzielnicą Oliwa.
VII Dwór to osiedle mieszkaniowe głównie z niską zabudową blokową oraz domami jednorodzinnymi. Na terenie dzielnicy znajdują się Parafia św. Stanisława Kostki, meczet muzułmański z minaretem, 7 Szpital Marynarki Wojennej, Zespół Kształcenia Podstawowego i Gimnazjalnego nr 26 (kiedyś Szkoła Podstawowa nr 70), domy studenckie Uniwersytetu Gdańskiego, przychodnia zdrowia oraz korty tenisowe.
Historia.
Na Polankach w okolicy VII Dworu znajdowało się cmentarzysko z grobami z okresu wpływów rzymskich.
Przy obecnej ulicy Abrahama, na obrzeżu Lasów Oliwskich, u wylotu Doliny Samborowo i wylotu Zielonej Doliny znajdowała się posiadłość zwana VI Dworem. W głównym budynku tej posiadłości (albo w I Dworze) w 1807 stacjonował Napoleon Bonaparte.VI Dwór strawił pożar w XIX w. niedługo po wizycie Napoleona. Współcześnie pozostały i są zamieszkiwane w tym miejscu jedynie dawne zabudowania gospodarskie.
VII Dwór zlokalizowany był w rejonie ul. Chełmońskiego. Pierwsze wzmianki o znajdującym się w miejscu obecnej dzielnicy zespole dworskim pochodzą z 1632. VI Dwór, zwany również „Dworem Clemena” („Clemenshof”), stanowił między innymi własność Henryka Eppsteina, Izaaka Clemena, Dawida Schillera (od 1716) i starosty tolkmickiego Georga Wilhelma Goltza. Od 1760 był własnością Jana Gabriela Schmidta. 
Pozostałością po nim jest aleja lipowa wzdłuż ul. Chełmońskiego i Drożyny, która stanowiła drogę dojazdową. W 1945 VII Dwór został zniszczony (spalili go żołnierze radzieccy na podstawie tego samego rozkazu, na mocy którego spalone zostało zabytkowe centrum w Gdańsku) i poddany rozbiórce. Do zespołu dworskiego nawiązuje też obecnie osiedlowa ulica „VII Dwór”. Współcześnie pozostały i są zamieszkiwane w tym miejscu jedynie trzy zabudowania gospodarskie przy tej ulicy.
VII Dwór został włączony w granice administracyjne Gdańska w 1926.
W 1931 został zbudowany przy ul. Polanki klinkierowy budynek tzw. „Sanatorium Leśnego”, według projektu Fritza Högera. Po II wojnie światowej powstał obok gmach Szpitala Marynarki Wojennej.
Po II wojnie światowej w VII Dworze powstało osiedle Politechniki Gdańskiej. 21 marca 1959 został położony przy ulicy Rodakowskiego kamień węgielny pod budowę „Osiedla Młodych im. Janka Krasickiego”. Spółdzielnia Mieszkaniowa „Osiedle Młodych” ukończyła budowę osiedla w 1967.
W obrębie VII Dworu od przełomu lat 60. i 70., do końca lat 80. XX wieku znajdował się wyciąg narciarski, prowadzący na pobliskie wzgórze morenowe, które nosi nazwę „Lagry” (nazywane przez mieszkańców również wzgórzem „Trzech Rycerzy”). Nazwa „Lagry” pochodzi od mieszczącej się tam w latach 1941–1945 filii malborskiego obozu jenieckiego Stalag XX B/Z Danzig-Oliva, przeznaczonego głównie dla jeńców radzieckich. Obóz z 10 barakami na 2500 osób mieścił się na miejscu obecnego osiedla przy ulicy Rodakowskiego i Norblina. Po wojnie ekshumowano stamtąd 276 szczątków Rosjan, którzy zginęli lub zmarli w obozie.
W latach 1984–1990 został zbudowany meczet.
Od początku lat 60. XX wieku do 1993 na osiedlu znajdował się ustawiony tu jako pomnik samolot Jak-11.
Do 24 lipca 2007 na osiedlu znajdował się monumentalny pomnik Janka Krasickiego.
Pomniki przyrody.
Na terenie osiedla znajduje się 17 pomników przyrody: 9 pojedynczych drzew, 6 grup drzew i 2 głazy narzutowe, w tym Głaz Borkowskiego z wykutym napisem.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="163453" url="https://pl.wikipedia.org/wiki?curid=163453" title="Filantropia">
Filantropia

Filantropia ( "philanthrōpia" – dobroczynność, życzliwość; "philánthrōpos" – kochający ludzkość) – formalne i nieformalne działania osób oraz grup, instytucji i przedsiębiorstw, nakierowane na zaspokojenie potrzeb jednostek, wspólnot oraz społeczności lokalnych w wymiarach: materialnym, duchowym i moralnym oraz mające na celu kultywowanie tradycji, jak również reformy i zmiany społeczne.
W ścisłym znaczeniu tego słowa, filantropia jest świecką ideą czerpiącą inspirację z idei humanitaryzmu, w odróżnieniu od nakazów religijnych: charytatywności i dobroczynności chrześcijańskiej, zakatu muzułmańskiego czy cedaki występującej w judaizmie.
Filantrop zwany też w Polsce, zwłaszcza w XIX wieku: społecznikiem – to człowiek udzielający pomocy materialnej ubogim, często inteligent: lekarz, adwokat, nauczyciel – pracujący społecznie, nie bacząc na honorarium, w imię idei solidaryzmu społecznego finansujący akcje społeczne, fundator.
Rys historyczny.
Pojęcie filantropa po raz pierwszy użyto w starożytności. Ajschylos w swoim przekładzie mitu "Prometeusz skowany" użył sformułowania "philánthrōpos" w scenie, gdy Zeus - poprzez swego posłańca - upomina Prometeusza, by ten "zaniechał usposobienia miłującego ludzkość""." 
Obecnie filantropią zajmują się organizacje pozarządowe, jak stowarzyszenia, fundacje, także korporacje i osoby prywatne. W Polsce co roku organizowany jest finał Wielkiej Orkiestry Świątecznej Pomocy. Korporacje medialne posiadają czasem sprzymierzone organizacje, jak np. Fundacja Polsat czy Fundacja TVN – nie jesteś sam. Działalnością filantropijną zajmują się także różne organizacje kościelne o zasięgu krajowym jak np. Caritas i lokalnym, czego przykładem mogą być Kuchnia Charytatywna Franciszkanów we Wrocławiu czy Franciszkański Ośrodek Pomocy Dzieciom w Głubczycach.
W Polsce działa międzynarodowa organizacja Lions International zajmująca się pomocą potrzebującym – niewidomym, diabetykom, czy uzdolnionym dzieciom.
Działalność filantropijną prowadzi też np. piosenkarka Shakira, która założyła własną fundację Bose stopy pomagającą w wykształceniu dzieci trzeciego świata. Ostatnio włączyła się w akcję pomocy ofiarom trzęsienia Ziemi na Haiti.
W ostatnim czasie coraz większą uwagę zaczyna się przykładać do tego czy udzielana pomoc jest rzeczywiście skuteczna. Zwolennicy efektywnego altruizmu starają się także by każda złotówka była wydana możliwie jak najlepiej. Za tę samą kwotę można bowiem pomóc jednej bądź stu osobom, uratować życie bądź jedynie poprawić wzrok.
Pewnym rodzajem filantropii może być także tzw. angel investing – umiarkowane inwestycje finansowe dokonywane przez niezależnych biznesmenów, których celem, oprócz zarobku, jest pomoc początkującym przedsiębiorcom.
Filantropia a zamożność.
W rankingu, uwzględniającym poza ofiarami pieniężnymi wolontariat oraz udzielanie pomocy nieznajomym, da się zauważyć korelację między zamożnością mieszkańców danego kraju a ich skłonnością do dobroczynności.
Filantropia w filmie.
W komedii "Gangsterzy i filantropi" (1962), składającej się z dwóch filmowych nowel, w części zatytułowanej "Alkoholomierz" niepozorny inspektor kontrolujący zakłady gastronomiczne nieoczekiwanie doprowadza do cudownego wyeliminowania patologii w restauracjach i kawiarniach.
W filmie "Kiler-ów 2-óch" (1999) tytułowy „Kiler” został filantropem, ratującym budżet państwa, państwowe szpitale, kinematografię i edukację.

</doc>
<doc id="163456" url="https://pl.wikipedia.org/wiki?curid=163456" title="Elektroda jonoselektywna">
Elektroda jonoselektywna

Elektroda jonoselektywna (ang. "Ion-Selective Electrode", ISE) – elektroda, której potencjał względem elektrody odniesienia, zmienia się pod wpływem zmian aktywności jonów w badanym roztworze. Najpowszechniej używanymi elektrodami jonoselektywnymi są elektrody wskaźnikowe stosowane w pH-metrii, czułe na jony wodorowe ().
Najprostszym modelem matematycznym elektrody jonoselektywnej jest równanie Nernsta:
gdzie:
Bardzo często przyjmuje się, że wartość aktywności jest równa wartości stężenia jonu, co daje zadowalające przybliżenie dla dużej grupy zastosowań. W rzeczywistości aktywność ze stężeniem powiązana jest poprzez współczynnik aktywności.

</doc>
<doc id="163458" url="https://pl.wikipedia.org/wiki?curid=163458" title="Maszt w Gąbinie">
Maszt w Gąbinie



</doc>
<doc id="163459" url="https://pl.wikipedia.org/wiki?curid=163459" title="Ochotkowate">
Ochotkowate

Ochotkowate (Chironomidae) – rodzina muchówek. Są to małe i bardzo małe owady podobne do komarów, o wydłużonych przednich nogach i wydatnych czułkach.
Są jedną z najliczniejszych w gatunki rodzin w świecie zwierząt – na świecie opisano ponad 10 000 gatunków, w Polsce około 500. Ich systematyka jest bardzo skomplikowana, wciąż opisuje się nowe gatunki i dokonuje rewizji systematycznych. Wykazano, że wiele blisko spokrewnionych ze sobą gatunków z tej rodziny krzyżuje się ze sobą dając płodne potomstwo – w ten sposób dochodzi do powstawania stref mieszańców.
Jak inne muchówki przechodzą cztery stadia życiowe; jajo, larwa, poczwarka i postać dorosła imago. Czas trwania stadium larwalnego może wynosić od dwu tygodni do kilku lat, co zależy przede wszystkim od temperatury. Stadium poczwarki nie trwa dłużej niż kilka dni. Larwy rozwijają się w środowisku wodnym lub w wilgotnej glebie. Głównie jest to woda słodka, ale niektóre mogą żyć także w wodach morskich. Larwy Chironomidae często stanowią ponad połowę wszystkich zwierząt żyjących w danym zbiorniku. Większość gatunków odżywia się glonami i martwymi szczątkami organizmów zgromadzonymi na dnie detrytus, są także larwy drapieżne, roślinożerne i pasożytnicze, podczas gdy formy dorosłe z reguły nie odżywiają się. Larwy stanowią bardzo ważną część wodnego łańcucha pokarmowego, służąc jako pokarm dla wielu innych drapieżników w tym dla większości gatunków ryb. Występują zarówno w tropikach czy w strefie umiarkowanej, jak i w okolicach podbiegunowych (także w Antarktyce).
Larwy poszczególnych gatunków osiągają od 2 do 40 mm długości. Najbardziej znane są larwy "Chironomus" z grupy gatunków "plumosus", bardzo duże i w charakterystycznym czerwonym kolorze, co spowodowane jest obecnością hemoglobiny. Dzięki temu mogą zamieszkiwać miejsca z ograniczoną obecnością tlenu w wodzie jak np. dno jeziora lub obszary z wysokim zanieczyszczeniem organicznym. Wymiana tlenowa następuje poprzez naskórek, a kilka form posiada rurkowate skrzela blisko końca części ogonowej. Dzięki masowemu występowaniu i masowym wylotom dorosłych osobników, larwy Chironomidae są lokalnie w Afryce wykorzystywane przez miejscową ludność jako pokarm, z drugiej strony w niektórych regionach świata są dokuczliwa plagą, powodując u ludzi poważne, czasem śmiertelne objawy alergiczne.
W Polsce bardzo pospolite.

</doc>
<doc id="163468" url="https://pl.wikipedia.org/wiki?curid=163468" title="Tomasz z Sienna">
Tomasz z Sienna

Tomasz z Sienna (ur. 1280 ?, zm. ok. 1371) –
franciszkanin, biskup chełmski, biskup pomocniczy krakowski.
Tomasz był synem Ninogniewa z Sienna. 26 lipca 1358 papież Innocenty VI mianował go biskupem elektem, a 20 maja następnego roku biskupem chełmskim jako sufraganii metropolii gnieźnieńskiej (Arcybiskupstwo w Haliczu jeszcze nie zostało zorganizowane). Tomasz z Sienna nie objął urzędu gdyż erygowanie diecezji przedłużało się ze względu na spory pomiędzy Polską, Węgrami i Litwą o terytoria, na których diecezja miała powstać. Po uzyskaniu godności biskupiej przebywał w Awinionie, gdzie z rąk papieża otrzymał tytuł kapelana papieskiego. Po powrocie do kraju nadal rządów w diecezji nie objął, lecz został sufraganem krakowskim i rezydował jako biskup pomocniczy w diecezji krakowskiej, gdzie prawdopodobnie zmarł przed 1371 r.

</doc>
<doc id="163469" url="https://pl.wikipedia.org/wiki?curid=163469" title="Sułtani Omanu">
Sułtani Omanu

Sułtani Omanu

</doc>
<doc id="163476" url="https://pl.wikipedia.org/wiki?curid=163476" title="KDevelop">
KDevelop

KDevelop – zintegrowane środowisko programistyczne przeznaczone dla środowiska KDE.
KDevelop obsługuje C i C++, a także inne języki programowania takie jak Ada, Bash, Fortran, Java, Pascal, Perl, Python, PHP, Ruby i SQL.
Podstawowe funkcje.
KDevelop używa wbudowanego edytora tekstu za pośrednictwem technologii komponentów KParts. Domyślnie jest to Kate (KDE Advanced Text Editor). Lista poniżej dotyczy funkcji samego KDevelopu. Możliwości domyślnego edytora Kate opisuje poświęcony mu artykuł.
Budowa.
KDevelop jest zbudowany w oparciu o wtyczki. Pozwala to modyfikować niektóre moduły bez konieczności kompilowania całego programu. KDevelop jako jedyny IDE nie zawiera edytora tekstu, ponieważ używa go jako wtyczki. Używanie wtyczek zapewnia uniwersalność zarówno w językach programowania jak i używaniu bibliotek.
KDevelop obsługuje biblioteki środowisk graficznych, takich jak KDE, GNOME, Qt, GTK+, wxWidgets.

</doc>
<doc id="163480" url="https://pl.wikipedia.org/wiki?curid=163480" title="Durlach">
Durlach

Durlach – największa część miasta ("Stadtteil") Karlsruhe w Niemczech, w kraju związkowym Badenia-Wirtembergia w rejencji Karlsruhe, regionie Mittlerer Oberrhein. Do 31 lipca 1939 r. niezależne miasto.
Położone jest na Nizinie Górnoreńskiej, u podnóża Schwarzwaldu, nad rzeką Pfinz (dopływ Renu). Pierwsza wzmianka o miejscowości pochodzi z roku 1196. Do połowy XVIII wieku Durlach był siedzibą władców Badenii-Durlach.
Posiada zachowane historyczne Stare Miasto z romańsko–gotyckim kościołem, barokowym zamkiem Karlsburg (zbud. w 1701, arch. D. E. Rossi), gotycką Bramą Bazylejską i romańską wieżą strażniczą na szczycie górującej nad dzielnicą góry "Turmberg".

</doc>
<doc id="163486" url="https://pl.wikipedia.org/wiki?curid=163486" title="Peak District">
Peak District

Peak District – wyżyna w centralnej i północnej Anglii, w południowej części Gór Pennińskich, położona głównie w północnej części hrabstwa Derbyshire, ale obejmująca swoim zasięgiem także Cheshire, Wielki Manchester, Staffordshire oraz South Yorkshire i West Yorkshire. 
Większa część wyżyny stanowi park narodowy ("Peak District National Park"), który można podzielić na dwie części: północną, tzw. Dark Peak, gdzie dominuje krajobraz rozległych wrzosowisk oraz na część południową, tzw. White Peak, której podkład stanowi głównie wapień. Powierzchnia parku wynosi 1404 km². Park został utworzony w 1951 roku i jest pierwszym parkiem narodowym, który powstał w Wielkiej Brytanii.
Pierwszy w Wielkiej Brytanii długodystansowy szlak turystyczny ("Pennine Way" o dł. 431 km) rozpoczyna się w Edale – miejscowości położonej w samym centrum Peak District.
Większe miasta w pobliżu: Manchester i Sheffield.

</doc>
<doc id="163497" url="https://pl.wikipedia.org/wiki?curid=163497" title="Cieśnina Dampiera">
Cieśnina Dampiera

Cieśnina Dampiera – cieśnina w północno-wschodniej Oceanii, oddzielająca Nową Brytanię od wyspy Umboi.
Została odkryta i skartowana przez Williama Dampiera w 1700 roku. Łączy Morze Nowogwinejskie na północy z Morzem Salomona na południu. Od położonej bardziej na zachód cieśniny Vitiaz oddziela ją szereg wysp i wysepek.
W roku 1883 rząd Wielkiej Brytanii odmówił władzom Queenslandu uznania ich roszczeń do Nowej Gwinei na wschód od południka 141° E, czyli istniejącej kolonii Nowa Gwinea Holenderska. W roku 1884 Niemcy "anektowały północne wybrzeża Nowej Gwinei od holenderskiej granicy do Cieśniny Dampiera i zajęły terytorium teoretycznie do centralnego pasma górskiego wyspy", przy czym zmieniono nazwę z Archipelag Nowa Britannia na Archipelag Bismarcka.
Po wybuchu I wojny światowej w roku 1914, australijskie siły zbrojne zajęły, obok innych posiadłości niemieckich, Archipelag Bismarcka i – po kilku miesiącach walk – Nową Gwineę Niemiecką. Traktat wersalski utworzył na tych terenach mandat Ligi Narodów, a administrację powierzył Australii.
W czasie walk na Nowej Gwinei (1942–1945) w trakcie trwania II wojny światowej, cieśnina nabrała ogromnego znaczenia strategicznego. 8 marca 1942 roku w Lae i Salamaua nad zatoką Huon wylądowały dwa bataliony armii japońskiej, co dało Japończykom kontrolę nad cieśninami Vitiaz i Dampiera, jednak utracili ją gdy w październiku wojska australijskie zdobyły Finschhafen, zaś siły US Army dokonały lądowania na Nowej Brytanii w grudniu 1943 roku. Generał Douglas MacArthur 12 lutego 1944 roku ogłosił, że wojska amerykańskie zajęły niebronioną Rooke Island (Umboi).

</doc>
<doc id="163498" url="https://pl.wikipedia.org/wiki?curid=163498" title="Premetro">
Premetro

Premetro – system publicznego transportu zbiorowego, najczęściej stanowiący formę przejściową pomiędzy tramwajem a metrem. Premetro kursuje po bezkolizyjnych trasach (lub bezkolizyjnych odcinkach tras), przystosowanych do późniejszego przekształcenia i włączenia w sieć metra. Budowle inżynierskie (tunele, wiadukty) są dopasowane również do skrajni metra.
Premetro jest w założeniu rozwiązaniem tymczasowym, najczęściej jednak rozbudowa do pełnego metra nigdy nie następuje. Wyższe koszty inwestycyjne nie zwracają się, dlatego od lat 70. XX w. planuje się raczej albo pełne metro, albo szybki tramwaj tunelowy bez możliwości konwersji.
Premetro budowano przede wszystkim w miastach Belgii i Holandii. Za wzorcowy przykład często podaje się Brukselę, gdzie poszczególne odcinki sieci tramwajowej najpierw sprowadzano pod ziemię, a następnie przekształcano w metro. 
W Polsce premetrem jest Poznański Szybki Tramwaj (PST). Planuje się również budowę premetra w Krakowie.
Systemy premetra na świecie.
Lista zawiera także systemy już przebudowane oraz te, których przebudowa została całkowicie zarzucona:

</doc>
<doc id="163502" url="https://pl.wikipedia.org/wiki?curid=163502" title="Kazimierz Malewicz">
Kazimierz Malewicz

Kazimierz Malewicz (ros. Казими́р Севери́нович Мале́вич, ur. w Kijowie, zm. 15 maja 1935 w Leningradzie) – rosyjski malarz, pedagog, komunistyczny filozof, teoretyk sztuki oraz urzędnik państwowy polskiego pochodzenia. Czołowy artysta awangardy, twórca suprematyzmu. Związany m.in. z Bubnowym Waletem, Wchutiemasem i Unowisem. Od 1918 roku urzędnik Ludowego Komisariatu Oświaty Rosyjskiej FSRR, w 1929 roku komisarz ludowy (minister) sztuk wizualnych Rosyjskiej FSRR. Jeden z najważniejszych przedstawicieli oficjalnej kultury rosyjskiej i radzieckiej lat 1917–1935.
Jego twórczość wywarła znaczący wpływ na rozwój międzynarodowej awangardy, w tym polskiej awangardy lat 20. XX wieku. Był zapowiedzią minimalistów. Do jego najsłynniejszych dzieł zalicza się "Czarny kwadrat na białym tle", pokazany po raz pierwszy w 1915 roku w Piotrogrodzie. Pomysł tego obrazu miał się narodzić w 1913 roku, podczas pracy nad scenografią i kostiumami do „futurystycznej opery” "Zwycięstwo nad słońcem" Michaiła Matiuszyna.
Życiorys.
Pochodzenie i narodowość.
Pochodził z zamieszkałej w Rosji polskiej katolickiej rodziny szlacheckiej, mającej ze strony ojca białoruskie korzenie. Urodził się w Kijowie, jego rodzice Seweryn Antonowicz i Ludwika Aleksandrowna Malewiczowie byli Polakami, ojciec był zarządcą u fabrykanta cukru. Kazimierz był pierwszym z 14 rodzeństwa, z których jedynie dziewięcioro osiągnęło dojrzałość. Władał biegle polskim i rosyjskim, które były językami ojczystymi artysty. Jego rodzina często przeprowadzała się i dzieciństwo spędził na wsiach w guberniach podolskiej i wołyńskiej, gdzie przyswoił sobie także język ukraiński. Malewicz w różnych okresach czasu deklarował swoje polskie pochodzenie lub narodowość, a w jego rodzinie zachowano polskie tradycje. Według niektórych badaczy ukraińskich i polskich (np. Myrosława Szkandrija) opierających się na sprawach karnych wytaczanych mu w latach 20. i 30., a także ustnych zeznaniach siostry artysty, w okresie korienizacji Malewicz miał określać siebie jako Ukraińca, a zadeklarowanie narodowości polskiej miało wynikać jakoby z chęci znalezienia pracy w Polsce. Dopiero później artysta miał odciąć się od narodowości ukraińskiej, oświadczając m.in. „nie chcę już być więcej Ukraińcem”.
Związany trwale z Rosją i rosyjskimi kręgami artystycznymi, wykładał na rosyjskich uczelniach. Przez całe życie był obywatelem kolejno: Imperium Rosyjskiego (1879–1917), Rosyjskiej FSRR (1917–1922) i Związku Radzieckiego (1922–1935). Od 1896 roku mieszkał w Kursku, potem w Moskwie i Petersburgu. Poparł rewolucję październikową, związał się z Rosyjską Partią Komunistyczną. Swoją nową, radykalną koncepcję sztuki utożsamiał ze zmianami politycznymi w Rosji. W 1918 roku został rosyjskim urzędnikiem państwowym, w 1929 roku ministrem (komisarzem ludowym) Rosyjskiej FSRR i w 1932 roku dyrektorem laboratorium Muzeum Rosyjskiego w Leningradzie.
Wykształcenie i okres twórczy.
Początkowo, w latach 1895–1896 uczył się rysunku w Kijowie. Od 1896 zamieszkał razem z rodzicami w Kursku, gdzie ożenił się z Kazimierą Iwanowną Zglejc około 1899 roku.
W latach 1905–1910 uczył się malarstwa w studiu Iwana Rerberga w Moskwie. W tym okresie przeniósł się do Moskwy i ożenił po raz drugi. Od 1910 roku związał się z awangardą moskiewską, wystawiał z grupami: "Bubnowyj Walet", "Gołubaja rosa" i "Oslinnyj chwost". Początkowo znajdował się pod wpływem Paula Cézanne’a, rosyjskich postimpresjonistów, fowizmu, ekspresjonizmu i kubizmu. W 1915 roku w Piotrogrodzie ogłosił program suprematyzmu, najbardziej radykalnego kierunku abstrakcjonizmu. Odrzucał ikonografię sztuki przedstawieniowej, uznając linię prostą oraz nie występujący nigdzie w przyrodzie kwadrat jako symbole przewagi człowieka nad chaosem. Zapoczątkowaną przez siebie rewolucję w sztuce utożsamiał z rewolucją socjalistyczną w Rosji.
Po rewolucji październikowej prowadził działalność pedagogiczną i artystyczną w Witebsku, pozostającego wówczas w granicach Rosyjskiej FSRR (grupa Unowis). W 1918 roku został urzędnikiem Ludowego Komisariatu Oświaty Rosyjskiej FSRR. W 1921 roku brał udział w wystawie z okazji III Kongresu Rosyjskiej Parti Komunistycznej. W latach 1922–1926 kierował Państwowym Instytutem Kultury Artystycznej w Piotrogrodzie. Jego pierwsza zagraniczna wystawa odbyła się w 1922 roku w ramach "Pierwszej Wystawy Sztuki Rosyjskiej w Niemczech", zorganizowanej w Berlinie przez Wasilija Kandinskiego. Na wystawie przedstawiono jego cztery suprematystyczne i jeden kubistyczny obraz.
Od 8 do 29 marca 1927 roku przebywał w Warszawie, gdzie odbyła się jego pierwsza indywidualna zagraniczna wystawa w warszawskim Hotelu Polonia. Od 29 marca do 5 czerwca 1927 roku w Berlinie, po czym powrócił do Rosji. Opublikował traktat "Świat bezprzedmiotowy", stając się autorytetem awangardy europejskiej. W dalszej swojej twórczości rozwijał suprematyzm i poszukiwał zastosowań dla swej teorii w urbanistyce.
W 1929 roku dzięki poparciu Anatolego Łunaczarskiego objął urząd komisarza ludowego (ministra) sztuk wizualnych Rosyjskiej FSRR. W 1930 roku odbyły się jego wystawy w Berlinie, Wiedniu i Kijowie.
20 września 1930 roku został aresztowany przez NKWD pod zarzutem szpiegostwa na rzecz Niemiec. Oskarżenie o szpiegostwo doprowadziło do częściowej izolacji artysty i utraty jego wpływu w ZSRR. W trakcie śledztwa wystawa w Kijowie została zamknięta. W więzieniu przebywał do 8 grudnia 1930 roku, po czym został przypuszczalnie za wstawiennictwem swojego przyjaciela i komisarza Kiriłła Szutki uniewinniony i odzyskał wolność.
W następnych latach jego twórczość rozwijała się w kierunku sztuki zdecydowanie bardziej realistycznej, zgodnie z nowym kierunkiem w partii komunistycznej. Od 1931 roku pracował nad projektem Teatru Pięknego w Leningradzie (obecnie Bałtijski Dom). W październiku 1932 roku artysta objął stanowisko dyrektora Laboratorium Eksperymentalnego Muzeum Rosyjskiego w Leningradzie. W 1932 roku zachorował na raka gruczołu krokowego. W 1933 roku odbyła się wystawa Malewicza z okazji 15. lecia twórczości artystycznej w Rosyjskiej FSRR. W 1933 roku jego dotychczasowy protektor Antolij Łunaczarski zmarł w drodze na placówkę radziecką w Hiszpanii. Malarz w latach 30. namalował serię obrazów figuratywnych odwołujących się często do ideologii komunistycznej oraz rozpoczął pracę nad projektem monumentalnego obrazu „Soc-miasto”, który jednak nigdy nie został dokończony. W 1934 roku uczestniczył w leningradzkiej wystawie Kobieta w Budowaniu Socjalizmu. 24 kwietnia 1935 roku artysta uczestniczył w I Wystawie Leningradzkich Artystów utrzymanej w duchu socrealizmu, po czym został zmuszony przerwać działalność artystyczną na skutek postępującej choroby.
Malewicz zmarł 15 maja 1935 roku w swoim domu w Leningradzie. Ceremonię pogrzebową rozpoczęła procesja ciągnąca się ulicami Leningradu poczynając od domu artysty do dworca kolejowego, gdzie trumnę artysty umiejscowiono w pociągu do Moskwy, a następnie przetransportowano ją do podmoskiewskiej, letniej rezydencji Malewicza w Niemczinowce.
Twórczość.
Początki twórczości Kazimierza Malewicza związane z realizmem i późnym romantyzmem w malarstwie pejzażowym, nie są znane. Artysta spalił swój dorobek z tego okresu w 1906 roku, w chwili, gdy opuszczał Kursk i przenosił się do Moskwy – przyszłej stolicy malarstwa rosyjskiego. Wykorzystując dokonania impresjonizmu, proponował własną odmianę zasad ustalonych przez szkołę francuską. Dalsze koleje jego życia artystycznego przypominają katalog głównych tendencji europejskich: symbolizm, styl Cézanne’a, fowizm, kubizm.
W 1910 wystawiał po raz pierwszy, jako przedstawiciel awangardy fowistyczno-ekspresjonistycznej. Odkrył go Michaił Łarionow i zaprosił do wzięcia udziału w pierwszej wystawie Bubnowego Waletu. Odtąd wszystkie poczynania artystyczne Malewicza były krok po kroku obserwowane przez jego moskiewskich kolegów, dla których stał się niekwestionowanym autorytetem. Malewicz zaczął malować liczne serie gwaszy ekspresjonistycznych, w których – jak to sam później określi – kolor wyzwolił się od kształtu. Ten ekspresyjny kolor stał się główną treścią jego poszukiwań: doprowadzał go do szaleństwa. Ale zamiast naśladować emfatycznego Kandinsky’ego lub bliższego mu Łarionowa, Malewicz miał świadomość wagi malarstwa figuratywnego, które tworzyło tradycję zachodniej sztuki wizualnej. Dlatego też, od 1911, zajmował się analizą kształtów kubistycznych i szybko doszedł do wyodrębnienia czystego planu malarskiego. Jego doświadczenie futurystyczne pomogło mu uniknąć wszelkich niebezpieczeństw formalnych.
Jesienią 1913 nastąpiło zerwanie ze stylem figuratywnym; miało to miejsce przy okazji opracowywania scenografii i kostiumów do opery futurystycznej Matiuszyna "Zwycięstwo nad Słońcem". W tej scenograficznej oprawie po raz pierwszy warstwa malarska została oddzielona od warstwy iluzjonistyczno-przedstawieniowej i stała się całkowicie odrębną wartością sztuki. Ten przeskok dokonał się niemal nieświadomie i trzeba było jeszcze dwóch lat wytężonej pracy, aby wyzwolić malarstwo z więzów naśladownictwa.
W czerwcu 1915 Malewicz namalował obraz, na którym widnieje na białym tle pojedynczy obiekt malarski: czarny czworobok. Ten czworobok mający mało wspólnego z odwzorowaniem formy geometrycznej, jest malarskim bytem. Pierwszy cykl prac, powstałych bezpośrednio potem, był manifestacją przewagi czystego koloru, występującego pod postacią dwuwymiarowych płaszczyzn barwnych, z których każda została obdarzona własną energią. Odrzucając więź ze światem przedmiotów spoza obrazu, Malewicz nazwał ten rodzaj sztuki bezprzedmiotową i określił wymyślony przez siebie system przewagi czystego koloru mianem suprematyzmu. Pierwsza wystawa dzieł suprematycznych miała miejsce w Piotrogrodzie, w grudniu 1915, i odbyła się w ramach Ostatniej wystawy futurystów 0,10.
Od początku 1916 Malewicz pochłonięty był odkrywaniem świata form bezprzedmiotowych. Po supremacji koloru nastąpił nagle okres konstrukcji kosmicznych: konstelacji kształtów i brył rozrzuconych swobodnie w przestrzeni pozaziemskiej. Kolejny etap suprematyzmu wiązał się z poszukiwaniem czysto egzystencjalnych możliwości w planie malarskim. Jego uwieńczeniem było odrzucenie logiki koloru: suprematyzm bieli doprowadził do granicy obrazu. "Białemu kwadratowi na białym tle" z 1918 towarzyszył następny manifest suprematystyczny, w którym Malewicz zapewniał, że tworzenie bezprzedmiotowe osiągnęło nową oprawę filozoficzną: tylko w czystej bezprzedmiotowości idea dominuje nad praktyką.
Od 1920 zajmował się w teorii i w praktyce architekturą idealną; stworzył w latach 20, liczne modele architektoniczne, tzw. architektony. Na przełomie lat 20. i 30. architektura była jedyną dziedziną pozwalającą artyście utrzymać się na powierzchni życia społecznego. Jednocześnie zajął się też malarstwem postsuprematycznym, mającym charakter symboliczny.W następnych latach jego twórczość rozwijała się w kierunku sztuki zdecydowanie bardziej realistycznej, zgodnie z nowym kierunkiem w partii komunistycznej. Odszedł od abstrakcjonizmu i powrócił do malowania uproszczonych pejzaży, obrazów z figurami nawiązując ponownie do sztuki ikony, tworząc koncepcję nowoczesnej figuracji. Od 1931 roku pracował nad projektem Teatru Pięknego w Leningradzie (obecnie Bałtijski Dom). W 1932 roku odbyła się publiczna wystawa Malewicza z okazji 15. lecia twórczości artystycznej w Rosyjskiej FSRR. W tym czasie Malewicz namalował m.in. serię swoich autoportretów oraz obraz „Czerwona kawaleria”. Malarz rozpoczął także pracę nad projektem monumentalnego obrazu „Soc-miasto”, który jednak nigdy nie został dokończony. W 1933 roku jego dotychczasowy protektor Antolij Łunaczarski zmarł w drodze na placówkę radziecką w Hiszpanii. 24 kwietnia 1935 roku artysta uczestniczył w Pierwszej Wystawie Leningradzkich Artystów utrzymanej w duchu socrealizmu, która była zarazem ostatnią wystawą odbytą za życia Malewicza. Na wystawie zostały przedstawione m.in. jego cztery portrety, w tym „Autoportret” z 1933 roku. Artysta został wkrótce zmuszony przerwać działalność artystyczną na skutek postępującej choroby. Zmarł w Leningradzie 15 maja 1935 roku.

</doc>
<doc id="163503" url="https://pl.wikipedia.org/wiki?curid=163503" title="David A. Huffman">
David A. Huffman



</doc>
<doc id="163505" url="https://pl.wikipedia.org/wiki?curid=163505" title="Aleksandr Rodczenko">
Aleksandr Rodczenko

Aleksandr Michajłowicz Rodczenko, ros. Александр Михайлович Родченко (ur. w Petersburgu, zm. 3 grudnia 1956 w Moskwie) – rosyjski malarz, rzeźbiarz, projektant plakatów i mebli, ilustrator. Jeden z czołowych przedstawicieli konstruktywizmu.
Życiorys.
Kształcił się w Kazaniu, działał w Moskwie. W roku 1915 założył grupę tzw. biespriedmietnych, po 1917 związał się z konstruktywistami i grupą LEF (Lewyj front iskusstw). Od roku 1920 profesor moskiewskich wyższych uczelni artystycznych (Wchutiemasu i Wchutieinu). W latach 1914–1920 tworzył abstrakcyjne kompozycje pokrewne suprematyzmowi. Pracował nad problematyką sztuki kinetycznej. Zajmował się scenografią, rzeźbą i fotografiką.
Był m.in. prekursorem nowego podejścia do kompozycji w fotografii, wprowadzenia ukośnych kadrów oraz odejścia od malarskiego ujmowania fotografii.

</doc>
<doc id="163506" url="https://pl.wikipedia.org/wiki?curid=163506" title="Związek morganatyczny">
Związek morganatyczny

Związek morganatyczny (łac. "[matrimonium ad] morganaticam") – małżeństwo zawarte przez członka rodu arystokratycznego lub dynastii z osobą uznawaną za będącą niższego stanu, która poprzez związek ten nie zmienia swego stanu, tj. nie uzyskuje awansu społecznego, a potomstwo z tego związku nie ma praw do tytułów, funkcji i dóbr dziedziczonych w rodzinie małżonka wyższego stanem.
Nazwa wywodzi się ze starogermańskiego zwyczaju daru porannego (Morgengabe), składanego przez męża po nocy poślubnej żonie jako swego rodzaju „rekompensata” za utracone dziewictwo. Małżeństwo morganatyczne było więc takim rodzajem małżeństwa, w którym żonie i jej dzieciom przysługiwał wyłącznie ten dar – stąd "matrimonium ad morganaticum", czyli ograniczone tylko do niego, bez prawa do dziedziczenia czegokolwiek poza nim.

</doc>
<doc id="163510" url="https://pl.wikipedia.org/wiki?curid=163510" title="Plan Gomułki">
Plan Gomułki

Plan Gomułki – projekt dotyczący zatrzymania zimnowojennego wyścigu zbrojeń. W odpowiedzi na zarzuty państw NATO wobec poprzedzającego go planu Rapackiego, plan Gomułki nie miał naruszać równowagi militarnej.
Historia i założenia planu.
Po raz pierwszy Władysław Gomułka przedstawił swój wstępny projekt zamrożenia zbrojeń jądrowych i termojądrowych 28 grudnia 1963 na wiecu w Płocku. Konkretna propozycja została zaprezentowana w memorandum rządowym z 29 lutego 1964, które wystosowano do rządów USA, Kanady, Wielkiej Brytanii, Francji, Belgii, Holandii, RFN, ZSRR, Czechosłowacji i NRD. Plan zakładał zamrożenie zbrojeń jądrowych i termojądrowych na obszarze następującej grupy państw:
Przewidziano również możliwość przystąpienia innych zainteresowanych państw do tej strefy. Plan zamrożenia zbrojeń nie spotkał się z takim zainteresowaniem, jak plan Rapackiego. Reakcje na niego również były zbliżone - blok wschodni poparł tę propozycję, zaś państwa NATO nie zgodziły się na jego akceptację.

</doc>
<doc id="163512" url="https://pl.wikipedia.org/wiki?curid=163512" title="Friedrich Weinbrenner">
Friedrich Weinbrenner

Friedrich Weinbrenner (ur. 24 listopada 1766 w Karlsruhe - zm. 1 marca 1826 tamże) – niemiecki architekt i urbanista tworzący w stylu klasycystycznym, długoletni architekt miejski w Karlsruhe. Wywarł znaczny wpływ na architekturę Badenii w 1. poł. XIX wieku, podobnie jak Schinkel w Prusach.

</doc>
