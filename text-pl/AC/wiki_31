<doc id="163513" url="https://pl.wikipedia.org/wiki?curid=163513" title="Paul Feyerabend">
Paul Feyerabend

Paul Karl Feyerabend (ur. 13 stycznia 1924 w Wiedniu, zm. 11 lutego 1994 w Genolier w Szwajcarii) – austriacki filozof, autor programu filozofii nauki zwanego przez niego samego anarchizmem metodologicznym lub kontrindukcjonizmem. Światowy rozgłos przyniosła mu książka "Against Method" (1975), w której podważa zasadność wszystkich dotychczasowych filozofii nauki. Ze względu na swoje poglądy uzyskał przydomek "Salvadore Dali filozofii".
Swoją filozoficzną drogę rozpoczyna jako empirysta i pozytywista, później skłania się ku krytycznemu racjonalizmowi Poppera, następnie formułuje swoją wersję krytycznego racjonalizmu, później staje się wrogiem podejścia obiektywistycznego, zwolennikiem relatywizmu w wymiarze teoriopoznawczym i kulturowym oraz pluralistycznego podejścia do zagadnienia możliwości rozwoju nauki, by skończyć jako krytyk wszystkich dotychczasowych ujęć rozwoju nauki i traktowania jej jako wyróżnionej formy ludzkiej działalności, jak również teoriopoznawczy anarchista, z biegiem czasu krytycznie odnoszący się do relatywizmu. Krytykę relatywizmu i refleksję ontologiczną przerywa mu śmierć.
Akceptacja tezy o niewspółmierności jest bez wątpienia najbardziej przełomowym momentem w jego metodologii, ponieważ to od niej zaczyna się zwrot ku pozycjom anarchistycznym. Najogólniej rzecz biorąc niewspółmierność interteoretyczna (ang. "intertheoretical incommensurability") polega na tym, że niektóre, rywalizujące ze sobą lub po sobie następujące teorie naukowe są ze sobą niezgodne, bo np. dotyczą częściowo tylko tego samego zakresu zjawisk, lub posługują się odmiennymi metodami badawczymi, czy innymi standardami oceny tego, co jest w danym momencie uznawane za naukę, albo mówią o różnych przedmiotach za pomocą tych samych słów.
Feyerabenda okrzyknięto najgorszym wrogiem nauki, irracjonalistą, i wrogiem postępu naukowego. Sprzyjał temu jego styl pisania. Używał języka propagandy, odwoływał się do rozmaitych chwytów marketingowych, poważną argumentację i olbrzymią erudycję przetykał żartami, a czynił to tak subtelnie, że w wielu miejscach trudno rozstrzygnąć, czy żartuje, czy mówi prawdę. Z upodobaniem odwoływał się również do polityków i myślicieli lewicowych. Cytował Lenina, Mao Zedonga, Marksa, świadomie zacierając różnicę między tym co (powszechnie uznawane było za) naukowe a propagandą i perswazją.
Stwarzał on wrażenie, że jego działalność filozoficzna jest czymś ubocznym w jego życiu, że zajmuje się filozofią, bo jest zbyt kiepskim śpiewakiem operowym. (Feyerabenda fascynacja sztuką, a zwłaszcza współczesnym kinem i teatrem – Bertold Brecht chciał go zatrudnić jako swego współpracownika – to oddzielny rozdział jego życia.) Wielu w to uwierzyło, bo nad tym wizerunkiem pracował przez całe życie. Skutecznie wspomagał go wszędzie, gdzie tylko można okazując duży dystans i poczucie humoru w stosunku do swojej działalności filozoficznej. Prawda o jego filozoficznej działalności jest zupełnie inna. Olbrzymia ilość filozoficznej, naukowej i pięknej literatury, jaką przeczytał widoczna jest we wszystkich jego pracach, erudycyjnych, z którymi trudno jest dyskutować. Styl jego pracy był następujący. Czytał, przygotowywał wykład posługując się krótkimi notatkami, wygłaszał wykład, a następnie nadawał mu postać krótkiego tekstu, który po jakimś czasie łączył z innymi tekstami. Tak powstały wszystkie jego książki.
Przedstawiony niżej tekst jest dokładniejszym wprowadzeniem do jego poglądów. Dość obszernie referuje również jego biografię.
Poglądy.
Ewolucja poglądów Feyerabenda.
Feyerabend znany powszechnie jako filozof nauki i kojarzony z jej uhistorycznioną wersją, jest również (a może przede wszystkim) filozofem nurtu filozofii życia, i mógłby być wymieniany obok takich jej przedstawicieli jak Nietzsche, Bergson, czy Skolimowski. Istnieją dwie periodyzacje jego twórczości. Wywodząca się od Jodkowskiego, dzieląca jego twórczość na okresy umiarkowany i anarchistyczny; i wywodząca się od Kiliana dzieląca jego twórczość na okresy metodologiczny i antropologiczny (biorąca pod uwagę przesunięcie akcentów w jego filozofii, z metodologii na kwestie społeczne i antropologiczne, lecz granica między nimi jest bardziej płynna niż w przypadku periodyzacji Jodkowskiego).
Filozofia nauki.
Swoją filozoficzną drogę rozpoczyna jako empirysta i pozytywista, później skłania się ku krytycznemu racjonalizmowi, staje się wrogiem podejścia obiektywistycznego, zwolennikiem relatywizmu w wymiarze teoriopoznawczym i kulturowym, oraz pluralistycznego podejścia do zagadnienia możliwości rozwoju nauki, by skończyć jako krytyk wszystkich dotychczasowych ujęć rozwoju nauki i traktowania jej jako wyróżnionej formy ludzkiej działalności, jak również teoriopoznawczy anarchista, z biegiem czasu, krytycznie odnoszący się do relatywizmu. Krytykę relatywizmu i refleksję ontologiczną przerywa mu śmierć. Jego filozofia nauki przestawiona zostanie w oparciu o periodyzację Jodkowskiego.
Okres umiarkowany.
Rozpoczyna Feyerabend od radykalnego pozytywizmu. Zna prace członków Koła Wiedeńskiego, szczególnie ceni, nie pozostając wobec nich bezkrytycznym, Carnapa i Krafta. Z dawniejszych pozytywistów ceni Macha, którego poglądy będzie przedstawiał na większości swoich wykładów poświęconych filozofii nauki.
Punktem wyjścia wczesnych jego poglądów jest przekonanie, że podstawą wszelkiej wiedzy jest nauka, a wszelka wiedza ma charakter empiryczny, zaś to, co empiryczne nie jest albo opiera się na logice, albo jest nonsensem. Konsekwencję tego zaś jest, że to nauka (teoria) winna się dopasować do dobrze potwierdzonych faktów (Por. Feyetrabend, Zabijanie czasu s. 71–72). Z poglądami tymi korespondują jego poglądy deterministyczne, które rozciągał nie tylko na fizykę, ale i na biologię i psychologię. Jest również zwolennikiem wyrugowania z nauki metafizyki. Podziela przekonanie Poppera i logicznych empirystów, że nauka jest wyłącznie systemem twierdzeń i że wiele złożonych kwestii z dziedziny nauk przyrodniczych da się wyjaśnić przy pomocy zwięzłej, logicznej argumentacji (Por. Feyerabend, Zabijanie czasu s. 79).
Z tego ortodoksyjnie pozytywistycznego stanowiska praktycznie nic, poza pewną wersją empiryzmu, nie ocalało w jego późniejszych poglądach. Natomiast wielki wpływ wywarło na nim spotkanie z Wittgensteinem, od którego z biegiem czasu przejmuje przekonanie, że teoretyczny pogląd na naukę i autentyczna praktyka badawcza często kroczą różnymi drogami, z których znacznie częściej właściwą jest droga praktyki (Zabijanie czasu, s. 98). Czyta, jeszcze w maszynopisie, jego rozprawy o podstawach matematyki i Philosophical Investigations, z których pisze obszerną recenzje, która de facto jest dokładną analizą tekstu, opatrzoną rozległymi komentarzami (Patrz Dzieła poz. 2).
Zanim jednak idee Wittgensteina zaczną wywierać na niego znaczący wpływ ulega silnym wpływom Poppera, który przez analogię do tytułu I tomu Open Society ("The Spell of Plato" – Urok Platona), nazwać można „urokiem Poppera”. Na czym on polega? Filozofia nauki Poppera jest względnie prostym zespołem reguł postępowania, jakim podporządkować się musi uczony, o ile chce się przyczynić do wzrostu wiedzy. (Inną sprawą jest faktyczna stosowalność tych reguł. Nie są to konkretne reguły dotyczące zachowania się w konkretnych sytuacjach, tylko pewnego rodzaju metadyrektywy, które ukierunkowują badania (mogą one być również nazwane „kryteriami naukowej racjonalności”). Można je wyrazić tak. Bądź krytyczny – dla sformułowanej przez siebie teorii poszukuj kontrprzypadków, a nie potwierdzeń, które nie dość, że są łatwiejsze do znalezienia, to jeszcze uśpią twoją czujność. Duża liczba potwierdzających przypadków powodowała będzie, że niewielka liczba kontrprzypadków (a może tylko jeden lub dwa), z jakimi się zetkniesz, nie będzie przez ciebie brana pod uwagę. A to kontrprzypadki są miejscami, w których twoja teoria zderza się z rzeczywistością. To one informują cię, że popełniłeś błąd. Dlatego zawsze poszukuj dla teorii kontrświadectw i dopiero niepowodzenia w ich poszukiwaniu mogą cię tymczasowo upewnić, że twoja teoria okazała hart, czyli, że tymczasowo może zostać przyjęta ze względu na negatywny wynik eksperymentu falsyfikującego. Masz jednak obowiązek oczekiwać, że twoja aktualna teoria i tak zostanie zastąpiona inną, lepszą teorią. Lepszą, czyli w wyższym stopniu falsyfikowaną, czyli taką, która będzie od twojej bardziej ogólna i przejdzie te testy, których twoja przejść nie zdołała. To wszystko, czego oczekiwać możesz od każdej teorii, bowiem krytyczne sprawdzanie teorii nie ma naturalnego końca, albowiem końca takiego nie ma rozwój nauki. Sam Feyerabend sedno popperyzmu wyraża tak: ...: "racjonalna dyskusja polega na próbie krytykowania. Nie zaś udowadniania czy uprawdopodobniania. Każdy krok, który chroni jakiś pogląd przed krytyką i sprawia, że staje się on bezpieczny czy „dobrze ugruntowany” oznacza oddalenie się od racjonalności. Każdy krok wystawiający go na ciosy jest mile widziany. Ponadto zaleca się porzucenie wybrakowanej koncepcji, zakazuje się podtrzymywania jej wobec silnej i efektywnej krytyki, chyba że da się przedstawić odpowiednie kontrargumenty. Podaj swoje idee w postaci umożliwiającej ich krytykę; atakuj je bezlitośnie; nie próbuj ich bronić, lecz ukaż ich słabe punkty; pozbądź się ich, skoro tylko słabe punkty dadzą sobie znać" ... .(Feyerabend, Przeciw metodzie, s. 152.)
Pod wpływem uroku Poppera przyjmuje Feyerabend, że rygorystycznie stosowane kryteria racjonalności stworzą taką praktykę naukową, którą bez wątpienia stanie się wzorcem dla wszystkich dziedzin przyrodoznawstwa (Por. Feyerabend, Zabijanie czasu s. 95). Utrzymuje on również, że głównym przedmiotem teoretycznej refleksji nad nauką jest problem rozwoju wiedzy naukowej. Akceptuje również popperowską zasadę empirycznego wzrostu – każda nowa teoria winna wyjaśniać sukcesy teorii poprzednich i prowadzić do odkrycia nowych, sprawdzalnych empirycznie, twierdzeń o świecie. Od wiedzy wymagać należy maksymalnej testowalności, a od siebie samego maksymalnego krytycyzmu wobec swoich poczynań. Do tego wszystkiego dodaje jeszcze elementy empiryzmu o wittgensteinowskim zabarwieniu – radykalne ograniczenie niezależności spekulacji teoretycznej, uzależnienie działań teoretyka od wyników eksperymentalnych.
Mówiąc krótko, krytyczny racjonalizm Feyerabenda miał być metodologią zgodną z historią nauki, zachowującą: zalety metodologii popperowskiej, antydogmatyzm wzbogacony o wittgensteinowski empiryzm, oraz zasadę proliferacji, akceptowaną i rozwijaną pod wpływem Lakatosa.
Metodologiczny program Feyerabenda z okresu umiarkowanego.
Metodologiczny program Feyerabenda przedstawić można pod postacią dziesięciu tez, które krytykuje i dziesięciu kontrtez – zaznaczonych niżej [], które akceptuje.
Okres anarchistyczny.
Wpływ tezy o niewspółmierności na przejście na pozycje anarchistyczne.
Akceptacja tezy o niewspółmierności jest bez wątpienia najbardziej przełomowym momentem w jego metodologii, bo, jak się zdaje, to od niej zaczyna się zwrot ku pozycjom anarchistycznym. Dlatego też warto poświęcić jej nieco uwagi. Nigdzie równościowo nie definiuje on niewspółmierności. W jej miejsce proponuje następującą definicję cząstkową:...
Sam zwraca uwagę na niepełność i prowizoryczność tej definicji. Argumentuje to tak:
Za Feyerabendem można podać następujące określenie niewspółmierności. Teoria T (starsza) i T’ (nowsza) są niewspółmierne, jeśli T’ zawiesza obowiązywanie niektórych z fundamentalnych zasad T. Najogólniej rzecz biorąc niewspółmierność interteoretyczna (intertheoretical incommensurability) polega na tym, że niektóre, rywalizujące ze sobą lub po sobie następujące teorie naukowe są ze sobą niezgodne, bo np. dotyczą częściowo tylko tego samego zakresu zjawisk, lub posługują się odmiennymi metodami badawczymi, czy innymi standardami oceny tego, co jest w danym momencie uznawane za naukę, albo mówią o różnych przedmiotach za pomocą tych samych słów.
Nie chodzi tu bynajmniej o to, że w trakcie zmiany teorii mamy do czynienia z tak daleko idącą zmianą języka, że uniemożliwia ona porozumiewanie się uczonych, bo języki konkurujących teorii są na siebie nieprzekładalne, a zatem np. nie można wykazać wad i zalet analizowanych teorii. Można tu posłużyć się analogią do języków etnicznych, które również całkowicie nie są na siebie przekładalne, ale nie znaczy to, że nie istnieje między ich użytkownikami możliwość komunikacji.
Niewspółmierność dotyczy tylko teorii o dużym stopniu ogólności (np. mechaniki Newtona i Einsteina) inaczej to wyrażając, teorie niewspółmierne to teorie nieinstancjalne, czyli takie, dla których procedura empirycznego sprawdzania musi być dwuetapowa: 1) – dedukcja empirycznych uogólnień, typu „Każdy obiekt rodzaju A jest obiektem rodzaju B”, danej teorii w koniunkcji z odpowiednimi warunkami brzegowymi; 2) – sprawdzenie tych uogólnień drogą badania przypadków A. (Feyerabend, Wyjaśnianie, redukcja..., s. 62)
Jodkowski zauważa, że w koncepcji Feyerabenda występują trzy odmienne charakterystyki teorii uniwersalnych. (1) Teorią uniwersalną jest teoria najwyższego poziomu, czyli taka, która nie stanowi elementu jakiejś innej teorii. Obiekty, o których orzeka nie są definiowalne niezależnie od niej – ich istnienie wynika z tej teorii. (2) Teoria uniwersalna to taka, która orzeka się o wszystkim, co istnieje, przynajmniej w jakimś aspekcie. (3) Teorią uniwersalną nazywa taką teorię, która w przeciwieństwie do tzw. empirycznych uogólnień testowalnych bezpośrednio, jest testowalna pośrednio drogą wyprowadzania z niej i określonych warunków brzegowych, empirycznych uogólnień. (Por.Jodkowski, Teza o..., s. 36–37.)
W pismach Feyerabenda wyróżnić można pięć płaszczyzn, na których pojawia się problem niewspółmierności: (1) zmienność językowa, (2) zmienność ontologiczna, (3) zmienność ilościowa konsekwencji empirycznych, (4) zmienność obserwacyjna, (5) zmienność metodologiczna, czyli problemów naukowych i kryteriów ocen. (Por. Jodkowski, Teza o..., s. 8–34.)
(1)Problem zmienności językowej, czyli zagadnienie zmiany znaczeń terminów naukowych występujący przy przechodzeniu od jednej teorii do drugiej jest najczęściej dyskutowaną kwestią feyerabendowskiej tezy o interteoretycznej niewspółmierności.
Celem ewentualnego porównania takich dwóch sukcesywnych teorii można by wprowadzić jakiś neutralny język, na który ich twierdzenia byłyby przekładalne bez zniekształcania ich treści lub przy założeniu, że twierdzenia dawnej teorii byłyby całkowicie przekładalne na język nowej teorii. Zdaniem Feyerabenda, żadna z obydwu procedur nie jest możliwa do przeprowadzenia, ponieważ zakładać by musiała jakąś postać dwujęzykowego modelu nauki, w ramach którego podział pozalogicznych terminów naukowych na obserwacyjne i teoretyczne mógłby być przeprowadzony zgodnie z jakimś niearbitralnym kryterium. Feyerabend się tu przykładem przejścia od teorii Newtona do teorii Einsteina.
W oparciu o kontekstualną teorię znaczenia argumentuje Feyerabend, że odzwierciedlona w różnicy fundamentalnych zasad oraz w znaczeniach zdań obserwacyjnych, różnica pomiędzy alternatywnymi teoriami może być tak duża, iż twierdzenia jednej teorii nie dają się wyrazić przy pomocy terminologii stosowanej przez drugą teorię. Nie oznacza to wcale, że obowiązuje to dla każdej pary alternatywnych teorii. Niewspółmierność dotyczy jedynie teorii o dużym stopniu uniwersalności (nie są nimi, w jego opinii astronomie Ptolemeusza i Kopernika). Zmiany znaczeń powstają wtedy, gdy podstawowe reguły teorii ulegają zmianom, co ma miejsce w dwóch przypadkach: (a) gdy wszystkie pojęcia poprzedniej teorii mają w świetle nowej teorii zerową ekstensję, oraz (b) gdy reguły nowej teorii w nowy sposób ujmują klasy przedmiotów lub zdarzeń.
Mówiąc o niewspółmierności językowej wskazuje on na istnienie niewspółmiernych schematów pojęciowych w obrębie myślenia, działania i percepcji. Sam rozwój myślenia, działania i percepcji również przechodzi przez wzajemnie niewspółmierne stadia, a w związku tym i poglądy, zwłaszcza te na kwestie najbardziej fundamentalne, uczonych reprezentujących różne szkoły, dyscypliny czy okresy różnią się tak dalece od siebie, jak ideologie tkwiące u podstaw różnych kultur. (Por. Feyerabend, Przeciw metodzie, s. 195–196.)
Wskazuje on na pięć cech języka powodujących niewspółmierność (Por. Jodkowski, Teza o..., s. 40–41.) (I) Języki naturalne zawierają dobrze rozwinięte ontologie, z czego wyciąga wniosek, że nie jest prawdą, iż język naturalny jest tak szeroki i tolerancyjny, że można w jego ramach sformułować każdą teorię naukową. (II) Odmienne języki na ogół wyrażają odmienne ideologie, powstałe na gruncie codziennego użycia języka i wyrażające przekonania funkcjonujące na gruncie danej kultury. (III) Języki nie tylko opisują zdarzenia, ale również je kształtują, ponieważ ich składowymi są kosmologia, ogólny pogląd na świat i społeczeństwo. Powołuje się tu Feyerabend na Bacona i Whorfa. (Por. Ferabend, Przeciw metodzie, s. 166) (IV) Oznaką niewspółmierności języków używanych przez jego dwóch użytkowników jest fakt, że wypowiedzi jednego z nich mogą się wydawać absurdalne dla drugiego. (V) "Dla dwóch dowolnych języków naturalnych nie istnieją tzw. wierne przekłady pozwalające na bezpośrednie tłumaczenie bez pogwałcenia ich gramatyk czy reguł znaczeniowych." Feyerabend wyraża to następująco:
Językowe przyczyny niewspółmierności interteoretycznej w ramach koncepcji Feyerabenda są następujące. (a) Znaczenia terminów są ściśle skorelowane z teoretycznym kontekstem, do tego stopnia, że opis jakiegoś zjawiska jest jednocześnie uznaniem jakiegoś prawa. Konsekwencją tego jest to, że (b) żadna uniwersalna teoria nie jest w stanie przypisać danemu terminowi takiego znaczenia jakie ma on w jakiejś innej teorii uniwersalnej (ze względu na diametralnie odmienny zbiór zasad fundamentalnych). Próby powiązania pierwotnych terminów jednej teorii uniwersalnej z terminami drugiej teorii uniwersalnej za pomocą praw pomostowych pociągną za sobą albo bezsensowność tych praw lub ich faktualną niepoprawność. Wyciąga z tego Feyerabend wniosek, że (c) z perspektywy poprzedniej uniwersalnej teorii nie można sformułować żadnego twierdzenia aktualnej teorii uniwersalnej, ponieważ nowo powstały system pojęciowy nie tylko zaprzecza istnieniu stanów rzeczy, o których orzekała się teoria poprzednia, lecz również nie pozwala na sformułowanie tez o takich stanach rzeczy, z racji na to, iż nie podzielają one żadnego pojedynczego stwierdzenia. Wynika z tego, że (d) pojęcia teorii zastępowanej nie mają żadnych synonimów pośród pojęć teorii zastępującej. (Por. Kilian, Od metody..., s. 152)
Najczęstszym przykładem niewspółmierności jakim się posługuje Feyerabend jest relacja niewspółmierności zachodząca pomiędzy klasyczną mechaniką nieba i ogólną teorią względności (Por. Feyerabend, Przeciw metodzie,s. 192-196.) O niewspółmierności w ramach jego koncepcji można mówić jedynie w odniesieniu do teorii uniwersalnych (nieinstancjalnych). Relacja niewspółmierności występuje również, zauważa Feyerabend, pomiędzy: (a) językami naturalnymi (pomiędzy pojęciami i rodzinami pojęć), (b) alternatywnymi systemami pojęciowymi (których terminy pierwotne nie mogą być łączone drogą praw pomostowych, zapewniających ich przekładalność i zgodność z faktami), (c) teorią a pojedynczymi twierdzeniami (hipotezy mogą być niewspółmierne z twierdzeniami bazowymi), (d) ontologiami sugerowanymi przez teorie naukowe, czy języki.
Wyciągnąć można z tego wniosek, że zmiany językowe w ramach teorii są wtórne względem zmian ontologicznych.
W umiarkowanym okresie swojej twórczości utrzymywał Feyerabend, że wraz ze zmianą teorii uniwersalnej ma miejsce całkowita zmiana ontologii, w swych późniejszych pracach stwierdza, że niewspółmierność polega nie na negowaniu istnienia przedmiotów, o których orzekała się poprzednia teoria, lecz na tym, iż wraz z nową teorią zdania o przedmiotach z poprzedniej teorii stają się bezsensowne. (Por. Feyerabend, Przeciw metodzie, s. 248) Zmianie ulega samo pojęcie przedmiotu – te ostatnie, w ramach teorii uniwersalnej zbudowane są zgodnie z pewnymi uniwersalnymi zasadami konstrukcji dopuszczającymi z jednej strony istnienie określonych przedmiotów czy stanów rzeczy, z drugiej zaś strony zaprzeczających istnieniu określonych rzeczy czy stanów rzeczy. Tych ostatnich w ramach nowej teorii nie można ani odkryć ani o nich mówić bez pogwałcenia uniwersalnych zasad konstrukcji. Odrzucenie teorii pociąga za sobą automatycznie odrzucenie (zawieszenie) jej uniwersalnych zasad konstrukcji, czego konsekwencją jest odrzucenie obrazu świata jaki był dziełem tej teorii.
Mówiąc o ontologicznej niewspółmierności powołuje się Feyerabend na teorię Whorfa o ukrytych klasyfikacjach oraz na Piageta o rozwoju psychiki dziecka. Przykłady te nie są przykładami z dziedziny nauk przyrodniczych. Z tej dziedziny podaje przykłady kosmologii greckiej z okresu Homera i klasycznej kosmologii greckiej, czy teorii Newtona i Einsteina. Operuje on jedynie samymi przykładami.
Względy ilościowe wykluczają dedukcyjne powiązanie czy uzgodnienie alternatywnych teorii. Aby powiązać dedukcyjnie wspomniane teorie należy zastosować zabiegi immunizacyjne. Można by, zatem albo do teorii Newtona dołączyć takie (fałszywe) warunki brzegowe, które zapewniłyby stałość przyspieszenia albo (równie fałszywe) założenie o stałości przyspieszenia, celem uzgodnienia jej z teorią Galileusza.
(4) Idea zmienności obserwacyjnej zakłada, że uczeni będący zwolennikami odmiennych teorii odmiennie będą postrzegali świat, przy radykalnie odmiennych obserwacjach mamy do czynienia z niewspółmiernymi teoriami.
Jodkowski (Teza o..., s.16-17) wskazuje na trzy rozumienia idei zmienności obserwacyjnej funkcjonujące we współczesnej filozofii nauki. (a) Stanowisko najłagodniejsze utrzymuje, że istnieją teoretycznie neutralne obserwacje. Uteoretyzowanie obserwacji rozumie się tu jako zogniskowanie uwagi, czyli pogląd, że zmiana teorii pociąga za sobą jedynie zmianę znaczenia obserwacji – te, które uważane były za kluczowe w ramach jednej teorii, mogą mieć w ramach drugiej jedynie drugorzędne znaczenie (Carnap). (b) W ramach bardziej radykalnego stanowiska (które można nazwać umiarkowanym) w każdej obserwacji istnieje element teoretyczny oraz czysto obserwacyjny. Podczas przejścia od jednej teorii do drugiej zmianie ulegają nie dane i fakty, lecz jedynie ich interpretacje (Popper). (c) Najbardziej radykalne stanowisko głosi całkowitą zależność obserwacji od teorii (Kuhn i Feyerabend).
Feyerabend silnie podkreśla teoretyczny charakter obserwacji. Stwierdza wręcz, że uczeni akceptujący alternatywne teorie, żyją w alternatywnych światach obserwacyjnych. Utrzymuje on, że przyjęcie określonych teorii naukowych powoduje określony sposób widzenia świata, co z kolei pociąga za sobą wpływ na nasze ogólne przekonania i oczekiwania. Konsekwencją uteoretyzowania wyników doświadczenia jest ich niemożliwość weryfikacji niezależnie od teorii, co podważa wszystkie tradycyjne ujęcia tego problemu, w ramach których alternatywne teorie mają być osądzane za pomocą twierdzeń formułowanych w języku obserwacyjnym. Tak radykalne stanowisko Feyerabenda, zauważa Jodkowski, pociąga za sobą następującą konsekwencję.
W ramach koncepcji Feyerabenda teorie alternatywne mogą nie podzielać żadnego jednostkowego zdania obserwacyjnego. Każda teoria posiadać ma swoje własne doświadczenia, które nie krzyżują się zakresowo. Swój radykalizm w tej kwestii tłumaczy występowaniem tzw. nastawień mentalnych, czyli faktu, że nasza aparatura postrzeżeniowa wytwarzać może obrazy, które trudno jest porównywać przy bezpośrednim postrzeganiu obrazu. Porównanie takie zachodzić może dopiero w pamięci.
(5) Zmienność metodologiczna (problemów naukowych i kryteriów ocen) powstała w wyniku zmiany paradygmatu pociąga za sobą znaczną trudność w komunikacji interteoretycznej. To, co dla zwolenników jednej teorii zasługuje na szczególną uwagę, dla ich oponentów może być obojętne lub pozbawione wartości.
Zmienność problemów naukowych powoduje trudności przy wyborze pomiędzy alternatywnymi teoriami. Brak owej zmienności znacznie upraszczałby problem – o wyborze teorii decydowałyby np. takie kryteria jak proponował Popper, czyli np. która rozwiązuje więcej problemów, dokładniej rozwiązuje problem, jest lepiej potwierdzona, w wyższym stopniu falsyfikowalna, sprawdzalna itd. Jednakże nowa teoria w znacznej mierze rozwiązuje inne problemy, unieważniając naukowy status pewnej ilości problemów poprzedniej, co pociąga za sobą potrzebę wartościowania obu zbiorów problemów odpowiadających obu teoriom. Spory naukowe przypominają raczej uprawianie propagandy, niż poszukiwanie prawdy. Zdaniem Feyerabenda o wyniku dyskusji naukowej przesądza raczej uznanie autorytetu jednej ze stron, a nie jej racjonalnych argumentów. W tej perspektywie ocenia on autorytet negatywnie.
Uznanie zjawiska niewspółmierności, zauważa Feyerabend, poważnie ogranicza skuteczność tradycyjnej, niedialektycznej, argumentacji, którą, w tym przypadku, wiąże Feyerabend z kumulatywnym modelem nauki, biorąc za wzorzec krytyczny racjonalizm Poppera.: "Czy możliwe jest" – pyta – "abyśmy mieli do dyspozycji zarówno naukę w znanej nam postaci, jak i owe reguły? ... Odpowiedzią na to pytanie zdaje się być stanowcze i gromkie Nie!". (Feyerabend, Przeciw metodzie, s. 154)
Atak Feyerabenda wymierzony jest w taki oto, Popperowski, model kumulatywny, zabraniający jakichkolwiek zabiegów immunizacyjnych. Zastąpienie, drogą falsyfikacji, starej (mniej ogólnej) teorii, teorią (bardziej ogólną) nową, drogą przypuszczeń (wysuwania hipotez) i ich refutacji, odbywa się poprzez: (a) eliminację obszaru niepowodzeń starej teorii, czyli tej jej treści empirycznej, która obalona zostaje za pomocą teorii nowej; (b) włączenia sukcesów starej teorii, czyli tej treści empirycznej teorii nowej, która potwierdza starą; (c) wzbogacenie nowymi przewidywaniami. (Por. Feyerabend, Przeciw metodzie, s. 154.)
Model ten bazuje na Popperowskim schemacie rozwoju wiedzy: P→TP→EB→P, oraz na umiarkowanym stanowisku w kwestii uteoretyzowania obserwacji, zgodnie z którym w każdej obserwacji wyłonić można element teoretyczny i czysto obserwacyjny, a podczas przejścia od jednej do drugiej teorii zmianom ulegają nie dane i fakty, lecz tylko ich interpretacje.
Kontrindukcjonizm.
Jego najgłośniejsza książka Przeciw metodzie, w której rozwija idee anarchizmu metodologicznego (epistemologicznego) i zasadę poznawczą anything goes daje, tak ze względu na formę wypowiedzi, jak i samą treść kontrowersyjne spojrzenie na naukę, filozofię nauki, oraz na cel uprawiania filozoficznej refleksji nad nauką. Jest ona wyzwaniem rzuconym wszystkim dotychczasowym filozofiom nauki, z empiryzmem na czele. Twierdzi, że o ile anarchizm nie jest specjalnie atrakcyjną filozofią polityczną (zauważa bowiem, że większość wybitnych anarchistów społecznych, włączając w to Kropotkina i Baukunina – nie jest w stanie uwolnić się od mitu nauki, jako dziedziny, która jest w stanie rozwiązać wszystkie problemy społeczne (por. Feyerabend, Przeciw metodzie, s. 20) to dla epistemologii i filozofii nauki jest doskonałym lekarstwem, ponieważ jest bardziej ludzki i lepiej sprzyja postępowi niż wszystkie dotychczasowe koncepcje, postulujące logiczne uporządkowywanie teorii naukowych, lub nawiązujące do innych form ich racjonalnych rekonstrukcji.
Istotą jego anarchizmu epistemologicznego (Feyerabend używa zamiennie określeń „anarchizm teoretyczny” „anarchizm metodologiczny” i „anarchizm epistemologiczny”), który nazwać można również kontrindukcjonizmem, jest przekonanie, że podział na to, co racjonalne i to, co irracjonalne pozbawiony jest sensu, ponieważ nie istnieje jeden niezmienny zbiór reguł mogący być odniesieniem dla takiej oceny.
Sens owej „fundamentalnej zasady” Feyerabenda przedstawić można tak. Każda dosłownie idea, każdy pomysł, choćby dziś nie wiem jak wydawał się absurdalny, może okazać się, z biegiem czasu, przydatny dla rozwoju nauki. Jest więc oczywiste, że idea niezmiennej metody lub niezmiennej teorii racjonalności, oparta jest na zbyt naiwnym poglądzie na człowieka i jego środowisko społeczne.
Po tych wstępnych uwagach łatwiej będzie przedstawić zasadnicze idee "Against Method". Chodzi mu w niej głównie o przedstawienie opozycji między racjonalnością i ładem, z jednej strony, a anarchizmem, z drugiej, jako sposobami zdobywania wiedzy. Warto również w tym miejscu wspomnieć o formie tej książki. Jest ona kolażem, w którym poukładał swoje wcześniejsze poglądy na naukę. O formie tej zdecydowały nie tylko artystyczne skłonności Feyerabenda, lecz również jego przekonania dotyczące struktury samej rzeczywistości i nauki. U podstaw tych przekonań tkwią następujące założenia:
Dlaczego anarchizm jest najlepszą filozofią nauki? Albowiem jest najlepszą metodą – jako jedyne stanowisko pomaga w osiągnięciu postępu w dowolnym znaczeniu tego słowa. (Por. Feyerabend, Przeciw metodzie, s. 26.) Realizuje to przy pomocy jedynej, możliwej w każdych warunkach do przyjęcia „zasady”, „wszystko ujdzie”, wypracowanej w oparciu o analizy materiału z historii nauki.
Zgodnie z historią nauki nie istnieje ani jedna zasada postępowania badawczego, której kiedyś by nie naruszono celem postępu w zdobywaniu wiedzy. Wielkie przełomy w nauce są konsekwencjami porzucenia lub nieświadomego złamania, powszechnie obowiązujących w danym momencie historycznym, reguł metodologicznych. Dla każdej takiej reguły istnieją sytuacje, w których należy nie tylko ją złamać, ale i zastosować względem niej kotrregułę, doprowadzającą często np. do akceptacji wewnętrznie sprzecznych hipotez, lub przyjęcia ad hoc hipotez sprzecznych z już uznanymi. W tym miejscu Feyerabend, uprzedzając krytykę, osią której byłoby stwierdzenie, że postępowanie takie wiedzie do akceptacji sprzeczności, zaznacza, iż uczony najczęściej przy jej pomocy (tzn. świadomie ją ignorując) otrzymuje ciekawe, teoretycznie lub empirycznie, wyniki.
Zasadniczą kontrregułę stanowi postulat postępowania kontrindukcyjnego, mający dwie składowe, uczonemu zaleca się wprowadzanie i szczegółowe sprawdzanie hipotez niezgodnych z: (a) dobrze potwierdzonymi teoriami; lub (b) faktami.
Rozważania te opatruje Feyerabend istotnymi uwagami:
Głosząc pochwałę kontrindukcjonzimu powołuje się Feyerabend nie tylko na filozofów nauki i uczonych, ale i na filozofów i działaczy społecznych, którzy, na pierwszy rzut oka, z filozofią nauki nie mają nic wspólnego: Marxa, Lenina i Trockiego. Ale przecież, w ramach jego podejścia, nie ma kryteriów bezwzględnie rozstrzygających co jest, a co nie jest nauką.
Wolne społeczeństwo i jego wrogowie.
Społeczny wymiar filozofii Feyerabenda sprowadza się do jednego celu: stworzenia równych szans dla wszystkich tradycji, co sprowadzać się ma z jednej strony do usunięcia przeszkód, tworzonych przez intelektualistów i specjalistów, wobec tradycji różniących się od ich własnych; a z drugiej strony do usunięcia samych specjalistów (naukowców) z centrum życia społeczeństwa.
Wolne społeczeństwo.
Wolne społeczeństwo Feyerabend określa tak:
Wrogowie wolnego społeczeństwa.
Wrogami wolnego społeczeństwa są specjaliści i intelektualiści, co widać, jego zdaniem, przez pryzmat analiz jakie wywierają idealizm, naturalizm, interakcjonizm, obiektywizm na wpływowe tradycje. Punktem wyjścia przekonań Feyerabenda, jest, że racjonalność jest niczym więcej niż jedną z wielu tradycji w kulturze. Z całą pewnością nie jest ogólnym standardem, do którego dostosować muszą się pozostałe tradycje.
Idealizm.
Idealizm przyjmuje, że Praktyka (praktyka nauki, sztuki, języka naturalnego zwyczajów w przeciwieństwie do formalnych praw) stanowi surowy materiał, który dopiero musi być uformowany przez Rozum. To dopiero świadome i systematyczne stosownie Rozumu do częściowo ustrukturalizowanego, częściowo amorficznego materiału daje nam Naukę, Społeczeństwo w którym warto żyć, czy Historię, która może tym się poszczycić, że została w najlepszy możliwy sposób uczyniona przez ludzi.
Naturalizm.
Naturalizm, z drugiej strony, zakłada, że historia, prawo, nauka są prawie tak doskonałe jak tylko mogą być. Ludzie nie mogą bezmyślnie działać i zawsze próbują, tak dobrze jak tylko potrafią, rozumować. Rezultaty są niedoskonałe częściowo z powodu niekorzystnych okoliczności, a częściowo dlatego, że dobre pomysły nie przychodzą do głowy wtedy, kiedy przyjść powinny. Próba reorganizacji nauki lub społeczeństwa przeprowadzana z perspektywy zakładanych, określonych teorii racjonalności naruszyłaby delikatną równowagę myśli, emocji, wyobraźni i warunków historycznych, nie prowadziłaby do również do doskonałości, tylko do chaosu. Tego typu obiekcje pojawiły się ponownie u Polányiego, Kuhna i innych przeciwko idealistycznym filozofiom nauki. Zrozumieć wszystkie możliwości rozumu, według naturalisty, to zobaczyć je w działaniu, to poddać analizie historię i jej produkty, a nie podążać za anemicznymi ideami nieznanego wraz bogactwem nauki, poezji, języka. Zdaniem Feyerabenda idealizm i naturalizm mają wiele wspólnych wad (są swymi lustrzanymi odbiciami), które można usunąć drogą połączenia naturalizmu z idealizmem i postulowania interakcji Rozumu i Praktyki.
Interakcjonizm.
Dla interakcjonizmu Rozum i Praktyka w równym stopniu biorą udział w historii. Rozum nie jest już dłużej, kierującą innymi tradycjami, instytucją. Jest to tradycja ze swoimi własnymi prawami i ze swoimi tak dużymi (albo tak małymi) roszczeniami do bycia w centrum uwagi jak każda inna tradycja. Istnienie tej tradycji jest ani dobre ani złe, po prostu jest. To samo odnosi się do innych tradycji – nie są one ani dobre ani złe, po prostu są. Stają się one dobre lub ze (racjonalne/irracjonalne, pobożne/bezbożne, rozwinięte/prymitywne, humanitarne /nienawistne itp.) wtedy tylko, gdy patrzy się na nie z punktu widzenia innych tradycji.
Wpływowe tradycje a Obiektywizm.
„Obiektywnie”, zdaniem Feyerabenda, nie ma zbyt dużej różnicy między antysemityzmem a humanizmem. Humanista nienawidzi rasizmu a humanizm jest dla rasisty mdły. Relatywizm (w sensie Protagorasa) daje adekwatny obraz tej sytuacji. Wpływowe tradycje mające środki do wymuszania na innych przyjmowania ich sposobów życia mało sobie robią z relacyjnego charakteru sądów wartościujących (a filozofowie, którzy ich bronią wspomagają się pewnymi, dość elementarnymi, logicznymi błędami), mogą również sprawić, że ich ofiary o tym zapomną (to nazywane jest „edukacją”). Lecz gdy ofiary zyskają na sile, kiedy wskrzeszą swoje własne tradycje, zaczną robić to samo, co z nimi robiono – absolutyzować swoją tradycję.
Jak realizować ideę wolnego społeczeństwa?
Feyerabend stawia istotne pytania:
Takie pytania powstają zawsze wtedy, gdy ludzie próbują uwolnić się od restrykcji nakładanych przez obce kultury. Pytania takie zakładają, że istnieć muszą teorie, które będą stawiać czoła tym problemom, insynuują one również, że teorie te wymyślone muszą być przez specjalistów, tj. intelektualistów, którzy to określają strukturę społeczeństwa, wyjaśniają co jest, a co nie jest możliwe, mówią każdemu co ma robić.
Życiorys.
Młodość.
Paul Feyerabend urodził się 13 stycznia 1924 r, w Wiedniu, jako syn urzędnika i szwaczki. Jako małe dziecko marzył aby być emerytem. Tuż po maturze został wcielony do wojskowych hufców pracy ("Arbeitsdienst"). Po podstawowym szkoleniu zgłosił się na ochotnika do szkoły oficerskiej. Trafił na front wschodni i do Polski. W 1943 r. służąc w wojsku dowiedział się o trzeciej, udanej próbie samobójstwa matki.
W 1944 r., za odwagę na polu walki, został odznaczony Żelaznym Krzyżem drugiej klasy. W październiku 1943 r. był kapralem, pod koniec roku sierżantem, w kwietniu 1944 r. podporucznikiem, pod koniec roku porucznikiem. W 1944 r, powrócił do Niemiec na dalsze szkolenie oficerskie. W ramach tego szkolenia prowadził kurs filozofii. Zachował się fragment jednego z wykładów:
W styczniu 1945 r. wrócił na front. Uczestniczył w odwrocie wojsk przez Polskę (wcześniej walczył również we Francji i Jugosławii). Dowodził batalionem piechoty i drużyną czołgów. Brawurową odwagę, w okolicach Częstochowy, przypłacił kalectwem. Otrzymany postrzał w dolną część kręgosłupa uczynił z niego impotenta, co jednak nie przeszkodziło mu w czterokrotnym ożenku i licznych romansach.
Po demobilizacji w 1946 r., swoją uniwersytecką edukację rozpoczął od nauki śpiewu w Musikhochschule w Weimarze, którą po kilku miesiącach przerwał i powrócił do rodzinnego Wiednia. Wstąpił do „Kultursbund zur Demokratischen Erneuerung Deutschlands” jedynej organizacji, do jakiej kiedykolwiek należał. 18 listopada 1946 roku stanął przed komisją etyczną Uniwersytetu Wiedeńskiego, która po przebadaniu jego wojennych losów (nie był członkiem NSDAP i nie brał udziału w pacyfikacjach ludności cywilnej) przyjęła go na uczelnię. Rozpoczął studia w Institüt für Österreichische Geschichtsforschung od historii i socjologii, zawiedziony ich sposobami wykładania (podejście ilościowe) zaczął studiować fizykę, uczęszczał na wykłady z matematyki, pobierał lekcje śpiewu i gry aktorskiej. Studiował teatr, historię, matematykę, fizykę. Nigdy nie studiował filozofii.
Początek kariery naukowej.
W 1947 r. pisze swój pierwszy artykuł z pozycji pozytywizmu logicznego, poświęcony pojęciu odzwierciedlania w fizyce. Jest przekonany, że to teoria musi dostosować się do faktów.
W 1948 r. Feyerabend po raz pierwszy odwiedził Alpbach, gdzie poznał Viktora Krafta i Karla R. Poppera, osoby bez których nie byłoby jego naukowej kariery. Poznał tam również wielu uczonych, artystów i polityków. Wyrobił w sobie przekonanie, które później będzie głosił, że w publicznej debacie najważniejsze są nie argumenty, lecz sposoby prezentacji własnego stanowiska. Żeni się po raz pierwszy z Edeltrud . W trakcie pobytu na Europejskim Forum Alpbach rozpoczyna działalność w Kole Krafta – grupie studentów skupionych wokół Viktora Krafta (jednego z członków Koła Wiedeńskiego), dyskutujących nad problemami nauki i filozofii, na wzór dawnego Koła Wiedeńskiego.
W 1951 Feyerabend broni na Uniwersytecie Wiedeńskim rozprawę doktorską z filozofii pt. Zur Theorie der Basissätze, która jest konsekwencją rozmów w Kole Krafta i jego zainteresowań klasyczną elektrodynamiką. Promotorem pracy był Viktor Kraft. Zarówno rozprawa, jak i sama obrona były tak dobre, że młodemu doktorowi ułatwiły uzyskanie stypendium naukowego do Anglii. Wybiera Uniwersytet w Cambridge i Wittgensteina. Sedno swoich przekonań z tamtego okresu sam określa tak: "znaczenie twierdzeń obserwacyjnych zależy od natury opisywanych obiektów, a skoro natura ta zależy od zaawansowanych teorii tychże obiektów, zależy więc od treści teorii". (Zabijanie czasu)
Śmierć Wittgensteina w 1952 powoduje, że Feyerabend decyduje się na stypendium w London School of Economics u Karla Poppera. Koncentruje się na teorii kwantów i filozofii Wittgensteina (czyta maszynopis "Philosophical Investigations", czym nie wzbudza zachwytu u Poppera). Jawna nieprzyjaźń między Popperem a Wittgensteinem będąca wynikiem słynnej debaty w Cambridge w zimie 1946 r., miała swe podłoże w odmiennym podejściu do zagadnienia filozoficznego uprawomocnienia teorii naukowej. Ten dysonans na stałe obecny będzie w poglądach Feyerabenda.: "Ludzie podkreślający konieczność potwierdzania empirycznego, powiedział Popper, radzą nam trzymać się blisko faktów, co oznacza, że chcą być tak bardzo ad hoc, jak to tylko możliwe. … Poza znane fakty wychodzi metafizyka i często im przeczy. Czy z tego wynika, że nauka jest metafizyką? Nie: hipotezy naukowe można obalić, systemów metafizycznych nie można. … Interesującą alternatywą wydawał się falsyfikacjonizm i zostałem jego zwolennikiem. … Dziś uważam ten epizod za znakomitą ilustrację niebezpieczeństw abstrakcyjnego rozumowania. Na świecie jest całe mnóstwo niebezpiecznych filozofii. Dlaczego są niebezpieczne – ponieważ zawierają elementy, które paraliżują władzę sądzenia. Racjonalizm, dogmatyczny czy krytyczny, nie jest tu wyjątkiem. … wewnętrzna spójność jego płodów, pozorna rozumność jego zasad, obietnica metody, która wyzwala jednostki od przesądów, i ogromny sukces nauk przyrodniczych, który wydaje się zasługą racjonalizmu – wszystko to nadaje racjonalizmowi nadludzki niemal autorytet. Popper dołożył do tych zalet jeszcze jedną, wyjątkowo paraliżującą – prostotę. … Dziś powiedziałbym, że Wittgenstein poważnie ograniczył niezależność spekulacji teoretycznej. Wpadłszy na jakąś teorię dumny odkrywca często sądzi, że znalazł drogę na skróty do natury, społeczeństwa, sensu istnienia. Kilka słów, kilka wzorów – i sekret ujawniony. Lecz spróbujmy zastosować te słowa lub wzory do jakiegoś konkretnego zdarzenia, na przykład rozpaczy po utracie przyjaciela, a teoretyk albo powie, ze są to sprawy subiektywne, nie należące do rzeczywistości, albo wysunie jakąś hipotezę ad hoc, albo dołoży tyle obostrzeń, przybliżeń i założeń, że teoria zamieni się w zbiór mało konkretnych idei. W zupełności popieram ten punkt widzenia i demistyfikację czystej teorii, która zeń wynika."
Poznaje Johna Watkinsa, "który uchodził za psa obronnego Poppera – grał tę rolę wobec mnie, mniej lub bardziej drapieżnie, dopóki Popper go nie ekskomunikował". (Zabijanie czasu)
W 1953 Popperowi odmówiono przedłużenia stypendium dla Feyerabenda, przez co zmuszony jest do powrotu do Wiednia.
Przebywając w Wiedniu przekłada na niemiecki "Open Society and Its Enemies" –
W międzyczasie Popper uzyskał zgodę na zatrudnienie asystenta. Pisze w tej sprawie do Feyerabenda, który po długim namyśle odmawia, bo jak napisze później w Autobiografii, kierowała nim
Feyerabend zostaje asystentem u Arthura Papa w Wiedniu.
Życie w Wiedniu przestaje mu odpowiadać, w 1954 zgłasza swoją kandydaturę na wszystkie znane mu wakaty na uniwersytetach. Zwraca się z prośbą do Poppera o poparcie jego kandydatury na wakat w Uniwersytecie w Bristolu w Anglii.
Droga do sławy.
Dzięki wstawiennictwu Poppera zostaje w 1955 zatrudniony na pełnym etacie w Uniwersytecie w Bristolu. W taki oto sposób uzasadniał konieczność zatrudnienia siebie piętnastoosobowej komisji:
Kontynuuje przemyślenia na temat idei niewspółmierności.
Skutkiem wojennej rany postrzałowej w okolice kręgosłupa był ból, który towarzyszył mu wiernie przez resztę życia, co nie pozostawało bez wpływu na jego nastroje i systematycznie pojawiające się depresje, skutkiem obydwu było nadużywanie środków przeciwbólowych i uspokajających.
W 1955 ukazują się jego dwie prace:
Żeni się po raz drugi w 1956 r. Tym razem ze swą studentką, Mary O’Neill –
Poznaje Davida Bohma, którego pomysły odegrają ważną rolę w jego twórczości.
Publikuje:
W 1957 poznaje Herberta Feigla. Zaprzyjaźniają się, prowadzą długoletnią korespondencję.
W tym roku poznaje również Carla Gustava Hempla, Ernsta Nagla, Petera Sellarsa, Hilarego Putnama, Adolfa Grünbauma. Popperyści próbują włączyć go do swojego kościoła.
Publikuje:
Uniwersytet Kalifornijski w Berkeley zaprasza go w 1958 r. na roczny cykl wykładów.
Publikuje:
Te dwa teksty uznawane są za najistotniejsze jego wczesne prace, po raz pierwszy występuje w nich przeciwko neopozytywizmowi, silnie akcentując uteoretyzowanie obserwacji.
Swoimi wykładami robi tak dobre wrażenie, że Uniwersytet Kalifornijski w Berkeley zatrudnia go w 1959 na stałe. Otrzymuje stanowisko profesorskie. Dostaje najpierw zieloną kartę a później obywatelstwo USA.
W 1960 r. poznaje Thomasa Kuhna.
Jako wynik wcześniejszych dyskusji z Herbertem Feiglem publikuje Feyerabend:
W tym samym roku publikuje również:
Zaczyna dużo podróżować. W Oberlin College w Ohio wygłasza dwa odczyty, w których wyolbrzymia popperowski pogląd na rolę filozofów presokratejskich (Ukażą się one drukiem w 1961. Publikacja Feyerabenda opatrzona numerem 12) W weekendy i w wakacje jeździłem na południe do Santa Barbara, San Bernardino, Pomona College, Kalifornijskiego Uniwersytetu Stanowego i Uniwersytetu Stanowego w Los Angeles (UCLA).
W 1961 r. poznaje Grovera Maxwella –
Publikuje:
W 1962 r. zostaje na Berkeley mianowany na pełnoetatowego profesora, co pozwala mu dać upust własnym poglądom na nauczanie w uczelniach wyższych.
Publikuje:
W 1963 publikuje:
Te dwa ostatnie teksty są początkiem jego stanowiska w kwestiach body-mind problem znanego później jako „eliminacyjny materializm” (eliminative materialism).
W 1964 po raz pierwszy przewodniczy seminarium filozoficznemu w Alpbach. Podczas jednego ze swych wykładów dokonuje pryncypialnej krytyki logicznego empiryzmu. Wykładowi przysłuchuje się Rudolf Carnap.
Rok ten to początek studenckiej rewolucji na Berkeley, do której przyłącza się Feyerabend, co przysparza mu wielu wrogów wśród środowiska naukowego.
Publikuje:
W 1965 r. publikuje:
W 1966 r. neurofizjolog Jung chce go przedstawić Heideggerowi. Feyerabend odmawia.
Publikuje:
Przyjaźń z Lakatosem.
Od roku 1967 Rozpoczyna się trwająca nieprzerwanie aż do śmierci Lakatosa w 1974 roku korespondencja pomiędzy nimi. Trudno powiedzieć, kiedy Feyerabend i Lakatos po raz pierwszy spotkali się. Najprawdopodobniej był to 1959 r, kiedy to po raz pierwszy Lakatos trafia do London School of Economics. Trudno również powiedzieć kiedy zaczyna się ich przyjaźń. Lakatos (którego matka, babka i wuj zginęli w Auschwitz) początkowo nie darzył sympatią byłego nazisty, Feyerabenda. Do przyjaźni z Feyerabendem przekonał Lakatosa, podobnie jak w przypadku Josepha Agassiego, Popper. Feyerabend tak wspomina Lakatosa:
Publikuje:
W liście do Lakatosa (17.XII.1967) napisał:
W jego pismach, pod wpływem dyskusji z Lakatosem, widoczny się staje „pluralizm teoretyczny” – pogląd, zgodnie z którym w celu maksymalnego zwiększenia szans na falsyfikację panujących teorii uczeni powinni tworzyć i bronić tak wiele, jak to tylko możliwe, alternatywnych teorii. W liście do Lakatosa (15.I.1968) wyraził to następująco:
Rok ten to początek rewolty studenckiej w Europie. Drugą połowę tego roku spędza Feyerabend w Londynie i Berlinie, ma zatem okazję przyjrzeć się tym wydarzeniom i porównać je ze studencką rewolucją w Berkeley. Czyta Daniela Cohn-Bendita: Obsolete Communism. The Left Wing Alternative, którego komentuje następująco:
Publikuje:
Lakatos, w liście do Feyerabenda, tak broni stanowiska Poppera: "W swoich pismach Popper zawsze krytykuje ludzkie idee (trzeci świat), a nie ich charakter (drugi świat). Zdajesz się mówić, że Popper krytykuje intelektualny charakter Bohra. Na dwunastu stronach bronisz osobowości Bohra przeciwko Popperowi. To nonsens, który niszczy twój artykuł. ... Nie wiem co za diabeł w ciebie wstąpił. Artykuł jest subiektywny, emocjonalny ... i ... wypaczający popperianizm". (For and Against Method)
Pod koniec 1968 roku wyjechał do Berkeley i stamtąd prowadzi z Lakatosem dyskusję na temat studenckiej rewolty. Lakatos, na samym początku lutego 1969, tak relacjonuje Feyerabendowi wydarzenia:
Odpowiedź Feyerabenda, od którego wszyscy się spodziewali wsparcia dla wolności akademickiej, była zaskakująca.
Publikuje:
W 1970 r. rozpoczyna pracę w Eidegenössische Technische Hochschule (ETH) w Zurychu, nie przerywając pracy w Berkeley. O pracy w ETH pisał tak:
W ramach swoich seminariów w Berkeley podejmuje zagadnienie „Stworzenie a ewolucja”. Sposób podejścia do zagadnienia zjednuje mu sympatię Świadków Jehowy, którzy zaczynają odwiedzać go systematycznie w jego domu w Berkeley. W tym roku ukazują się jego bardzo istotne teksty:
W 1972 r. publikuje:
W 1973 publikuje:
2 lutego 1974 r. umiera Imre Lakatos.
Poznaje Judith, kanadyjską modelkę pracującą w Europie studiującą w Sussex filozofię, gdzie akurat wykładał, zostaje ona jego trzecią żoną.
Publikuje:
Against Method.
W 1975 r. ukazuje się jego najważniejsza książka:
Początkowo miała mieć tytuł For and Against Method, przy planowanym współautorstwie Imre Lakatosa. "„Weź i spisz to, co mówisz swoim biednym studentom” – poradził mi Imre. – „Ja napiszę replikę i będziemy mieli świetny ubaw”." (Zabijanie czasu)
Śmierć Lakatosa kładzie kres wspólnym planom wydania książki w formie dialogu. Jest to rzadki przykład literatury filozoficznej, wobec której nikt nie przechodzi obojętnie. Feyerabend rzuca tu wyzwanie wszystkim istniejącym filozofiom nauki i teoriom racjonalności, kwestionując nie tylko niezmienność racjonalności postępowania badawczego, ale i samą racjonalność. Nie ma niczego takiego, jak racjonalność postępowania naukowego, bowiem każda procedura naukowa z biegiem czasu hamować zaczyna rozwój nauki i aby ocalić samą naukę musi być uchylona.
Ilość i jakość recenzji zaskakują Feyerabenda.
Tak wspomina opinie środowisk naukowych.
Inne publikacje z tego roku:
Feyerabend odpowiada na większość pryncypialnych recenzji Przeciw metodzie. Opaczna interpretacja jego idei wywołuje u niego w 1976 r. depresję. Tak to opisuje.
W związku z systematycznie pojawiającymi się depresjami Przeciw Metodzie pointuje następująco:
Publikuje:
W 1977 publikuje:
W 1978 publikuje:
W 1979 publikuje:
W 1980 publikuje:
W 1981 publikuje:
Grazia Borrini.
Podczas swych wykładów w Berkeley w 1983 r. poznaje swoją ostatnią żonę i najwierniejszą przyjaciółkę Grazię Borrini. "Kiedy zarejestrowałem istnienie Grazi ... myślałem sobie „To zrobiłoby na niej wrażenie”, prowadząc jakieś błyskotliwe wywody". Zabijanie czasu
W 1984 r. publikuje:
W 1987 publikuje:
W 1988 publikuje:
W styczniu 1989 żeni się z Grazią Borrini.
W marcu 1990 oficjalnie rezygnuje ze stanowiska w Berkeley i w ETH, przechodzi na emeryturę.
W 1991 publikuje:
Wciąż jest nieprzejednanym wrogiem obiektywizmu, jednak okazuje coraz większe niezadowolenie ze swojego relatywizmu, czemu daj wyraz w wielu drobnych pracach.
Zabijanie czasu.
Namawiany przez żonę i przyjaciół spisuje w 1993 swoją biografię, zaś ostatniemu rozdziałowi nadaje tytuł „Odejście”, mając na myśli odejście z życia zawodowego i emeryturę u boku Grazi, którą zamierzał spędzić na podróżach i okazjonalnych wykładach, dla podreperowania domowego budżetu. Dowiaduje się w połowie roku, że ma nieoperowalnego guza mózgu, trafia do kliniki w Zurychu.
Publikuje:
Grazia Borrini-Feyerabend tak opisuje ostatnie dni życia Feyerabenda...
Feyerabend stwarzał wrażenie, że jego działalność filozoficzna jest czymś ubocznym w jego życiu, że zajmuje się filozofią, bo jest zbyt kiepskim śpiewakiem operowym. Wielu w to uwierzyło, bo nad tym wizerunkiem pracował przez całe życie. Skutecznie wspomagał go wszędzie, gdzie tylko można okazując duży dystans i poczucie humoru w stosunku do swojej działalności filozoficznej. Świadczą o tym następujące wypowiedzi.
Kolekcjonował opinie, które umacniały ten wizerunek. Oto kilka z nich.
Prawda o jego filozoficznej działalności jest zupełnie inna. Olbrzymia ilość filozoficznej, naukowej i pięknej literatury, jaką przeczytał widoczna jest we wszystkich jego pracach, erudycyjnych, z którymi trudno jest dyskutować. Styl jego pracy był następujący. Czytał, przygotowywał wykład posługując się krótkimi notatkami, wygłaszał wykład, a następnie nadawał mu postać krótkiego tekstu, który po jakimś czasie łączył z innymi tekstami. Tak powstały wszystkie jego książki. Zaś jego „standardowy” dzień wyglądał następująco. Podczas śniadania oglądanie telewizji (gdy był w USA programu Good Morning America i jakiegoś tasiemcowego serialu), spacer, wykłady lub praca naukowa, obiad, praca naukowa, wczesna kolacja (ok. 17.00) kino (na ogół dwa filmy) lub teatr lub wizyta u znajomych, Około 22.00 szedł spać.
Swojej autobiografii nadaje tytuł Zabijanie czasu. Pracował bardzo dużo i na wielu frontach, brał udział w rozmaitych dyskusjach, dużo pisał, czytał, prowadził rozległą korespondencję, był częstym gościem teatrów i oper, w okolicach, w których mieszkał znali go wszyscy księgarze. Czytał praktycznie wszystko, od literatury naukowej i pięknej po powieści kryminalne. Miało to podbudowę nie tylko intelektualną.
Feyerabend wykładał w wielu miejscach, jako pełnoetatowy wykładowca zatrudniony był w: University of Bristol (1955-58), Berkeley (1958-1990), University College London (1966-69) i (w tym samym czasie) gościnnie w London School of Economics, Freie Universität Berlin (1968-1970), Yale University (1969-70), University of Auckland (1972 i 1974), University of Sussex at Brighton (1974-75), Universität Kassel i Eidegenössische Technische Hochschule (ETH) w Zurychu (1970-1990).
Publikacje Feyerabenda.
Paul K. Feyerabend w ciągu całej swojej kariery naukowej opublikował 13 monografii naukowych, był autorem 21 referatów i 62 artykułów publikowanych na łamach takich czasopism naukowych jak "Wissenschaft und Weltbild: Monatschrift für alle Gebiete der Forschung", "Merkur: Deutsche Zeitschrift für europäisches Denken", "Zeitschrift für Physik", "Philosophical Studies", "The Journal of Philosophy", "Inquiry", "The British Journal for the Philosophy of Science", "Studies in History and Philosophy of Science", "The Critic", "New Ideas in Psychology", "Common Knowledge" "World Futures", "Leonardo". Wśród jego dorobku naukowego można odnaleźć także jeden artykuł opublikowany na łamach polskiego pisma "Studia Filozoficzne" z roku 1960. Był także autorem 56 recenzji oraz encyklopedystą z dorobkiem 21 artykułów.Pisał artykuły dla prasy codziennej, udzielił 14 wywiadów i 2 razy pojawił się w programach radiowych. Jego referaty można odnaleźć w 83 publikacjach pokonferencyjnych. Paul Feyerabend odegrał także małą rolę w filmie "Der Prozeß" w reżyserii G. W. Pabsta, w 1948 roku.
Spis większości publikacji w porządku chronologicznym.
Bibliografia.
Kalendarium sporządzono w oparciu o:

</doc>
<doc id="163525" url="https://pl.wikipedia.org/wiki?curid=163525" title="Obrazoburstwo">
Obrazoburstwo



</doc>
<doc id="163531" url="https://pl.wikipedia.org/wiki?curid=163531" title="Piramida ekologiczna">
Piramida ekologiczna

Piramida ekologiczna, piramida Eltona, piramida eltonowska, piramida liczb, piramida troficzna – zaproponowany przez Charlesa Eltona w 1927 roku graficzny sposób przedstawiania struktury troficznej ekosystemu.
Wyróżnia się:
a czasem liczb, biomasy i produkcji.
Za podstawę piramidy ekologicznej przyjmuje się wartości dotyczące producentów, wyżej prezentuje się dane dotyczące konsumentów kolejnych rzędów. Zwykle wartości spadają od producentów do konsumentów najwyższych rzędów, jednak czasem proporcje mogą być inne (np. piramida biomasy dla otwartego morza, gdzie uwzględniono fitoplankton i zooplankton)

</doc>
<doc id="163535" url="https://pl.wikipedia.org/wiki?curid=163535" title="Operacja Lew Morski">
Operacja Lew Morski

Operacja Lew Morski (niem. Unternehmen Seelöwe) – niezrealizowany plan zbrojnej inwazji hitlerowskich Niemiec na Wielką Brytanię podczas II wojny światowej.
Sytuacja Wielkiej Brytanii w 1940 roku oraz plan inwazji.
Wraz z postępami niemieckiej ofensywy na kontynencie stało się jasne, że Francja wkrótce skapituluje. Władze brytyjskie zdały sobie sprawę, że to na nich spocznie ciężar stawienia oporu wojskom hitlerowskim. Sytuacja wyglądała tragicznie – większość brytyjskiego sprzętu pozostała na plażach Dunkierki (zob. operacja Dynamo). Przedsmakiem losu czekającego Wielką Brytanię miało być zajęcie przez Niemców 30 czerwca 1940 roku brytyjskich wysp na kanale La Manche: Jersey, Guernsey, Alderney. Warto podkreślić, że to małe wyspy, którym o wiele bliżej do Francji niż do Brytanii. 19 lipca, chcąc zachować pozory do wygaszenia konfliktu, Adolf Hitler zgłosił propozycję pokojową, zakładającą utrzymanie wszystkich dotychczasowych zdobyczy wojennych. Brytyjczycy nie mogli przyjąć tak sformułowanej oferty, nie podjęli nawet rokowań. Wobec tego Niemcy, przekonani o rychłym zwycięstwie, przystąpili do przygotowań, których celem była inwazja na Wielką Brytanię. Plan ataku otrzymał kryptonim „Seelöwe” („Lew Morski”). W znacznej mierze opierał się on o jedno ze studiów strategicznych adm. Ericha Raedera, który jeszcze przed wojną sformułował założenia, których spełnienie konieczne było do udanego desantu morskiego na wybrzeża Albionu. Zdaniem Raedera niezbędne było wyeliminowanie lub usunięcie z obszaru działań brytyjskiej marynarki wojennej, osłabienie RAF, zniszczenie bądź zneutralizowanie fortyfikacji nadbrzeżnych i przeciwdziałanie aktywności brytyjskich okrętów podwodnych, operujących w rejonie planowanej inwazji. W toku przygotowań założenia te dostosowano do aktualnej sytuacji militarnej. Hitler w swoim rozkazie z 16 lipca 1940 roku nakazywał:
Plan działań lądowych.
Początkowo plan ataku przewidywał desant w szerokim pasie wybrzeża od Dorset do Kentu. Planiści niemieccy przewidywali udział blisko 30 dywizji, ostatecznie jednak założenia te zweryfikowano. W pierwszej fali natarcia miało wziąć udział 9 dywizji lądujących z morza, liczących ogółem ok. 67 tys. żołnierzy, i wspierająca je dywizja powietrznodesantowa, działająca w okolicach Brighton i Dover. Wojska lądowe miały wyruszać z:
Plan ataku przewidywał zabezpieczenie przyczółków, a następnie atak na północ w kierunku Gloucester i okrążenie Londynu. Zgodnie z założeniami wojska niemieckie miały atakować do wysokości 52 równoleżnika – Niemcy przypuszczali, że po zdobyciu stolicy morale obrońców się załamie i nastąpi kapitulacja. Siłom niemieckim Brytyjczycy mogli przeciwstawić zaledwie 27 dywizji Obrony Terytorialnej i nieliczne oddziały wycofane z Francji, pozbawione uzbrojenia ciężkiego. Oczywiście warunkiem rozpoczęcia inwazji było zdobycie panowania w powietrzu i wywalczenie lokalnej przewagi na morzu – o to zadbać mieli marsz. Hermann Göring i jego Luftwaffe oraz adm. Erich Raeder i dowodzona przez niego Kriegsmarine.
Problemy Kriegsmarine.
Flota wojenna Niemiec była o wiele słabsza od brytyjskiej, dodatkowo znaczna część dużych niemieckich okrętów nawodnych została zatopiona w trakcie walk u wybrzeży Norwegii, albo odniosła tam poważne uszkodzenia i znajdowała się w naprawie. Po zakończeniu walk na wodach norweskich Kriegsmarine dysponowało jedynie dwoma starymi pancernikami, krążownikiem ciężkim, dwoma krążownikami lekkimi, czterema niszczycielami i 19 torpedowcami. Były to bardzo skromne siły, które w żaden sposób nie mogły przeciwstawić się flocie sprzymierzonych.
Szczególnie dotkliwe były straty niszczycieli, jednostek, które znakomicie nadawałyby się do dozorowania sił inwazyjnych. Roli tej nie mogły spełniać niemieckie U-Booty – płytkie wody kanału poważnie ograniczały ich możliwość manewru. Dodatkowym niebezpieczeństwem były liczne brytyjskie pola minowe, postawione na początku wojny specjalnie w celu utrudnienia działań niemieckim U-Bootom. Wypełnienie dyrektywy Hitlera, nakazującej wciągnięcie Royal Navy w walki na innym akwenie, dodatkowo osłabiło wydzielone siły marynarki wojennej Niemiec, przeznaczone do udziału w inwazji (większość dużych okrętów prowadziła działania dywersyjne na Morzu Północnym). Ratunkiem dla Kriegsmarine byłoby przejęcie floty francuskiej, możliwe po klęsce Francji. Uniemożliwiła to brytyjska operacja Catapult (lipiec 1940), w trakcie której w walkach brytyjsko-francuskich zniszczono lub ciężko uszkodzono większość dużych jednostek nawodnych floty francuskiej, zwłaszcza te stacjonujące w portach Morza Śródziemnego. Dodatkową przeszkodą dla Niemców był brak okrętów desantowych – w tej roli miały wystąpić barki rzeczne, ściągane do portów inwazyjnych z Holandii, Belgii i Francji. Mimo wszystko warunkiem wywalczenia choćby czasowej przewagi morskiej, koniecznej do przerzucenia wojsk, było uzyskanie panowania w powietrzu. Częścią planu inwazji na Wielką Brytanię stała się operacja Adlerangriff. W trakcie działań oznaczonych tym kryptonimem Luftwaffe zamierzała wywalczyć panowanie powietrzne, co pozwoliłoby wojskom lądowym na sforsowanie kanału La Manche pod osłoną lotnictwa i Kriegsmarine. Próba wykonania założeń tej operacji przeszła do historii pod nazwą bitwy o Wielką Brytanię.
Anulowanie operacji „Seelöwe”.
17 września 1940 r. operacja „Lew Morski” została przesunięta na termin późniejszy, natomiast 12 października przeniesiono ją na następny rok. Okazało się jednak, że Hitler zmienił priorytety i postanowił najpierw uderzyć na Związek Radziecki, o czym zresztą myślał już na początku 1940 r. Ostateczne Hitler odrzucił możliwość przeprowadzenia inwazji morskiej na Wielką Brytanię 13 lutego 1943 r.
Powojenne stwierdzenia.
Po wojnie członkowie dowództwa Wehrmachtu twierdzili, że operacja Lew Morski była w tamtym czasie niemożliwa do zrealizowania. Feldmarszałek Gerd von Rundstedt, przesłuchiwany w 1945 roku przez Brytyjczyków, oznajmił: „Koncepcja inwazji Anglii była czystym nonsensem, choćby z braku wystarczającej liczby transportowych jednostek nawodnych. W sztabie uważaliśmy to za swego rodzaju grę polityczną, bo było oczywiste, że Kriegsmarine nie była w stanie zapewnić właściwej osłony dla sił desantowych oraz dla transportów z zaopatrzeniem. Byliśmy także zgodni w opinii, że Luftwaffe była po prostu za słaba. Osobiście uważałem, że operacja nie miała szans powodzenia, i sądzę, że Führer nie traktował serio planów inwazyjnych, spodziewając się, że Anglia podejmie negocjacje pokojowe”.
Także szef sztabu Rundstedta, generał Guenther Blumentritt powiedział: „Prywatnie wielu z nas uważało operację »Lew Morski« za swego rodzaju (polityczny) blef”.
Podobne opinie w oficjalnej dokumentacji niemieckiej armii pojawiały się już w trakcie przygotowań do operacji. Erich Raeder przekazał naczelnemu dowództwu memorandum, wykazujące niemożność przeprowadzenia desantu m.in. ze względu na brak przewagi na morzu i w powietrzu, brak odpowiedniego sprzętu i złe warunki atmosferyczne. Z taką oceną sytuacji zgadzają się współcześni historycy, m.in. specjalizujący się w tematyce desantów morskich prof. Maciej Franz.

</doc>
<doc id="163536" url="https://pl.wikipedia.org/wiki?curid=163536" title="Jacek Majchrowski">
Jacek Majchrowski

Jacek Maria Majchrowski (ur. 13 stycznia 1947 w Sosnowcu) – polski prawnik, polityk, historyk doktryn politycznych i prawnych, profesor zwyczajny Uniwersytetu Jagiellońskiego, profesor nauk prawnych, członek Trybunału Stanu.
Znawca II Rzeczypospolitej, dokumentujący jej historię, a szczególnie działalność ugrupowań prawicowych. Od 2002 prezydent Krakowa – najdłużej urzędujący w historii miasta.
Życiorys.
Urodził się w 13 stycznia 1947 w Sosnowcu jako syn Krystyny i Tadeusza. Jest absolwentem IV Liceum Ogólnokształcącego im. Stanisława Staszica w Sosnowcu.
Swoje życie związał z Krakowem, a pracę z Uniwersytetem Jagiellońskim, na którym w 1970 ukończył studia. W 1974 uzyskał stopień doktora na Wydziale Prawa i Administracji, a w 1988 uzyskał tytuł profesora nadzwyczajnego nauk prawnych. Od 1987 do 1993 pełnił funkcję dziekana Wydziału Prawa i Administracji. Związany był również z Instytutem Nauk Politycznych na Wydziale Zarządzania i Administracji Uniwersytetu Humanistyczno-Przyrodniczego Jana Kochanowskiego w Kielcach.
Od 1965 był członkiem Polskiej Zjednoczonej Partii Robotniczej, legitymację oddał po wprowadzeniu stanu wojennego. W wyborach czerwcowych 1989 kandydował do Sejmu X kadencji PRL w ramach mandatu dla bezpartyjnych, zdobywając 10 171 głosów – przegrał z Janem Rokitą (154 616 głosów).
W latach 1996–1997 pełnił funkcję wojewody krakowskiego. Przyczynił się m.in. do powstania Specjalnej Strefy Ekonomicznej w Krakowie i do podpisania wstępnej umowy o budowie Centrum Koncertowo-Kongresowego. Uratował także przed likwidacją Teatr Stu. Ponadto, co było szeroko komentowane, jako wojewoda z Sojuszu Lewicy Demokratycznej, doprowadził do przeniesienia grobów żołnierzy radzieckich pochowanych na krakowskich Plantach, w pobliżu Barbakanu, na Cmentarz Rakowicki. Zakończył w ten sposób ostry konflikt w mieście, przybierający niejednokrotnie formę publicznych demonstracji.
W 1999 współtworzył partię SLD, na czas trwania prezydentury Krakowa zawiesił swe członkostwo. Członek Polskiego Towarzystwa Historycznego, Polskiego Towarzystwa Nauk Politycznych oraz naukowych towarzystw zagranicznych. Zastępca Przewodniczącego Społecznego Komitetu Odnowy Zabytków Krakowa.
Jest autorem wielu opracowań naukowych oraz 14 książek historycznych, przede wszystkim dotyczących II Rzeczypospolitej, m.in. "Silni-zwarci-gotowi. Myśl polityczna Obozu Zjednoczenia Narodowego" (1985), "Ugrupowania monarchistyczne w latach Drugiej Rzeczypospolitej" (1988), "Ulubieniec Cezara. Bolesław Wieniawa-Długoszowski: zarys biografii" (1990). Pod jego redakcją ukazała się także w 1994 książka "Kto był kim w II Rzeczypospolitej".
W 2010 prezydent RP Lech Kaczyński powołał go na członka Narodowej Rady Rozwoju.
W 2015 był jednym z założycieli komitetu wyborczego Bronisława Komorowskiego w wyborach prezydenckich. W wyborach w 2020 udzielił poparcia Władysławowi Kosiniakowi-Kamyszowi.
Prezydent Miasta Krakowa.
Od 2002 Jacek Majchrowski pełni funkcję Prezydenta Krakowa.
Pierwsza kadencja (2002–2006).
W wyborach samorządowych w 2002 wygrał m.in. ze Zbigniewem Ziobrą, Janem Rokitą oraz w drugiej turze z Józefem Lassotą, prezydentem Krakowa w latach 1992–1998.
Podczas tej kadencji sprowadzono tanie linie lotnicze do Krakowa, nastąpił też wzrost liczby turystów do 8 mln rocznie, a co za tym idzie – rozwój bazy turystycznej i podniesienie rangi lotniska Kraków-Balice. Po wielu latach zaczęła się również modernizacja stadionów krakowskiej Wisły oraz Cracovii, modernizacja obiektów sportowych Hutnika, prace przygotowawcze do budowy hali widowiskowo-sportowej, trwał także program budowy boisk wielofunkcyjnych w krakowskich osiedlach mieszkaniowych oraz program budowy 4 krytych basenów dla południowych dzielnic Krakowa.
W trakcie kadencji została ukończona budowa oczyszczalni ścieków „Płaszów II”. Został także zakończony program „Woda dla wszystkich”, dzięki któremu procent ludzi z dostępem do bieżącej wody wzrósł z 96% do blisko 99,85%.
W obrębie Starego Miasta wykonano wymianę nawierzchni płyty Rynku Głównego, zmodernizowano ulicę Floriańską, dobiegły także końca prace renowacyjne na krakowskich Plantach, przywracające układ architektoniczny z czasów świetności. Przygotowane zostały również inwestycje modernizacji Małego Rynku i placu Wszystkich Świętych.
Nie udało się zrealizować w tej kadencji planów budowy Krakowskiego Szybkiego Tramwaju oraz parkingów podziemnych na terenie Starego Miasta. Przeciwnicy zarzucają także przygotowanie podziemi pod płytą Rynku Głównego dla ruchu turystycznego oraz wydanie decyzji o warunkach zabudowy fortu świętego Benedykta, którego sprawa trwa od 1998.
Druga kadencja (2006–2010).
26 listopada 2006 w drugiej turze wyborów na prezydenta Krakowa, Jacek Majchrowski, popierany przez środowiska lewicowe oraz kandydata Platformy Obywatelskiej Tomasza Szczypińskiego, pokonał kandydata Prawa i Sprawiedliwości Ryszarda Terleckiego stosunkiem głosów 59,57% do 40,43% przy frekwencji 38,84%.
Podczas drugiej kadencji udało się dokończyć większość z inwestycji zaplanowanych wcześniej. W centrum miasta zmodernizowano Mały Rynek i plac Wszystkich Świętych. Odnowiono płytę Rynku Głównego, pod którą wybudowano i otwarto nowoczesny oddział Muzeum Historycznego Miasta Krakowa. Ukończono także remont znajdującej się na terenie Śródmieścia ulicy Długiej, a w okolicach Wawelu otwarto parking podziemny pod zmodernizowanym placem na Groblach. Oficjalnie otwarty został przebudowany Stadion Cracovii, którego pojemność zwiększono do ponad 15 tysięcy miejsc.
Z ważnych inwestycji komunikacyjnych dokończono budowę drugiego odcinka pierwszej linii Krakowskiego Szybkiego Tramwaju – w tym tunel podziemny. Zakończono także przebudowy Ronda Grzegórzeckiego oraz tzw. Ronda Mogilskiego, czyli dwupoziomowego kompleksu skrzyżowań ulic, alei i II obwodnicy Krakowa. Ponadto otwarty został nowy terminal krajowy oraz nowa część terminalu międzynarodowego lotniska w podkrakowskich Balicach. Rozpoczęto modernizację Ronda Ofiar Katynia, które jest przebudowywane na skrzyżowanie trójpoziomowe.
Nie udało się rozpocząć budowy linii tramwajowej na Ruczaj i III Kampus UJ (planowano zakończenie w 2009), opóźniono też pracę nad III Obwodnicą Krakowa. Nie rozpoczęto też budowy hali widowiskowo-sportowej w Czyżynach i centrum kongresowego przy Rondzie Grunwaldzkim. Krytykowano Majchrowskiego za słaby nadzór w związku z budową Stadionu im. Henryka Reymana, czego skutkiem miała być zła jakość architektoniczna i budowlana stadionu. Prezydent i urzędnicy tłumaczyli to jednak trudnościami w przeprojektowaniu budowanego już wówczas stadionu z 20 tysięcy na 34 tysiące miejsc – w związku z wyborem Polski jako współorganizatora mistrzostw Europy w piłce nożnej w 2012.
Trzecia kadencja (2010–2014).
5 grudnia 2010 w drugiej turze wyborów prezydenckich Jacek Majchrowski, popierany przez środowiska lewicowe oraz PSL, a także (jedynie po I turze) Ruch Wyborców Janusza Korwin-Mikke, pokonał kandydata Platformy Obywatelskiej Stanisława Kracika stosunkiem głosów 59,55% do 40,45% przy frekwencji 34,98%. Tym samym został wybrany na trzecią kadencję.
W trakcie trzeciej kadencji Jacka Majchrowskiego zrealizowano duże inwestycje kulturalno-sportowe. Otwarta została największa w Polsce hala widowiskowo-sportowa (o pojemności do 20 tys. miejsc) Kraków Arena, na której odbyły się później m.in. Mistrzostwa Świata w piłce siatkowej mężczyzn 2014, Mistrzostwa Europy w piłce ręcznej mężczyzn 2016, a także Mistrzostwa Europy w piłce siatkowej mężczyzn 2017. Po trzech latach budowy oddano do użytku międzynarodowe centrum kongresowe i rozrywkowe ICE Kraków Congress Centre. W 2011 w dawnych halach Fabryki Schindlera otwarto MOCAK – Muzeum Sztuki Współczesnej.
Czwarta kadencja (2014–2018).
1 grudnia 2014 Państwowa Komisja Wyborcza ogłosiła, że Jacek Majchrowski pokonał w drugiej rundzie wyborów na prezydenta Krakowa kandydata PiS Marka Lasotę, zdobywając 58,77% głosów. W pierwszej turze Majchrowski zdobył 39,18% ważnych głosów. Oprócz SLD i PSL popierały go Partia Demokratyczna – demokraci.pl i Stronnictwo Demokratyczne, a w II turze także PO.
Piąta kadencja (od 2018).
W październiku 2018 Jacek Majchrowski wystartował z ramienia komitetu Obywatelski Kraków, w którym obok Przyjaznego Krakowa znalazły się PO, Nowoczesna, PSL, SLD, Unia Europejskich Demokratów i Socjaldemokracja Polska. Prezydent wygrał pierwszą turę, a w drugiej pokonał kandydatkę PiS Małgorzatę Wassermann, otrzymując 61,94% głosów.
Kontrowersje.
W latach 2006–2007 krakowskie media publikowały doniesienia o nieprawidłowościach związanych z inwestycjami na atrakcyjnej działce należącej do motelu „Krak”, w które miało być zamieszane otoczenie prezydenta, jak i sam prezydent Majchrowski. W kolejnych publikacjach informowano o nieprawidłowościach w krakowskim Wydziale Architektury i szeregu kolejnych inwestycji. W 2007 media poinformowały o postępowaniu prowadzonym przez prokuraturę w opisanych przypadkach. W związku z wybraniem Majchrowskiego do Trybunału Stanu w listopadzie 2007 wszelkie postępowania związane z jego osobą zostały zawieszone.
Według „Gazety Wyborczej” sąd w dwóch wyrokach zasądził 60 tys. złotych od prezydenta Jacka Majchrowskiego dla właściciela motelu „Krak”. Gazeta poinformowała, że prezydent zapłacił już 10 tys. zł i odmówił komentarza w tej sprawie. Pieniądze te według zeznań pracowników tegoż motelu były należnością za niezapłacone rachunki za pokój.

</doc>
<doc id="163541" url="https://pl.wikipedia.org/wiki?curid=163541" title="Penicillium">
Penicillium

Penicillium Link (pędzlak) – rodzaj grzybów z rodziny kropidlakowatych ("Aspergillaceae").
Systematyka i nazewnictwo.
Pozycja w klasyfikacji według Index Fungorum: "Aspergillaceae, Eurotiales, Eurotiomycetidae, Eurotiomycetes, Pezizomycotina, Ascomycota, Fungi".
Synonimy nazwy naukowej: "Aspergilloides" Dierckx, "Carpenteles" Langeron, "Chromocleista" Yaguchi &amp; Udagawa, "Citromyces" Wehmer, "Coremium" Link, "Eladia" G. Sm., "Eupenicillium" F. Ludw., "Floccaria" Grev., "Hemicarpenteles" A.K. Sarbhoy &amp; Elphick, "Pritzeliella" Henn., "Thysanophora" W.B. Kendr., "Torulomyces" Delitsch, in Lembke &amp; Delitsch, Walzia Sorokīn.
Charakterystyka.
Są to grzyby mikroskopijne tworzące na powierzchni nalot potocznie zwany pleśnią. Z tworzących go strzępek wyrastają prostopadle do nich konidiofory, które na szczycie rozwidlają się wielokrotnie. Czasami mogą tworzyć koremium. Na końcach konidioforów powstają zarodniki konidialne tworzące łańcuszki bazypetalne. Nadaje to strzępkom kształt pędzelków – stąd nazwa grzyba. Rozgałęzienia są dość regularne i mogą tworzyć podwójne lub potrójne okółki symetrycznie ułożone wokół konidioforu. Na szczycie znajdują się smukłe, butelkowate komórki konidiotwórcze. Konidia są jednokomórkowe, kuliste, elipsoidalne lub owalne, gładkie lub chropowate, o barwie od jasnoszarej do zielonkawej, w masie są zielone, pylące i suche.
Opisane powyżej formy "Penicillium " to formy bezpłciowe (anamorfy). Formy płciowe (teleomorfy) dawniej uznawane były za odrębne gatunki z rodzajów "Eupenicillium" i "Talaromyces". Obecnie są to synonimy. U niektórych gatunków znane są wyłącznie anamorfy.
Znanych jest ponad 300 gatunków. Rozróżniane są poprzez mikroskopową analizę ich morfologii, analizę metodami biologii molekularnej i analizę budowy DNA. W laboratorium kolonie "Penicillium" hodowane są na podłożach hodowlanych na szalkach Petriego. Najlepiej nadają się do tego celu podłoża: CzA (Czapka), CYA, MCZ i M 20. "Penicillium" zaszczepia się na podłożu w trzech miejscach i trzyma na szalkach odwróconych do góry dnem (zapobiega to rozsiewaniu się zarodników). Dobrze zarodnikujące kultury tworzą się po 7–10 dniach.
Niektóre gatunki.
Nazwy naukowe na podstawie "Index Fungorum".
Znaczenie.
Gatunki z rodzaju "Penicillium" powszechnie występują we wszystkich strefach klimatycznych. Są głównie saprotrofami, ale niektóre gatunki są okolicznościowymi pasożytami roślin.

</doc>
<doc id="163548" url="https://pl.wikipedia.org/wiki?curid=163548" title="Ucho zewnętrzne">
Ucho zewnętrzne

Ucho zewnętrzne (łac. "auris externa") składa się z małżowiny usznej (łac. "auricula") i przewodu słuchowego zewnętrznego (łac. "meatus acusticus externus") oddzielonego od ucha środkowego przez błonę bębenkową.
Małżowina uszna.
Małżowina uszna zbudowana jest z chrząstki otoczonej ochrzęstną, tkanki podskórnej i skóry.
Do poszczególnych składowych małżowiny zalicza się:
Jedynie dolna część małżowiny nie posiada chrząstki; luźno zwisająca część małżowiny tworzy płatek małżowiny usznej (łac. "lobulus auriculae").
Przewód słuchowy zewnętrzny.
Przewód słuchowy zewnętrzny ma około 3,5 cm długości, jest wygięty w kształt litery "S". Przewód słuchowy zewnętrzny składa się z przyśrodkowej części kostnej i bocznej części chrzęstnej.

</doc>
<doc id="163551" url="https://pl.wikipedia.org/wiki?curid=163551" title="Elektroniczna wymiana danych">
Elektroniczna wymiana danych

Elektroniczna wymiana danych (ang. "Electronic Data Interchange, EDI") – automatyczna wymiana danych i dokumentów między różnymi systemami komputerowymi z wykorzystaniem ustalonych formatów komunikatów.
Celem EDI jest wyeliminowanie wielokrotnego wprowadzania danych oraz przyspieszenie i zwiększenie dokładności przepływu informacji dzięki połączeniu odpowiednich aplikacji komputerowych między firmami uczestniczącymi w wymianie. Użycie EDI pozwala poprawić czasową dostępność informacji logistycznej, poszerzyć i uściślić dane, a także zmniejszyć pracochłonność procesu. Aby w pełni wykorzystać zalety EDI, uczestnicy kanału logistycznego powinni się komunikować za pośrednictwem komputera. Innymi słowy, efektywne wdrożenie EDI wymaga bezpośredniej komunikacji między systemami komputerowymi, zarówno nabywców, jak i sprzedawców produktu.
"Komunikaty EDI" są technicznym sposobem zapisu komunikacji biznesowej pomiędzy dwiema stronami (wewnątrz lub na zewnątrz przedsiębiorstwa).
"Standardy EDI" określają ściśle format przesyłanych dokumentów.
EDI nie określa sposobu przesyłania komunikatów – mogą one być przesyłane przez dowolne medium, którym posługują się obie strony transmisji. Może to być transmisja modemowa, poprzez FTP, SFTP, HTTP, AS1, AS2.
IETF określiła standardy przesyłu komunikatów EDI przez Internet: w 2002 określił sposób przesyłania EDI poprzez pocztę elektroniczną, a w 2005 roku określono sposób przesyłania przez HTTP z użyciem MIME (AS2) w .
Najczęściej używane standardy komunikatów EDI:
Najważniejsze korzyści z EDI to m.in. oszczędność czasu, zwiększanie produktywności, zmniejszenie liczby błędów, łatwiejsze monitorowanie danych, zwiększenie satysfakcji klientów i korzyści finansowe.

</doc>
<doc id="163557" url="https://pl.wikipedia.org/wiki?curid=163557" title="Rozporządzenia">
Rozporządzenia



</doc>
<doc id="163561" url="https://pl.wikipedia.org/wiki?curid=163561" title="Rezerwat przyrody Broczówka">
Rezerwat przyrody Broczówka

Broczówka – stepowy rezerwat przyrody w województwie lubelskim, w powiecie zamojskim, na terenie gminy Skierbieszów. Rezerwat w całości leży w granicach Skierbieszowskiego Parku Krajobrazowego, na terenie nadleśnictwa Krasnystaw.
Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.

</doc>
<doc id="163565" url="https://pl.wikipedia.org/wiki?curid=163565" title="Stalag">
Stalag

Stalag (niem. skrót od "Stammlager für kriegsgefangene Mannschaften und Unteroffiziere") – w czasie II wojny światowej niemiecki obóz jeniecki podczas II wojny światowej przeznaczony dla szeregowców i podoficerów.
Oddzielną kategorię stanowiły obozy Stalag Luft ("Stammlager für kriegsgefangene Luftwaffenangehörige") pod zarządem Luftwaffe, przeznaczone dla lotników wszelkich stopni oraz Marlag ("Kriegsmarine-Kriegsgefangenen-Mannschaftsstammlager") przeznaczone dla podoficerów i szeregowych marynarki wojennej.
Stalagi tworzone były w całej Europie. Najbardziej znany z nich – z powodu tzw. „wielkiej ucieczki” – to Stalag Luft III Sagan w obecnym Żaganiu. Wielka i tragiczna w skutkach ucieczka 81 jeńców w marcu 1944 zakończyła się szczęśliwie tylko dla trzech uciekinierów.
Lista stalagów na terenie Polski.
Na terenie obecnej Polski, znajdowały się wszystkie obozy w okręgach armii niemieckiej: Wehrkreis I, Wehrkreis VIII, Wehrkreis XX, Wehrkreis XXI, częściach: Wehrkries II, Wehrkries III, oraz Generalgouvernement-Lublin.

</doc>
<doc id="163566" url="https://pl.wikipedia.org/wiki?curid=163566" title="Styl międzynarodowy">
Styl międzynarodowy

Styl międzynarodowy – prąd architektury modernistycznej, z którym często jest ona utożsamiana, rozwijający się od około 1922 w Europie, a później na całym świecie.
Nazwa.
Określenie powstało jako sztuczny termin stworzony przez Philipa Johnsona i Henry'ego-Russella Hitchcocka w 1932 na oznaczenie ogółu prądów minimalistycznych i funkcjonalistycznych w europejskiej architekturze modernistycznej lat 20. i 30. XX w. Użyty został po raz pierwszy w tytule wystawy w MoMA w Nowym Jorku i w towarzyszącej jej publikacji ("The International Style: Architecture Since 1922"). 
Autorzy terminu sugerowali w ten sposób umiędzynarodowienie architektury przy jednoczesnym oderwaniu od rodzimych wzorców, jednocześnie jednak po raz pierwszy nadawali architekturze modernizmu rangę kolejnego stylu historycznego, podczas gdy większość jej twórców chętniej widziałaby w niej raczej całkowicie nową metodę twórczą niż styl. Już wcześniej funkcjonowało w Europie pojęcie "architektura międzynarodowa" (niem. "Internationale Architektur)", użyte m.in. przez Ludwiga Hilberseimera w katalogu do wystawy "Die Wohnung" w Stuttgarcie w 1927. Hitchcock i Johnson użyli jednak innego określenia zawierającego wyraz "styl", jak również opisali nowoczesną architekturę na podstawie klarownych kryteriów, powołując się na podane na 83 planszach uszeregowane alfabetycznie według nazwiska autora przykłady. Szczególnie silnie sprzeciwiał się w tym czasie traktowaniu nowoczesnej architektury jako stylu Walter Gropius. Książka Johnsona i Hitchcocka, katalogując cechy wymagane do tego, aby budynek mógł być uznany za nowoczesny, wywarła wpływ na wielu architektów i pełniła dla wielu rolę podręcznika estetyki.
Określenie rozpowszechniło się początkowo w krajach anglosaskich, obecnie stosowane jest na całym świecie jako synonim kubicznej odmiany modernizmu. Niekiedy traktowane jest jako synonim pojęć "funkcjonalizm" i "racjonalizm", rozgraniczenie między tymi pojęciami jest różnie przedstawiane w literaturze. Johnson i Hitchcock pisząc o "radykalnych funkcjonalistach" przeciwstawiali im styl międzynarodowy, który brał pod uwagę względy estetyczne, Współcześni historycy architektury kwestionują jednak pogląd, że istniała jakakolwiek spójna koncepcja funkcjonalizmu w architekturze lub grupa funkcjonalistów. Jednak najczęściej mianem funkcjonalizmu określa się kierunek polegający na uznawaniu funkcji każdego budynku za zasadniczy czynnik kształtowania zarówno planu danego obiektu, jak i jego konstrukcji i formy architektonicznej.
Cechy stylu.
Hitchcock i Johnson, jako historycy sztuki, zanalizowali nową architekturę pod względem formalnym i ustalili kilka kryteriów estetycznych, które miały ją charakteryzować:
Autorzy skupiali się na zewnętrznym wyglądzie i wyrazie budynków, modernistycznym eksperymentom z wnętrzem poświęcając mniej miejsca. Nowoczesny budynek miał ich zdaniem sprawiać wrażenie lekkości, jego ściany miały stanowić gładkie płaszczyzny pokryte regularną teksturą. Jako preferowane materiały elewacyjne wymieniali okładziny drewniane, płyty ceramiczne i luksfery. Płaszczyzny tynku i widoczny żelbet, choć jak zauważali kojarzone z nowoczesną architekturą, dodawały jakoby budynkowi ciężaru, dotyczyło to także większości przypadków użycia cegły. Obszerne przeszklenia miały być stosowane dla nadania ścianie lekkości, lecz jednocześnie w celu zachowania ciągłości płaszczyzny winny być zlicowane z elewacją. Do zasad stylu nie należało postulowane wcześniej przez Le Corbusiera konieczne stosowanie dachów płaskich, zdaniem autorów dach pulpitowy jest również funkcjonalny i estetyczny.
W sierpniu 1951 ukazał się w "Architectural Record" artykuł, w którym Hitchcock zrewidował z perspektywy dwudziestu lat niektóre swoje poglądy. Stwierdził, że książka nie miała być zbiorem akademickich reguł czy teorią projektowania budynków, stanowiąc jedynie opis czy prognozę nadchodzącej architektury. Drugą z zasad uznał za zbyt ściśle sformułowaną, zaś trzecią za nieistotną przy opisie stylu i dotyczącą raczej sfery prywatnych odczuć estetycznych. Ponadto Hitchcock wyróżnił dodatkową zasadę "prawdziwości" i klarowności konstrukcji budynku.
Styl międzynarodowy, którego uosobieniem stał się pryzmatyczny biurowiec o szklanej ścianie kurtynowej podzielonej filigranową siatką profilów stalowych, stanowił po II wojnie światowej dominujący prąd modernizmu. Zdaniem krytyków stylu międzynarodowego wielu jego twórców stopniowo znacznie oddaliło się od funkcjonalistycznych i humanistycznych założeń modernizmu lub też od samego początku kierowali się raczej przesłankami estetycznymi. Stworzona wedle funkcjonalnych pryncypiów architektura często posiadała niedostatki funkcjonalne, uzupełniane różnymi rozwiązaniami mechaniczno-technicznymi. Krytyka stylu międzynarodowego dotyczyła też powtarzalności form i monotonii elewacji, a także agresywnego umieszczania budynków w przestrzeni miejskiej.
Można wyróżnić cztery fazy rozwoju stylu:

</doc>
<doc id="163568" url="https://pl.wikipedia.org/wiki?curid=163568" title="Rezerwat przyrody Brudzieniec">
Rezerwat przyrody Brudzieniec

Brudzieniec – torfowiskowy rezerwat przyrody w województwie lubelskim, w powiecie włodawskim, na terenie gminy Wola Uhruska. Leży w granicach Sobiborskiego Parku Krajobrazowego, na terenie Nadleśnictwa Sobibór. Od wschodu graniczy z dużo większym rezerwatem „Trzy Jeziora”.
Rezerwat zajmuje bezodpływową kotlinę śródleśną, w której centrum znajduje się dystroficzne jezioro Brudzieniec o powierzchni 18,16 ha.

</doc>
<doc id="163571" url="https://pl.wikipedia.org/wiki?curid=163571" title="Yoda">
Yoda

Yoda – postać fikcyjna, jeden z bohaterów sagi filmowej "Gwiezdne wojny"; zielonoskóry, mierzący niemal metr wzrostu, lecz posiadający niezwykle potężną Moc Mistrz Jedi.
Żył w ostatnim tysiącleciu istnienia Republiki. Jedi jego czasów uważali go za jednego z najpotężniejszych i najmądrzejszych członków Zakonu. Mimo niewielkiego wzrostu i sędziwego wieku, jak większość Jedi, był niezwykle wygimnastykowany i zręczny. Rekompensowało to jego niewielką siłę fizyczną. Dowodził tego osiągając niezrównane zdolności w sztuce Ataru, technice walki mieczem świetlnym wykorzystującej akrobatykę i szybkość przeciwko sile. Do walki używał krótkiego miecza świetlnego o zielonym ostrzu.
Pochodzenie Yody okryte jest tajemnicą i nie wiemy nawet jak nazywała się rasa, do której należał. Znanych z imienia jest jeszcze czterech przedstawicieli jego rasy, wszyscy silni Mocą: rycerz Jedi Minch, mistrzyni Jedi Yaddle, mistrz Vandar Tokare, mistrz Oteg i podopieczny Mandalorianina, Grogu.
Historia.
"Mroczne widmo".
Kiedy Qui-Gon przedstawił radzie Jedi Anakina Skywalkera, prosząc jednocześnie o zgodę Rady na szkolenie go na Jedi, Yoda był temu przeciwny, argumentując, że chłopiec jest zbyt duży, a ponadto zbyt przywiązany do swojej matki, którą boi się stracić. Jednak po śmierci Qui-Gona z rąk Dartha Maula, Anakin został uczniem Obi-Wana.
"Wojny klonów i Zemsta Sithów".
W " Yoda udał się na planetę Kamino, w celu sprawdzenia armii klonów po jej odkryciu przez Obi-Wana. Wraz z nią wspomógł później Jedi walczących na arenie na Geonosis, co dało początek Wojnom klonów. Na Geonosis zmierzył się także z Darthem Tyranusem, znanym jako Hrabia Dooku. Pojedynek nie został jednak rozstrzygnięty, skończył się ucieczką Sitha.
Podczas kilkuletnich zmagań Yoda kilkakrotnie próbował spotkać się z Hrabią Dooku. W końcu, na jego zaproszenie, udał się potajemnie na Vjun. Spotkanie okazało się pułapką. Yoda mimo wszystko spotkał się z Dooku i niemal udało mu się sprowadzić go z powrotem na Jasną Stronę Mocy – na przeszkodzie stanęły jednak wydarzenia skrupulatnie zaplanowane przez Palpatine’a. Yoda został wówczas dwukrotnie ranny w walce z Dooku.
W końcowej fazie Wojen klonów, przedstawionej w ", Yoda udał się wraz z batalionem klonów na ojczystą planetę Wookieech, porośnięty drzewami o ogromnych rozmiarach Kashyyyk, gdzie koordynował odparcie inwazji Separatystów. Uniknął tam śmierci z rąk klonów, wykonujących z polecenia Kanclerza Palpatine’a Rozkaz 66; zabił wówczas dwa mierzące do niego klony. Niedługo później wspólnie z Obi-Wanem przedostał się do siedziby zakonu Jedi, uzyskując m.in. dostęp do systemu kamer.
"Imperium kontratakuje" i "Powrót Jedi".
Po upadku Republiki i przegranej – we własnym rozumieniu – walce z Palpatine'em, w której stracił swój miecz świetlny, Yoda ukrył się na bagiennej planecie Dagobah, wykorzystując do zamaskowania swojej tam obecności wypełnioną energią Ciemnej Strony Mocy jaskinię będącą pozostałością po pokonanym tam wcześniej przez Mincha Mrocznym Jedi z Bpfassh. Udzielał porad nielicznym ocalałym Jedi.
W roku 3 ABY duch Obi-Wana Kenobiego przysłał na szkolenie do Yody Luke’a Skywalkera. Yoda kontynuował jego szkolenie aż do śmierci ze starości w roku 4 ABY. Po śmierci zjednoczył się z Mocą i przynajmniej raz ukazał się Luke’owi – scena ta przedstawiona jest w zakończeniu "".
"Ostatni Jedi".
W tym epizodzie, Yoda w formie ducha ukazuje się Luke’owi gdy ten waha się przed spaleniem, „Pierwszej Świątyni Jedi” znajdującej się na Ahch-To. Mistrz uderza piorunem za pomocą mocy w świątynne drzewo, paląc przy tym święte księgi, uważając że i tak do niczego się już nie przydadzą. Pokazuje tym Luke’owi że Rey nie potrzebuje starych mądrości, tylko prawdziwego nauczyciela.
Expanded Universe ("Legendy").
Wedle "Legend" Yoda urodził się w roku 896 BBY i szkolony był przez mistrzów wychowanych bezpośrednio w tradycji z czasów Nowych wojen Sithów. Przez kilkaset lat zajmował się szkoleniem Rycerzy Jedi, między innymi około roku 200 BBY należał do kadry nauczycieli odpowiedzialnej za statek kosmiczny Chu'unthor – ruchomą akademię Jedi, krążącą po Galaktyce w poszukiwaniu nowych adeptów Mocy. Jednostka ta została stracona na Dathomirze, a próby odzyskania jej spełzły na niczym.
Od tego czasu Yoda pełnił obowiązki członka Rady Jedi w Świątyni Jedi na Coruscant – tam też szkolił kolejnych padawanów i młodszych adeptów. Większość Jedi okresu końca Starej Republiki na tym czy innym etapie szkolenia przeszła przez jego ręce. Był między innymi mistrzem Ki-Adi-Mundiego, Hrabiego Dooku, Mace’a Windu i Rama Koty. W czasach upadku Starej Republiki uważany był za najpotężniejszego znanego Jedi i z reguły to od jego decyzji zależały postanowienia całej Rady; posiadał również decydujący wpływ na kierunek rozwoju Zakonu Jedi.
Yoda w entomologii.
Na cześć Yody nazwano pluskwiaka "Polemistus yoda".

</doc>
<doc id="163573" url="https://pl.wikipedia.org/wiki?curid=163573" title="Strzyża (Gdańsk)">
Strzyża (Gdańsk)

Strzyża (kaszb."Strzëżô", niem. "Striess", "Strüss") – jedna z dzielnic Gdańska.
Wieś Opactwa Cystersów w Oliwie w województwie pomorskim w II połowie XVI wieku. 
Graniczy od południa z Wrzeszczem Górnym, od wschodu z Zaspą-Młyniec, od północy z Oliwą oraz od północy i zachodu z dzielnicą VII Dwór. Jej nazwa pochodzi od przepływającej w pobliżu strugi, Strzyży. Północną granicę dzielnicy wyznacza ślad po dawnej linii kolejowej Gdańsk Wrzeszcz – Stara Piła, w miejscu tym wybudowana została Pomorska Kolej Metropolitalna. Zachodnią granicę stanowi krawędź Lasów Oliwskich.
Na terenie dzielnicy znajdują się osiedla mieszkaniowe o niskiej zabudowie blokowej, kościół Zmartwychwstania Pańskiego, Zajezdnia Wrzeszcz – największa w mieście zajezdnia tramwajowa z warsztatami (otwarta w 1935), pętla tramwajowa, szkoły, schronisko młodzieżowe, duże centrum handlowe, Klub Żak, gdański oddział IPN, Gdański Stadion Lekkoatletyczny i Rugby, pomniki gen. Stanisława Maczka oraz Józefa Piłsudskiego.
We wrześniu 2013 odbył się Strzyża Rock Fest, który został uwieczniony przez Macieja Kosycarza.
Rada Dzielnicy.
W Radzie Dzielnicy zasiada 15 radnych. Siedziba Rady Dzielnicy mieści się w budynku przy ulicy ks. Bernarda Sychty 12.

</doc>
<doc id="163574" url="https://pl.wikipedia.org/wiki?curid=163574" title="Rehabilitacja osób z uszkodzonym słuchem">
Rehabilitacja osób z uszkodzonym słuchem

Rehabilitacja osób z uszkodzonym słuchem – program kompleksowych działań diagnostycznych, wychowawczych i terapeutycznych, dający dziecku niesłyszącemu optymalne warunki rozwoju i osiagania efektów na miarę indywidualnych możliwości.
Rehabilitacja zawiera się w realizacji następujących zadań:
Formy pracy z dzieckiem i jego rodziną podczas rehabilitacji:
Kadra specjalistyczna zajmująca się rehabilitacją osób z wadą słuchu:
Specjaliści regularnie współpracują z lekarzami następujących specjalności:

</doc>
<doc id="163582" url="https://pl.wikipedia.org/wiki?curid=163582" title="Charles Spearman">
Charles Spearman

Charles Spearman (ur. 10 września 1863, zm. 17 września 1945) - psycholog angielski, pionier analizy czynnikowej, zapoczątkował nowoczesne rozumienie inteligencji człowieka.
Spearman był uczniem Wilhelma Wundta, ale także wybitnego statystyka Francisa Galtona. Badając dzieci szkolne odkrył w rozwiązywaniu przez nich zadań umysłowych czynnik określający jakość ich pracy w różnych zadaniach, który nazwał czynnikiem "g". Później sformułował tzw. dwuczynnikową teorię inteligencji, która głosiła, że do wykonania zadania umysłowego potrzebne jest wykorzystanie ogólnej zdolności intelektualnej (czynnika "g") oraz zdolności specyficznych (czynnika "s").
Uczniem Charlesa Spearmana był John C. Raven, angielski psycholog i psychometra.

</doc>
<doc id="163583" url="https://pl.wikipedia.org/wiki?curid=163583" title="Modernizm (architektura)">
Modernizm (architektura)

Modernizm – ogólne określenie prądów w architekturze światowej rozwijających się w latach ok. 1910–1980, zakładających całkowite odejście nie tylko od stylów historycznych, ale również od wszelkiej stylizacji. Architektura modernistyczna opierała się w założeniu na nowej metodzie twórczej, wywodzącej formę, funkcję i konstrukcję budynku niemal wyłącznie z istniejących uwarunkowań materialnych. 
Wśród najważniejszych ruchów w historii architektury, które mniej lub bardziej bezpośrednio wpłynęły na całą architekturę i urbanistykę XX wieku, zapamiętani są jako Mistrzowie Ruchu Le Corbusier, Ludwig Mies van der Rohe, Walter Gropius, Frank Lloyd Wright, Alvar Aalto, ale także Włosi Giovanni Michelucci, Gio Ponti, Gualtiero Galmanini, Franco Albini.
Główne założenia modernizmu w architekturze.
Architekci modernistyczni zakładali, że o pięknie budynku stanowi głównie jego funkcjonalność, a w każdym razie, iż przede wszystkim muszą zostać spełnione wymogi funkcji, którą ma pełnić obiekt. Jednym z naczelnych haseł modernizmu była maksyma Sullivana "Form follows function", co tłumaczy się jako "forma wynika z funkcji" (lub też "forma następuje po funkcji").
Duże znaczenie miały także nawołujące do minimalizmu sentencje Miesa van der Rohe "Less is more" (tłumaczone jako "Mniej znaczy więcej") oraz Adolfa Loosa "ornament to zbrodnia". Budynek stanowić miał dzieło abstrakcyjne. Wszelki ornament był odrzucany.
Najbardziej znanymi manifestami modernizmu są "Pięć punktów nowoczesnej architektury" Le Corbusiera i "Karta Ateńska".
Ruch nowoczesny w architekturze nie był zjawiskiem jednolitym i nie posiadał jednoznacznej ideologii. W obrębie modernizmu wyróżnić można kilkadziesiąt prądów, kierunków i szkół architektonicznych. Rozgraniczenie pomiędzy poszczególnymi prądami modernizmu jest niejasne, różni krytycy stosują np. wobec głównego nurtu ruchu nowoczesnego określenie "funkcjonalizm" bądź "racjonalizm", mając jednak na myśli tylko różne ujęcia tego samego zjawiska. Nazwa "funkcjonalizm", często nadużywana, posiada przy tym negatywną konotację z technokratyzmem. Modernizm, jako pojęcie szersze, obejmuje czasem poza "obiektywnym modernizmem" również "romantyczny modernizm", czyli architekturę związaną ściśle z indywidualnością twórcy. W obrębie ideologii architektury szeroko rozumianego modernizmu mieści się zarówno sceptyczny humanizm (np. Miesa van der Rohe), jak i radykalny komunizm (np. H. Meyera). Komuniści jednak potępili architekturę modernizmu już przed II wojną światową kiedy Stalin odrzucił konstruktywistyczny projekt Pałacu Rad w Moskwie autorstwa Le Corbusiera i propagowano tam socrealizm.
Nazwa.
Nazwa "modernizm" wywodzi się z francuskiego (a pośrednio z łacińskiego) wyrazu "moderne", oznaczającego nowoczesność, określa stosowny do współczesnych okoliczności sposób działania i formę bytu. Jako określenie prądu w architekturze konkurowała z określeniami "funkcjonalizm", dziś mającym zwykle węższe znaczenie, oraz "racjonalizm", który może jednak określać również całą racjonalistyczną tradycję w architekturze od XIX wieku począwszy. Dawniej stosowało się również termin "architektura nowoczesna", który w szerszym znaczeniu obejmuje jednak również postmodernizm. Precyzyjnym, lecz rzadko stosowanym synonimem modernizmu, jest "ruch nowoczesny w architekturze".
Modernizm w architekturze nie jest tożsamy z wcześniejszym czasowo i skrajnie różnym ideowo modernizmem w sztuce i literaturze, któremu w architekturze odpowiada secesja. Natomiast w języku hiszpańskim zwykło się jako "modernismo" określać właśnie secesję w architekturze.
Historia.
Początki i źródła modernizmu.
Ruch modernistyczny w architekturze nie miał jednego źródła, rozwijał się wpierw niezależnie i bardzo zróżnicowanymi drogami w poszczególnych krajach Europy i w Ameryce.
XIX wiek przyniósł wielki rozwój sztuki inżynierskiej, związany głównie z wprowadzeniem i opanowaniem nowych materiałów – żeliwa i stali. Od lat 30. XIX wieku powstawały nowoczesne obiekty budowlane (mosty, hale fabryczne, szklarnie), których forma uwarunkowana była ścisłą koniecznością. Choć ich projektanci nie mieli zwykle ambicji architektonicznych, zostały później docenione jako prawdziwie postępowe dzieła. Sztandarowym przykładem jest Crystal palace Josepha Paxtona (1851). Architektura, dystansując się od używania "nieprawdziwych materiałów", pozostawała nie tylko w tyle, lecz znalazła się w sytuacji niejako opozycyjnej do inżynierii, kierując się ku tzw. neostylom i eklektyzmowi. Można dostrzec to w dworcach kolejowych z tego okresu, w których do "koniecznej" przeszklonej stalowej hali peronowej przylegał historyzujący, murowany budynek kas i poczekalni. Można stąd wysnuć tezę, że obie części budynku pozostawały w sprzeczności. Dostrzeżenie, docenienie i akceptacja przez architektów postępu w inżynierii i przemyśle oraz ich wpływu na współczesność należały do czynników wpływających na narodziny modernizmu.
W wielkich miastach Stanów Zjednoczonych od lat 70. XIX wieku zaczęła powstawać architektura o cechach funkcjonalizmu, przede wszystkim domy towarowe w Chicago (tzw. szkoła chicagowska). Również pierwsze wieżowce Nowego Jorku i Chicago przyjmowały kubiczne formy, prawie nie ukrywające stalowego szkieletu.
W Wielkiej Brytanii rozwijał się ruch Arts and crafts, dążący do ponownego powiązania różnych dziedzin sztuki i rzemiosła poprzez architekturę. Wywarł on wielki wpływ na debatę o architekturze w Niemczech, zamarł jednak w połowie pierwszego dwudziestolecia XX wieku. W Europie kontynentalnej szczególnie w poszukiwaniu nowej i odpowiadającej duchowi czasu metody twórczej wyróżniali się architekci Henry van de Velde – założyciel szkoły rzemiosła artystycznego w Weimarze i Adolf Loos, którego budynki o płaskich i niezdobionych elewacjach wywoływały protesty w Wiedniu.
Amerykański architekt Frank Lloyd Wright tworzył w końcu XIX wieku liczne domy jednorodzinne inspirowane budownictwem egzotycznym, głównie japońskim, lecz pozostawał też pod wpływem szkoły chicagowskiej i tradycji rzemieślniczych. Dzieła Wrighta znalazły wielki oddźwięk przede wszystkim w Europie.
Wczesny modernizm.
Około 1900, gdy w architekturze kwitła secesja, trwała w Europie intensywna dyskusja na temat roli architektury i architektów we współczesnym świecie. Narastała krytyka nadmiaru zdobień, a wkrótce samego zastosowania ornamentu w architekturze. Z różnych perspektyw krytykowano również architekturę XIX wieku, za pewnik przyjęto konieczność stosowania "prawdziwych", niezafałszowanych tynkiem czy malowaniem materiałów (początkowo wykluczając jednak zastosowanie stali czy żelbetu). Postępowi architekci krytykowali sztuczność czy wręcz manieryczność secesji. Wielu z nich za wzorce przyjmowało początkowo rodzime budownictwo wiejskie poszczególnych krajów oraz budownictwo z czasów wokół roku 1800, inni opierali się na rozpoznaniu właściwości materiałów. Przede wszystkim w Niemczech i Holandii powstały pierwsze budynki, które można zaliczyć do architektury modernistycznej. Należy do nich rzeczowy, choć posiadający dość tradycyjne elementy dekoracyjne gmach giełdy (1903) w Amsterdamie H. P. Berlagego. W Niemczech powstał w 1907 Deutscher Werkbund, organizacja skupiająca architektów i innych twórców współdziałających z przemysłem i tworzących budynki w oparciu o zasady funkcjonalności. W Berlinie Peter Behrens zaprojektował stalowo-szklaną halę turbin firmy AEG (1907), zlokalizowaną w kontekście miejskim. Jedynym ozdobnikiem jest masywny mur w narożniku, zbędny w konstrukcji. We Wrocławiu działali Max Berg, twórca żelbetowej, projektowanej "od wnętrza" Hali Stulecia (1913), oraz Hans Poelzig, architekt wielu obiektów przemysłowych (np. wieża wodna w Poznaniu), lecz również obiektów użyteczności publicznej. Jednym z najwcześniejszych przykładów wczesnego modernizmu jest Kolonia Emma w Radlinie. Jednocześnie z przekształcaniem się form architektonicznych trwała dyskusja o stosunku architektury do sztuki i techniki oraz akceptacji produkcji masowej.
Jednym z przełomowych budynków była fabryka obuwia "Fagus" Waltera Gropiusa z 1911, często określana jako pierwszy obiekt modernistyczny. Szklany narożnik jest w niej pozbawiony elementów konstrukcyjnych. W roku 1914 Gropius projektuje na wystawę przemysłową w Kolonii wzorcową fabrykę o szklanych elewacjach, Bruno Taut zaś szklany pawilon o krystalicznych kształtach. Obiekty te dały początek legendzie "szklanych domów", symbolu przyszłości.
Rozkwit w dwudziestoleciu międzywojennym.
I wojna światowa przynosi, poza wielkimi zniszczeniami, również rozwój techniki (np. lotnictwa), a przede wszystkim gwałtowne przemiany społeczne, w tym rewolucje. Nadzieja na lepszą przyszłość widziana w nowej organizacji społeczeństwa, jak również w technice, umożliwiła modernistom większą swobodę działania oraz pobudziła do wymiany intelektualnej. Sytuacja ekonomiczna pierwszych lat po wojnie nie sprzyjała wznoszeniu dużej liczby nowoczesnych obiektów, lecz teoretyczne rozważania na temat architektury rozwijały się w całej Europie. Szeroko komentowano przedstawione jedynie w szkicowej formie projekty Sant’Elii, Miesa van der Rohe czy Stama, stanowiące raczej zapis utopijnej idei niż realne propozycje budynków. Duże znaczenie jako fora wymiany myśli uzyskały czasopisma, takie jak werkbundowski "G" albo redagowane przez Ch.E. Jeannereta "L'Esprit Nouveau" i przez Stama "ABC". Wśród członków Deutsche Werkbundu działała grupa korespondencyjna "Szklany łańcuch" (niem. "Die Gläserne Kette"), dzięki której wykrystalizował się pogląd modernistów na cele i kierunki rozwoju architektury. W Weimarze na bazie uczelni van de Veldego powstał Bauhaus, szkoła rzemiosł i architektury. W Holandii działała abstrakcyjno-formalistyczna grupa "De Stijl" wokół Theo van Doesburga i Gerrita Rietvelda. W Rosji po rewolucji doszli do głosu konstruktywiści, łączący plastyczną ideę suprematyzmu z najnowszymi możliwościami technicznymi.
Nowocześni architekci lat 20. inspirowali się nowoczesną sztuką, przejmując jej abstrakcyjność. Niektórzy z nich odrzucali jednak całkowicie związek architektury z działalnością artystyczną, uważając za zadanie architektury wypełnianie materialnych potrzeb społecznych. Inni, jak Le Corbusier, uważali, że architektura staje się sztuką, gdy wybierze się najpiękniejsze formalnie spośród możliwych w pełni funkcjonalnych rozwiązań. W środowiskach nowoczesnych architektów powszechnie uważano, że architektura powinna podążać za nowoczesnością i krzewić nową kulturę.
Na Wystawie Światowej w Paryżu w 1925 tylko Le Corbusier, Konstantin Mielnikow i Robert Mallet-Stevens zaprezentowali modernizm zamiast modnego wtedy art déco i domagali się architektury bez dekoracji. Około 1925 moderniści zaczęli budować coraz to liczniej budynki użyteczności publicznej, zwłaszcza takie symbole nowoczesności jak kina czy domy towarowe, często też starsze obiekty otrzymywały nowoczesną elewację. Modernizm stawał się modny w centrach wielkich miast. W Niemczech, Holandii i Francji powstały modernistyczne osiedla mieszkaniowe z płaskimi dachami. Najpierw były to małe założenia, obejmujące kilka domów i zwykle wyśmiewane przez ówczesną prasę codzienną. Większe osiedla tego czasu to "Osiedle-Podkowa" (niem. "Hufeisensiedlung") Brunona Tauta w Berlinie-Britzu i Törten Waltera Gropiusa w Dessau (dziś Dessau-Roßlau). Swoje pierwsze modernistyczne wille buduje Le Corbusier. Deutscher Werkbund organizuje wystawę architektury mieszkaniowej w Weißenhof w 1927, a później także m.in. wystawę WUWA we Wrocławiu (1929) i Novy Dům w Brnie (1932). Architektura i urbanistyka modernizmu wiążą się z ideami demokratyzacji i egalitaryzacji życia społecznego (także z socjalizmem), lecz spotykają się z zainteresowaniem przede wszystkim wśród wyższych klas społecznych.
W Stanach Zjednoczonych w stylu nawiązującym do europejskiego modernizmu tworzyli Rudolf Schindler i Richard Neutra, architekci pochodzenia austriackiego, uczniowie Loosa. Pod względem formalnym modernizm stał się stylem w pełni międzynarodowym, a jego rozwój przebiegał równolegle w całym rozwiniętym technicznie świecie. Dostrzegli to Johnson i Hitchcock, tworząc termin "styl międzynarodowy". Modernizm tego okresu wcale nie był jednak zjawiskiem jednolitym, a z podobieństwem form nie szły w parze idee i zapatrywania poszczególnych architektów. Już w początku lat 30. nowoczesna architektura ponownie silnie się różnicowała i dochodziło do jawnych sporów, aczkolwiek granice między stronnictwami nie przebiegały wzdłuż granic państwowych. Około 1930 dominował główny prąd "szkoły międzynarodowej", lecz wzmogła się krytyka rygorystycznie funkcjonalnej i kubicznej architektury.
CIAM.
Konsolidacji środowiska modernistów w końcu lat 20. sprzyjały nie tylko kolportaż publikacji i ożywiona korespondencja, lecz również obrona przed atakami ze strony środowisk konserwatywnych. Dla reprezentowania i propagowania nowej architektury powstał w 1928 CIAM, międzynarodowe forum architektów skupione wokół Le Corbusiera. Po przejęciu władzy w Niemczech przez nazistów, którzy potępili architekturę modernizmu, CIAM stał się głównym ośrodkiem rozwoju myśli modernistycznej. W jego gronie dyskutowane były i kodyfikowane zasady opisujące tworzenie nowej architektury. W wyniku tych prac powstała m.in. "Karta Ateńska".
Dojrzały modernizm powojenny.
Kilka lat po II wojnie światowej modernizm w krajach zachodniej Europy i w USA osiągnął wysoki stopień akceptacji i popularności. Stał się stylem budynków użyteczności publicznej i osiedli, symbolizował nowoczesność i demokrację. Odbudowa wielu miast europejskich prowadzona była wedle zasad "Karty Ateńskiej", zniszczenia wojenne uznano za szanse na wprowadzenie generalnej reformy ich osiedli mieszkaniowych i przestrzeni publicznych.
W 1952 we Francji Le Corbusier zbudował swój prototypowy, przełomowy i kontrowersyjny wielki blok mieszkalny Unité d’habitation (Jednostka mieszkalna) w Marsylii inspirowany formą i funkcją transatlantyku. Na berlińskiej wystawie budownictwa IBA (Interbau) w 1957 zaprezentowano natomiast nowe budownictwo niemieckie i międzynarodowe jako modernistyczną i demokratyczną alternatywę wobec architektury III Rzeszy oraz powstającej równolegle wschodnioberlińskiej socrealistycznej alei Stalina. Temat humanistycznego przesłania modernizmu jako architektury prospołecznej i zapewniającej zdrowe warunki życia był na niej jeszcze w pełni poważnie podejmowany przez architektów (m.in. Le Corbusier, Aalto i Niemeyer).
W 1953 Le Corbusier zbudował nowe indyjskie miasto Czandigarh. Założenie nowego miasta Brasilii (1960) na podstawie projektu Costy i Niemeyera, opierającego się na teoretycznych rozważaniach miasta linearnego, stanowiło ostatnie wielkie przedsięwzięcie dojrzałego modernizmu i próbę realizacji jego idei, często uznawanej za utopię.
Późny modernizm, krytyka i schyłek modernizmu.
Krytyka modernizmu z pozycji konserwatywnych doprowadziła do powstania prądów programowo antymodernistycznych w latach 20. XX wieku, jednak nie one stały się głównym zagrożeniem dla rozwoju awangardy. W momencie upowszechnienia się (i spowszechnienia) modernizmu siła argumentów ideowych i estetycznych jego twórców znacząco osłabła.
Już krótko po II wojnie światowej, mimo powszechnego entuzjazmu dla nowej architektury i urbanistyki, Alison i Peter Smithson ostrzegali przed niebezpieczeństwami rygorystycznego i szablonowego projektowania. Jako że technokratyczne tendencje w modernizmie stały się silne, wyrażali obawę przed zdehumanizowaniem architektury. Corbusierowski model urbanistyki (miasto wieżowców wśród zieleni) prowadził zdaniem Smithsonów do wyobcowania i izolacji, tym samym mógł prowadzić do patologii społecznych, podczas gdy jedną z naczelnych idei modernizmu była idealna wspólnota mieszkańców. Rozłam między "tradycyjnymi" modernistami a młodszym pokoleniem architektów (zgromadzonych m.in. w grupie "Team Ten") w początku lat 50. doprowadził nie tylko do rozpadu CIAM, lecz również do wzmożonej dyskusji na temat popełnianych błędów.
W okolicach Londynu powstały w tym okresie projektowane przez miejskie biuro projektowe osiedla (m.in. Alton-East 1954 i -West 1959 w Roehampton) charakteryzujące się zasadami "miejskość dzięki gęstości" (ang. "urbanity by density") i "mieszanej zabudowy" ("mixed development"), złożone zarówno z wieżowców, jak i niższych budynków wielorodzinnych oraz szeregowych. Stały się one wielokrotnie naśladowanym wzorem rozwiązań architektury mieszkaniowej w krajach zachodnich. W awangardzie światowej architektury znaleźli się odtąd architekci pochodzący z krajów anglosaskich. Angielski stał się językiem, w którym prowadzono międzynarodową dyskusję i krytykę architektoniczną, zastąpił on używane wcześniej w tej roli francuski oraz niemiecki. W architekturze tego okresu daje się zauważyć powrót do naturalnych i nieprzetworzonych materiałów, takich jak drewno czy kamień. Różnorakie zjawiska rozwijające się w architekturze od połowy lat 50., takie jak brutalizm, strukturalizm czy metabolizm są nazywane zbiorowym określeniem późnego modernizmu.
Od połowy lat 60. w USA z gwałtowną krytyką modernizmu zaczęli występować postmoderniści, zarzucając mu monotonię, ignorowanie potrzeb użytkownika, zwłaszcza oderwanie człowieka od jego korzeni kulturowych i wrodzonego środowiska. W wyniku tego modernizm dość gwałtownie stracił uznanie w oczach tak krytyki, jak i inwestorów.
Neomodernizm i DoCoMoMo.
Formalny przepych architektury postmodernizmu wywołał w drugiej połowie lat 80. trwającą do dziś modę na formy budynków nawiązujące do modernizmu, jednocześnie doszli do głosu architekci późnomodernistyczni, którzy nadal projektowali według jego założeń. Wraz z rozwojem technik budowlanych wiele czysto konstrukcyjnych problemów, z jakimi borykali się pierwsi twórcy modernizmu, daje się w pełni rozwiązać. Styl neomodernistyczny i minimalistyczny zazwyczaj przejmują jedynie formalne elementy modernizmu, odcinając się od jego urbanistycznego i społecznego radykalizmu.
Wraz z powrotem zainteresowania modernizmem zaistniała też potrzeba ochrony i konserwacji jego najważniejszych dzieł. W tym celu powstała międzynarodowa organizacja DoCoMoMo. Zasadą architektury modernistycznej była jednak nie trwałość, a dopasowanie do czasowych realiów oraz wymogów techniki i ekonomii. Często wysuwany jest postulat, że w przypadku modernizmu rzeczywistym dziełem nie jest materialny budynek, a abstrakcyjny projekt. Obecnie wiele budynków modernistycznych przechodzi gruntowne renowacje z daleko idącą wymianą materiałów na bardziej wytrzymałe współczesne odpowiedniki.
Cechy budynku modernistycznego.
W przeciwieństwie do stylów historycznych i secesji ruch nowoczesny nie wypracował jednolitych form stylowych ani nigdy nie stawiał sobie takiego celu. Istniało dążenie do unikania wszystkiego, co można określić jako cechy formalne. Szerokie spektrum ideowe modernizmu obejmowało przynajmniej we wczesnej fazie rozwoju ruchu kilka zasad wspólnych dla całego ruchu i to one stanowią raczej wyróżnik architektury powstałej pod jego wpływem. Podstawową zasadą, którą kierowali się architekci modernizmu, było poczucie moralnego obowiązku wobec społeczności – urbanistyka, architektura i przemysł miały spełniać społeczną misję, ich zadaniem miało być demokratyczne i wspólnotowe wychowanie społeczeństwa. Wobec konieczności sprawiedliwego podziału przestrzeni życiowej i związanych z nią dóbr, poszukiwano daleko idącej optymalizacji i ekonomizacji. Owocowało to racjonalizacją rzutu i ogólnej formy architektonicznej. Służyć temu miały także nowe technologie, do których chętnie się uciekano. Za najważniejsze zadanie moderniści uważali zapewnienie ludności godziwych warunków mieszkaniowych, co spowodowało koncentrację na urbanistyce rozumianej jako planowanie osiedli.
Ponieważ zakładano rozumowe podejście do projektowania, powstające formy poszczególnych obiektów miały być rezultatem funkcji i konstrukcji oraz innych warunków brzegowych. Nietrudno dają się jednak zauważyć wspólne cechy formalne dla większości budynków modernizmu. Przede wszystkim dotyczą one dyspozycji przestrzennej budynku: lekka bryła, unikanie symetrii. Niektóre są bezpośrednim skutkiem poszukiwania efektywnej formy. Należą do nich częściowo elementy skodyfikowane przez Le Corbusiera, czyli pięć zasad architektury nowoczesnej: swobodna elewacja ze ścianą kurtynową, wolny plan dzielony lekkimi ścianami działowymi, płaski dach z tarasem zwanym również ogrodem na dachu, szerokie okna wstęgowe wpuszczające dużo światła i w założeniu nie ingerujące w przyrodę posadowienie budynku nad ziemią na słupach (fr. "pilotis") ze stali lub żelazobetonu pozostawiających wolny parter.
Wiele cech powstało jednak niejako w proteście wobec sztuczności form architektury XIX wieku: kubiczna bryła budynku, zdyscyplinowane stosowanie wszelkiego detalu, duże płaskie i jednolite powierzchnie elewacji – białe lub w pastelowych kolorach, okna zlicowane z elewacją i pozbawione wewnętrznych podziałów, stosowanie surowych materiałów (beton, stal), obszerne przeszklenia klatek schodowych, a czasem całych elewacji. Inne, jak np. okrągłe okna (bulaje lub oculusy), posiadały wyłącznie charakter podkreślającej nowoczesny charakter stylizacji.
Z ortogonalnym rygorem formalnym koegzystowały w modernizmie wyszukane, skomplikowane, abstrakcyjne, lecz zarazem funkcjonalnie zaplanowane kształty, zwłaszcza w przypadku obiektów mieszczących duże pomieszczenia o specjalnym charakterze (sala widowiskowa, klub). Wiele budynków skomponowanych jest na zasadzie skontrastowania regularnie rozplanowanych skrzydeł biurowych lub mieszkalnych z organicznie ukształtowanymi częściami wspólnymi, posiadającymi charakter autonomicznego obiektu.
W wielu budynkach modernistycznych podane cechy formalne jednak wcale nie występują, wiele jest też budynków o podanych cechach, których nie można zaliczyć do nurtu modernizmu.
Wolny plan.
Modernizm wprowadził do architektury Zachodu "wolny plan" (lub "wolny rzut"), czyli rzut kondygnacji nie podzielony na zamknięte pomieszczenia. Przestrzeń definiowana była poprzez swobodnie rozmieszczone płaszczyzny, słupy, oświetlenie, elementy wyposażenia. Popularność "wolnego rzutu" miała kilka przyczyn. Z jednej strony podkreślano zalety funkcjonalne uniwersalnej przestrzeni dającej się kształtować przy pomocy odpowiedniej aranżacji mebli i nielicznych ekranów ścian (ewentualnie przesuwnych), z drugiej zaś doceniano walory artystyczne takiego wnętrza, zbudowanego z ciągu zmiennych perspektyw. Wolny plan, który rozwiązuje paraliż przegrody strukturalnej pojawił się w modernizmie dzięki innowacjom takim jak szklane ściany w architekturze mieszkaniowej (przykładem ich zastosowania jest Willa Tugendhatów w Brnie z 1930, autorstwa Ludwiga Miesa van der Rohe, gdzie sterowane elektrycznie szklane ściany kurtynowe zastąpiły zarówno okna, jak i ściany). Inną nowością są drzwi wielkości ściany (nie przeszklone, ale obrotowe) zastosowane na przykład w przedszkolu w bloku mieszkalnym Unité d’habitation w Marsylii z 1952, autorstwa Le Corbusiera.
Modernizm na nowo sformułował pojęcie przestrzeni architektonicznej, zastępując zamknięte i ściśle zdefiniowane, ograniczające się do poszczególnych wnętrz przestrzenie poprzez tzw. kontinuum przestrzenne – ciąg przestrzeni tylko częściowo ograniczonych przez przegrody budowlane. Inspirując się architekturą Dalekiego Wschodu, dążono do zatarcia kontrastu między wnętrzem a zewnętrzem, wciągnięcia przylegającej przestrzeni ogrodu do przestrzeni użytkowej budynku i włączenia wnętrza budynku w środowisko przyrodnicze.
Płaski dach.
Również stosowanie płaskich dachów było różnie umotywowane. Dążenie do funkcjonalności, a przy tym ekonomiczności, nakazywało rezygnację ze słabo wykorzystanej kubatury budynku. Możliwość urządzenia na dachu zazielenionego tarasu umożliwiała lepsze zespolenie budynku z przyrodą. Przede wszystkim jednak dachy płaskie stanowiły manifestacyjny wyróżnik nowoczesności wyrażający się przez oderwanie od archetypu budynku (zwieńczonego dachem spadzistym), nadanie kubicznym budynkom cech kompozycji abstrakcyjnej oraz demonstrację możliwości nowoczesnej techniki.
Przykładem modernistycznego dachu płaskiego z tarasem wypoczynkowym jest Villa Savoye (1931) Le Corbusiera w Poissy oraz awangardowa, funkcjonalistyczna willa mieszkalna pokryta żółtym klinkierem (1936) Romualda Gutta przy ul. Buskiej 9 na Sadybie w Warszawie.
Urbanistyka modernistyczna.
Kształtowanie stref zabudowy.
W odróżnieniu od poprzedzających okresów najistotniejszym zadaniem urbanistyki modernizmu było ekonomiczne oraz sprzyjające zdrowiu i wygodzie mieszkańców projektowanie osiedli, a nie jedynie kształtowanie przestrzeni publicznych i "wnętrz ulicznych" oraz placów.
Moderniści propagowali rozdział poszczególnych funkcji na obszarze miasta (przemysłu, zabudowy mieszkaniowej, centrum administracyjnego i handlowego), także w zależności od ukształtowania terenu i kierunków wiatru. Szlaki komunikacyjne łączące poszczególne części miasta miały tych części nie rozdzielać, a rolę granic je izolujących miały grać tereny zielone. Postulowano łatwy dostęp do obszarów rekreacyjnych.
Modernizm wykształcił kilka sprzecznych tendencji urbanistycznych: limitację osiedli miejskich wraz z tworzeniem satelitów (Ernst May), również ograniczonej wielkości, oraz rozwój wzdłuż głównych osi witalnych aglomeracji miejskiej. Powstały koncepcje miast gwiaździstych i linearnych (Le Corbusier). Również wysokość zabudowy była sprawą sporną – wielu modernistów protestowało przeciw wieżowcom, widząc w nich rozwiązanie niehumanitarne, podczas gdy inni uważali je za symbol nowoczesności i metodę oszczędzania terenów naturalnych.
Komunikacja.
Większość modernistów, szczególnie w początkowej fazie rozwoju nowoczesnej architektury, podzielała fascynację motoryzacją i zaletami indywidualnego transportu. Proponowano model "miasta samochodowego", samochód stanowił atrybut nowoczesności, a jego upowszechnianie stało się argumentem przemawiającym za wznoszeniem równie nowoczesnych domów. Po II wojnie światowej zwiększanie się powierzchni przeznaczonej na komunikację i niszczenie więzi przestrzennych wywołało debaty na temat potrzeby stworzenia "miasta ludzkiego".
Centrum miasta.
Centrum nowoczesnego miasta miało być wydzielonym obszarem usługowym, czasem rozdzielano też administrację i kulturę od handlu. Postulowano tworzenie stref pieszych, obszernych placów oraz parków w bezpośredniej bliskości centrów. Przeważająca większość architektów akceptowała wznoszenie w centrach wieżowców i innych obiektów wielkokubaturowych.
Osiedle modernistyczne.
Dużą uwagę przywiązywano do doświetlenia pomieszczeń mieszkalnych bezpośrednim światłem słonecznym oraz przewietrzania układu urbanistycznego. Obiekty lokalizowano swobodnie wśród zieleni lub też przyjmowano radykalny układ rzędowy (linijkowy). Podłużne budynki orientowano w nim na osi północ-południe, przy czym pomieszczenia dzienne orientowano na zachód, a kuchnie na wschód, zaś komunikację kołową przeprowadzano w kierunku poprzecznym do zabudowy.
W urbanistyce późniejszego okresu (od lat 50.) architekci odchodzili od schematycznych rozwiązań w kierunku uznawanych za bardziej humanistyczne swobodnych i organicznych kompozycji, składających się z budynków o zróżnicowanej wysokości i często łamanym narysie (skomplikowanych formach rzutu). Pojawiło się też ponowne zainteresowanie kształtowaniem wnętrz urbanistycznych.

</doc>
<doc id="163585" url="https://pl.wikipedia.org/wiki?curid=163585" title="Biskupice">
Biskupice



</doc>
<doc id="163586" url="https://pl.wikipedia.org/wiki?curid=163586" title="Konstantyn III (cesarz bizantyński)">
Konstantyn III (cesarz bizantyński)

Konstantyn III (gr. Κωνσταντίνος Γ', ur. 3 maja 612, zm. 20 kwietnia lub 24 maja 641) – cesarz bizantyjski panujący przez cztery miesiące 641 roku. Niekiedy określany także jako Konstantyn I (w rachubie od upadku cesarstwa zachodniorzymskiego).
Najstarszy syn cesarza Herakliusza i jego pierwszej żony Eudokii. Matka Konstantyna zmarła wkrótce po urodzeniu dziecka, wskutek czego cesarz ożenił się ponownie – tym razem z własną bratanicą, naruszając w ten sposób prawa państwowe i kościelne. Wzbudziło to silną niechęć poddanych, oburzonych kazirodczym związkiem, tym bardziej, że nowa cesarzowa jawnie dążyła do ustanowienia następcą tronu własnego syna Herakleonasa. Ostatecznie, zgodnie z wolą ojca, Konstantyn zmuszony był podzielić się władzą z bratem przyrodnim (638).
Po śmierci Herakliusza 11 lutego 641 r. Konstantyn objął pełnię władzy, rządził jednak tylko przez cztery miesiące. Zmarł 24 maja na gruźlicę, choć zgon jego przypisywano także działaniu byłej cesarzowej – macochy Martyny. W trakcie jego krótkiego panowania od cesarstwa odpadł zajęty (w r. 640–645) przez Arabów Egipt.
Żonaty był z Gregorią, córką Niketasa, i miał z nią dwóch synów:
Po śmierci Konstantyna samodzielne rządy objął Herakleonas. 

</doc>
<doc id="163587" url="https://pl.wikipedia.org/wiki?curid=163587" title="Amiga Fast File System">
Amiga Fast File System

Amiga Fast File System ("FFS") – system plików używany w komputerach Amiga.
Był drugą wersją systemu plików AmigaOS stworzony z myślą o obsłudze twardych dysków. Od poprzednika różni się głównie uwolnieniem bloków z zawartością plików od informacji zarządzającej, w ten sposób przesyłanie zawartości plików do i z kontrolera dysków mogło być zrealizowane w wydajniejszy sposób. W starym systemie każdy blok na dysku (512 bajtów) zawierał tylko 488 bajtów należących do pliku, co powodowało niepotrzebną stratę miejsca. FFS wykorzystywał całe bloki, czyli tak jak dzieje się to w większości współczesnych systemów plików np. FAT.
FFS pojawił się w wersji 1.3 systemu operacyjnego, wraz z wprowadzeniem do sprzedaży modeli A500 i A2000 w 1987 roku.
Jak każdy system plików bez księgowania, FFS jest podatny na logiczne uszkodzenie struktury dysku, gdy nieoczekiwanie przerwie się zapis danych (przez wyłączenie komputera lub wyjęcie dyskietki).
Poprzednia wersja systemu plików została nazwana OFS - Original/Old File System.

</doc>
<doc id="163589" url="https://pl.wikipedia.org/wiki?curid=163589" title="Brigitte Zypries">
Brigitte Zypries

Brigitte Zypries (ur. 16 listopada 1953 w Kassel) – niemiecka polityk i prawniczka, działaczka Socjaldemokratycznej Partii Niemiec (SPD), deputowana do Bundestagu, w latach 2002–2009 minister sprawiedliwości, w latach 2017–2018 minister gospodarki i energii.
Życiorys.
W 1972 podjęła studia prawnicze na Uniwersytecie w Gießen. W 1977 i 1980 zdała państwowe egzaminy prawnicze I oraz II stopnia. Do 1984 pracowała jako nauczyciel akademicki na macierzystej uczelni. Następnie do 1988 była zatrudniona w administracji rządowej w Hesji. Później pracowała do Federalnym Trybunale Konstytucyjnym. W 1991 została dyrektorem departamentu w urzędzie premiera Dolnej Saksonii. W 1997 premier tego landu, Gerhard Schröder, powierzył jej stanowisko sekretarza stanu w regionalnym ministerstwie ds. kobiet, pracy i spraw społecznych. Gdy w 1998 objął urząd kanclerza, mianował Brigitte Zypries sekretarzem stanu w federalnym resorcie spraw wewnętrznych.
W październiku 2002 dołączyła do drugiego gabinetu Gerharda Schrödera, obejmując w nim urząd ministra sprawiedliwości. Pozostała na tym stanowisku również w powołanym w październiku 2005 przez tzw. wielką koalicję pierwszym rządzie Angeli Merkel. Zajmowała je do października 2009.
W międzyczasie w 2005 z ramienia Socjaldemokratycznej Partii Niemiec po raz pierwszy uzyskała mandat deputowanej do Bundestagu. Z powodzeniem ubiegała się o reelekcję w wyborach w 2009 i 2013. W grudniu 2013 została powołana na parlamentarnego sekretarza stanu w ministerstwie gospodarki i energii. W styczniu 2017 została zaprzysiężona na nowego ministra gospodarki i energii w miejsce Sigmara Gabriela. Pełniła tę funkcję do marca 2018.

</doc>
<doc id="163590" url="https://pl.wikipedia.org/wiki?curid=163590" title="Konserwatywna architektura XX wieku">
Konserwatywna architektura XX wieku

Konserwatywna architektura XX wieku, określana też jako architektura tradycyjna lub antymodernizm – prądy w architekturze XX w. stojące w opozycji do modernizmu i stanowiące reakcję na jego radykalne idee.
Pojawienie się antymodernizmu wynikało z powszechnego wśród społeczeństw Europy i Ameryki przywiązania do wzorców tradycyjnych lub form historycznych, a także nieakceptacji jej abstrakcyjnych form. W przeciwieństwie do modernizmu prądy te łączyło odwoływanie się do tradycji lokalnych, korzystanie z tradycyjnych materiałów, oraz zamiłowanie do wpisanej w ludzką świadomość symetrii i nierzadko monumentalizmu.
Prądy klasycyzujące i historyzujące.
W latach 20. duże znaczenie osiągnęła w Niemczech szkoła stuttgarcka, której najbardziej znanym twórcą był Paul Bonatz. W Stanach Zjednoczonych i Wielkiej Brytanii do lat 30. dominowała architektura o cechach historyzmu, zwykle zorientowana na neogotyk włączający motywy art déco.
W latach 30., 40. i 50. w architekturze i urbanistyce miast w dużej części Europy silnie zaznaczyły się ruchy popierane przez reżimy totalitarne – monumentalna architektura III Rzeszy i radziecki socrealizm, a także włoski styl Novecento. Sama ideologia partii nazistowskich i faszystowskich nie rozstrzygała o ich nastawieniu wobec nowoczesnej architektury, w niektórych dziedzinach budownictwa i na niektórych terenach powstawały nadal nowoczesne obiekty. Poparcie, jakim się cieszyli konserwatyści było raczej związane z osobistymi upodobaniami czołowych polityków. Partie komunistyczne natomiast popierały konserwatywną architekturę ze względów czysto populistycznych.
W końcu XX wieku, wraz z nadejściem kolejnej fali krytyki modernizmu, nastąpiło wzmocnienie tradycyjnych nurtów w architekturze. Kontynuację antymodernistycznej tradycji stanowi na przełomie XX i XXI wieku twórczość wielu architektów historyzujących odmian postmodernizmu, a także ruchu New Classical architecture, m.in. braci Krierów czy Quinlana Terry’ego. W Wielkiej Brytanii głównym mecenasem konserwatywnej architektury jest były książę Walii, Karol III.
Tradycjonalizm.
Do kierunków konserwatywnych zaliczają się niemiecka Heimatschutzbewegung (Heimatschutzstil) i podobne jej ruchy rodzime. Architekci odwoływali się do tradycji lokalnej, często ludowej, kontynuując tradycje solidnego rzemiosła i rezygnując z nadawania swojej twórczości cech indywidualnych. W drugiej połowie XX wieku prąd ten był szczególnie silny w Szwajcarii (Peter Zumthor), a także na Półwyspie Iberyjskim.

</doc>
<doc id="163591" url="https://pl.wikipedia.org/wiki?curid=163591" title="Nacht und Nebel">
Nacht und Nebel

Nacht und Nebel (pol. "Noc i mgła") – tytuł tajnego dekretu nazistowskiego z 1941 roku, kryptonim wynikającej z tego dekretu akcji deportacyjnej oraz nazwa kategorii więźniów niemieckich obozów koncentracyjnych. Nazwa dekretu pochodzi z opery Richarda Wagnera "Złoto Renu", w której jedna z głównych postaci, mroczny karzeł Alberyk, po założeniu magicznego hełmu zmienia się w dym, śpiewając: „Nocy i mgło, znikam” ("Nacht und Nebel — niemand gleich").
Historia.
7 grudnia 1941 roku feldmarszałek Wilhelm Keitel podpisał tajny dekret Adolfa Hitlera dotyczący aresztowania i wysyłania do obozów członków opozycji antynazistowskiej z państw Europy Zachodniej (głównie Francji, Belgii, Holandii). Podpisanie dekretu wiązało się z chęcią wyeliminowania działań podziemia na terenach okupowanych na Zachodzie, wobec przewidywanych już wówczas trudności na froncie wschodnim. Dekret przewidywał deportację do obozów na terenie III Rzeszy m.in. członków ruchu oporu, sabotażystów, liderów podziemia lub osób kontaktujących się z wrogiem.
Akcja deportacji (o takim samym kryptonimie) rozpoczęła się na początku 1942 roku. Więźniowie odpowiadali przed sądami wojskowymi bądź specjalnymi, od 1944 roku przed Gestapo. Uznani za winnych skazywani byli na karę śmierci lub zsyłani do obozów koncentracyjnych. W obozach byli oznaczani literami "NN", trzymani w odosobnieniu, zmuszani do ciężkich prac i najczęściej gorzej odżywiani niż inni więźniowie. Nie mogli również utrzymywać żadnego kontaktu ze światem zewnętrznym. Do końca wojny akcja "Nacht und Nebel" objęła około 7 tysięcy osób, z czego wiele zginęło w więzieniach i obozach.

</doc>
<doc id="163592" url="https://pl.wikipedia.org/wiki?curid=163592" title="Noc i Mgła">
Noc i Mgła



</doc>
<doc id="163593" url="https://pl.wikipedia.org/wiki?curid=163593" title="Egzarcha">
Egzarcha



</doc>
<doc id="163597" url="https://pl.wikipedia.org/wiki?curid=163597" title="Trojan (bóstwo)">
Trojan (bóstwo)

Trojan – bóstwo wschodniosłowiańskie. 
Wzmiankowany czterokrotnie w "Słowie o wyprawie Igora", gdzie wieszcz Bojan pędzi „szlakiem Trojanowym” przez pola w góry, mowa jest o „ziemi Trojana”, zaś czasy współczesne autorowi nazwane są „siódmym wiekiem Trojana”. O kulcie Trojana wspomina także "Słowo i objawienie świętych apostołów" („ludzie wierzyli w wielu bogów, w Peruna, Chorsa, Dyja i Trojana i wielu innych, ale to byli ludzie (...) Trojan był cesarzem w Rzymie, a inni gdzie indziej”), zaś apokryficzne "Chodzenie Bogarodzicy po mękach" potępia ludzi, którzy oddają cześć „rzeczom przez Boga stworzonym, także za bóstwa uznali ludzi: Trojana, Chorsa, Peruna”.
Zwolennicy poglądów euhemerystycznych, podpierając się relacją ze "Słowa i objawienia świętych apostołów", wywodzili postać Trojana z zapożyczonego jakoby przez Słowian na Bałkanach kultu deifikowanego cesarza rzymskiego Trajana ("divus Traianus"). Przeczyć takiej interpretacji zdają się jednak liczne dane z folkloru południowosłowiańskiego, gdzie pojawia się demon nocny Trojan o woskowych skrzydłach i oślich uszach, czy też trójgłowy Car Trojan, w tradycji bośniackiej nazywany "carem wszystkich ludzi i bydła". Możliwe zatem, że Trojan był rodzimym bóstwem analogicznym do zachodniosłowiańskiego Trzygłowa, tożsamym z Welesem.

</doc>
<doc id="163598" url="https://pl.wikipedia.org/wiki?curid=163598" title="Lleida">
Lleida

Lleida [] (w uproszczeniu [liejde], hiszp. Lérida []) – miasto w Hiszpanii, w środkowej Katalonii nad rzeką Segre, 131 tys. mieszkańców. Położona ok. 160 km od Barcelony, 103 km od Tarragony i 146 km od Saragossy. Stolica prowincji o tej samej nazwie oraz comarki Segrià. Najważniejsze miasto katalońskie w głębi lądu. Tradycyjny ośrodek rolniczy, od drugiej połowy XX w. również przemysłowy (przetwórstwo) i usługowy. Stolica biskupstwa. Siedziba Uniwersytetu w Lleidzie. Stare centrum miasta rozciąga się na prawym brzegu Segre, wokół wzgórza, na którym wznosi się średniowieczna katedra ("la Seu Vella" – Stara Katedra) – najbardziej charakterystyczny gmach Lleidy. Równolegle do rzeki biegnie Carrer Major, reprezentacyjna ulica handlowa. Za "la Seu Vella" aż do drogi ku Huesce ciągną się dzielnice mieszkaniowe. Z kolei po lewej stronie rzeki mieści się nowy kampus uniwersytecki (dzielnica "Cappont").
Historia miasta.
Od starożytności do Al-Andalus.
W IV-III w p.n.e. Lleida (znana wówczas pod nazwą "Iltirda") była głównym miastem jednego z plemion iberyjskich. Jego wodzowie, Indíbil i Mandoni, polegli w bojach z Rzymianami w drugiej wojnie punickiej. Ich walka ze Scypionem stała się symbolem oporu miejscowej ludności Półwyspu Iberyjskiego przeciw romanizacji. Zwycięzcą wojen punickich był jednak Rzym, a w konsekwencji cały półwysep dostał się pod jego kontrolę. Za panowania Rzymian Lleida ("Ilerda") odegrała kluczową rolę w niektórych istotnych zdarzeniach z historii imperium. Była najpierw sceną walk między Sertoriuszem a Sullą (78–67 p.n.e.), a później między Cezarem i Pompejuszem. W 49 p.n.e. siły wierne Pompejuszowi, dowodzone przez Afraniusza i Petreusza, poniosły klęskę w bitwie pod Ilerdą, o czym wspomina sam Cezar w "O wojnie domowej" oraz Lukan w "Farsalii". Za czasów Oktawiana Lleida stała się "municipium". Strategiczne położenie (na szlaku Heraklesa oraz w miejscu zbiegu kilku dolin rzek spływających z grzbietu Pirenejów) sprzyjały rozwojowi miasta. W V w. powstało tu biskupstwo, a już za panowania Wizygotów miał miejsce ważny synod prowincji (546).
Podczas trwającej ponad cztery stulecia (719–1149) dominacji muzułmanów Lleida ("Lareda") była ufortyfikowanym miastem na peryferiach Al-Andalus. Od XI w. siedziba niezależnego taifatu, ściśle powiązanego z saragoskim klanem Banu Hud. Po zburzeniu miasta przez Ludwika Pobożnego, na początku IX w. Arabowie wznieśli tu fortecę "La Suda" (później "Castell del Rei" – Zamek Królewski) oraz otoczyli Lleidę pierścieniem murów. Gęsta sieć kanałów i rowów nawadniających stała się bazą dla późniejszego rozwoju miejscowego rolnictwa i sadownictwa, a zgodne współżycie ludności islamskiej i katolickiej (w dzielnicy "El Romeu") oraz żydowskiej (w dzielnicy "La Cuirassa") ułatwiło dalszy rozkwit całego miasta.
Od rekonkwisty do współczesności.
W 1149 r. Lleida trafiła znów w ręce chrześcijańskie – zdobywcami miasta byli katalońscy hrabiowie Ramon Berenguer IV z Barcelony i Ermengol VI z Urgell. Podzielili okolicę między siebie, jedną piątą terenu wraz z fortecą Gardeny oddając zakonowi templariuszy. Pod koniec roku 1214 do Lleidy zwołane zostały pierwsze Kortezy Katalonii-Aragonii, na których poddani przysięgli wierność sześcioletniemu Jakubowi I Zdobywcy, uznanemu wówczas formalnie królem Aragonii. Miasto gościło ponownie Kortezy we wrześniu 1218 r. W tym czasie biskupem Lleidy był Berenguer d'Erill (1205-1235). W 1228 Jakub I specjalnym królewskim przywilejem ("fuero") uwolnił Lleidę od zwierzchności senioralnej. Odtworzeniu biskupstwa towarzyszyło zbudowanie romańsko-gotyckiej katedry na wzgórzu nad miastem. W 1300 r. Jakub II ufundował w Lleidzie uniwersytet. Wśród jego uczniów był m.in. Alfons de Borja, późniejszy papież Kalikst III.
Przez następne stulecia los nie obchodził się z Lleidą łaskawie. Miasto kilkakrotnie było oblegane, zdobywane i burzone. Najbardziej krwawe było oblężenie podczas wojny żeńców w 1646, kiedy francuskie wojska hrabiego Harcourt usiłowały odbić miasto z rąk Filipa IV. Udało się to w dzień św. Cecylii, tj. 22 listopada, kiedy Lleida była już niemal całkowicie zrujnowana. Z kolei w 1707 r., podczas wojny sukcesyjnej, koalicja francusko-kastylijska Filipa V zdobyła miasto, a następnie pozbawiła je najważniejszych symboli: zlikwidowano uniwersytet (wszystkie katalońskie uczelnie przeniesiono do Cervery) i Paerię (miastem rządził burboński magistrat), a starą katedrę przekształcono w koszary wojskowe. Lleida wkroczyła w epokę stagnacji, stała się miastem prowincjonalnym i zaściankowym.
Dopiero w drugiej połowie XIX w. miasto przebudziło się z dotychczasowego marazmu – w 1861 r. zburzono mury miejskie, wytyczono nowe ulice, do Lleidy dojechała też kolej żelazna. Ożywiło się życie kulturalne, polityczne i społeczne. Ten czas rozkwitu został znów przerwany przez wojnę, tym razem domową. W kwietniu 1938 w toku operacji aragońskiej frankiści zdobyli miasto. Lleida znów pogrążyła się w stagnacji, której kres przyniosła dopiero demokratyzacja w latach 70. XX w. W następnych latach rozwinął się lokalny przemysł, do Lleidy dotarła szybka kolej AVE, a w 1991, po blisko trzech stuleciach, do miasta powrócił uniwersytet.
Lleida dziś.
Oświata i edukacja.
Lleida oferuje kompletną ścieżkę edukacyjną od żłobka do tytułu uniwersyteckiego. Do 44 szkół podstawowych miasta uczęszcza prawie 8 tys. uczniów, z czego blisko połowa (47%) uczy się w szkołach prywatnych. Prawie 3 tysiące kontynuują naukę aż do matury ("batxillerat"). Ci, którzy zdecydują się na artystyczną ścieżkę edukacji, mają do wyboru szkołę muzyczną z konserwatorium, szkołę plastyczną i teatralną.
Uniwersytet w Lleidzie (nazywany wówczas "Estudi General") istniał od 1300 do 9 października 1717 r., kiedy to został zlikwidowany przez Burbonów po wojnie sukcesyjnej, a wszystkie katalońskie uczelnie przeniesione do Cervery. Początki odrodzonej uczelni sięgają 1841 r. – wtedy w Lleidzie powstała wyższa szkoła "Escola Normal de Mestres". 12 października 1991 r. kataloński parlament uchwalił prawo zezwalające na powołanie "Universitat de Lleida" (UdL). W maju 1993 r. pierwszym rektorem nowej uczelni został Jaume Porta Casanellas. Proces utworzenia uniwersytetu został zakończony 27 października 1994 r. uchwaleniem jego statutu. Aktualnie uczelnia ma siedem wydziałów:
Na UdL uczy się ok. 12 tysięcy studentów. Blisko dwie trzecie to mieszkańcy prowincji, jedna czwarta to Katalończycy z innych prowincji, 12% – mieszkańcy innych części Hiszpanii, a 2% – obcokrajowcy.
Kultura.
W 2007 r. Lleida będzie kulturalną stolicą Katalonii.
Komunikacja i transport.
Lleida jest miastem świetnie skomunikowanym z resztą kraju. Od południa omija ją autostrada A2, łącząca Barcelonę z Saragossą i dalej z Madrytem. Ponadto z Lleidy gwiaździście rozchodzą się inne drogi krajowe ku Andorze czy Huesce.
Od drugiej połowy XIX w. przez Lleidę przejeżdża kolej. Obecnie miasto jest stacją szybkiej kolei AVE z Madrytu do Tarragony. Trasę ok. 450 km łączącą Lleidę ze stolicą Hiszpanii pociąg pokonuje w niecałe trzy godziny, zatrzymując się po drodze tylko w Saragossie. Bilety kosztują od 56 do 102 euro. W najbliższych latach trasa zostanie przedłużona do samej Barcelony.
Obsługę lotniczą zapewnia głównie barceloński port lotniczy w El Prat de Llobregat. Bliżej, bo ok. 100 km od Lleidy, mieści się lotnisko w Reus koło Tarragony, obsługujące codzienne połączenia lotnicze m.in. z Londynem, Frankfurtem i Liverpoolem, a także co kilka dni z Dublinem, Amsterdamem czy Bukaresztem. Lotnisko Reus jest szczególnie popularne wśród tzw. przewoźników low-cost.
Na 1000 mieszkańców miasta przypada dziś blisko pół tysiąca samochodów osobowych (ok. 430 w 2000 r.). W ostatnich latach znacząco jednak wzrosła liczba pasażerów korzystających z publicznej komunikacji miejskiej. W Lleidzie obsługę transportową zapewnia 16 linii autobusowych w całości przystosowanych do przewozu osób niepełnosprawnych. Obecnie korzysta z niej rocznie blisko 7 milionów pasażerów (przy niecałych 4 milionach w 1986 r.).
Sport.
Najpopularniejszym klubem sportowym w Lleidzie jest futbolowa Unió Esportiva Lleida (ma również sekcję piłki ręcznej), istniejąca od 1939 r. Stadion "Camp d’Esports" mieści 13,5 tys. widzów.
Działa również koszykarski zespół "Club Esportiu Lleida Basquetbol", znany w tabelach pod nazwą "Plus Pujol Lleida", założony w 1997 r. W mieście są też kluby hokeja na wrotkach, lekkoatletyczne, pływackie, rugby czy siatkarskie.
Lokalna kuchnia i dni świąteczne.
Kuchnia z okolic Lleidy jest prosta i korzysta obficie z produktów regionalnego rolnictwa. Wśród typowych potraw prowincji znaleźć można m.in.:
Popularne są ślimaki, na cały kraj słynie miejscowa oliwa, produkowana w comarce Garrigues. W okolicy wytwarzane są też wina Costers del Segre.
Najważniejsze lokalne święta to:
Podczas Święta Jesieni tradycyjnie odbywa się też Targ Rolny, jeden z najważniejszych w całej Hiszpanii. Od 1956 r. organizowany jest na Polach Elizejskich (Els Camps Elisis) na lewym brzegu Segre.
Klimat.
Lleida znajduje się w strefie klimatu subtropikalnego typu półpustynnego (w klasyfikacji klimatów Köppena: "BSk"). Klimat charakteryzuje się chłodnymi zimami i długimi ciepłymi, częściowo gorącymi latami. Średnia roczna temperatura wynosi 21 °C w dzień i 8 °C w nocy. Opady śniegu są rzadkie – średnio 1,2 dnia rocznie. Nocne przymrozki w najchłodniejszych miesiącach – od grudnia do lutego – występują regularnie (zwykle 1/3 miesiąca), kilka razy zdarzają się również w listopadzie i marcu, rocznie występuje średnio 41,6 nocy przymrozkami.

</doc>
<doc id="163599" url="https://pl.wikipedia.org/wiki?curid=163599" title="Lerida">
Lerida



</doc>
<doc id="163604" url="https://pl.wikipedia.org/wiki?curid=163604" title="Późny modernizm">
Późny modernizm

Późny modernizm – kierunek architektury nowoczesnej rozwijający się od lat 50. XX wieku, stojący w opozycji do postmodernizmu, lecz również zakładający rewizję niektórych założeń modernizmu, przede wszystkim zaś przywiązywanie większej uwagi do lokalnego kontekstu przyrodniczego i kulturowego oraz do zagadnień psychologicznych. Wykorzystując zdobycze nowoczesnej architektury, twórcy późnego modernizmu brali pod uwagę jej wszelkie porażki.
Charles Jencks wyróżnia w obrębie modernizmu również prąd "modernizmu krytycznego" (ang. "critical modernism"), który definiuje jako "modernizm krytyczny wobec samego siebie".
Krytyka stylu międzynarodowego z pozycji modernistycznych zarzucała mu zwrócenie się przeciwko głównemu założeniu nowoczesnej architektury, dającemu się zawrzeć w sformułowaniu, że "miarą i celem architektury jest człowiek" (Neufert). Architektom związanym ze "szkołą międzynarodową" ich krytycy zarzucali skupienie się na zagadnieniach estetycznych. Dążność do w pełni abstrakcyjnej formy miała ich zdaniem stać w sprzeczności z funkcjonalnością i potrzebami (także psychicznymi) użytkowników. Stąd też wywodzi się nacisk krytycznego prądu modernizmu na opracowanie obiektu w każdej skali oraz dobór materiałów. W sensie formalnym cechował się on pragmatycznym minimalizmem. W obrębie późnego modernizmu można wyodrębnić zjawiska takie, jak brutalizm i strukturalizm. Znaczącymi grupami twórczymi były Team X i Archigram.
Kierunkiem rozwoju w znacznym stopniu przeciwstawnym do brutalizmu była rozwijająca się przede wszystkim w Japonii radykalnie oderwana od kontekstu architektura metabolistyczna.

</doc>
<doc id="163607" url="https://pl.wikipedia.org/wiki?curid=163607" title="Katal.">
Katal.



</doc>
<doc id="163608" url="https://pl.wikipedia.org/wiki?curid=163608" title="Szkoła antiocheńska">
Szkoła antiocheńska

Szkoła antiocheńska – termin określający styl teologii wypracowany w Antiochii syryjskiej w starożytnym chrześcijaństwie, cechujący się przywiązaniem do bardziej literalnego odczytywania Pisma Świętego. Pod nazwą „antiocheńska szkoła teologiczna” nie rozumie się jakiejś jednej instytucji naukowej, jest to określenie sposobu uprawiania teologii, wypracowanego przez poszczególnych teologów i grupy ich uczniów.
Autorzy.
Początki są wiązane z Lucjanem (zm. w 312 r.). Nie jest pewne, czy był on pod wpływem nieco starszego od niego Pawła z Samosaty. Ten ostatni poprzez zbytnie położenie nacisku na ludzką naturę Chrystusa naraził się na oskarżenie o odmawianie Jezusowi godności synostwa Bożego i propagowanie tzw. dynamicznego monarchianizmu, czyli doktryny, która twierdziła, że Jezus sam nie będąc Bogiem, otrzymał moc Bożą (gr. "dynamis") w czasie chrztu w Jordanie. Zupełnie odmienną postawę miał Eustacjusz, który bardzo ostro krytykował arianizm.
Kolejną, odmienną światopoglądowo postacią, był Diodor z Tarsu. Jego uczniami byli Jan Chryzostom, Teodor z Mopsuestii i jego brat Polichromiusz. Z kolei uczniem Teodora był Nestoriusz, późniejszy patriarcha Konstantynopola w latach 428–431, autor potępionej przez sobór efeski (431) doktryny o rozdzieleniu dwóch natur w Chrystusie. Pod wpływem tradycji antiocheńskiej był także obrońca Nestoriusza, Teodoret z Cyru, również uczeń Teodora z Mopswestii, oraz Ibas z Edessy. Wokół ich pism w okresie soboru konstantynopolitańskiego II (553 r.) toczyła się debata o ortodoksyjność interpretacji natur Chrystusa – tzw. Trzy Dzieła.
Wśród innych autorów tej szkoły teologii wymienia się Euzebiusza z Nikomedii, Marisa z Chalcedonu, Eudoksjusza, Teognisa z Nicei, Asteriusza, Ariusza. Także św. Efrem Syryjczyk z Edessy jest zaliczany do tej szkoły ze względu na jego przywiązanie do literalnego odczytywania Pisma Świętego.
Charakterystyka.
W III w. Antiochia syryjska ofiarowała rozwijającej się teologii chrześcijańskiej zaplecze intelektualne i kulturowe porównywalne do tego, jakim była stolica Egiptu Aleksandria. Antiochia kultywowała bardziej tradycję filozoficzną Arystotelesa, dominujący wpływ miał również judaizm rabiniczny. Aleksandria zaś była bardziej zwrócona ku platonizmowi oraz judaizmowi hellenistycznemu. Ta różnica mocno zaznaczyła się w sposobie uprawiania teologii w obydwu ośrodkach – w interpretacji Biblii przedstawiciele szkoły antiocheńskiej odróżniali się od szkoły aleksandryjskiej tym, że bardziej poszukiwali sensu wyrazowego i historycznego.
Środowisko antiocheńskie często odcinało się od chrystocentrycznej interpretacji Starego Testamentu. Tam gdzie egzegeci z Aleksandrii od czasów Orygenesa, ale także wcześniejszej tradycyjnej typologii, widzieli zapowiedź Chrystusa, antiocheńczycy widzieli wydarzenia czysto historyczne – interpretowali "kat' historían". Według Manlio Simonettiego redukcja ta była przejawem wpływu egzegezy żydowskiej oraz zaniku potrzeby podkreślania ciągłości i postępu od Starego do Nowego Testamentu wynikającej wcześniej z polemiki antygnostyckiej. W owej redukcji Simonetti dostrzegł również racje ściśle teologiczne: 
Dobrym przykładem może być interpretacja jeźdźca na kasztanowym koniu, ukazującego się prorokowi Zachariaszowi (Za 1,8). W rozumieniu Teodora z Mopsuestii (350–428 r.) należy go rozumieć dosłownie jako anioła Pańskiego, gdyż Stary Testament nie znał Mesjasza o boskich cechach. Zostały one objawione, dopiero gdy Chrystus się narodził. Teodor wystąpił przy tej okazji przeciw sensowi alegorycznemu, chrystocentrycznemu. Interpretację tych, którzy uważali, że prorok zobaczył w tej wizji Syna Bożego określił jako głupotę (stgr. "ánoia"), szaleństwo (stgr. "phrenoblábeia") i bezbożność (stgr. "asébeia"). Podobnie skrytykował tych, którzy sądzili, że gdy w następnym wersie (Za 1,9) anioł zostaje nazwany Panem – z pewnością chodzi o wcielone Słowo Boże.
Również w odniesieniu do Nowego Testamentu antiocheńczycy pozostawali powściągliwi. Komentarze antiocheńskie miały dość suchy, zdawkowy i literalny charakter i koncentrowały się na najbliższym kontekście biblijnym.

</doc>
<doc id="163613" url="https://pl.wikipedia.org/wiki?curid=163613" title="Okultacja">
Okultacja

Okultacja (łac. "occultatio", zakrycie) – zjawisko astronomiczne, widome przejście pobliskiego ciała niebieskiego przed innym ciałem niebieskim. W wyniku okultacji ciało znajdujące się dalej od obserwatora staje się na pewien czas niewidoczne dla niego.
Ze względu na swoiste położenie Ziemi w Układzie Słonecznym wyróżniamy przede wszystkim dwa typy okultacji: okultację słoneczną i okultację księżycową, czyli przejście odległego ciała niebieskiego za tarczą odpowiednio: słoneczną, bądź księżycową. Ze względu na znaczną jasność tarczy Słońca obserwacje okultacji słonecznych są trudne i możliwe tylko w niektórych zakresach fal elektromagnetycznych. Znacznie łatwiejsze są obserwacje zakryć i odkryć ciał niebieskich przez Księżyc, zwłaszcza zachodzące na nieoświetlonej krawędzi tarczy Księżyca. Obserwowane są również wzajemne zakrycia planet oraz zakrycia gwiazd przez planety i inne obiekty Układu Słonecznego, jednak ze względu na niewielki rozmiar kątowy zakrywających obiektów są to zjawiska rzadkie. Zakrycia jednej planety przez drugą zdarzają się zaledwie kilka razy w ciągu stulecia, natomiast zakrycie planet przez Księżyc występuje 11 lub 12 razy na rok. Zakrycie gwiazd przez Księżyc następuje w cyklu mniej więcej dziewiętnastoletnim. Wiąże się to z cyklem obrotu węzłów orbity Księżyca wynoszącym 18,6 lat. Co 19 lat zdarzają się przy tym zakrycia tych samych gwiazd, przypadające na te same daty i fazy Księżyca, albowiem w grę wchodzi tu dodatkowo dziewiętnastoletni cykl Metona.
Okultacja jest wykorzystywana do wyznaczania właściwości fizycznych zakrywanych obiektów (np. ich kształtu, temperatury), poszukiwania satelitów planetoid, pierścieni wokół planet, a także korygowania profilu krawędzi Księżyca. Okultacja może pomóc astronomom wyznaczyć średnice dużych gwiazd oraz upewnić się, czy nie są układami podwójnymi.
W 1977 roku przejście Urana na tle gwiazdy pozwoliło odkryć pierścienie planety.
Obserwacje zakryć planety pozasłonecznej 55 Cancri e (Janssen) przez jej gwiazdę macierzystą 55 Cancri A w latach 2012-2013 przez Kosmiczny Teleskop Spitzera pozwoliły ustalić, że temperatura tej planety waha się w przedziale od 1000°C do 2700°C. Analiza danych z kolejnych obserwacji wykonanych w roku 2016 wykazała, że na planecie tej występuje duża różnica temperatur pomiędzy stroną dzienną, a nieoświetloną stroną nocną (wskutek obrotu synchronicznego jedna strona planety jest stale zwrócona ku gwieździe, stąd w trakcie tranzytu (przejścia przed tarczą gwiazdy) zwrócona jest do Ziemi stroną nocną, a tuż przed zakryciem (przejściem za tarczą gwiazdy) stroną dzienną, więc możliwy był pomiar temperatury w różnych obszarach).

</doc>
<doc id="163622" url="https://pl.wikipedia.org/wiki?curid=163622" title="Oflag VIIA Murnau">
Oflag VIIA Murnau



</doc>
<doc id="163623" url="https://pl.wikipedia.org/wiki?curid=163623" title="Amiga 500">
Amiga 500

Amiga 500 – 16-bitowy mikrokomputer domowy, wprowadzony na rynek w 1987 roku przez firmę Commodore International. Był to komputer domowy o zamkniętej architekturze, z jednostką centralną zintegrowaną w jednej obudowie z klawiaturą i napędem dyskietek.
Dane techniczne.
Komputer A500 dzięki swoim przełomowym wówczas możliwościom stał się bardzo popularny i przyczynił się do sukcesu firmy Commodore International. Na tę platformę przez okres jej istnienia wydano ponad 50 000 gier i programów. W 1991 roku wprowadzono do sprzedaży unowocześniony model Amiga 500+, charakteryzujący się nowszym oprogramowaniem ROM, zwiększoną pamięcią RAM do 1 MB oraz zmienionym chipsetem z OCS na ECS (Enhanced chipset).
Maksymalna ilość pamięci CHIP, jaką można uzyskać po modyfikacjach płyty głównej i wymianie układu AGNUS, to 2MB. Istnieje możliwość rozszerzenia o dalsze 8 MB pamięci typu FAST oraz 1.8 MB typu SLOW. Komputer jest wspierany po dziś dzień przez samych użytkowników, z tego też powodu powstało kilka autorskich rozszerzeń pamięci i akceleratorów.

</doc>
<doc id="163624" url="https://pl.wikipedia.org/wiki?curid=163624" title="Amiga 600">
Amiga 600

Amiga 600 ("A600") – wyprodukowany w 1992 r. fizycznie najmniejszy model Amigi. Jest pozbawiony bloku numerycznego klawiatury.
Opis.
Komputer został wyposażony w procesor MC68000 taktowany zegarem 7,16 MHz, chipset graficzny ECS, 1 MB pamięci CHIP (z możliwością rozszerzenia do 2 MB CHIP, 4 MB FAST przez port PCMCIA lub więcej przy pomocy rozszerzeń nakładanych na procesor), kontroler dysku twardego IDE, miejsce na dysk 2,5 cala, stację dyskietek, Kickstart o numerze 37.299 (w pierwszych seriach zawierający błędy w obsłudze IDE, poprawiona wersja została opatrzona numerem 37.300), wbudowany modulator TV, a także złącze PCMCIA typu II. Pomimo tego, że komputer nie był przewidziany do rozbudowy, istnieją dla niego karty procesorowe oraz mające dodatkowy RAM.
Amiga 600 została wycofana ze sprzedaży w 1993.

</doc>
<doc id="163625" url="https://pl.wikipedia.org/wiki?curid=163625" title="Amiga 1200">
Amiga 1200

Amiga 1200 – komputer domowy wprowadzony na rynek w grudniu 1992 roku przez firmę Commodore International. Zastępował Amigę 500+ i Amigę 600.
Specyfikacja komputera:
Po bankructwie firmy Commodore International Amiga 1200 została wprowadzona ponownie na rynek pod nazwą Amiga 1200 Magic Pack przez niemiecką firmę Escom, również obecnie nieistniejącą.
Pomimo zamkniętej architektury tego komputera powstały liczne urządzenia rozszerzające jego możliwości. Były to m.in. sloty Zorro (w wersji II i III), karty turbo z procesorami (MC68030/MC68040/MC68060 + PowerPC 603e od 160 do 240 MHz), karty graficzne, mostki PCI, karty kontrolerów USB, karty dźwiękowe itd.
Model ten był ostatnim seryjnie produkowanym komputerem Amiga – ostatnim modelem urządzeń pod tą marką była konsola Amiga CD32. Obecnie właścicielem marki Amiga jest Amiga Inc, rozwojem systemu AmigaOS 4 zajmuje się firma Hyperion Entertainment.

</doc>
<doc id="163629" url="https://pl.wikipedia.org/wiki?curid=163629" title="Vendeta">
Vendeta



</doc>
<doc id="163630" url="https://pl.wikipedia.org/wiki?curid=163630" title="Seksta">
Seksta

Seksta – interwał prosty zawarty między sześcioma kolejnymi stopniami skali muzycznej. W szeregu zasadniczym naturalnie występują seksta wielka i seksta mała. Zastosowanie znaków chromatycznych pozwala zmienić jej rozmiar.
Inne.
W harmonii średniowiecznej seksta (i jej przewrót - tercja) zaliczana była do dysonansów. Teoretycy XIII-wieczni zaczęli zaliczać sekstę i tercję do konsonansów, ale w odróżnieniu od pozostałych nadając im nazwę "konsonanse niedoskonałe".

</doc>
<doc id="163634" url="https://pl.wikipedia.org/wiki?curid=163634" title="Kumaryna">
Kumaryna

Kumaryna – organiczny związek chemiczny z grupy benzopironów, lakton kwasu "o"-hydroksycynamonowego. Związki kumarynowe występują w roślinach jako glikozydy, niekiedy są składnikiem olejków eterycznych. W hydrolizie enzymatycznej rozkładają się na cukry i wolne kwasy kumarynowe, w wyniku czego wyzwala się przyjemny i charakterystyczny zapach siana. Wykryta w roślinach ponad 80 gatunków z rodzin: traw, storczykowatych, motylkowatych, jasnotowatych. Naturalny inhibitor kiełkowania nasion.
Zastosowanie w przemysłach: perfumeryjnym, mydlarskim, tytoniowym, spirytusowym. Kumaryna powoduje marskość wątroby u zwierząt laboratoryjnych i dlatego została ona niemal całkowicie wycofana z produktów spożywczych w Europie i USA. Dawniej kumaryna była masowo stosowana w wielu kompozycjach zapachowych.
Występuje w turówce wonnej ("Hierochloe odorata") – gatunku trawy nazywanej potocznie żubrówką – stosowanej jako przyprawa do wódki.
Kumarynę zawiera również w pewnych ilościach cynamon. Zgodnie z prawem Unii Europejskiej w produktach spożywczych maksymalna dopuszczalna zawartość kumaryny wynosi 2 mg na kg produktu.
W mitozie hamuje podział komórek.

</doc>
<doc id="163635" url="https://pl.wikipedia.org/wiki?curid=163635" title="Konkordat między Stolicą Apostolską i Rzecząpospolitą Polską (1925)">
Konkordat między Stolicą Apostolską i Rzecząpospolitą Polską (1925)

Konkordat pomiędzy Stolicą Apostolską a Rzecząpospolitą Polską – traktat międzynarodowy zawarty w 1925 między Stolicą Apostolską i Rzecząpospolitą Polską, regulujący stosunki między władzą świecką a kościelną. Misja dyplomatyczna nuncjusza apostolskiego w Polsce obejmowała również Wolne Miasto Gdańsk. Obowiązywał do 22 września 1945, a rozwiązany został Uchwałą Tymczasowego Rządu Jedności Narodowej z uzasadnieniem "że konkordat zawarty pomiędzy Rzecząpospolitą Polską a Stolicą Apostolską przestał obowiązywać wskutek jednostronnego zerwania go przez Stolicę Apostolską przez akty prawne zadziałane w czasie okupacji, a sprzeczne z jego postanowieniami".
Opracowanie i proces prawny.
Referentem przy pracach nad konkordatem był podsekretarz stanu w Prezydium Rady Ministrów Władysław Studziński, który wraz z nuncjuszem apostolskim w Polsce abpem Lorenzo Laurim pracował nad uzgodnieniem stanowisk i dokonał opracowania dokumentu. Konkordat z 1925 został podpisany 10 lutego w Rzymie (dokonali tego kardynał Pietro Gasparri w imieniu papieża Piusa XI oraz Władysław Skrzyński i Stanisław Grabski jako przedstawiciele prezydenta Rzeczypospolitej Stanisława Wojciechowskiego) i ratyfikowany przez stronę polską 27 marca 1925. Ze strony polskiej głównym negocjatorem był Stanisław Grabski. Konkordat podpisany został jednak nie bez sprzeciwu. W sejmie za jego odrzuceniem głosowali m.in. posłowie Polskiego Stronnictwa Ludowego „Wyzwolenie”.
Stolica Apostolska w czasie II wojny światowej wbrew postanowieniom konkordatu z Polską, lecz zgodnie z postanowieniami konkordatu z III Rzeszą (1935), włączyła w 1939 części diecezji częstochowskiej, diecezji katowickiej i archidiecezji krakowskiej, które znalazły się na terytorium Rzeczypospolitej Polskiej anektowanym przez III Rzeszę, do niemieckiej archidiecezji wrocławskiej oraz ustanowiła niemieckich administratorów apostolskich diecezji chełmińskiej i archidiecezji gnieźnieńsko-poznańskiej, co stanowiło jawne pogwałcenie art. 9 konkordatu.
Postanowienia konkordatu.
W artykule pierwszym zagwarantowano Kościołowi katolickiemu w Polsce "„swobodne wykonywanie jego władzy duchownej, jak również swobodną administrację i zarząd sprawami majątkowymi zgodnie z prawami boskimi i prawem kanonicznym”". Kościół katolicki uzyskał niemal całkowitą swobodę w obsadzie i nominacjach godności kościelnych – tylko w nielicznych przypadkach państwo miało prawo weta.
Nie było w konkordacie – w odróżnieniu od większości umów Stolicy Apostolskiej z innymi państwami – klauzuli stwierdzającej wyraźnie, że uprawnienia Kościoła nie mogą stać w sprzeczności z porządkiem prawnym państwa polskiego. Katolickie duchowieństwo uzyskało całkowitą i niczym nieograniczoną swobodę w komunikowaniu się z kościelnym zwierzchnictwem, w tym również oczywiście ze Stolicą Apostolską. Ten przepis wyłączał kontrolę państwa nie tylko nad korespondencją, ale także nad wszelkimi innymi formami wypowiedzi – listami apostolskimi, orędziami i tym podobnymi dokumentami. Ponadto duchowieństwo uzyskało specjalne prawa w traktowaniu przed sądami powszechnymi w sprawach karnych.
Artykuł XIII konkordatu wprowadzał obowiązek nauczania religii w szkołach powszechnych i średnich. Biskupi uzyskali istotny wpływ na obsadę nauczycieli religii w szkołach, nadzorowali także nauczanie i moralność nauczycieli. Państwo zobowiązywało się do "bracchium saeculare", tj. do udzielania pomocy w wykonywaniu dekretów kościelnych. Rezygnowało przy tym z podatków i wszelkich opłat od budynków i urządzeń, służących celom religijnym, i zobowiązywało się do wypłacania duchownym katolickim uposażeń i rent – do czasu uregulowania spraw majątkowych Kościoła związanych z utratą jego dóbr na rzecz zaborców.
W konkordacie Watykan "de facto" uznał nowe granice Rzeczypospolitej, bowiem zobowiązywał się do dostosowania granic diecezji do polskich granic administracyjnych. Jakkolwiek cały obszar kraju mieścił się w granicach diecezji, których stolice znajdowały się w Polsce, to podlegający do roku 1922 diecezji chełmińskiej Gdańsk – jako nienależące do Polski Wolne Miasto Gdańsk – usankcjonowano w konkordacie z 1925 jako osobną diecezję. Watykan zobowiązał się do nieobsadzania cudzoziemcami stanowisk przełożonych zakonów bez zgody polskich urzędników państwowych, a biskupi zostali zobowiązani do składania przysięgi wierności prezydentowi państwa. Uznanie granic polskich z Wilnem włącznie wywołało kryzys w stosunkach pomiędzy Watykanem a Litwą.
Konkordat z Polską – w porównaniu z innymi zawieranymi w tamtym czasie przez Watykan – należał do najbardziej dla Stolicy Apostolskiej korzystnych. Ksiądz prof. B. Wilamowski, jeden z wybitnych prawników XX-lecia międzywojennego, skomentował go słowami: "„Należy go zaliczyć do tych konkordatów, które kościół w jego działalności możliwie najmniej krępują, a zostawiają mu maksimum swobody”".
Sytuacja po II wojnie światowej.
Uchwałą Rady Ministrów Tymczasowego Rządu Jedności Narodowej z 12 września 1945 roku strona polska stwierdzała, że konkordat przestał obowiązywać wskutek jednostronnych posunięć Stolicy Apostolskiej, sprzecznych z zobowiązaniami konkordatowymi, co już 18 grudnia 1939 wywołało sprzeciw rządu polskiego za pośrednictwem ambasadora przy Watykanie z argumentacją, że decyzja watykańska jest sprzeczna z konkordatem i wywrze fatalne wrażenie na narodzie polskim. Chodziło o złamanie art. IX w powiązaniu z art. XII. Stolica Apostolska, dokonując w 1939 roku mianowania administratorów apostolskich oraz dokonując zmiany granic diecezji, podporządkowała niektóre polskie parafie ordynariuszom niemieckim i słowackim (Słowacja, rządzona przez księdza Tiso była państwem satelickim wobec Niemiec i wzięła udział w ataku na Polskę, uzyskując po kampanii wrześniowej korzyści terytorialne na Orawie, Spiszu i Podhalu).

</doc>
<doc id="163636" url="https://pl.wikipedia.org/wiki?curid=163636" title="Święty Jan">
Święty Jan

Zobacz też:

</doc>
<doc id="163638" url="https://pl.wikipedia.org/wiki?curid=163638" title="Bąki">
Bąki



</doc>
<doc id="163642" url="https://pl.wikipedia.org/wiki?curid=163642" title="Warżka">
Warżka

Warżka (ang., łac. "labellum") – jeden z listków wewnętrznego okółka okwiatu roślin storczykowatych. W przeciwieństwie do dwóch podobnych do siebie listków bocznych tego okółka, warżka z reguły wyróżnia się odmiennym kształtem i czasem barwą (rzadko bywa podobna do listków bocznych, np. u tajęży "Goodyera"). Zdarza się, że jest zredukowana i niemal niewidoczna (np. w rodzaju disa "Disa"), jednak na ogół jest to najbardziej efektowna i rzucająca się w oczy część kwiatu.
Kształty warżek są różnorodne – mogą mieć postać prostej płytki, mogą być zwinięte trąbkowato, wywinięte na kształt wargi lub wydęte na kształt trzewika. U niektórych gatunków warżka jest dwuczłonowa, u innych trójdzielna. W tych składających się z dwóch części, część wierzchołkowa, zwykle rozszerzona i często wcinana to epichil (zwykle ubarwiony podobnie do bocznych listków okwiatu), część dolna połączona z prętosłupem określana jest natomiast jako hypochil. Część dolna bywa zwinięta i u podstawy zaopatrzona w różnej długości, zakrzywioną ostrogę. U storczyków, u których wyróżnia się jeszcze część środkową warżki znaną jako mezochil opisuje się w jej obrębie boczne skrzydełka (pleuridia) i płat środkowy (mesidium). Część środkowa wskazując drogę do wnętrza kwiatu ma często bardzo oryginalną budowę, jej brzegi bywają silnie powcinane lub falisto powyginane, opatrzona bywa w różnorodne wyrostki lub włoski. 
Warżki wydęte i działające jak pułapki na owady składają się z części nasadowej zwanej paznokciem (unquis). Otwór prowadzący do wnętrza warżki to ostium. O ile od zewnątrz warżka jest zwykle gładka i błyszcząca, to wewnątrz, zwłaszcza blisko nasady bywa silnie owłosiona. U niektórych gatunków warżka bywa wrażliwa na dotyk, także po dotarciu do jej wnętrza owada – zamyka się i przytrzymuje go zwiększając prawdopodobieństwo zapylenia.
Budowa warżki jest ważną cechą taksonomiczną, pomocną przy oznaczaniu gatunków roślin w rodzinie storczykowatych. 

</doc>
<doc id="163644" url="https://pl.wikipedia.org/wiki?curid=163644" title="Stała Sierpińskiego">
Stała Sierpińskiego

Stała Sierpińskiego – stała matematyczna oznaczana na ogół jako K, którą można zdefiniować jako granicę:
gdzie formula_2 wyraża, na ile sposobów można przedstawić formula_3 jako formula_4 dla formula_5 i formula_6 naturalnych.
Jej przybliżona wartość wynosi:

</doc>
<doc id="163648" url="https://pl.wikipedia.org/wiki?curid=163648" title="Samorząd studencki">
Samorząd studencki

Samorząd studencki – organizacja działająca w Polsce w oparciu o Ustawę z dnia 20 lipca 2018 r. "Prawo o szkolnictwie wyższym i nauce" (). Ustawa ta wymienia samorząd studencki jako ciało, w skład którego wchodzą wszyscy studenci danej uczelni.
Struktura samorządu studenckiego.
Zgodnie z zapisami Prawa o szkolnictwie wyższym z 2005 r. samorząd studencki posiadał strukturę analogiczną do struktury uczelni, czyli dzieli się na:
Ustawa z 2005 r. wspominała również o następujących organach samorządu studenckiego:
Samorządy uczelniane wszystkich uczelni w Polsce zrzeszone są w Parlamencie Studentów RP, który jako jedyna instytucja ma prawo reprezentowania wszystkich studentów polskich.
Uprawnienia samorządu studenckiego.
Wbrew powszechnemu mniemaniu samorząd studencki ma bardzo szerokie uprawnienia. Uprawnienia te dotyczą współudziału w podziale środków pieniężnych, sprawowaniu władzy uchwałodawczej na uczelni oraz decydowaniu o programie studiów.
Podział środków pieniężnych.
Państwo polskie udziela uczelniom dotacji finansowej m.in. na pomoc materialną dla studentów (różnego rodzaju stypendia i zapomogi). Podział tych środków jest dokonywany przez rektora uczelni, ale nie samodzielne, a w porozumieniu z samorządem. W języku prawniczym słowo "porozumienie" ma ściśle określone znaczenie w którym zawiera się nie tylko konieczność konsultowania konkretnych rozwiązań, ale również wymaga uzyskania zgody. Samorząd studencki może mieć zatem istotny wpływ na sposób rozdzielania stypendiów na uczelni.
Samo przyznawanie stypendiów i zapomóg może być również w pewien sposób kontrolowane przez samorząd. Uprawnienia do przyznawania stypendiów przysługują dziekanom, a rektor rozpatruje odwołania od ich decyzji. Samorząd niemniej ma prawo wnioskowania o przekazanie tych uprawnień komisjom stypendialnym i odwoławczej komisji stypendialnej. Komisje stypendialne i komisja odwoławcza z mocy ustawy składają się w większości ze studentów, których proponowanie jest wyłączną kompetencją samorządu.
Poza podziałem środków na pomoc materialną organy uczelni przeznaczają również część środków na cele studenckie. Z mocy ustawy o rozdziale tych środków również decyduje samorząd studencki.
Sprawowanie władzy uchwałodawczej.
Samorząd studentów współuczestniczy w podejmowaniu uchwał przez organy uczelni. Ustawa nakazuje, żeby przynajmniej 20% składu senatu każdej uczelni stanowili studenci i doktoranci. Przy tym z przepisu ustawy wynika praktycznie, że w tym gronie jest tylko jeden przedstawiciel doktorantów, a pozostałe osoby to studenci. To samo tyczy się rad wydziałów, zatem każda uchwała podejmowana przez wspomniane organy zapada przy współudziale studentów. Wprawdzie 20% nie jest istotną częścią składu i głos studentów rzadko może wpłynąć na podjęcie lub niepodjęcie konkretnej uchwały, ale obecność studentów gwarantuje, że żadne ważne decyzje nie będą podjęte bez wiedzy przedstawicieli najliczniejszego spośród stanów akademickich.
Wpływanie na program studiów.
Kształt programu studiów na wydziałach zależy od decyzji rad wydziałów, jest zatem uchwalany przy udziale studentów. Aby program studiów mógł zostać uchwalony, musi wcześniej zostać zaopiniowany przez uchwałodawczy organ samorządu wydziału. Wprawdzie opinia samorządu nie jest dla rady wydziału wiążąca, ale obowiązek występowania o nią powinien gwaratnować studentom większą możliwość wypowiedzenia się w sprawie ostatecznego kształtu programu.
Istotniejszym przywilejem samorządu jest wpływanie na kształt regulaminu studiów na uczelni. Zgodnie z postanowieniami ustawy uczelniany organ uchwałodawczy samorządu wyraża zgodę na treść uchwalonego przez senat uczelni regulaminu studiów. Nie wyrażenie zgody uniemożliwia wprowadzenie w życie nowego regulaminu, czyli samorząd ma w tej kwestii prawo veta. Veto samorządu może być odrzucone przez senat uczelni jedynie uchwałą podjętą większością 2/3 głosów statutowego składu senatu.
Pozostałe uprawnienia.
Ustawa – prawo o szkolnictwie wyższym i nauce wspominała jeszcze m.in. o przedstawianiu kandydatów do komisji dyscyplinarnych, a także prawie do podejmowania strajku studenckiego i innych form akcji protestacyjnej. Jednym z uprawnień było także prawo wyrażenia lub niewyrażenia przez studentów zgody na wystawienie danej osoby na kandydata na prorektora ds. studenckich. Statuty uczelni czasami przyznają samorządom także inne uprawnienia.
Historia.
Pierwszy w Polsce niezależny parlament studencki, będący początkiem studenckiej samorządności, powstał w 1957 roku na Politechnice Gdańskiej. Organizacja została założona na bazie pomysłu jednego z ówczesnych studentów PG, Andrzeja Konopackiego, na wzór podobnych organizacji studenckich działających w Szwecji. W skali ogólnopolskiej struktury samorządności studenckiej zaczęły częściej powstawać dopiero na jesieni 1980 roku. Na Uniwersytecie Warszawskim wydawano wówczas czasopismo pt. „Głos wolny wolność ubezpieczający”, w którym to czasopiśmie w pierwszym numerze możemy przeczytać projekt regulaminu samorządu studentów UW, swoisty "przepis" jak stworzyć struktury samorządu na swoim wydziale i informację o tym, gdzie i kto już samorząd tworzy. Artykuł można przeczytać na stronie Zielonogórskiej Biblioteki Cyfrowej.
Pierwszą ustawą, która usankcjonowała funkcjonowanie samorządu studentów była ustawa o szkolnictwie wyższym z 1982 roku. Szersze uprawnienia samorządom nadała ustawa z 1990 r.

</doc>
<doc id="163652" url="https://pl.wikipedia.org/wiki?curid=163652" title="Kazimierz Ruszkiewicz">
Kazimierz Ruszkiewicz

Kazimierz Ruszkiewicz (ur. 6 stycznia 1836 w Dzięciołówce, zm. 25 marca 1925 w Warszawie) – polski duchowny rzymskokatolicki, doktor teologii, biskup pomocniczy warszawski w latach 1884–1925, arcybiskup od 1917.
Życiorys.
Urodził się 6 stycznia 1836 w Dzięciołówce. W zakresie szkoły średniej kształcił się w Mariampolu. Od 1852 zdobywał formację w seminarium duchownym w Sejnach. W latach 1854–1858 pogłębiał studia w Akademii Duchownej Rzymskokatolickiej w Warszawie, które ukończył ze stopniem kandydata nauk teologicznych. 4 lipca 1858 przyjął święcenia diakonatu, a 11 grudnia 1858 został wyświęcony na prezbitera przez biskupa Macieja Wołonczewskiego. Od 1862 studiował na państwowym uniwersytecie Sapienza w Rzymie, gdzie uzyskał doktorat z teologii.
Pracował jako wikariusz w Augustowie i Suwałkach. Po powrocie ze studiów zagranicznych od 1865 był wykładowcą teologii moralnej w seminarium duchownym w Warszawie, a w latach 1867–1883 piastował urząd jego rektora. Od 1883 do śmierci był proboszczem parafii św. Krzyża w Warszawie. W 1883 został oficjałem generalnym, a w 1884 kanonikiem kapituły warszawskiej. Należał do redakcji „Przeglądu Katolickiego” i „Kroniki Rodzinnej”, był autorem haseł do "Encyklopedii Kościelnej".
24 marca 1884 został prekonizowany biskupem pomocniczym archidiecezji warszawskiej ze stolicą tytularną Berissa. Sakrę biskupią otrzymał 6 lipca 1884 w kościele św. Katarzyny Aleksandryjskiej w Petersburgu. Konsekrował go arcybiskup metropolita mohylewski Aleksander Gintowt-Dziewałtowski w asyście Szymona Marcina Kozłowskiego, biskupa diecezjalnego łuckiego i żytomierskiego, i Antanasa Baranauskasa, biskupa pomocniczego żmudzkiego. W archidiecezji warszawskiej sprawował urząd wikariusza generalnego. Po śmierci arcybiskupa Wincentego Teofila Chościak-Popiela od 14 grudnia 1912 do 14 września 1913 zarządzał archidiecezją jako wikariusz kapitulny. Do I wojny światowej był delegatem Stolicy Apostolskiej dla ukrytych zgromadzeń zakonnych w Królestwie Polskim. Za zwalczanie mariawityzmu został skazany przez rosyjski sąd okręgowy w Warszawie na karę 1 roku i 4 miesięcy twierdzy, przy czym sąd skierował wniosek do monarchy o jej złagodzenie, a w 1913 na karę 4 lat więzienia, która ze względu na wybuch wojny nie została wykonana. 2 listopada 1917 został podniesiony do godności arcybiskupa tytularnego Nacolii.
Był współkonsekratorem podczas sakry: biskupa pomocniczego kujawsko-kaliskiego Karola Ludwika Pollnera (1885), biskupa pomocniczego łucko-żytomierskiego Bolesława Hieronima Kłopotowskiego (1897), biskupa pomocniczego żmudzkiego Gaspara Felicjana Cyrtowta (1897), biskupa pomocniczego siedleckiego Henryka Przeździeckiego (1918), biskupa diecezjalnego lubelskiego Mariana Leona Fulmana (1918), biskupa pomocniczego warszawskiego Stanisława Galla (1918) i biskupa pomocniczego lubelskiego Adolfa Józefa Jełowickiego (1919).
Zmarł 25 marca 1925 w Warszawie. Został pochowany w krypcie tamtejszego kościoła św. Krzyża.
Tytuły.
Otrzymał tytuł doktora honoris causa Uniwersytetu Warszawskiego, przyznany za prace naukowe wydane m.in. w "Encyklopedii kościelnej" i na łamach „Przeglądu Katolickiego”.

</doc>
<doc id="163653" url="https://pl.wikipedia.org/wiki?curid=163653" title="Boenisch (herb szlachecki)">
Boenisch (herb szlachecki)



</doc>
<doc id="163654" url="https://pl.wikipedia.org/wiki?curid=163654" title="Niemieckie obozy jenieckie 1939–1945">
Niemieckie obozy jenieckie 1939–1945

W czasie II wojny światowej Niemcy utworzyli sieć około 12 tys. obozów i więzień, zarówno na terenie własnego kraju, jak i krajów podbitych. Do niewoli wzięli około 18 mln osób z 30 krajów. Część z nich była jeńcami wojennymi, osadzonymi w różnych obozach koncentracyjnych, bądź w specjalnych obozach jenieckich.
Niemiecki system obozów jenieckich.
Nazewnictwo.
Terytorium III Rzeszy zostało podzielone na Okręgi Wojskowe ("Wehrkreis"), którym podlegały także okręgowe dowództwa obozów jenieckich ("Wehrmachtsauskunftstelle für Kriegerverluste und Kriegsgefangene").
Przykładowy zapis:
oznaczał:
Rozbudowane obozy jenieckie dodatkowo nosiły oznaczenia:
Lista obozów według podziału na wojskowe okręgi.
Uwaga: W nawiasach podano lokalizację obozu na aktualnej mapie politycznej świata.
Odnotowane fikcyjne obozy jenieckie.
Obozy jenieckie z okresu II wojny światowej pojawiają się również w literaturze i filmach przygodowych. Część z nich są to jednostki stworzone tylko i wyłącznie na potrzeby scenariusza i nie mają nic wspólnego z faktami i historią. Są to m.in.

</doc>
<doc id="163657" url="https://pl.wikipedia.org/wiki?curid=163657" title="Jacek Janiszewski">
Jacek Janiszewski

Jacek Janiszewski (ur. 10 lutego 1960 w Inowrocławiu) – polski polityk, minister rolnictwa i gospodarki żywnościowej w rządzie Jerzego Buzka, poseł na Sejm III kadencji.
Życiorys.
Ukończył w 1985 studia na Wydziale Zootechniki Akademii Techniczno-Rolniczej w Bydgoszczy. Na Uniwersytecie Kardynała Stefana Wyszyńskiego w Warszawie uzyskał stopień doktora nauk humanistycznych w dziedzinie socjologii.
W latach 1985–1989 pracował w Kombinacie PGR Goleniów: od 1985 do 1986 jako zootechnik, a od 1986 do 1989 jako kierownik Gospodarstwa Rolnego w Bogusławiu. W latach 1989–1990 był zastępcą dyrektora Kombinatu PGR Wapnica, a od 1990 dyrektorem Wydziału Rolnictwa w Urzędzie Wojewódzkim w Szczecinie. W latach 1992–1993 pełnił funkcję dyrektora oddziału Agencji Własności Rolnej Skarbu Państwa w tym mieście. 12 lipca 1993 został mianowany sekretarzem stanu – kierownikiem resortu rolnictwa i gospodarki żywnościowej w rządzie Hanny Suchockiej po dymisji kierownika resortu Janusza Bylińskiego; resortem tymczasowo kierował do 18 października 1993. W latach 1995–1997 był dyrektorem ds. osadnictwa w Agencji Własności Rolnej Skarbu Państwa.
Od 1992 należał do Stronnictwa Ludowo-Chrześcijańskiego: od 1994 był wiceprezesem zarządu wojewódzkiego w Szczecinie i członkiem zarządu krajowego SLCh. W 1997 przystąpił do Stronnictwa Konserwatywno-Ludowego, od stycznia 1997 do lutego 1998 pełniąc funkcję prezesa tej partii, następnie do marca 2000 przewodniczącego rady politycznej, a do kwietnia 2001 wiceprezesa. Z ramienia Akcji Wyborczej Solidarność zasiadał w Sejmie III kadencji (1997–2001).
Od 31 października 1997 do 26 marca 1999 sprawował urząd ministra rolnictwa i rozwoju wsi w rządzie premiera Jerzego Buzka. W 2001 bezskutecznie ubiegał się o reelekcję z listy AWSP. Następnie działał w Stronnictwie Konserwatywno-Ludowym – Ruchu Nowej Polski oraz w Partii Centrum. W 2011 bez powodzenia startował do Senatu jako kandydat niezależny z poparciem Obywateli do Senatu.
Po zakończeniu pracy w parlamencie zajął się działalnością doradczą, doradzając przedsiębiorstwom prywatnym. Został wykładowcą na uczelniach wyższych, m.in. w Wyższej Szkole Gospodarki w Bydgoszczy oraz w Wyższej Szkoły Bankowej w Toruniu.
Od 1994 inicjator i organizator Welconomy Forum in Toruń, jednego z największych spotkań ekonomiczno-gospodarczych w Polsce, odbywającego się początkowo w Międzyzdrojach i Ciechocinku, a następnie w Toruniu, zajmującego się zagadnieniami z zakresu energetyki, innowacyjności, handlu i bankowości. Został także przewodniczącym rady programowej Stowarzyszenia „Integracja i Współpraca”, którego był współzałożycielem.
Życie prywatne.
Żonaty (żona Grażyna), ma dwóch synów: Jakuba i Jędrzeja.
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski (2011). W 2015 otrzymał Perłę Honorową Polskiej Gospodarki (w kategorii gospodarka).

</doc>
<doc id="163658" url="https://pl.wikipedia.org/wiki?curid=163658" title="Piotr III Wielki">
Piotr III Wielki

Piotr III Wielki (ur. 1239 lub 1240, zm. 11 listopada 1285) – król Aragonii, Walencji (jako Piotr I), hrabia Barcelony (jako Piotr II) w latach 1276-1285 oraz król Sycylii (jako Piotr I) 1282-1285.
Syn króla Jakuba I Zdobywcy i Jolanty, córki Andrzeja II, króla Węgier. Po śmierci swojego starszego brata Alfonsa w 1260, został następcą tronu aragońskiego. W 1262 poślubił Konstancję, córkę i dziedziczkę króla Sycylii - Manfreda, ostatnią przedstawicielkę rodu Hohenstaufów. Po śmierci ojca 27 lipca 1276 roku objął rządy w Aragonii. Podporządkował sobie młodszego brata Jakuba, który w schedzie po ojcu otrzymał Królestwo Majorki.
Królewskie rządy.
Piotr III kontynuował politykę ekspansji śródziemnomorskiej Jakuba I Zdobywcy. Zrezygnował z planów narzucenia zwierzchnictwa hafsydzkiemu emiratowi Tunezji i wojska znad wybrzeży Afryki przerzucił na Sycylię, na której ludność zbuntowała się przeciw rządom Karola Andegaweńskiego. 30 marca 1282 mieszkańcy Palermo dokonali masakry Francuzów (tzw. "nieszpory sycylijskie"). Nowy władca, po entuzjastycznym przyjęciu przez Sycylijczyków, we wrześniu 1282 przyjął koronę sycylijską jako "Piotr I". Ponieważ południowe Włochy i Sycylia od czasów normańskich (XI wieku) były lennem papieskim, papież Marcin IV obłożył klątwą Piotra Aragońskiego i jego następców oraz pozbawił obu koron. Do wykonania papieskiego wyroku nakłoniony został bratanek obalonego Karola Andegaweńskiego, król Francji Filip III Śmiały (który był żonaty z siostrą Piotra Izabelą).
Według porozumień zawartych przez zainteresowanych Karol Andegaweński miał odzyskać Sycylię, a młodszy syn Filipa III i Izabeli, Karol Walezjusz, otrzymać koronę aragońską. Działania wojenne we Włoszech (1283-1285) zakończyły się zwycięstwem Piotra III. Jego flota dwukrotnie rozbiła marynarkę Karola. Także wyprawa Francuzów poza Pireneje nie przyniosła pożądanego efektu. Po ponad dwumiesięcznym oblężeniu Gerony w Katalonii zdziesiątkowana armia Filipa III wycofała się. Ostatecznie Piotr III zdołał nie tylko utrzymać dotychczasowe zdobycze, ale rozszerzył swoje władztwo. W 1283 zajął Maltę, w następnym – Dżerbę (Djerba, Jerba), wyspę u wybrzeży Tunezji, a w 1285 władca Tunezji zgodził się na płacenie trybutu Aragonii.
Plany zjednoczenia.
Jednoczenie krain hiszpańskich: Aragonia, Barcelona, Walencja, Baleary pod berłem jednego władcy i ekspansja w basenie Morza Śródziemnego wymagały akceptacji stanów i ustępstw ze strony króla. 3 października 1283 Piotr III wydał przywileje dla rycerstwa aragońskiego "Privilegio General", a 11 stycznia 1284 "Recognoverunt proceres" dla Barcelony. Po niespełna dziesięciu latach panowania Piotr III Wielki zmarł 11 listopada 1285, w Vilafranca del Penedés koło Barcelony i został pochowany w cysterskim klasztorze Santes Creus koło Vilaradona w Katalonii.
Rodzina.
13 czerwca 1262, w Montpellier poślubił Konstancję Hohenstauf (1249-1302) - córkę Manfreda, króla Sycylii. Para miała 8 dzieci:
Ze związków nielegitymowanych, Piotr miał kilkoro innych dzieci:

</doc>
<doc id="163660" url="https://pl.wikipedia.org/wiki?curid=163660" title="Henryk Wendrowski">
Henryk Wendrowski

Henryk Wendrowski ps. "Zygmunt", "Kos" (ur. 10 stycznia 1916 w Saratowie, zm. 19 marca 1997 w Warszawie) – funkcjonariusz aparatu bezpieczeństwa i wywiadu PRL, ambasador PRL w Danii i Islandii.
Życiorys.
Był synem Hugona Wendrowskiego (1890-1946) i Zofii Wendrowskiej z d. Iżel (1897-1973). Jego ojciec był pracownikiem kolei, matka prowadziła gospodarstwo domowe. Miał dwoje rodzeństwa, Edwarda (ur. w 1919) i Lucynę (ur. w 1925). 
Od 1919 mieszkał z rodziną w Białymstoku. Tam w 1930 ukończył szkołę powszechną, w 1935 Państwowe Seminarium Nauczycielskie Męskie im. Króla Zygmunta Augusta. Od 1937 pracował jako nauczyciel, najpierw w Nowym Dworze koło Grodna, następnie jako kierownik szkół w Dubrowsku i Brodnicy. W sierpniu 1939 uzyskał stopień kaprala podchorążego w 39 Pułku Piechoty Strzelców Lwowskich, nie brał udziału w działaniach wojennych we wrześniu 1939. Od października 1939 do czerwca 1941 pracował jako nauczyciel w miejscowości Kołodzież, znajdującej się pod okupacja sowiecką. Po wkroczeniu wojsk niemieckich do Białegostoku pracował jako robotnik.
Prawdopodobnie od 1941 uczestniczył w działaniach konspiracyjnych, jako szef komórki legalizacyjnej w Komendzie Okręgu VIII Białystok Polskiej Organiacji Zbrojnej, w marcu 1942 został żołnierzem Armii Krajowej, używał pseudonimów „Narbutt”, „Kos” i „Nawrot”. 1 lipca 1942 został kierownikiem legalizacji Oddziału II Komendy Okręgu AK Białystok, we wrześniu 1942 awansowany do stopnia plutonowego podchorążego. Pod koniec 1943 zatrzymany na kilka dni przez Niemców, następnie wyjechał z Białegostoku i ukrywał się we wsiach w okolicach Knyszyna. W 1944 został kierownikiem komórki legalizacji w Inspektoracie V AK Białsytok-Sokółka. 17 sierpnia 1944 został aresztowany przez władze sowieckie i zgodził się na współpracę, pomagając w dekonspiracji członków AK z Okręgu i Inspektoratu Białystok.
W marcu 1945 został członkiem Polskiej Partii Robotniczej, pracował w Komitecie Powiatowym w Białymstoku. We wrześniu 1945 został funkcjonariuszem Powiatowego Urzędu Bezpieczeństwa Publicznego w Olecku, na stanowisku starszego referenta. Z dniem 1 kwietnia 1946 został p.o. szefa tej placówki, 29 czerwca 1946 awansowano go do stopnia podporucznika. W praktyce nie wykonywał przez większą część czasu swoich obowiązków, pracując bezpośrednio dla Ministerstwa Bezpieczeństwa Publicznego. W związku z tym w sierpniu 1946 został przeniesiony do dyspozycji szefa Wojewódzkiego Urzędu Bezpieczeństwa Publicznego w Białymstoku. Został zaangażowany w akcję przeciwko oddziałowi NSZ, dowodzonemu przez Henryka Flame. Dla swojego uwiarygodnienia współtworzył na Śląsku fikcyjne struktury okręgu NSZ, tzw. Śląskie Siły Zbrojne. Występując wobec niego jako oficer NSZ, kapitan "Lawina" podporządkował sobie ten oddział i wydał mu rozkaz przerzutu z okoli Baraniej Góry na Dolny Śląsk. W wyniku tej operacji ponad stu żołnierzy zostało zamordowanych w kilku miejscach na Opolszczyźnie. Po zakończeniu tej akcji, od października 1946 pracował jako starszy referent sekcji 2 Wydziału III Departamentu III MBP, w listopadzie 1946 został awansowany do stopnia porucznika, od 1 marca 1947 kierował swoją sekcją, od sierpnia 1947 kierował sekcją 2 Wydziału II Departamentu III. W pierwszej połowie 1947 uczestniczył jako przedstawiciel MBP w rozmowach z członkami Okręgu WiN Białystok.
Uczestniczył w kolejnych akcjach przed podziemiu antykomunistycznemu. W 1947 podając się za przedstawiciela "okręgu NSZ" nawiązał kontakt z ks. Rudolfem Marszałkiem. Brał też udział w wymierzonej przeciwko Zrzeszeniu WiN Operacji Cezary. Podawał się za szefa informacji V Komendy WiN. W lipcu 1948 został awansowany do stopnia majora. Dla uniknięcia dekonspiracji w maju 1949 przeszedł na etat niejawny, a w lutym 1950 formalnie przeniesiony w stan nieczynny. Po zakończeniu w grudniu 1952 operacji Cezary przez dłuższy czas rozważano jego powrót do służby jawnej. Ostatecznie, z dniem 17 grudnia 1953 został naczelnikiem Wydziału III Departamentu III MBP (od 1 stycznia 1955 Komitetu do spraw Bezpieczeństwa Publicznego. Od 7 grudnia 1955 do 10 maja 1956 był wicedyrektorem Departamentu III. Od 28 listopada 1956 do 1 lipca 1958 naczelnikiem Wydziału IX, od lipca 1958 do 1 maja 1961 naczelnikiem Wydziału VIII (był to ten sam wydział ze zmienionym numerem), od 4 maja 1961 naczelnikiem Wydziału III Departamentu I Ministerstwa Spraw Wewnętrznych. W 1957 został awansowany do stopnia podpułkownika, w 1959 ukończył studia na Wydziale Dyplomatyczno-Konsularnym Szkoły Głównej Służby Zagranicznej.
Od 15 maja 1962 pracował w Ministerstwie Spraw Zagranicznych, początkowo jako wicedyrektor, a od 1 stycznia 1963 dyrektor Departamentu Łączności. Od lutego 1965 do marca 1966 był przedstawicielem Polski w Międzynarodowej Komisji Nadzoru i Kontroli. Następnie został radcą ministra w Departamencie V MSZ, od 1 grudnia 1966 był dyrektorem Departamentu Konsularnego MSZ. Z dniem 7 sierpnia 1968 otrzymał w stopniu pułkownika emeryturę milicyjną.
Od lipca 1968 do lipca 1973 był ambasadorem PRL w Danii, od 1975 dyrektorem Departamentu Konsularnego MSZ, od od 1979 do listopada 1981 ambasadorem PRL w Islandii. Następnie przeszedł na emeryturę.
Został pochowany na Cmentarzu Północnym w Warszawie.
Odznaczenia.
Według:

</doc>
<doc id="163661" url="https://pl.wikipedia.org/wiki?curid=163661" title="Gabriel Janowski">
Gabriel Janowski

Gabriel Janowski (ur. 22 kwietnia 1947 w Konstantowie) – polski polityk ruchu ludowego, doktor nauk rolniczych, nauczyciel akademicki, działacz opozycji w PRL, senator I kadencji, poseł na Sejm I, III i IV kadencji, od 1991 do 1993 minister rolnictwa i gospodarki żywnościowej w rządach Jana Olszewskiego i Hanny Suchockiej, w latach 1992–1999 przewodniczący Polskiego Stronnictwa Ludowego – Porozumienia Ludowego, od 2001 do 2014 Przymierza dla Polski, a w latach 2019–2020 Jedności Narodu.
Życiorys.
Działalność do 1989.
W trakcie studiów za udział w zorganizowaniu protestów w czasie wydarzeń marcowych 1968 w Szkole Głównej Gospodarstwa Wiejskiego został relegowany z tej uczelni i skierowany do kompanii karnej. Uniknął wcielenia do wojska, ukrywając się przez kilka tygodni. Studia ostatecznie ukończył na Wydziale Ogrodniczym SGGW w 1970, tam też obronił doktorat. Następnie został wykładowcą na tej uczelni. W 1980 powołał opozycyjny wobec władzy państwowej Związek Zawodowy Producentów Rolnych, w marcu 1981 został jednym z liderów NSZZ Rolników Indywidualnych „Solidarność”.
Po wprowadzeniu stanu wojennego został 13 grudnia 1981 aresztowany i internowany w więzieniu na Białołęce, skąd w sierpniu 1982 przeniesiono go do obozu internowania w Strzebielinku. Przebywał tam do 18 listopada 1982. W 1983 był współzałożycielem Duszpasterstwa Rolników. Działał również w Warszawskim Towarzystwie Gospodarczym, którego wiceprzewodniczącym został w 1986.
Działalność publiczna w III RP.
W 1989 uczestniczył w obradach podstolików Okrągłego Stołu. W tym samym roku został wiceprzewodniczącym Tymczasowej Krajowej Rady reaktywowanego NSZZ RI „Solidarność”, a następnie przewodniczącym rady krajowej, funkcję tę pełnił do 1992.
W latach 1989–1991 z ramienia Komitetu Obywatelskiego sprawował mandat senatora z województwa siedleckiego. Zasiadał wówczas w Komisji Gospodarki Narodowej, Komisji Rolnictwa i Komisji Ustawodawstwa Gospodarczego.
Od 1991 do 1993 był posłem na Sejm z okręgu bialskopodlasko-siedleckiego. W wyborach parlamentarnych uzyskał 49 106 głosów. Był to wówczas najlepszy procentowo wynik wyborczy spośród wszystkich posłów w skali całego kraju. Pełnił również od 23 grudnia 1991 do 8 kwietnia 1993 funkcję ministra rolnictwa i gospodarki żywnościowej w rządach Jana Olszewskiego i Hanny Suchockiej. W latach 1992–1999 był ponadto prezesem powstałej na bazie komitetu wyborczego PL i działaczy związkowych Polskiego Stronnictwa Ludowego – Porozumienie Ludowe. W 1996 został przewodniczącym rady politycznej Porozumienia Konserwatywno-Ludowego „Chadecja” (krótko działającego sojuszu PSL-PL, KK i PChD).
W 1997 po czteroletniej przerwie ponownie został liczbą 22 620 głosów wybrany posłem z listy Akcji Wyborczej Solidarność, z której odszedł w trakcie kadencji. Należał do Przymierza Ludowo-Narodowego. W kwietniu 2001 założył nowe niewielkie ugrupowanie polityczne pod nazwą Przymierze dla Polski, którego działacze w kolejnych wyborach kandydowali z list Ligi Polskich Rodzin. W tych wyborach po raz trzeci uzyskał liczbą 21 651 głosów mandat poselski w okręgu siedleckim. 19 października 2001 bez powodzenia ubiegał się o stanowisko wicemarszałka Sejmu z ramienia LPR (otrzymał 115 głosów). Pełnił funkcję wiceprzewodniczącego klubu parlamentarnego tej partii. 20 grudnia 2002 wystąpił z klubu LPR. W trakcie tej kadencji zasiadał w Komisji Europejskiej i Komisji Skarbu Państwa. Jako poseł sprzeciwiał się prywatyzacji polskich cukrowni, sektora bankowego, energetycznego oraz PZU.
16 stycznia 2000 przed debatą na temat odwołania ministra skarbu państwa Emila Wąsacza na korytarzu sejmowym – jak określił to jego rzecznik prasowy – „zachowywał się ekscentrycznie”. Według depeszy PAP wykonał m.in. dziesięć skoków w miejscu, głośno je licząc, całował po rękach kobiety i mężczyzn, niektóre osoby klepał po ramieniu. Gabriel Janowski twierdził, że było to spowodowane środkami odurzającymi podanymi mu jako rzekome środki wzmacniające przez lekarza Zygmunta Hortmanowicza, który następnie w takim stanie zaciągnął go przed kamery do Sali Kolumnowej. W ramach protestu przeciwko polityce prywatyzacyjnej ministra skarbu państwa Wiesława Kaczmarka m.in. okupował mównicę Sejmu, próbował wygłaszać przemówienia niezgodne z ustalonym porządkiem obrad, a 20 grudnia 2002 zostawił na mównicy woreczek, mówiąc, iż jest to „wąglik, rózgi na prezydenta i premiera, lista z nazwiskami zdrajców ojczyzny i setki listów od osób z informacjami o rozkradaniu majątku narodowego”.
W 2005 jako przewodniczący Przymierza dla Polski był współtwórcą Ruchu Patriotycznego i został szefem jego sztabu wyborczego. 13 września 2005 stanął na czele trzyosobowego koła poselskiego Ruch Patriotyczny. W tym samym roku próbował również wystartować w wyborach prezydenckich, jednak nie zdołał zebrać wymaganych 100 tys. podpisów. Nie został też ponownie wybrany do Sejmu. W 2007 bez powodzenia kandydował w przedterminowych wyborach parlamentarnych z ramienia PdP do Senatu, a w 2009 bezskutecznie ubiegał się o mandat w Parlamencie Europejskim z listy Prawa i Sprawiedliwości w okręgu mazowieckim (otrzymał 20 907 głosów).
W 2010 ogłosił swój start w przedterminowych wyborach prezydenckich, jednak nie zebrał wymaganej do rejestracji liczby podpisów, poparł następnie Kornela Morawieckiego. W wyborach samorządowych w 2010 bez powodzenia ubiegał się o mandat radnego sejmiku województwa mazowieckiego z ramienia Krajowej Wspólnoty Samorządowej.
W wyborach parlamentarnych w 2011 również bezskutecznie kandydował do Senatu z ramienia PdP w okręgu ostrołęckim, otrzymując 13 809 głosów (tj. 10,44%). Jego partia została wykreślona z ewidencji 29 maja 2014. W 2016 wsparł na kongresie Ruch Narodowy. W wyborach do Parlamentu Europejskiego w 2019 znalazł się na ostatnim miejscu jedynej zarejestrowanej listy Jedności Narodu. Następnie przystąpił do tej partii i został jej prezesem, pełniąc tę funkcję do 2020.

</doc>
<doc id="163663" url="https://pl.wikipedia.org/wiki?curid=163663" title="Stanisław z Pawłowic">
Stanisław z Pawłowic

Stanisław II z Pawłowic herbu Pierzchała (ur. ok. 1390, zm. 24 kwietnia 1439 w Toruniu) – polski duchowny katolicki, biskup płocki.
Studiował w Krakowie. Był proboszczem w Pawłowicach, kanonikiem płockim (od 1416) i poznańskim (od 1417), archidiakonem kapituły płockiej, kanclerzem księcia Siemowita IV. 24 czerwca 1425 na polecenie księcia został wybrany przez kapitułę na biskupa płockiego, pomimo sprzeciwu synów książęcych – Siemowita, Władysława i Kazimierza. W wyniku tego doszło do podwójnej elekcji, część kapituły wybrała początkowo kanonika płockiego Krystyna Nieborowskiego. Stanisław z Pawłowic został potwierdzony na urzędzie biskupa płockiego przez Rzym i konsekrowany przez Wojciecha Jastrzębca (arcybiskupa gnieźnieńskiego). 31 grudnia 1435 roku podpisał akt pokoju w Brześciu Kujawskim. 
Synowie księcia Siemowita IV po dojściu do władzy oskarżyli Stanisława II o złe zamiary i potwarz papieża Marcina V. Rozpoczął się proces apostolski nad biskupem płockim w Krakowie, prowadzony przez Stanisława ze Skalbmierza. Biskup uzyskał w Rzymie uniewinnienie. W drodze powrotnej z Rzymu Aleksander (biskup Trydentu), brat książąt mazowieckich, osadził biskupa Stanisława w więzieniu, z którego ten uciekł. Mimo podejmowanych licznych prób nie doszło do zgody między Stanisławem II a synami Siemowita IV. Na skutek licznych dochodzeń biskup roztrwonił majątek zarówno osobisty, jak i kościelny. Ostatni okres życia spędził w przytułku w klasztorze dominikanów toruńskich, gdzie zmarł. Pochowany został w klasztornym kościele pw. św. Mikołaja na Nowym Mieście w Toruniu.

</doc>
<doc id="163664" url="https://pl.wikipedia.org/wiki?curid=163664" title="Stanisław Dobrzański (minister)">
Stanisław Dobrzański (minister)

Stanisław Dobrzański (ur. 22 marca 1949 w Hrubieszowie) – polski polityk, były minister obrony narodowej.
Życiorys.
Ukończył studia na Wydziale Humanistycznym Uniwersytetu Marii Curie-Skłodowskiej w Lublinie.
Był etatowym pracownikiem Związku Młodzieży Wiejskiej. Działał też w Zjednoczonym Stronnictwie Ludowym, m.in. jako członek głównego sądu partyjnego. W latach 1982–1985 sprawował funkcję wicedyrektora Biblioteki Narodowej w Warszawie. W 1985 objął stanowisko dyrektora departamentu w Ministerstwie Kultury i Sztuki. Po 1989 kierował warszawskim oddziałem Banku Cukrownictwa. Został działaczem Polskiego Stronnictwa Ludowego.
Od 1993 do 1996 był podsekretarzem stanu w Urzędzie Rady Ministrów i sekretarzem Komitetu Spraw Obronnych Rady Ministrów. Od 5 stycznia 1996 do 31 października 1997 sprawował urząd ministra obrony narodowej w rządach Józefa Oleksego i Włodzimierza Cimoszewicza.
W latach 2001–2006 pełnił funkcję prezesa zarządu Polskich Sieci Elektroenergetycznych.
W 1998 odznaczony Krzyżem Kawalerskim Orderu Odrodzenia Polski, a w 2004 Krzyżem Oficerskim tego orderu.

</doc>
<doc id="163665" url="https://pl.wikipedia.org/wiki?curid=163665" title="Longin Komołowski">
Longin Komołowski

Longin Komołowski (ur. 5 stycznia 1948 w Czaplinku, zm. 30 grudnia 2016 w Warszawie) – polski polityk, działacz związkowy i społeczny.
W latach 1997–2001 poseł na Sejm III kadencji i w latach 2007–2011 VI kadencji, w latach 1997–1999 minister pracy i polityki socjalnej, a w latach 1999–2001 wiceprezes Rady Ministrów oraz minister pracy i polityki społecznej, w latach 2000–2015 prezes Polskiego Komitetu Paraolimpijskiego, a od 2010 do 2016 prezes Stowarzyszenia „Wspólnota Polska”.
Życiorys.
Syn Sergiusza i Marii. W 1974 ukończył studia na Wydziale Budowy Maszyn i Okrętów Politechniki Szczecińskiej.
Zawodowo do 2002 był związany ze Stocznią Szczecińską. Pracował jako ślusarz, zaopatrzeniowiec oraz kierownik Wydziału Kontroli Jakości. Jako pracownik Stoczni brał udział w strajku okupacyjnym w czasie wydarzeń grudniowych (17–22 grudnia 1970) oraz w tzw. strajku Bałuki (24–27 stycznia 1971). W latach 1977–1980 był członkiem Polskiej Zjednoczonej Partii Robotniczej.
Od 17 do 30 sierpnia 1980 uczestniczył w strajku w Stoczni Szczecińskiej zakończonym zawarciem porozumienia z delegacją rządową. We wrześniu 1980 został członkiem Niezależnego Samorządnego Związku Zawodowego „Solidarność”. W 1981 należał do grupy roboczej opracowującej projekty ustaw o samorządzie pracowniczym i przedsiębiorstwie państwowym. Po wprowadzeniu stanu wojennego uczestniczył w strajku okupacyjnym w Stoczni Szczecińskiej (13–16 grudnia 1981).
W 1982 współorganizował podziemne struktury „Solidarności” w Szczecinie, w kolejnych latach uczestniczył w podziemnej działalności związku, organizował druk i kolportaż wydawnictw drugiego obiegu oraz ich przerzut do Szwecji. Od 1984 był członkiem Rady Koordynacyjnej Pomorza Zachodniego. W latach 1988–1989 współtworzył Międzyzakładowy Komitet Organizacyjny „Solidarności”. Wielokrotnie zatrzymywany i przesłuchiwany przez organy bezpieczeństwa.
Od 1989 był aktywnym działaczem ponownie zalegalizowanej „Solidarności”. Został przewodniczącym Komisji Zakładowej w Stoczni Szczecińskiej oraz wiceprzewodniczącym zarządu regionu związku. W latach 1990–1997 pełnił funkcję przewodniczącego zarządu Regionu NSZZ „Solidarność” Pomorza Zachodniego, zasiadał w Komisji Krajowej oraz jej prezydium. W 1996 zainicjował powołanie Szczecińskiego Porozumienia Prawicy. W wyborach parlamentarnych w 1997 zdobył mandat posła na Sejm III kadencji z listy Akcji Wyborczej Solidarność w okręgu szczecińskim. Od 31 października 1997 sprawował urząd ministra pracy i polityki socjalnej, a od 19 października 1999 do 19 października 2001 wiceprezesa Rady Ministrów oraz ministra pracy i polityki społecznej w rządzie Jerzego Buzka.
W latach 1998–2002 był przewodniczącym Ruchu Społecznego AWS w regionie zachodniopomorskim. W wyborach do Sejmu w 2001 bezskutecznie ubiegał się o reelekcję. W 2002 został właścicielem firmy Longin Komołowski Konsulting zajmującej się doradztwem gospodarczym. W 2007 wszedł w skład zarządu spółki ENEA Operator. W wyborach parlamentarnych, które odbyły się 21 października 2007, po raz drugi uzyskał mandat posła (na Sejm VI kadencji) jako bezpartyjny kandydat z listy Prawa i Sprawiedliwości w okręgu szczecińskim liczbą 10 223 głosów. Po kilkunastu dniach wraz z Maciejem Płażyńskim wystąpił z klubu parlamentarnego PiS. W wyborach w 2011 kandydował bez powodzenia na senatora z własnego komitetu wyborczego (z poparciem Obywateli do Senatu).
W 1994 zasiadł w Trójstronnej Komisji ds. Społeczno-Gospodarczych. Od 2000 do 2015 był prezesem Polskiego Komitetu Paraolimpijskiego. 13 czerwca 2010 został wybrany na stanowisko prezesa Stowarzyszenia „Wspólnota Polska”. W lutym 2015 był mediatorem w konflikcie między zarządem a pracownikami Jastrzębskiej Spółki Węglowej.
10 stycznia 2017 został pochowany w Panteonie Wielkich Polaków w Świątyni Opatrzności Bożej w Warszawie.

</doc>
<doc id="163667" url="https://pl.wikipedia.org/wiki?curid=163667" title="Obra">
Obra



</doc>
<doc id="163668" url="https://pl.wikipedia.org/wiki?curid=163668" title="Marcin Szyszkowski">
Marcin Szyszkowski

Marcin Szyszkowski herbu Ostoja (ur. 1554, zm. 30 kwietnia 1630) – książę siewierski, polski duchowny katolicki, biskup-koadiutor, następnie biskup łucki, płocki i krakowski.
Życiorys.
Urodził się w Iłży, w niezbyt zamożnej rodzinie, nauki pobierał najpierw u jezuitów w Kaliszu, a potem w Krakowie, Rzymie, Bolonii i Padwie. Wobec dużych zalet umysłu jak i serca szybko przebył kolejne stopnie kariery duchownej; był m.in. archidiakonem zawichojskim, proboszczem w Iłży, kanonikiem kapituły krakowskiej, kanclerzem biskupa krakowskiego Piotra Myszkowskiego, kustoszem sandomierskim. Otrzymał koadiutorię przy biskupie łuckim Stanisławie Gomolińskim (14 listopada 1603, ze stolicą tytularną Christopolis). Po śmierci tegoż biskupa w 1604 przeszedł na biskupstwo łuckie. 
Jako biskup płocki (od 18 lipca 1607) wniósł duże zasługi. W 1608 odbył synod diecezjalny. Przetłumaczył z włoskiego na łacinę katechizm Bellarmina. W roku 1616 ufundował kolegium jezuitów w Płocku i uposażył je. Zakończył budowę pałacu biskupiego, rozpoczętą jeszcze przez biskupa Baranowskiego. W Pułtusku odnowił zamek oraz założył bursę dla ubogich studentów, jak również postawił szpital dla ubogich. 
17 października 1616 przeniesiony na stolicę biskupią do Krakowa. Ingres do katedry odbył 3 czerwca 1617. Za jego rządów pojawiły się w Krakowie dwa nowe żeńskie zgromadzenia zakonne SS Dominikanek i Prezentek. Przy klasztorze Franciszkanów założył Arcybractwo Męki Pańskiej i wybudował dla niego kaplicę. W 1621 zwołał synod diecezjalny, w 1625 złożył w Stolicy Apostolskiej raport o stanie diecezji. W 1624 roku ufundował kościół - sanktuarium św. Karola Boromeusza na wzgórzu Karczówka pod Kielcami, gdzie w 1630 r. osadził zakon bernardynów. 
Przeciwnik reformacji, odzyskał z rąk protestantów 37 kościołów. W katedrze wawelskiej ufundował konfesję św. Stanisława, pod którą później został pochowany. W katedrze zachował się pomnik biskupa z czarnego marmuru autorstwa Giovanni Trevano.

</doc>
<doc id="163669" url="https://pl.wikipedia.org/wiki?curid=163669" title="Triak">
Triak

Triak (symistor) – element półprzewodnikowy należący do rodziny tyrystorów. Ma pięciowarstwową strukturę n-p-n-p-n, pod względem funkcjonalnym jest odpowiednikiem dwóch tyrystorów połączonych antyrównolegle (przeciwsobnie i równolegle).
Triak ma trzy końcówki, 2 anody A1 i A2 (oznaczane też MT1 i MT2) oraz bramkę G. Triaki stosowane są w obwodach prądu przemiennego przewodzą prąd w obu kierunkach, triak włączany jest prądem bramki, wyłącza się gdy natężenie prądu jest równe zero. Używane są jako łączniki dwukierunkowe, przekaźniki oraz regulatory mocy. Triaki bardzo często są sterowane przez diaki.
Działanie triaka jest analogiczne do przeciwsobnego połączenia dwóch tyrystorów (SCR). Triak posiada tylko jedną bramkę – włączenie następuje niezależnie od polaryzacji (w przeciwieństwie do tyrystora, który może być załączony tylko jeśli potencjał anody jest większy od potencjału katody).
Triak działa w obu kierunkach polaryzacji i zachowuje się jak tyrystor w dodatniej części swojej charakterystyki (stan blokowania bądź przewodzenia) – charakterystyka triaka jest symetryczna względem początku układu współrzędnych, a w części dodatniej jest charakterystyką tyrystora.
Alternistor.
Alternistor – nazwa triaka z polepszonymi parametrami wyłączania. Termin „alternistor” został użyty po raz pierwszy przez Thomson Semiconductors (obecnie ST Microelectronics).
Urządzenia te są wykonane specjalnie do poprawy warunków komutacji wysoce indukcyjnych obciążeń, takich jak np. silniki. Odbiorniki wysoko indukcyjne sprawiają problemy dla „normalnych” triaków ze względu na duże przepięcia podczas wyłączania prądu (rozproszona musi zostać energia zmagazynowana w odbiorniku). Zwykły triak może również pracować przy obciążeniu indukcyjnym, niezbędne jest jednak zastosowanie układu gasikowego RC, alternistory natomiast są wykonane specjalnie do tego celu i nie potrzebują dodatkowych zabezpieczeń w postaci układu gasikowego. Zdolność do sterowania takimi obciążeniami okupiona jest gorszymi parametrami komutacji w 4 ćwiartce (ujemne napięcie zasilania – dodatnie napięcie bramki). Nie ma to zazwyczaj większego znaczenia, gdyż jest to obszar pracy rzadko wykorzystywany (zwykłe triaki są również najmniej wrażliwe w 4 ćwiartce). ST Microelectronics produkuje ulepszone triaki przeznaczone do obciążeń indukcyjnych pod nazwą towarową „SNUBBERLESS”.

</doc>
<doc id="163671" url="https://pl.wikipedia.org/wiki?curid=163671" title="Tramwaj konny">
Tramwaj konny

Tramwaj konny – dawny lekki pojazd szynowy służący do komunikacji miejskiej, zaprzęgany w jednego lub dwa konie, rozpowszechniony od połowy XIX wieku.
Gładka powierzchnia szyn w porównaniu do nierównego wówczas bruku pozwalała na uzyskanie większej prędkości niż w używanych wcześniej omnibusach konnych. Mimo to, siła pociągowa i wytrzymałość zwierząt była na tyle ograniczona, że w metropoliach musiano łączyć wiele krótszych obiegów linii w punktach przesiadkowych. Przystanki tramwaju konnego znajdowały się, w zależności od lokalnego zwyczaju, na każdym skrzyżowaniu lub też zatrzymywano się na żądanie.
W latach 70. XIX wieku tramwaje konne zaczęto zastępować parowymi, a na przełomie XIX i XX wieku tramwaj konny został wyparty przez szybszy i czystszy tramwaj elektryczny.
W gminie Mrozy w województwie mazowieckim istnieje wąskotorowa linia tramwaju konnego.

</doc>
<doc id="163672" url="https://pl.wikipedia.org/wiki?curid=163672" title="Języki zachodniogermańskie">
Języki zachodniogermańskie

Języki zachodniogermańskie – jedna z trzech grup języków germańskich, obok języków północnogermańskich i wymarłych wschodniogermańskich. Należą do niej wszystkie istniejące obecnie języki germańskie z wyjątkiem języków skandynawskich, w tym angielski, niderlandzki, niemiecki i jidysz.
Dialekty na obszarze języków zachodniogermańskich w kontynentalnej Europie Zachodniej (Austria, Szwajcaria, Niemcy, Holandia, Belgia, Luksemburg) wykazują dużą ciągłość i przyporządkowanie dialektów do poszczególnych języków jest sprawą sporną.
Według Milewskiego.
Tadeusz Milewski podaje następującą klasyfikację:

</doc>
<doc id="163673" url="https://pl.wikipedia.org/wiki?curid=163673" title="ISO 639">
ISO 639

ISO 639 – zestaw standardów międzynarodowych dotyczących jednoznacznego reprezentowania nazw języków za pomocą krótkich, 2-, 3- lub 4-literowych identyfikatorów.
Obowiązuje sześć standardów:
Np. język polski ma w ISO 639-1 przyporządkowany kod „pl”, a w ISO 639-2 i ISO 639-3 kod „pol”.

</doc>
<doc id="163676" url="https://pl.wikipedia.org/wiki?curid=163676" title="Paweł Zarzycki (instruktor harcerski)">
Paweł Zarzycki (instruktor harcerski)

Paweł Zarzycki – harcmistrz, od 2002 do 2006 roku Naczelnik Harcerzy ZHR.
Wywodzi się ze Szczepu 169 Warszawskich Drużyn Harcerskich i Zuchowych im. Alka Dawidowskiego, do którego trafił z żoliborskiej Czwórki. 2 września 1979 roku złożył przyrzeczenie harcerskie i otrzymał krzyż z numerem 29. We wrześniu 1984 roku z powodu braku żeńskiej kadry został drużynowym drużyny żeńskiej „Galaktyka” (od 1985 roku – „Matecznik”) i był nim do jesieni 1986 roku. W czerwcu tego roku został komendantem szczepu i zaczął go modernizować zarówno ideowo jak i metodycznie. 25 października 1988 założył starszoharcerską drużynę męską „K.K.”. Z funkcji komendanta szczepu odszedł 14 grudnia 1990 roku.
Był jednym z inicjatorów odejścia części środowisk warszawskiego Hufca Mokotów z ZHP w 1991 roku. Na bazie wcześniejszych doświadczeń wprowadził autorski program kształcenia drużynowych - Szkołę Instruktorów Agricola (od 1990 roku). Po przejściu do ZHP r.z. 1918 (po zjednoczeniu w 1992 roku – ZHR) był pierwszym przewodniczącym Środowiska Mokotowskiego im. Szarych Szeregów.
Od 1992 roku do października 2000 roku był redaktorem naczelnym pisma „Instruktor” (do 1994 roku pod nazwą „Instruktor Mokotowa”).
W latach 1995–1997 wspomagał animowanie polskiego harcerstwa na Ukrainie, a w roku 1997 koordynował ogólnopolską akcję pomocy powodzianom ZHR. W latach 1997–1999 był komendantem Mazowieckiej Chorągwi Harcerzy ZHR.
Jest zwolennikiem rozdziału płci i chrześcijańskiego charakteru harcerstwa.

</doc>
<doc id="163677" url="https://pl.wikipedia.org/wiki?curid=163677" title="Warkocznica królewska">
Warkocznica królewska

Warkocznica królewska, eukomis królewski ("Eucomis regia") – gatunek byliny należący do rodziny szparagowatych. Występuje dziko w południowej Afryce.
Morfologia.
Kwiaty entomogamiczne, zebrane w długie zbite grona, w kolorach od kremowego do różowego, z zielonawym odcieniem, zakończone od góry pękiem liści.
Zastosowanie.
Roślina ozdobna: uprawiana także w Polsce, wymaga bardzo ciepłych stanowisk, w pełnym słońcu, np. pod murem czy ścianą domu.

</doc>
<doc id="163679" url="https://pl.wikipedia.org/wiki?curid=163679" title="Entomogamia">
Entomogamia



</doc>
<doc id="163680" url="https://pl.wikipedia.org/wiki?curid=163680" title="Owadopylność">
Owadopylność

Owadopylność (entomogamia, entomofilia) – jeden z zoogamicznych sposobów zapylania oznaczający zapylanie kwiatów przez owady przenoszące pyłek.
Owadopylność jest zależnością mutualistyczną, powstała na drodze koewolucji. 
Przystosowania roślin do owadopylności.
Kwiaty roślin wykazują szereg przystosowań zwabiających owady i umożliwiających zapylenie:
Kolorowe plamy i lśniące włoski wskazują owadom drogę do ukrytych w głębi kwiatu miodników. Jeżeli kwiaty są małe, zebrane są w duży, widoczny z daleka kwiatostan. Tak jest np. u słonecznika i u innych roślin z rodziny astrowatych i innych rodzin. Kwiaty niektórych roślin np. berberysu, mają specjalną budowę, dzięki której pod ciężarem owada pręcik przegina się, obsypując go pyłkiem. Niektóre kwiaty stanowią dla owadów pułapkę. Np. u obuwika pospolitego kwiaty zamykają się, uniemożliwiając owadowi wyjście przez długi czas, co daje pewność zapylenia kwiatu przez wiercącego się w środku owada.
Przystosowania owadów.
Owady korzystają z pobieranego nektaru i pyłku, jednocześnie zapylają kwiaty. Do owadów zapylających kwiaty należą głównie: błonkówki, muchówki, motyle, chrząszcze. Największą rolę odgrywają należące do błonkówek pszczoły (Apoidea), szczególnie pszczoła miodna. Owady specjalizujące się w odżywianiu nektarem i pyłkiem kwiatów posiadają specjalne przystosowania, np. aparat gębowy typu ssącego (u motyli długa zwijana trąbka). Pszczoła miodna na odnóżach posiada specjalne koszyczki do zbierania pyłku.
Specjalizacja w zapylaniu.
Niektóre owady wykazują specjalizację – przystosowanie do zapylania tylko określonych gatunków roślin. Szczególnym przykładem są tu np. bleskotki, które zapylając kwiaty figowca składają w nich jaja, a rozwijający się z zapłodnionych kwiatów owoc stanowi inkubator i pożywienie dla niewielkich larw bleskotki. Innym przykładem specjalizacji do zapylania tylko przez wąska grupę owadów są kwiaty zapylane przez muchy (Cantharofilia) – wydzielają woń podobną do zapachu padliny.
Owady monolektyczne wykorzystują pyłek z jednego gatunku lub rodzaju rośliny.
Przykłady owadów monolektycznych:
Owady oligolektyczne to takie, których wszystkie samice żyjące na tym samym obszarze zbierają pyłek z kilku blisko spokrewnionych roślin jednego gatunku lub rodzaju, nawet jeżeli mają do dyspozycji pyłek innych roślin.
Przykłady owadów oligolektycznych:
Owady polilektyczne nie wykazują specjalizacji w zbieraniu pyłku z określonych roślin.
Przykłady owadów polilektycznych:

</doc>
<doc id="163681" url="https://pl.wikipedia.org/wiki?curid=163681" title="Opel Ascona">
Opel Ascona

Opel Ascona – samochód produkowany w latach 1970–1988, w różnych wersjach, przez firmę Opel. Pojazd ten brał udział w latach osiemdziesiątych w licznych rajdach samochodowych, odnosząc wiele sukcesów. W 1982 Walter Röhrl zdobył Mistrzostwo Europy samochodem Opel Ascona B 400. Na rynku ukazały się trzy generacje tego modelu. Występowała jako dwu- i czterodrzwiowa limuzyna oraz trzydrzwiowe kombi, a w trzeciej generacji także jako kabriolet.
W 1979 powstał wariant: Ascona 400, przeznaczony do udziału w rajdach samochodowych. Poddany tuningowi pojazd spełniał pokładane w nim nadzieje, odnosząc wiele sportowych sukcesów. Ascona miała jeszcze wiele innych sportowych wcieleń, w tym wersję GT i wersję Sprint produkowaną w firmie tuningowej Irmscher. W 1988 Ascona została zastąpiona przez Vectrę.
Opel Ascona A.
We wrześniu i październiku 1970 roku Opel przedstawił swoją całkowicie nową gamę pojazdów w Rüsselsheim (kod wewnętrzny projektu 1,450) – były to dwa modele: Opel Ascona i oparte na nim coupe Opel Manta. Projektantem nadwozia był Erhard Schnell.
Opel Ascona był zaprojektowany jako sedan w dwóch wersjach – cztero- i dwudrzwiowej, oraz jako kombi – Caravan lub Voyage. Pierwsza generacja była produkowana tylko w jednej fabryce w Bochum w Niemczech.
W USA ten model był sprzedawany pod nazwą „Opel 1900”. Od roku 1976 do 1979, wszystkie Ople w salonach amerykańskich były sprzedawane pod marką Isuzu. 
Pierwsza generacja była produkowana do 1975 roku. W tym czasie wyprodukowano 691 438 samochodów. 
Opel Ascona 1.9 SR brał udział w sportach motorowych. Walter Röhrl za kierownicą Ascony w 1974 r. zdobył tytuł rajdowego mistrza Europy. 
Tuner Steinmetz opracował wersję Ascona SR, z gaźnikiem Solex, o podniesionej mocy do 125 KM (92 kW).
Silniki
Opel Ascona B.
Druga generacja Opla Ascony ujrzała światło dzienne w 1975 na Frankfurt Motor Show. Auto oferowano wyłącznie jako 2- lub 4-drzwiowego sedana. W przypadku porównywania pierwszej i drugiej generacji Opla Ascony, widać było znaczne zmiany w stylistyce nadwozia. Wykorzystywano te same silniki co w przypadku pierwszej generacji auta. Druga generacja była produkowana w dwóch fabrykach: w Bochum (Niemcy) oraz Antwerpia (Belgia).
W Wielkiej Brytanii Vauxhall rozpoczął sprzedaż Opla Ascony pod nazwą Vauxhall Cavalier – Mark I, pojazdy dla marki Vauxhall były produkowane w Antwerpii. W Ameryce Południowej model był sprzedawany pod marką Chevrolet Ascona. 
Co ciekawe, w RPA Vauxhall sprzedawał ten model pod marką Chevrolet Chevair, chociaż na tym samym rynku był dostępny Chevrolet Ascona, w RPA był dostępny ten sam model pod różnymi nazwami, ale pod jedną marką Chevrolet. Ascona drugiej generacji była też pierwszym Oplem klasy średniej, wyposażonym w silnik wysokoprężny. Była to jednostka o pojemności dwóch litrów i generowała moc 58 KM.
Opel Ascona B odnosił sukcesy w rajdach. 1 października 1979 roku została homologowana Ascona 400 wyposażona w 2,4 litrowy silnik dostarczający mocy ponad 200 KM. Ascona 400 została zaprojektowana przy udziale firm Irmscher i Cosworth. Wyprodukowano tylko 400 sztuk tego modelu.
Kolejną modernizacją było zainstalowanie wtrysku paliwa Bosch Manta GSi i GT / Seria E, co podniosło moc Ascony 400 do 230 KM. 
Na tym modelu Walter Röhrl (kierowca) i Christian Geistdörfer (pilot) wywalczyli tytuł Rajdowego Mistrza Świata WRC w 1982 r. (na modelu Ascona 400 jeździł już od 1980 roku). W tym samym roku na tym samym modelu odniósł zwycięstwo w Rajdzie Wybrzeża Kości Słoniowej.
W roku 1982 Ascona 400, którą prowadził Walter Röhrl zajęła I miejsce w Rajdzie Monte Carlo, a w 1983 roku Ari Vatanen za kierownicą Ascony 400 wygrał Rajd Safari w zespole Rothmans International.
Do 1984 roku udało się podnieść moc do 340 KM bez użycia doładowania. Jednak w tym samym roku Audi Quattro wprowadziło zmiany, które spowodowały, że osiągi Ascony 400 okazały się niewystarczające i Walter Röhrl zmienił Asconę 400 w 1983 na samochód Lancia Rally 037, a w 1984 właśnie na Audi Quattro A2. 
W 2009 roku Opel w ramach promocji modelu Opel Insignia (odległego następcy Ascony) zorganizował pokazowe wyścigi Ascona 400 kontra Insignia 4×4.
Opel Ascona C.
Model Ascona C został wprowadzony we wrześniu 1981 roku. W tej generacji zastosowano już napęd na przednią oś, w porównaniu do Ascony A i B, które miały jeszcze napęd tylny.
Był sprzedawany także pod markami: Vauxhall Cavalier Mark II, Chevrolet Monza, Holden Camira, Isuzu Aska – na rynek japoński oraz Isuzu Florian Aska i Isuzu JJ – na rynek Azji południowo-wschodniej. W plebiscycie na Europejski Samochód Roku 1982 model zajął 2. pozycję (za Renault 9).
Ascona C początkowo była dostępna w trzech wersjach nadwoziowych (dwu- i czterodrzwiowy sedan), oraz pięciodrzwiowy hatchback, a dodatkowo, w Wielkiej Brytanii produkowany była wersja kombi Vauxhall Cavalier Estate.
Początkowo w Asconie montowane były cztery silniki: 1.3 N (60 KM), 1.3 S (75 KM), 1.6 N (75 KM) i 1.6 S (90 KM), które współpracowały z czterobiegową skrzynią manualną, lub trzybiegową automatyczną (z wyj. silników 1.3 N).
W roku 1982 zaczęto montować pięciostopniową skrzynię biegów, w ofercie pojawił się także silnik Diesla (1.6 – 54 KM), oraz 115 konny silnik 1.8i z wtryskiem LE Jetronic firmy Bosch. 
W roku 1983 wprowadzono niewielkie zmiany konstrukcyjne oraz zaprezentowano wersję cabrio, a także usportowioną wersję „SR” z silnikiem 1.8i (115 KM).
W 1984 roku zmieniono nazewnictwo modeli: „LS” (dawna wersja BASIC), „GL” (dawna LUXURY (LUXUS)), „GLS” (dawna BERLINA), „GT” (wcześniej SR). Najlepiej wyposażona wersja oznaczona była jako „CD”. Lekko zmodyfikowano deskę rozdzielczą – zmieniono półkę tunelu środkowego, wprowadzono nową regulację lusterek od wewnątrz (również elektryczną), poprawiono także układ wydechowy.
W roku 1985 wprowadzono katalizatory spalin do wszystkich wersji. Był to pierwszy niemiecki samochód wyposażony w katalizator.
W roku 1986 przeprowadzono lekki face lifting: pojawiła się nowa atrapa chłodnicy, zastosowano przeźroczyste klosze kierunkowskazów, zmieniono również tylne lampy i zderzaki. Spojlery zaczęto malować w kolorze nadwozia.
W 1987 roku wprowadzono silnik 1.6i o mocy 75 KM z systemem wtryskowym Multec. Rozpoczęto także montowanie silnika 2.0i w dwóch odmianach: pierwsza z nich osiągała moc 115 KM, druga wersja, bez katalizatora, osiągała moc 129 KM. Był to najmocniejszy seryjny silnik montowany w Asconie C. Oba silniki 2.0i miały jeden wałek rozrządu w głowicy (OHC) i wyposażone były w system wtryskowy Motronic firmy Bosch.
W sierpniu 1988 roku zakończono produkcję Ascony C. Zastąpił ją nowy model – Vectra. 
Wyjątkiem jest firma Vauxhall, dla której Vectra A, była kolejną generacją Opla Ascona, stąd w latach 1988–1995 Vauxhall produkował model: Cavalier Mark III (na kontynencie model nosił nazwę Vectra. Ponadto zarząd firmy obawiał się, że nazwa „Vauxhall Vectra” może kojarzyć się z modelem „Vauxhall Victor”, który miał złą opinię w Wielkiej Brytanii.
Firma Isuzu model Aska drugiej generacji (1990–1993) oparła o współpracę z Subaru (Subaru Legacy). O ile Isuzu Aska I generacji to Ascona C, to już Isuzu Aska II generacji to Subaru Legacy.
Na bazie Opla Ascony C powstało Daewoo Espero.

</doc>
<doc id="163682" url="https://pl.wikipedia.org/wiki?curid=163682" title="Entomofilia">
Entomofilia



</doc>
<doc id="163688" url="https://pl.wikipedia.org/wiki?curid=163688" title="Piwo imbirowe">
Piwo imbirowe

Piwo imbirowe (ang. "ginger beer") – angielskie piwo wyrabiane z wykorzystaniem imbiru lekarskiego ("Zingiber officinale").
Napój ten wytwarzany jest w procesie fermentacji melasy imbirowej z dodatkiem drożdży piekarskich. Należy do rodzaju piw kłączowych obok piw zbożowych, miodowych i owocowych.

</doc>
<doc id="163698" url="https://pl.wikipedia.org/wiki?curid=163698" title="Katie Melua">
Katie Melua

Katie Melua, właśc. Ketevan Melua (gruz. ქეთევან მელუა; ur. 16 września 1984 w Kutaisi) – brytyjsko-gruzińska piosenkarka, autorka tekstów i gitarzystka.
Życiorys.
Ketevan Melua, w rodzinie nazywana także Ketino, urodziła się w 1984 w Kutaisi (ówczesnym ZSRR) jako córka Amirana i Tamary. Jej pradziadek przyjechał na początku XX wieku do Gruzji z Kanady, jednak później oskarżono go o szpiegostwo i nie pozwolono wyjechać z kraju. Jej prababka mieszkała w Tuapse.
Przez pierwsze lata mieszkała z dziadkami w Tbilisi, później w wieku czterech lat przeprowadziła się z rodzicami i młodszym bratem do Batumi, gdzie jej ojciec pracował w szpitalu jako kardiochirurg. W jednym z wywiadów przyznała, że dzieciństwo „wspomina jako bardzo biedne”, ponieważ „rodzina nie miała pieniędzy” i „brakowało wszystkiego”. Z powodu wojny domowej w Gruzji, w 1993 osiedliła się z rodziną w Belfaście, gdzie uczęszczała do szkoły podstawowej św. Katarzyny oraz college’u dominikańskiego w Fortwilliam, dzielnicy Belfastu. Kiedy miała 13 lat, przeniosła się z rodziną do Sutton w Londynie, niedługo potem przeprowadziła się do Redhill w hrabstwie Surrey. W 2008 zamieszkała w Maida Vale w dzielnicy Notting Hill. Zainspirowana wydarzeniami w Gruzji oraz chęcią niesienia pokoju na świecie, jako dziecko chciała być politykiem lub historykiem.
W wieku 15 lat za interpretację utworu zespołu Badfinger „Without You” zajęła pierwsze miejsce w konkursie muzycznym "Stars Up Their Noses" organizowanym przez stację ITV. Niedługo potem zaczęła naukę w szkole artystycznej BRIT School for the Performing Arts w London Borough of Croydon, a w trakcie nauki w szkole zaczęła pisać swoje pierwsze utwory. W wieku 17 lat zaczęła grać na gitarze. Podczas nauki w szkole poznała Mike’a Batta, swego przyszłego menedżera i producenta, który w tym czasie poszukiwał wykonawcy potrafiącego śpiewać „jazz i blues w interesujący sposób”. Kiedy usłyszał w wykonaniu Meluy piosenkę „Faraway Voice”, którą napisała ku czci swej zmarłej idolki, Evy Cassidy, zaoferował podpisanie kontraktu płytowego z wytwórnią muzyczną Dramatico.
Na początku listopada 2003 wydała debiutancki album studyjny pt. "Call Off the Search", który dotarł do pierwszego miejsca listy najczęściej kupowanych płyt w Wielkiej Brytanii, gdzie zdobył też certyfikat sześciokrotnie platynowej płyty za sprzedaż w ponad 1,9 mln sztuk. Album dotarł na wysokie miejsca list sprzedaży w kilku innych krajach. Album promowała singlami „The Closest Thing to Crazy”, „Crawling Up a Hill” i tytułową piosenką.
W 2004 jako jedna z wokalistek supergrupy Band Aid 20 nagrała odświeżoną wersję utworu „Do They Know It’s Christmas?”, a dochód ze sprzedaży singla wsparł mieszkańców Etiopii w walce z głodem. W marcu 2005 wystąpiła na jednej scenie z zespołem Queen i Brianem Mayem, z którymi zaśpiewała utwór „Too Much Love Will Kill You” podczas koncertu charytatywnego ku czci Nelsona Mandeli z cyklu "46664" (granego na rzecz leczenia AIDS). Występ z muzykami uznała za „spełnienie marzeń z dzieciństwa”. Również w 2005 wydała także debiutancki album koncertowy pt. "On the Road Again", zawierający zapis dźwiękowy i filmowy z jej koncertu zagranego w marcu w Fairfield Halls Croydon. W kwietniu otrzymała nagrodę Echo za "najlepszy debiut roku" oraz statuetkę "DVD Champion 2005 – Nagroda Artysty Muzycznego" za płytę koncertową. We wrześniu 2005 wydała drugi album studyjny pt. "Piece by Piece", z którym zadebiutowała na pierwszym miejscu listy najczęściej kupowanych płyt w Norwegii oraz dotarła na szczyt notowań m.in. w Polsce i kilku innych krajach Europy. Album promowała singlem „Nine Million Bicycles”, który osiągnął sukces komercyjny i stał się jednym z największych przebojów Meluy, a także został uznany największym przebojem w historii muzyki przez czytelników magazynu „Watch and Listen”. Niedługo po premierze utworu pisarz i naukowiec Simon Singh uznał tekst piosenki za „nieoddający prawdziwych wyników badań astrofizyków oraz je kwestionujący”, na co Melua odpowiedziała nagraniem nowej wersji hitu, tym razem zawierającym prawdziwe dane naukowe, a także stwierdzeniem, że „teksty piosenek to ekspresja pewnych uczuć, a nie traktat naukowy. Muzyka rządzi się swoimi zasadami, nie potrzebuje pytać naukowców o zgodę na każdy wers piosenki”. Pozostałymi utworami promującymi album zostały single: „Spider’s Web”, „It’s Only Pain”, „Shy Boy” i „I Cried for You”. Na ostatnim singlu umieściła też własną wersję utworu zespołu The Cure „Just Like Heaven”, którą nagrała na potrzeby ścieżki dźwiękowej do filmu "Jak w niebie" produkcji DreamWorks.
W 2006 wystąpiła w Operze Leśnej w Sopocie jako support przed koncertem Eltona Johna, a także trafiła do Księgi Rekordów Guinnessa jako artystka, która zagrała najgłębszy podwodny koncert – występ odbył się w stacji pod platformą wiertniczą Statoil Troll A, umieszczoną 303 m pod powierzchnią Morza Północnego przy wybrzeżu Norwegii, a zapis filmowy z koncertu został wydany na album pt. "Concert Under the Sea" z czerwca 2007
W lipcu 2007 wystąpiła w Hamburgu w ramach serii koncertów "Live Earth", a w październiku wydała album pt. "Pictures", który współtworzyła z perkusjonalistą Rayem Cooperem oraz Irlandzką Orkiestrą Filmową. Był to jednocześnie ostatni album, którego producentem był Batt. Album promowała singlami: „If You Were a Sailboat”, „If the Lights Go Out” i „Ghost Town”. Początkowo trzecim singlem promującym płytę miała być piosenka „What I Miss About You”, napisana we współpracy z Andreę McEwan, która została także współautorką innego numeru z krążka – „Dirty Dice”. Na krążku znalazł się także m.in. cover piosenki „In My Secret Life” z repertuaru Leonarda Cohena, a także utwór „Mary Pickford (Used to Ear Roses)”, napisany o aktorce kina niemego Mary Pickford. Na rozszerzonej wersji albumu znalazł się dodatkowy utwór – odświeżona aranżacja piosenki Prince’a „Under the Cherry Moon”.
W maju 2008 do sprzedaży trafiła płyta koncertowa Meluy pt. "iTunes Live: Berlin Festival". Również w 2008 została ambasadorką marki odzieżowej Eric Bompard W 2009 wydała kolejny album koncertowy pt. "Live at the O2 Arena", zawierający zapis dźwiękowy z koncertu w O2 Arena.
Pod koniec maja 2010 wydała czwarty album studyjny pt. "The House", którego producentem został William Orbit. Płytę promowała singlami: „A Happy Place”, „The Flood” i „To Kill You with a Kiss” (na płycie jako „I’d Love To Kill You”). Z albumem dotarła do czołówki listy najczęściej kupowanych płyt w wielu krajach, m.in. dotarła do pierwszego miejsca notowania w Polsce i Szwajcarii; w obu krajach uzyskał status platynowej płyty za sprzedaż. W drugiej połowie 2010 zdiagnozowano u niej załamanie nerwowe, spowodowane przepracowaniem, dlatego lekarze zalecili jej poddanie się hospitalizacji oraz przerwę w trasie koncertowej. W związku z chorobą terminy wszystkich zaplanowanych koncertów wokalistki zostały przeniesione na kolejny rok. 
W 2011 wydała minialbum pt. "Tour 2011", zawierający cztery nagrania zarejestrowane w trakcie prób do występów podczas trasy koncertowej, a także reklamowała markę samochodową Opel. W marcu 2012 wydała album pt. "Secret Symphony", który nagrała z Bettem. Album dotarł do pierwszego miejsca listy najczęściej kupowanych albumów w Polsce, gdzie dodatkowo zdobył certyfikat platynowej płyty. Płytę promowała singlami: „Better Than a Dream”, „Moonshine” i „The Wall of the World”. We wrześniu 2013 wydała album pt. "Ketevan", który promowała singlami „The Love I’m Frightened Of” i „I'll Be There”. Niedługo potem zakończyła współpracę z dotychczasowymi współpracownikami, dzięki czemu zaczęła odkrywać nowe kierunki muzyczne. W marcu 2015 zagrała koncert w łódzkiej Atlas Arenie w ramach koncertowego cyklu "Night of the Proms – Classic Meets Pop".
14 października 2016 wydała siódmy album pt. "In Winter", którą nagrała we współpracy z gruzińskim chórem żeńskim Gori. Jak przyznała w wywiadzie dla serwisu muzycznego JazzSoul.pl, zespół poznała za pośrednictwem aplikacji Spotify, dodała też, w tym czasie „musiała spędzić sporo czasu, by sama odkryć [świetne pomysły na to, jak nagrywać i pisać poprawnie piosenki]”. Sam album opisała jako „pełnię emocji zimowego czasu, myśli o domu, kiedy jesteś imigrantem przenoszącym się z Gruzji do Wielkiej Brytanii”.
Inspiracje.
Do swoich muzycznych inspiracji zalicza artystów, takich jak m.in.: Philip Glass, Paul Simon, Eva Cassidy, Freddie Mercury, Nina Simone i Ella Fitzgerald.
Życie prywatne.
Należy do Gruzińskiego Kościoła Prawosławnego. Przed ukończeniem 21. roku życia posiadała trzy obywatelstwa: radzieckie i gruzińskie oraz brytyjskie, które przyjęła w sierpniu 2005.
18 stycznia 2012 poinformowała o przyjęciu zaręczyn Jamesa Toselanda. Pobrali się 1 września 2012 w Królewskich Ogrodach Botanicznych w Kew w Londynie.

</doc>
<doc id="163701" url="https://pl.wikipedia.org/wiki?curid=163701" title="UNDP">
UNDP



</doc>
<doc id="163703" url="https://pl.wikipedia.org/wiki?curid=163703" title="Hippiasz (sofista)">
Hippiasz (sofista)

Hippiasz z Elidy (gr. "Hippias"; V–IV w. p.n.e., ur. w Elidzie) – starogrecki uczony-polihistor: filozof, poeta, polityk, technik i rzemieślnik, zaliczany do sofistów. Należał do tzw. "nurtu naturalistycznego" w sofizmie, przeciwstawiającego ludzkie prawo naturze. Platon zatytułował dwa ze swych dialogów jego imieniem. Hippiasz uważał, że wie wszystko.
Metody nauczania.
Hippiasz, jak inni sofiści, cel swej nauki widział w przysposobieniu do polityki, lecz stosował odmienne niż większość metody. Lekceważył antylogię, retorykę i synonimikę w zamian oferując "polimathię" – wiedzę encyklopedyczną i mnemotechniki pozwalające na zapamiętanie większej ilości informacji. Uczył nauk przyrodniczych.
"Nomos" i "physis".
W filozofii Hippiasza istotną rolę odgrywało przeciwstawienie natury ("φύσις", "physis") i prawa ("νόμος", "nomos"). Uważa się, że to przeciwstawienie jest początkiem doktryny prawa natury.
Dla Hippiasza naturą było to, co ludzi łączy i zgodnie z nią ludzie byli sobie równi. Prawo natury to prawo oparte na tej pierwotnej, wspólnej dla wszystkich ludzi naturze. Prawo ludzkie natomiast przeciwstawia się tej równości, dzieląc ludzi i odróżniając ich od siebie. Sprzeciwiając się naturze, prawo ludzkie staje się "tyranem ludzi". Prawo natury jest wieczne i niezmienne. Prawo ludzkie natomiast jest przygodne i Hippiasz odmawia mu wartości. Tezy te miały istotne konsekwencje dla starożytnej filozofii politycznej. Prawo ludzkie stało się prawem opartym wyłącznie na społecznej konwencji, którą można zmieniać i dowolnie kształtować. Tym samym doprowadzono do desakralizacji praw ludzkich. Jedność natury ludzkiej stała się także podstawą kosmopolityzmu, dzięki niej bowiem wszyscy ludzie są sobie braćmi, niezależnie od tego do jakiej "polis" należą, czy jakim językiem mówią.
Tezy Hippiasza dotyczące prawa natury zostały zradykalizowane przez Antyfonta, wzywającego do łamania prawa pozytywnego.

</doc>
<doc id="163704" url="https://pl.wikipedia.org/wiki?curid=163704" title="Gorgiasz">
Gorgiasz

Gorgiasz z Leontinoi ( Gorgias ho Leontinos, ur. ok. 480, zm. ok. 385 p.n.e.) – grecki filozof, retor, teoretyk wymowy należący do 10 najwybitniejszych mówców w Starożytnej Grecji, prekursor teorii sztuki, jeden z czołowych sofistów.
Pochodził z Leontinoj na Sycylii. Był uczniem Empedoklesa i nauczycielem Tukidydesa. W 427 p.n.e. przybył do Aten, by w imieniu ojczystej polis prosić o pomoc przeciw Syrakuzom. Zawarł tam wiele znajomości z ludźmi bogatymi i wpływowymi. Sam też wpływał na sprawy bieżące przez swoją siłę wymowy. Dyskurs był dla niego jedynie środkiem służącym do wpływania na ludzi i ich namiętności, pozwalający osiągnąć zamierzony cel (co w późniejszych czasach nazwane zostało erystyką).
Jest bohaterem platońskiego dialogu "Gorgiasz".
Myśl.
Sławne paradoksy Gorgiasza, spisane w swoistym manifeście starożytnego nihilizmu, dziele "O naturze albo o niebycie" (Περί του μη όντος ή περί φύσεως, "Perí toú me ontos e perí phýseos"), brzmią następująco (trylemat Gorgiasza):
Swoje tezy argumentował w następujący sposób:
Skoro wśród filozofów przyrody zdania na temat bytu, tego czym właściwie jest i jaki jest, są podzielone, to oznacza ni mniej ni więcej, że go nie ma, gdyż w przeciwnym wypadku nie dałby się określić zarazem jako „jeden”, „mnogi” bądź „niezmienny” i „powstający”.
Myśl według ówczesnych poglądów sprowadzana była do "myśli o bycie" w taki sposób, że można było uznawać myśl i byt za to samo. Niebytu w tej koncepcji pomyśleć się nie dało. Tymczasem Gorgiasz dowodzi, że można sobie wyobrazić np. latającego człowieka, mimo że taki nie istnieje. W konsekwencji myśli zostają oddzielone od bytu i przestają być wiarygodnym źródłem poznania świata.
Swoje odczucia zmysłowe takie jak kolor, zapach czy barwę możemy przekazać innemu za pomocą słów, które te odczucia symbolizują. Lecz nie mamy żadnej gwarancji, że drugi rozumie nasze sformułowania tak, jak my. Nie wiemy też czy te same bodźce powodują u niego takie same uczucia.
Wobec takich racji Gorgiasz neguje zarówno prawdę absolutną ( "aletheia") jako niepoznawalną, jak i prawdę subiektywną ( "doksa") jako nie mającą sensu.
Etyka.
Etyka Gorgiasza jest określana jako etyka sytuacyjna. W swoich intelektualnych poszukiwaniach wychodzi od nihilizmu, a następnie od niemożliwości obiektywnego poznania wszelkiego bytu. Będąc krytykiem poprzedzającej go eleackiej filozofii przyrody, neguje możliwość poznania wszelkiego rodzaju bytu, zarzuca filozofom nieracjonalność zajmowania się tego typu problemami, i zwraca się w kierunku problemów etycznych. Jednak i tu zajmuje stanowisko jak najdalsze od możliwości mówienia obiektywnego na przedmiot rozważań.
Swoją wiedzę buduje w oparciu o krąg ludzkich doświadczeń, jak pisze Giovanni Reale „ogranicza się do objaśniania faktów, okoliczności, życiowych sytuacji ludzi i państwa”.
Według Realego dla Gorgiasza „powinności zmieniają się w zależności od chwili, wieku, sytuacji społecznej; jedno i to samo działanie może być dobre lub złe, zależnie od tego, kto jest jego podmiotem. Jest zrozumiałe, że ta praca teoretyczna, dokonana bez podstaw metafizycznych i nie oparta na bezwzględnych zasadach, pociąga za sobą uznanie w szerokim zakresie rozpowszechnionych opinii.” Nie definiuje żadnych pojęć etycznych, lecz stara się do nich podejść na sposób fenomenologiczny, opisowy, empiryczny. Gorgiasz zatem dostrzegł drogę zjawisk i szedł nią, aczkolwiek intuicyjnie, bez teoretycznych uzasadnień.
Retoryka.
Gorgiasz wypracował błyskotliwy styl wymowy artystycznej, zawierającej kunsztowne zwroty i figury językowe. Swoje osiągnięcia opisał w podręczniku "Techne rhetorike" (gr. „Sztuka retoryki”), który nie zachował się do naszych czasów.
Był autorem pism odpierających zarzuty wobec postaci mitycznych. "Pochwała Heleny"
(Ελένης εγκώμιον, "Helenes enkómion") usprawiedliwia Helenę twierdząc, że w każdej z możliwych sytuacji była bez winy. „Obrona Palamedesa” (Η Υπέρ Παλαμήδους απολογία, "He Hypér Palamédous apología") dotyczy jednego z greckich uczestników wojny trojańskiej, według pewnej (późniejszej od poematów Homera) wersji oskarżonego z zemsty przez Odyseusza o szpiegostwo na rzecz Trojan. Gorgiasz twierdził, iż zarzut ten był nie do udowodnienia.
Napisał też „Mowę ku czci poległych Ateńczyków”.
Reminiscencje literackie.
W opowiadaniu Stanisława Lema „Zakład Doktora Vliperdiusa” (cykl Dzienniki gwiazdowe) występuje robot uważający się za kontynuatora Gorgiasza i rozwijający jego "teorię pozorności bytu".

</doc>
<doc id="163705" url="https://pl.wikipedia.org/wiki?curid=163705" title="Kritias">
Kritias

Kritias z Aten ( "Kritias", ; ur. ok. 460 p.n.e. – zm. 403 p.n.e.) – starogrecki polityk, filozof i literat, zaliczany do sofistów. Był także autorem tragedii i poezji elegijnej. Spokrewniony z nim Platon poświęcił mu zachowany częściowo dialog "Kritias". Występuje też we wcześniejszym "Timaiosie".
Był uczniem Gorgiasza i Sokratesa, którego wraz z Alkibiadesem dość szybko opuścił uznawszy, że opanował umiejętności polityczne i że głoszona przezeń nauka może mu tylko stanąć na przeszkodzie w realizacji ambicji politycznych. Jako członek i fanatyczny zwolennik oligarchii i nieprzejednany przeciwnik demokracji został skazany na wygnanie w czasie rządów demokracji. Po jej upadku w Atenach (404 p.n.e.) został przywódcą 30 tyranów i zasłynął z bezwzględności i okrucieństwa, skazując na śmierć około 1500 osób za sprzyjanie demokracji. Przytaczano ("Historia grecka", księga II, rozdział 3, § 56) śmiałe zawołanie Teramenesa, który – zmuszony do wypicia cykuty – wzniósł przed śmiercią toast: „Na zdrowie pięknego Kritiasa!”. To on przyczynił się pośrednio do śmierci Sokratesa (399 p.n.e.), któremu zarzucano niewiarę w bogów i psucie młodzieży, ale głównie widziano w nim nauczyciela wrogów demokracji.
Zginął w czasie walk z powstańcami Trazybulosa pod Munichią.
Prawo natury.
Z filozofii Hippiasza i Antyfonta Kritias przejął rozróżnienie natury ("φύσις", "physis") i prawa ("νόμος", "nomos"), wyprowadził z niego jednak zupełnie odmienne wnioski. Zarówno Hippiasz, jak i Antyfont widzieli w naturze ludzkiej podstawy dla egalitaryzmu i kosmopolityzmu. Kritias natomiast gloryfikował nierówność, siłę i dominację wybitnych jednostek. Prawo natury oznacza u niego panowanie silniejszych nad słabszymi.
Zarówno prawo, jak i bogowie zostali wymyśleni, aby zapanować nad przemocą, panującą pierwotnie między ludźmi. Prawo powstrzymywało ludzi jedynie od jawnego stosowania przemocy, dlatego też wymyślono wszystkowiedzących bogów, karzących i osądzających ludzi. To strach przed bogami i siła stojąca za prawem są więc podstawą społeczeństwa. Są to jednak mniemania, przeznaczone dla ludzi słabych, a które filozof powinien odrzucić. Jedynym prawem, którego człowiek powinien przestrzegać, jest prawo natury, oparte na jego instynktach i potrzebach.

</doc>
<doc id="163706" url="https://pl.wikipedia.org/wiki?curid=163706" title="Rezerwat przyrody Brzeźno">
Rezerwat przyrody Brzeźno

Brzeźno – torfowiskowy rezerwat przyrody znajdujący się na terenie gmin Dorohusk i Chełm, w powiecie chełmskim, w województwie lubelskim. Leży w granicach Chełmskiego Parku Krajobrazowego, na terenie Nadleśnictwa Chełm.
W rezerwacie znajduje się jedyne w Polsce stanowisko starca wielkolistnego ("Senecio doria"). Z rzadszych w Polsce roślin występują tu: kosaciec syberyjski, kruszczyk błotny, pełnik europejski, gnidosz królewski, kosatka kielichowa, kukułka krwista, listera jajowata, zawilec wielkokwiatowy.
Awifaunę reprezentują m.in.: wodniczka (gatunek zagrożony w skali w skali globalnej, ma tu jedną z czterech najważniejszych ostoi na świecie), błotniak łąkowy (największe zagęszczenie w Europie), kulik wielki, bekas dubelt, kropiatka, zielonka i żuraw.

</doc>
<doc id="163707" url="https://pl.wikipedia.org/wiki?curid=163707" title="Kudowa">
Kudowa



</doc>
<doc id="163710" url="https://pl.wikipedia.org/wiki?curid=163710" title="Polanica">
Polanica

W Polsce:
Na Ukrainie:

</doc>
<doc id="163711" url="https://pl.wikipedia.org/wiki?curid=163711" title="Długopole">
Długopole

Długopole – wieś wielodrożnica w Polsce położona w województwie małopolskim, w powiecie nowotarskim, w gminie Nowy Targ.
Wieś królewska, położona w drugiej połowie XVI wieku w powiecie sądeckim województwa krakowskiego, należała do tenuty nowotarskiej. W latach 1975–1998 miejscowość administracyjnie należała do województwa nowosądeckiego.
Historia.
Założona w 1327 roku z inicjatywy zakonu cystersów na 27 łanach frankońskich na prawie magdeburskim. Wśród świadków jest wymieniony Piotr ze Słupi z zamku w Szaflarach, pierwszy znany starosta nowotarski.
Nazwa "Długopole" znana jest na przełomie XIV i XV wieku jako określenie skupiska parafii leżących na terenie Podhala. Była to jego pierwotna nazwa i dotyczyła terenu późniejszego dekanatu nowotarskiego.
W "Długopolu" istniało sołectwo, o czym świadczy dokument pisany przez plebana Macieja z Cła dla sołtysa z "Długopola" na początku wieku XIV.
Przed II wojną światową było tu lotnisko wojskowe, na którym testowano nowe typy samolotów. Położone było na łąkach, na lewym brzegu Czarnego Dunajca w stronę Działu.
Na początku XX wieku wybudowano małą kaplicę. Był to kościół w Długopolu pod wezwaniem Św. Floriana. Patron został ustanowiony po tym jak wieś ocalała z pożaru. W 1998 zburzono stary i rozpoczęto budowę nowego budynku. Kościół musiał zostać powiększony ze względu na brak miejsca w kościele. Uznano, że najlepszym wyjście będzie zburzenie i budowa całkowicie nowej świątyni. Nowa świątynia została poświęcona w 2002 r. przez kardynała Franciszka Macharskiego. "Długopole" po likwidacji w czasach średniowiecza parafii wchodzi w skład parafii ludźmierskiej.
W marcu 2009 Rada Gminy Nowy Targ podjęła uchwałę o likwidacji Szkoły Podstawowej w Długopolu. Rodzice uczniów przepisali swoje dzieci do szkoły w Krauszowie. Budynek szkoły został opuszczony i obecnie nie jest użytkowany.
Na początku 2010 roku rozpoczęto remont ulicy jak i chodnika (na odcinku – początek miejscowości od strony wschodniej do wysokości kościoła). Nawierzchnia została całkowicie wymieniona a chodnik wykonany z kostki brukowej.
Położenie/Przyroda.
Wieś położona jest w Kotlinie Nowotarskiej nad rzeką Czarny Dunajec. Wieś rozciągnęła się w miejscu, gdzie potok gwałtownie zmienia bieg ku wschodowi, przed ujściem Piekielnika i Czarnego Potoku.
Rzeka Czarny Dunajec dzieli teren "Długopola" na dwie części. Północna, położona na lewym brzegu ma charakter rolniczy, a stanowią ją pola zwane: Zaręby, Ogrodziska, Odumiarki oraz Uboc. Na południe od wsi rozciągają się podmokłe grunty wykorzystywane jako łąki, pastwiska, lasy i torfowiska. Torfowiska wysokie dotrwały do dziś na tzw. Cyrli, a na Puściźnie rośnie obecnie bór sosnowy. Pola przeznaczone głównie jako łąki to: Zagonie, Hojnice, Wydzirówki, Łączki. W północnej części teren łagodnie wznosi się do drogi zwanej Hawierką.
Infrastruktura.
Długopole graniczy z miejscowościami Krauszów (7 km), Wróblówka (2 km, droga asfaltowa utworzona 2010 r.), Dział (1 km) do których prowadzi droga asfaltowa, całkowicie przejezdna. W Długopolu jest około 150 budynków mieszkalnych, jednak nie wszystkie są obecnie zamieszkane, wielu mieszkańców wyemigrowało do Stanów Zjednoczonych Ameryki.
Główna zabudowa wsi jest zlokalizowana w bezpośredniej bliskości budynków Kościoła oraz remizy Ochotniczej Straży Pożarnej. Druga część wsi jest zlokalizowana nad rzeką Czarny Dunajec w stronę miejscowości Dział w kierunku północnym.
W obecnym kościele ołtarz z Św. Florianem został z głównego ołtarza przeniesiony do nawy bocznej ze względu na zmiany głównego patrona w przyszłości. Kościół ma być pod wezwaniem błogosławionego Jana Pawła II.
"Długopole" jest wsią rolniczą, większość gospodarstw rolnych zajmuje się hodowlą bydła mlecznego. Mleko przetwarza się tradycyjnymi metodami na sery wędzone (oscypki), charakterystyczne dla Podhala.
W "Długopolu" znajduje się jednostka Ochotniczej Straży Pożarnej wyposażonej w samochód gaśniczy. W miejscowości działa także Koło Gospodyń Wiejskich.
Ciekawostki.
W "Długopolu" znaleziono skamieniały fragment kła mamuta o długości 120 cm i wadze ok. 40 kg. Znalezisko zostało przekazane do Muzeum Tatrzańskiego.

</doc>
<doc id="163713" url="https://pl.wikipedia.org/wiki?curid=163713" title="Rezerwat przyrody Chmiel">
Rezerwat przyrody Chmiel

Rezerwat przyrody Chmiel – leśny rezerwat przyrody w województwie lubelskim, w powiecie lubelskim, na terenie gminy Jabłonna.

</doc>
<doc id="163717" url="https://pl.wikipedia.org/wiki?curid=163717" title="Franz von Baader">
Franz von Baader

Franz Xaver von Baader (ur. 27 marca 1765 w Monachium, zm. 23 maja 1841 tamże) – niemiecki filozof, profesor Uniwersytetu w Monachium.
Życiorys.
Urodzony w Monachium jako trzeci syn F. P Baadera, lekarza nadwornego elektora Bawarii. Obaj jego bracia wyróżnili się – starszy, Klemens, jako literat, młodszy, Joseph (1763-1835), jako inżynier. Franz studiował medycynę w Ingolstadt i Wiedniu, po czym przez krótki czas pomagał ojcu w praktyce lekarskiej. Życie lekarza nie spodobało się Franzowi, który postanowił zostać inżynierem górniczym. Studiował u Abrahama Gottloba Wernera we Freibergu, podróżując przez wiele regionów górniczych północnych Niemiec, a przez cztery lata (1792-1796) przebywając w Anglii.
Zaznajomił się tam z dziełami Jakuba Böhmego i z ideami Davida Hume'a, Davida Hartleya i Williama Godwina, które jednak uznał za obrzydliwe. Bardziej natomiast przypadły mu do gustu spekulacje mistyczne Mistrza Eckharta, Louisa Claude'a de Saint-Martin, a przede wszystkim właśnie Jakuba Böhmego. W 1796 r. powrócił z Anglii, zaznajamiając się w Hamburgu z F. H. Jacobim, zawierając z nim przyjaźń. Studiował wtedy fragmenty myśli Friedricha Schellinga, a dzieła filozoficzne które, wtedy publikował, były pod silnym wpływem właśnie tego filozofa. Mimo to trudno nazwać von Baadera uczniem Schellinga – można raczej powiedzieć, że dał więcej niż otrzymał. Z Schellingiem także zawarł przyjaźń, która trwała do ok. 1822 r., kiedy potępienie współczesnej filozofii, jakie von Baader wystosował w liście do cara Aleksandra I, całkowicie oddzieliło go od Schellinga.
Przez cały ten czas von Baader wciąż poświęcał się profesji inżyniera. Otrzymał nagrodę w wysokości 12 000 guldenów za swoją metodę zastosowania soli glauberskiej zamiast potażu przy wyrobie szkła. W latach 1817-1820 zajmował posadę superintednenta kopalni, a w nagrodę za swoje usługi dostąpił nobilitacji. Przeszedł na emeryturę w 1820 r., wkrótce po czym opublikował jedno ze swoich najlepszych dzieł, "Fermenta Cognitionis" 6 części, 1822-1825, w którym zwalcza najnowszą filozofię i zaleca studiowanie dzieł Jakoba Boehmego. W 1826 r., gdy przeniesiono do Monachium uniwersytet z Landshut, został mianowany tam profesorem filozofii i teologii spekulatywnej. Niektóre z wykładów, które tam wygłaszał, opublikował pod postacią dzieła "Spekulative Dogmatik", 4 części, 1827-1836. W 1838 r. przeciwstawił się wpływowi Kościoła rzymskokatolickiego, do którego należał, na sprawy państwowe, za co został na trzy lata (które stanowiły ostatnie lata jego życia) wyłączony z możliwości udzielania wykładów w zakresie filozofii religii.
Został pochowany na Starym Cmentarzu Południowym w Monachium.
Myśl.
Jest wyjątkowo trudno streścić filozofię von Baadera, gdyż wyrażał on swoje myśli za pomocą niejasnych aforyzmów, mistycznych symboli i analogii (zob. Eduard Zeller, "Ges. d. deut. Phil." 732, 736). Myśl swoją wykłada przeważnie w osobnych krótkich esejach, w komentarzach do pism Boehmego i Louisa Claude'a de Saint-Martin, w swojej rozległej korespondencji i w czasopismach. Mimo to da się wyróżnić najbardziej istotne momenty wyznaczające strukturę jego dzieła filozoficznego. Von Baader zaczyna od tezy, że rozum ludzki nie może nigdy sam z siebie osiągnąć celu, do którego dąży, i zauważa, że nie możemy odrzucić pierwotnych przekonań wpajanych nam przez wiarę, religię i tradycję. Jego punkt widzenia można nawet określić jako pewną formę myśli scholastycznej – tak jak scholastycy wierzy on, że filozofia i teologia nie są przeciwstawnymi czy osobnymi gałęziami wiedzy, ale że rozum ma za zadanie uczynić jasnymi prawdy przekazane ludziom przez autorytet i objawienie. Ale w swoim dążeniu do ciągłego zbliżania ku sobie królestw wiary i wiedzy zwraca się bardziej ku mistycyzmowi Eckharta, Paracelsusa i Boehmego niż do scholastycznych doktorów. Według niego nasze istnienie zależy od faktu, że jesteśmy myślani przez Boga ("cogitor ergo cogito et sum"), a cała samoświadomość jest zarazem w Bogu – świadomości. Nasza wiedza to nigdy nie jest po prostu "scientia", ale zawsze "conscientia", wiedza za pomocą czegoś, świadomość czegoś – partycypacja w Bogu.
Filozofia von Baadera jest więc także teozofią. Bóg nie jest zwykłym bytem abstrakcyjnym ("substantia"), ale trwającym wiecznie procesem, aktywnością ("actus"). W tym procesie, tym samotworzeniu się Boga, możemy wyróżnić dwa aspekty – immanentny albo ezoteryczny, i eminentny albo egzoteryczny. Bogu przysługuje realność tylko, o ile jest On absolutnym duchem, a może w ogóle stać się duchem tylko, o ile jako prosta wola jest on świadomością siebie. To głębokie poznanie siebie przez Boga jest uwikłane w rozróżnienie pomiędzy poznającym a poznanym, z którego wynika możność stania się duchem. Ten immanentny proces samouświadamiania, w którym fakt, że są trzy Osoby boskie, nie jest zawarty, ale tylko możliwy, odbija się i zajmuje miejsce w wiecznej i nieosobowej idei, czyli wiedzy Boga, która istnieje poza pierwotną wolą, ale nie osobno od niej. Konkretna rzeczywistość czy osobowość jest dana do tej boskiej "Ternar", jak to nazywa von Baader, przez naturę, zasadę samoistności indywidualnego bytu, który jest w wieczności i w konieczności wytwarzany przez Boga. Troistość osób jest osiągnięta dopiero w naturze. Trzeba zauważyć, że proces ten nie może być rozumiany jako następstwo zdarzeń w czasie: trzeba na niego patrzeć "sub specie aeternitatis", jako konieczne elementy i momenty samorozwoju boskiego Bytu. Nie można też mylić natury z substancją stworzoną ani z materią jako czymś, co istnieje w przestrzeni i w czasie. Jest ona raczej niebytem, czystą innością ("alteritas") Boga – Jego cieniem, pragnieniem, chceniem, czy – jak to określają pisarze mistyczni – jego "desiderium sui". Stworzenie, które samo jest wolnym i pozaczasowym aktem bożej miłości i woli, nie może być wywiedzione drogą spekulatywną, ale musi zostać "zaakceptowane" jako "rzeczywisty fakt".
Byty stworzone dzielą się na trzy porządki: inteligentnych aniołów, nieinteligentnych przedmiotów naturalnych i człowieka, który pośredniczy między tymi porządkami. Byty inteligentne uposażone są w wolność, jest możliwe (ale nie jest konieczne), że upadną. Stąd fakt upadku nie jest prawdą metafizyczną i spekulatywną, ale tylko zrealizowaną historyczną możliwością. Anioły upadły na skutek pychy – na skutek pragnienia podniesienia siebie do równości z Bogiem, człowiek natomiast upadł przez poniżenie siebie do poziomu natury. Dopiero po upadku człowieka rozpoczęło się stworzenie czasu, przestrzeni i materii, czyli świata takim, jakim go znamy. Motywem kreacji było pragnienie udzielenia człowiekowi możliwości uczestnictwa w zbawieniu, ponownego zbliżenia się do obrazu Boga, według którego człowiek został stworzony. Filozofia przyrody i antropologia, które w łączności z powyższymi rozważaniami von Baader ujmuje w rozproszonych dziełach, są zgodne z wypowiedziami Boehmego. W naturze i w człowieku von Baader odnajduje ślady bezpośrednich następstw grzechu, które zepsuły tak naturę, jak i człowieka i zniszczyły ich pierwotną harmonię.
W swojej etyce von Baader odrzuca jakiekolwiek niezależne systemy etyczne, w szczególności system kantowski. Nieposłuszeństwo wobec niezależnych praw moralnych, ale realizacja w sobie życia bożego jest prawdziwym celem moralnym. Ale człowiek z własnej winy stracił możliwość tej realizacji przez siebie, bo oddzielił się od Boga, stąd żadna teoria etyczna odrzucająca fakt grzechu i zbawienia nie jest satysfakcjonująca ani nawet możliwa. Historia człowieka i całej ludzkości jest historią zapłaty za bożą miłość. Tylko w relacji z Chrystusem otrzymujemy jego darzącą cnotę, a relacja ta realizuje się w modlitwie i sakramentach Kościoła – samo działanie nie jest wystarczające. Człowiek w swoich relacjach społecznych jest zależny od dwóch wielkich instytucji: czasowego, ograniczonego i naturalnego państwa i wiecznego, wszechogarniającego i ponadnaturalnego Kościoła.

</doc>
<doc id="163718" url="https://pl.wikipedia.org/wiki?curid=163718" title="Yiddish">
Yiddish



</doc>
<doc id="163719" url="https://pl.wikipedia.org/wiki?curid=163719" title="Mezosfera (meteorologia)">
Mezosfera (meteorologia)



</doc>
<doc id="163720" url="https://pl.wikipedia.org/wiki?curid=163720" title="Święty katolicki">
Święty katolicki



</doc>
<doc id="163723" url="https://pl.wikipedia.org/wiki?curid=163723" title="Iwaszkiewicz">
Iwaszkiewicz



</doc>
<doc id="163726" url="https://pl.wikipedia.org/wiki?curid=163726" title="Biskupi bielsko-żywieccy">
Biskupi bielsko-żywieccy

Biskupi bielsko-żywieccy – biskupi diecezjalni i biskupi pomocniczy diecezji bielsko-żywieckiej.

</doc>
<doc id="163728" url="https://pl.wikipedia.org/wiki?curid=163728" title="Lipsk (gmina)">
Lipsk (gmina)

Lipsk (daw. "gmina Petropawłowsk") – gmina miejsko-wiejska w województwie podlaskim, w powiecie augustowskim. W latach 1975–1998 gmina położona była w województwie suwalskim.
Według Powszechnego Spisu Ludności z 1921 roku gminę zamieszkiwało 2457 osób, wśród których 2351 było wyznania rzymskokatolickiego, 9 prawosławnego, 87 innego a 10 mojżeszowego. Jednocześnie 2439 mieszkańców zadeklarowało polską przynależność narodową, 1 białoruską a 17 żydowską. We wsi było 432 budynki mieszkalne.
Siedziba gminy to Lipsk. Organ stanowiący i kontrolny – Rada Miejska w Lipsku.
Według danych z 30 czerwca 2008 gminę zamieszkiwały 5553 osoby.
Gmina znajduje się w obszarze Biebrzańskiego Parku Narodowego oraz jego otulin, częściowo także na terenie Puszczy Augustowskiej.
Struktura powierzchni.
Według danych z roku 2002 gmina Lipsk ma obszar 184,42 km², w tym:
Gmina stanowi 11,12% powierzchni powiatu.
Demografia.
Dane z 30 czerwca 2008:
Sołectwa.
Bartniki, Kolonia Bartniki, Doliczany Nowe, Doliczany Stare, Dulkowszczyzna, Jaczniki, Jałowo, Jasionowo, Kolonie Lipsk, Kopczany, Krasne, Kurianka, Lichosielce, Lubinowo, Lipszczany, Nowe Leśne Bohatery, Nowy Lipsk, Nowy Rogożyn, Podwołkuszne, Rakowicze, Rogożynek, Rygałówka, Siółko, Skieblewo, Stare Leśne Bohatery, Starożyńce, Stary Rogożyn, Wołkusz, Wyżarne, Żabickie
Sąsiednie gminy.
Dąbrowa Białostocka, Nowy Dwór, Płaska, Sztabin. Gmina sąsiaduje z Białorusią.

</doc>
<doc id="163729" url="https://pl.wikipedia.org/wiki?curid=163729" title="Pieniężno">
Pieniężno

Pieniężno (dawniej "Melzak", ) – miasto w woj. warmińsko-mazurskim, w powiecie braniewskim, siedziba gminy miejsko-wiejskiej Pieniężno.
Według danych z 1 stycznia 2018 Pieniężno liczyło 2802 mieszkańców.
Pieniężno leży zarówno na historycznej Warmii biskupiej, jak i na obszarze dawnego pruskiego terytorium Warmii plemiennej. Położone jest w pasie Wzniesień Górowskich, nad rzeką Wałszą.
Nazwa miasta.
Najstarsza znana nazwa związana z miejscowością jest pochodzenia staropruskiego i brzmiała "Melcekuke" (od „malte”, „malko” – drzewo, zarośla, las i „kuke”, „kauks” – diabeł, czart, czyli „czarci las”). Niemieccy koloniści osadzeni tu po lokacji miasta przez Krzyżaków przyswoili ją fonetycznie jako "Mehlsack" („worek mąki”). Osadnictwo mazurskie w Prusach Książęcych w następnych wiekach sprawiło, że pojawiła się także równoległa forma polska "Melzak". Po przyłączeniu do Polski w 1945 w użyciu znajdowała się nazwa "Mąkowory". W 1947 na mocy rozporządzenia ministrów administracji publicznej i ziem odzyskanych z 12.11.1946 r. o przywróceniu i ustaleniu urzędowych nazw miejscowości nazwę ponownie zmieniono i odtąd miasteczko nosi nazwę Pieniężno, na cześć Seweryna Pieniężnego juniora – wydawcy przedwojennej polskiej „Gazety Olsztyńskiej”.
Historia.
Prusowie założyli w tym miejscu gród obronny, który nazywał się "Melcekuke". Ostatnim księciem staropruskim był prawdopodobnie Wewa. W połowie XIII w. stoczył krwawy bój z Krzyżakami ponosząc klęskę. W efekcie, zgodnie z umową między Krzyżakami a papieżem Innocentym IV, Warmię otrzymał biskup, a "Terra Wewa" przekazana została kapitule. Pierwsze zapiski w kronikach zakonu krzyżackiego podają datę 1282 r., kiedy to biskup warmiński przekazał posiadłości Wewy kapitule z poleceniem założenia parafii i wzniesienia kościoła. Krzyżacy nazywali miasto "Mehlsack".
Nie jest dokładnie znana data nadania praw miejskich, niektóre źródła podają 1295 r., jednak w dokumentach po raz pierwszy nazwy "civitas" (łac. – miasto) użyto w 1312 r., gdy kapituła warmińska wystawiła przywilej lokacyjny na prawie chełmińskim, potwierdzone zostały w 1326. W pierwszych latach XIV w. kapituła warmińska wybudowała tu zamek i otoczyła miasto murami obronnymi z dwiema bramami, Braniewską i Ornecką, Melzak był siedzibą komornictwa w posiadłościach kapituły.
W 1414 mieszczanie dobrowolnie wpuścili do miasta wojska polskie dowodzone przez Władysława Jagiełłę, najeźdźcy ograbili i spalili miasto. Po wybuchu wojny trzynastoletniej w 1454 mieszczanie opowiedzieli się po stronie Krzyżaków. Rok później Melzak najeżdżają Polacy, zdobywają zamek, plądrują i palą całe miasto. Od 1466 miasto razem z Warmią było częścią Królestwa Polskiego. W 1518 i 1519 na zamku w Melzaku zamieszkiwał Mikołaj Kopernik. W 1520 zdobyły miasto i częściowo zniszczyły wojska Albrechta Hohenzollerna. W 1626 miasto napadły i splądrowały wojska szwedzkie, rok później znaczna część zabudowy została spalona, jednakże Polacy pod wodzą Stanisława Rewery Potockiego odbili miasto. W czasach I Rzeczypospolitej jednym z burmistrzów miasta był malarz Piotr Kolberg.
W 1905 Melzak liczył 4042 mieszkańców, a w 1937 – 4665 mieszkańców.
W sierpniu 1944 część samolotów uczestniczących w nalocie dywanowym na Królewiec zrzuciła bomby na Pieniężno, w całym mieście nienaruszonych zostało siedem domów i jeden z kościołów (cegła ze zrujnowanych domów posłużyła następnie do odbudowy Warszawy). 17 lutego 1945 roku siły hitlerowskie zostały wyparte przez oddziały 3 armii 2 Frontu Białoruskiego. W walkach o miasto i okolice zginęło 166 żołnierzy radzieckich i 32 oficerów. 18 lutego 1945 roku podczas inspekcji wojsk na przednim skraju frontu pod Pieniężnem został śmiertelnie ranny dowódca 3 Frontu Białoruskiego generał armii Iwan Czerniachowski. Na jego cześć w Pieniężnie ustawiono pomnik (nazwę Czerniachowsk nadano też miastu Wystruć w północnej części obwodu kaliningradzkiego w byłych Prusach Wschodnich).
Ze względu na zniszczenie miasta w ponad 90% zimą 1945 r. administracja polska nie zaliczyła miejscowości do miast, ponieważ liczba mieszkańców wynosiła 640 osób. Pieniężno w 1959 uzyskało prawa osiedla miejskiego, a prawa miejskie odzyskało dopiero w 1973 r. W latach 1975–1998 miasto administracyjnie należało do województwa elbląskiego.
Wiosną 2001 roku na cokole pomnika gen. Czerniachowskiego pojawiły się napisy "kat AK" i "morderca". W 2014 władze miasta wystąpiły z inicjatywą usunięcia lub przeniesienia pomnika. 17 września 2015 r. rozpoczęto demontaż monumentu sowieckiego generała.
Demografia.
Dane z 31 grudnia 2017 roku.
Transport.
Przez miasto przebiegają drogi:
W mieście znajduje się stacja kolejowa.
Współpraca międzynarodowa.
Miasta i gminy partnerskie:

</doc>
<doc id="163730" url="https://pl.wikipedia.org/wiki?curid=163730" title="Jan Sawańczuk">
Jan Sawańczuk

Jan Sawańczuk (ur. 1845 we Lwowie, zm. 21 stycznia 1941), powstaniec 1863, działacz społeczny w Lublinie. Podporucznik weteran.
Pochodził ze Lwowa. W czasie powstania styczniowego walczył na Lubelszczyźnie. W latach 1881-1915 prowadził fabrykę powozów w Kamieńcu Podolskim. W 1915 internowany przez Rosjan w Hajsynie. Wrócił do Kamieńca Podolskiego, gdzie działał w Polskiej Radzie Narodowej. Do Polski repatriował się w 1922. Osiadł w Lublinie, gdzie był prezesem Komitetu Wsparć Weteranów 1863 r., a od 1934 Koła Weteranów 1863 r.. Po odzyskaniu przez Polskę niepodległości (1918) w okresie II Rzeczypospolitej został awansowany do stopnia podporucznika weterana Wojska Polskiego. W 1929 roku był jednym z pięciu obok Henryka Mareckiego, Lucyny Żukowskiej, Feliksa Krukowskiego i Karola Ejbisza delegatów Komitetu Wsparć Weteranów 1863 roku w Lublinie na obchody Święta Weteranów 1863 w dniach 22-23 września w Poznaniu. Został pochowany na cmentarzu wojennym w Lublinie. W 1930 roku został odznaczony Krzyżem Niepodległości z Mieczami. Posiadał również Krzyż Walecznych, Krzyż 70-lecia Powstania Styczniowego i Miecze Hallerowskie.

</doc>
<doc id="163731" url="https://pl.wikipedia.org/wiki?curid=163731" title="Seweryn Pieniężny">
Seweryn Pieniężny



</doc>
<doc id="163733" url="https://pl.wikipedia.org/wiki?curid=163733" title="Szpilki (czasopismo)">
Szpilki (czasopismo)

Szpilki – polskie ilustrowane czasopismo satyryczne, założone w grudniu 1935 roku przez Zbigniewa Mitznera (jednocześnie pierwszego redaktora naczelnego), Eryka Lipińskiego i Zenona Wasilewskiego. Programowo związane ze środowiskiem lewicy (przed II wojną światową ośmieszało obóz sanacyjny, a po niej przeciwników ustroju komunistycznego).
Historia.
Wydawane w Warszawie z wyjątkiem lat 1945–1947, kiedy siedzibą redakcji była Łódź. Siedziba redakcji znajdowała się na placu Trzech Krzyży 16a.
W latach 1950–1953 wydawało "Bibliotekę Szpilek", a w latach 1955–1958 "Kalendarz Szpilek", później patronowało okazjonalnym publikacjom książkowym (np. antologii "Coś nam zostało z tych lat" z Wydawnictw Artystycznych i Filmowych w 1965), czy firmowało kolekcję kartek pocztowych koncernu "Ruch" (1973). Podobnie jak wiele innych tytułów prasowych zostało zawieszone na kilka miesięcy po wprowadzeniu stanu wojennego, zaś w 1990 po raz pierwszy przestało ukazywać się. W 1992 próbował reaktywować je Marek Przybylik (od lutego do kwietnia ukazało się 13 numerów "Szpilek"). Dwie próby reaktywacji zakończyły się niepowodzeniem i w 1994 zostały zawieszone.
Redaktorzy naczelni.
Do 1939 – Zbigniew Mitzner (wydawca) i Eryk Lipiński, po 1945 – Witold Filler, Jacek Janczarski, B. Kmieciński, Stanisław J. Lec, Arnold Mostowicz, Leon Pasternak, Marek Przybylik, M. Sass, R. Starzyński, Krzysztof T. Toeplitz, Jerzy Zaruba.
Publicyści.
Janusz Atlas, Maria Czubaszek, Wiesław Brudziński, Feliks Derecki, Jan Galuba, Konstanty I. Gałczyński, Zuzanna Ginczanka, Stefania Grodzieńska, Świętopełk Karpiński, Jonasz Kofta, Stanisław J. Lec, Anna Lechicka-Kuśniewicz, Antoni Marianowicz, Janusz Minkiewicz, Zbigniew Nienacki, Anatol Potemkowski (Megan), Józef Prutkowski, Jeremi Przybora, Andrzej Rumian, Antoni Słonimski, Ryszard Smożewski, Lech Terpiłowski, Krzysztof T. Toeplitz, Julian Tuwim, Stanisław Tym, Jerzy Urban, Joanna Wilińska, Radosław Zięcina.
Rysownicy.
Maja Berezowska, Julian Bohdanowicz, Walerian Borowczyk, Ignacy Bulla, Bohdan Butenko, Antoni Chodorowski, Piotr Chrobok, Andrzej Czeczot, Andrzej Dudziński, Józef Dynda, Jerzy Flisak, Anna Gosławska-Lipińska (Ha-Ga), Mirosław Hajnos, Jacek M. Hohensee, Zbigniew Jujka, Tomasz Jura, Eliasz Kanarek, Szymon Kobyliński, Krzysztof Konopelski, Zbigniew Lengren, Jan Lenica, Edward Lutczyn, Edmund Mańczak, Andrzej Mleczko, Marek Polański, Juliusz Puchalski, Zbigniew Rabsztyn, Szczepan Sadurski, Henryk Sawka, Małgorzata Spychalska-Komar, Grzegorz Szumowski, Ryszard Twardoch, Anatol Ulman, Antoni Wasilewski, Zygmunt Zaradkiewicz, Jerzy Zaruba, Zbigniew Ziomecki, Marian Matocha, Julian Żebrowski.

</doc>
<doc id="163734" url="https://pl.wikipedia.org/wiki?curid=163734" title="ClamWin Free Antivirus">
ClamWin Free Antivirus

ClamWin Free Antivirus – program antywirusowy działający pod systemami Windows. Tworzony jako wolne oprogramowanie i rozprowadzany na licencji GPL. Jest on odpowiednikiem programu ClamAV działającego pod systemami uniksowymi, wykorzystuje jego mechanizm wyszukiwania i rozpoznawania wirusów, korzysta z jego bazy danych wirusów i stanowi graficzny interfejs użytkownika do ClamAV.
ClamWin Free Antivirus składa się ze skanera antywirusowego (uruchamianego na żądanie oraz automatycznie o wyznaczonym czasie) i zintegrowanego systemu pobierania aktualizacji z Internetu. Potrafi się integrować z Windows Explorerem i z programem Microsoft Outlook (ale nie z Outlook Expressem). Nie ma jednak modułu ochrony w czasie rzeczywistym, który chroniłby komputer przed zagrożeniami na bieżąco.
Skuteczność.
W teście przeprowadzonym przez wortal Dobreprogramy skuteczność programu w wykrywaniu szkodliwego oprogramowania została oceniona na 78,91%. Największą skuteczność program wykazał w wykrywaniu dialerów, sięgała ona 93,30%, najmniejszą zaś w wykrywaniu oprogramowania reklamowego ("adware"), skuteczność na poziomie 51,78%.

</doc>
<doc id="163735" url="https://pl.wikipedia.org/wiki?curid=163735" title="Gazeta Olsztyńska">
Gazeta Olsztyńska

Gazeta Olsztyńska – gazeta regionalna ukazująca się w województwie warmińsko-mazurskim, powstała 6 kwietnia 1970 roku z przemianowania „Głosu Olsztyńskiego”.
Historia.
W 1975 roku średni nakład roczny „Gazety” wyniósł 117 094. W okresie strajku w Olsztyńskich Zakładach Graficznych (drukarni „Gazety Olsztyńskiej”), w sierpniu 1981 roku gazetę drukowano w Komitecie Wojewódzkim PZPR na powielaczu w małym formacie, potem w Wyższej Szkole Milicji w Szczytnie i wojskowej drukarni w Łodzi. Po ogłoszeniu 13 grudnia 1981 roku stanu wojennego w Polsce ukazywały się jedynie „Trybuna Ludu” (organ PZPR), „Żołnierz Wolności” (gazeta wojska polskiego) oraz kilka dzienników regionalnych, wśród których znalazła się również „Gazeta Olsztyńska”, którą uważano wówczas za organ prasowy Komitetu Wojewódzkiego PZPR w Olsztynie.
Rok 1986 świętowano jako setną rocznicę ukazania się pierwszego numeru „Gazety Olsztyńskiej”, zawłaszczono w ten sposób tradycję „Gazety” Pieniężnych. Wtedy też „Gazeta Olsztyńska” została udekorowana Krzyżem Kawalerskim Orderu Odrodzenia Polski. Po 1989 roku i zmianach politycznych w Polsce „Gazeta Olsztyńska” wciąż pozostawała oficjalnym organem PZPR, lecz usunięto z winiety hasło o proletariuszach („Proletariusze wszystkich krajów łączcie się!”) zastępując je Czwartą Prawdą Związku Polaków w Niemczech z 1938 roku: „Co dzień Polak Narodowi służy”. Gdy w 1990 roku weszła w życie ustawa o likwidacji koncernu RSW powołano specjalną komisję likwidacyjną.
Od 1 stycznia 1999 roku Gazeta Olsztyńska ukazuje się na obszarze całego województwa warmińsko-mazurskiego poza powiatami ziemskimi Elbląg i Braniewo i miastem Elbląg. Na wspomnianym obszarze ukazuje się jako Dziennik Elbląski – codzienna gazeta poruszająca istotne tematy dla społeczności Elbląga, Pasłęka, Fromborka oraz Braniewa.
W listopadzie 1999 roku „Gazeta Olsztyńska” przeszła pierwszą rewolucję związana ze zmianą formatu i szaty graficznej, na nowoczesną i bardziej konkurencyjną na rynku. Kolejna zmiana szaty graficznej nastąpiła w maju 2004 r. Zmiany w wyglądzie „Gazety Olsztyńskiej” miały miejsce też w grudniu 2006 r. W sierpniu 2012 roku „Gazeta Olsztyńska” wprowadziła nowy kwadratowy format wydania sobotniego, które w większości stało się wydaniem skupionym na reportażach i wywiadach z ciekawymi ludźmi. Najnowsza zmiana szaty graficznej miała miejsce w 2015 roku.
Obecnie „Gazeta Olsztyńska” wchodzi w skład spółki Grupa WM, która posiada własną drukarnię przy ul.Trackiej 5 w Olsztynie. Prezesem spółki jest Jarosław Tokarczyk. Firma wykupiła kilka gazet lokalnych w północnym Mazowszu od Radosława Borkowskiego, m.in. „Kurier Żuromiński”, „Kurier Mławski”, „Kurier Makowski”, „Kurier Przasnyski”, „Nowy Kurier Pułtuski”. Wszystkie tytuły połączyła spółka „Mazowieckie Media”. Do grupy należy także sieć tematycznych i lokalnych portali internetowych w tym serwis WM.pl. Szefem serwisów internetowych jest Michał Orłowski, który od 2015 pełni także funkcję zastępcy redaktora naczelnego. "Gazeta Olsztyńska" od 2008 roku posiada także własną telewizję internetową zatytułowaną "GO TV".
Wydanie „Gazety Olsztyńskiej”, które ukazało się 20 września 2015 roku zostało przetłumaczone na język migowy. 1 października 2016 roku, nowym redaktorem naczelnym Gazety Olsztyńskiej został Igor Hrywna. 
We wrześniu 2021 roku Andrzej Senkowski, założyciel firmy Polcar, wykupił 95% udziałów w Grupie WM, wydawcy Gazety Olsztyńskiej. Pozostałe 5% utrzymał Jarosław Tokarczyk. Nowym Prezesem Zarządu został Maciej Matera, który kilka tygodni później objął również stanowisko redaktora naczelnego. 
Redaktorzy naczelni Głosu Olsztyńskiego i Gazety Olsztyńskiej.
Jedynym honorowym redaktorem naczelnym Gazety Olsztyńskiej był Tadeusz Nowakowski, pisarz, dziennikarz BBC oraz Radia Wolna Europa. Wyróżnienie wręczył w 1991 Tomasz Śrutkowski.
Wkładki do Gazety Olsztyńskiej.
Gazeta Uniwersytecka.
"Gazeta Uniwersytecka" – bezpłatny dodatek do Gazety Olsztyńskiej i Dziennika Elbląskiego, ukazujący się w każdą pierwszą środę miesiąca. Wersja elektroniczna w formacie pdf dostępna jest na uniwersyteckiej stronie www.
Pierwszy numer ukazał się w marcu 2002. Początkowo wkładkę redagowali: Adam Jerzy Socha i Paweł Pietkun, w okresie późniejszym Stanisław Kryściński, a po nim Anna Mioduszewska. Ukazuje się regularnie w pierwsza środę miesiąca. Z dobrym skutkiem upowszechnia i kreuje pozytywny wizerunek olsztyńskiego uniwersytetu i całego środowiska akademickiego.
Gazeta Uniwersytecka w całości merytorycznie przygotowywana poza redakcją „Gazety Olsztyńskiej”. Ma pełnić misję kulturo- i opiniotwórczą, prezentować życie intelektualne, naukowe, kulturalne i sportowe UWM w Olsztynie.
"Gazeta Uniwersytecka" redagowana przez Annę Mioduszewską, prezentuje wydarzenia naukowe i kulturalne Uniwersytetu Warmińsko-Mazurskiego w Olsztynie. Zamieszczane są także artykuły, felietony, reportaże pracowników oraz studentów UWM. Ważnym elementem są artykuły popularyzujące wyniki badań naukowych prowadzonych przez doktorantów oraz pracowników uniwersytetu. W „Gazecie” publikowane są także ważne informacje dla studentów, jak i kandydatów na studia.
Anna Mioduszewska (redaktorka dodatku) w roku 2006 znalazła się wśród finalistów ogólnopolskiego konkursu „Popularyzator nauki”.
Stałe felietony pisali:
Numery archiwalne Gazety Uniwersyteckiej dostępne są w formie elektronicznej (pdf) na stronie: archiwum oraz na stronie . W grudniu 2008 roku ukazał się ostatni numer Gazety Uniwersyteckiej, a dalsze wydawanie tego dodatku zostało zawieszone.

</doc>
<doc id="163736" url="https://pl.wikipedia.org/wiki?curid=163736" title="Jolanta Antas">
Jolanta Antas

Jolanta Antas (ur. 20 lutego 1954 w Szczecinie) – polska językoznawczyni i nauczycielka akademicka, profesor nauk humanistycznych, działaczka opozycji demokratycznej w okresie PRL.
Życiorys.
W 1977 ukończyła studia z zakresu filologii polskiej na Uniwersytecie Jagiellońskim. Na Wydziale Filologicznym tej uczelni uzyskiwała następnie stopnie naukowe: doktora (w 1986 na podstawie pracy "Pragmatyczne operatory presupozycji wobec zagadnienia negacji") i doktora habilitowanego (w 1999 w oparciu o rozprawę "O kłamstwie i kłamaniu. Studium semantyczno-pragmatyczne"). W 2014 otrzymała tytuł profesora nauk humanistycznych.
Od 1977 zawodowo związana z Uniwersytetem Jagiellońskim, na którym doszła do stanowiska profesora. W 2005 objęła funkcję kierownika Zakładu Teorii Komunikacji na Wydziale Polonistyki. Zajmuje się badaniem języka, strategii i mechanizmów komunikacyjnych. Wydała monografie poświęcone negacji ("O mechanizmach negowania. Wybrane semantyczne i pragmatyczne aspekty negacji", Kraków 1991) i kłamstwu ("O kłamstwie i kłamaniu. Studium semantyczno-pragmatyczne", Kraków 1999). Jako pierwsza w Polsce rozpoczęła badania językoznawcze nad komunikacją niewerbalną, w szczególności nad gestami i ich rolą w procesie komunikowania się ludzi. Zainicjowała nowatorski program badawczy „Mapa gestów polskich”.
W 1980 wstąpiła do NSZZ „Solidarność”. Od 1982 była autorką i redaktorką czasopism drugiego obiegu (tj. „Hutnik” i „Miesięcznik Małopolski”), współpracowała z niezależnymi wydawnictwami, zajmowała się również kolportażem. Od 1982 do 1983 odpowiadała za przechowywanie urządzeń podziemnego radia. W czerwcu 1983 została zatrzymana, następnie przetrzymywana w izolacji więziennej przez ponad 50 dni do czasu zwolnienia w sierpniu tegoż roku na mocy amnestii. W grudniu 1988 została pobita przez nieznanych sprawców.
W 2012 prezydent Bronisław Komorowski, "za wybitne zasługi dla niepodległości Rzeczypospolitej Polskiej, za oddanie dla sprawy przemian demokratycznych w kraju, za osiągnięcia w pracy zawodowej i społecznej", odznaczył ją Krzyżem Kawalerskim Orderu Odrodzenia Polski. W 2011 odznaczona została Medalem „Niezłomnym w słowie”.

</doc>
<doc id="163738" url="https://pl.wikipedia.org/wiki?curid=163738" title="Seweryn Pieniężny (syn)">
Seweryn Pieniężny (syn)

Seweryn Pieniężny (ur. 25 lutego 1890 w Olsztynie, zm. 24 lutego 1940 w KZ Hohenbruch) – polski dziennikarz, redaktor i wydawca „Gazety Olsztyńskiej”, działacz społeczny i oświatowy na Warmii, samorządowiec. 
Rodzina.
Był synem Seweryna Pieniężnego (współwydawcy „Gazety Olsztyńskiej”) i Joanny z Liszewskich, pracującej w redakcji „Gazety Olsztyńskiej”.
Na zawsze w jego pamięci pozostały wydarzenia z 1901, kiedy to niemiecki nauczyciel zaskarżył ojca Seweryna w olsztyńskim sądzie. Chodziło o artykuł, w którym Pieniężny starszy potępił zachowanie nauczyciela drwiącego z polskich uczniów i ich rodzin. Na rozprawie w roli świadków występował Seweryn młodszy i jego brat Władysław. Sąd zasądził grzywnę z zamianą na areszt.
W 1920 ożenił się z Wandą Dembińską, która pracowała w Konsulacie RP w Olsztynie; angażowała się ona w działania kulturalno-oświatowe, tworzyła koła Kobiet Polek była także sekretarzem Polsko-Katolickiego Towarzystwa Szkolnego w Olsztynie. Mieli czworo dzieci: Konstantego, Ewę, Marię i Halinę. Syn Konstanty był działaczem polskiego ruchu młodzieżowego na Warmii. Został aresztowany w Wąbrzeźnie w 1939 i uwięziony. Zbiegł z więzienia i ukrywał się w Krakowie, gdzie w 1942 zmarł na skutek choroby.
Działalność.
Urodził się w Olsztynie, gdzie ukończył niemiecką szkołę powszechną oraz gimnazjum. W 1910 Seweryn Pieniężny rozpoczął działalność publiczną, pełniąc funkcję sekretarza w zarządzie Polsko-Katolickiego Towarzystwa Ludowego „Zgoda” w Olsztynie. Był członkiem polskiej Rady Ludowej dla Warmii oraz delegatem Warmii na sejm dzielnicowy w Poznaniu. Pełnił także funkcję wiceprezesa Komitetu Centralnego Związku Polaków w Prusach Wschodnich. W 1912 otrzymał powołanie do wojska i odbył zasadniczą służbę wojskową w armii pruskiej. Wziął udział w I wojnie światowej. W 1918 przejął obowiązki kierownika redakcji „Gazety Olsztyńskiej”. Gazeta stała się głównym organem propagandowym strony polskiej, prezentując wiernie przebieg kampanii informacyjnej przed plebiscytem.
Prowadził działalność społeczno-polityczną oraz kulturalno-oświatową. Był członkiem wielu polskich organizacji i instytucji na Warmii: zarządu Banku Ludowego w Olsztynie, Polskiego Stowarzyszenia Katolickiego w Barczewie, które założył w 1919 roku, wiceprezesem Komitetu Centralnego Związku Polaków w Prusach Wschodnich, Związku Polaków w Niemczech. W Olsztynie założył związaną z gazetą księgarnię, do której sprowadzał wydawnictwa z Polski.
Szczególną pozycję w Gazecie zajmowały felietony w gwarze warmińskiej "Kuba z pod Wartemborka gada" (Wartembork to dawna polska nazwa Barczewa). W III Rzeszy był kilkakrotnie skazywany w procesach prasowych. Pieniężny zainicjował również szereg dodatków do „Gazety Olsztyńskiej” jak: „Życie Młodzieży”, „Gość Niedzielny” oraz „Głos Pogranicza”. Redakcja drukowała również inne czasopisma jak „Głos Ewangelijny”, „Mazur” (z dodatkami: „Gospodarz” oraz „Twierdza Ewangelicka”), „Mazurski Przyjaciel Ludu”, którego od 1923 roku był współredaktorem, oraz pisma Związku Polaków w Niemczech – „Małego Polaka w Niemczech" oraz „Kulturwehr” (pol. „Obrona Kultury”) czasopisma mniejszości w Niemczech skupionych w Związku Mniejszości Narodowych w Niemczech. W 1937 roku Seweryn Pieniężny wydrukował również "„Memoriał ludności polskiej w Rzeszy niemieckiej”", 6-tomowy wybór dokumentów ZPwN przygotowany i złożony w redakcji czasopisma „Kulturwehr” katalogujący szykany ludności polskiej w III Rzeszy.
Oprócz druku gazet Pieniężny wydawał również polskie podręczniki szkolne, ulotki i odezwy oraz książki o tematyce religijnej i świeckiej. Wydał m.in. „Pieśni mazurskie” Michała Kajki, niektóre prace ks Walentego Barczewskiego oraz „Krzyżaków” Henryka Sienkiewicza.
Dnia 7 września 1939 do redakcji „Gazety” wkroczyło gestapo. Seweryn Pieniężny został aresztowany, gdy nadzorował skład gazety przy linotypie. Wydawnictwo „Gazety Olsztyńskiej” został zlikwidowane, a urządzenia drukarskie przejęła redakcja niemieckiej gazety „Allensteiner Zeitung”. Wszystkie książki z archiwum Pieniężnego zostały wysłane na przemiał, a jego dom zburzono stawiając w jego miejscu szalet publiczny umieszczając na nim niemiecki napis „Schandfleck” (pol. "miejsce hańby"). Dnia 24 lutego 1940 Seweryn Pieniężny został pobity, zmuszony do wykopania grobu i rozstrzelany w obozie koncentracyjnym w KZ Hohenbruch koło Kłajpedy. Przed śmiercią miał wykrzyknąć "Jeszcze Polska nie zginęła". Pogrzeb odbył się dopiero po ekshumacji w 1946, jego prochy spoczywają obecnie na Cmentarzu Komunalnym w Olsztynie (kwatera 4A-1-1).
Po aresztowaniu Seweryna prześladowania ze strony Niemców spotkały jego żonę. Została aresztowana w grudniu 1939 i wywieziona do Ravensbrück, później do olsztyńskiego więzienia.
Uchwałą Prezydium Krajowej Rady Narodowej z dnia 29 maja 1946 „za wybitne zasługi w pracy narodowej, społecznej i kulturalno-oświatowej na Warmii i Mazurach” został pośmiertnie odznaczony Orderem Krzyża Grunwaldu III klasy

</doc>
<doc id="163740" url="https://pl.wikipedia.org/wiki?curid=163740" title="Redukcjonizm">
Redukcjonizm

Redukcjonizm – pogląd w filozofii nauki, stanowisko metodologiczne przyjmujące, że możliwe i właściwe jest wyjaśnienie i opis własności złożonego układu poprzez opis i wyjaśnienie zachowania jego części. Poglądami alternatywnymi są holizm i emergentyzm.
Zgodnie z redukcjonizmem badanie złożonego układu powinno zostać rozpoczęte poprzez wyróżnienie jego fragmentów, określenie mechanizmów i sposobu w jaki owe fragmenty się zachowują i następnie opisanie zachowania złożonego z nich układu jako konsekwencji własności wcześniej wydzielonych fragmentów oraz sposobu ich złożenia – struktury tak utworzonego systemu. Taki system – złożenie zbioru elementów (wraz z ich atrybutami) z nałożoną na nie strukturą – posiada nowe atrybuty (własności), niebędące atrybutami żadnego ze składowych elementów, ale odnoszące się do systemu jako całości (np. wartość logiczna zdania twierdzącego: prawda/fałsz jest atrybutem całego poprawnego strukturalnie zdania, ale nie słów – jego elementów).
Redukcjonizm skrajny.
Redukcjonizm posiada swą zwulgaryzowaną postać. Koncepcja, wedle której każdy układ jest wyłącznie sumą części składowych jest oczywistym nadużyciem tej idei metodologicznej i będąc wielokrotnie krytykowana została niemal w całości zarzucona.
Z drugiej strony świadome stanowisko redukcjonistyczne postulujące badanie prostych cech zjawisk, by w oparciu o tak nabytą wiedzę próbować wyjaśniać zachowania bardziej złożone jest jedną z najbardziej płodnych koncepcji nauki. Niemal w każdej dziedzinie naukowej, a zwłaszcza w naukach ścisłych, koncepcja ta znajduje swą realizację i przynosi wymierne i stosowalne rezultaty: opisanie układu mechanicznego jak na przykład silnik samochodowy dzięki znajomości własności jego części składowych (tłoki, wały, łożyska, używane materiały), opis układów biologicznych jak komórki, jako układy złożone z rozmaitych organelli, opis społeczeństw jako całości składających się z oddziałujących na siebie jednostek. Podobnie redukcjonistyczny z natury charakter ma organizacja wiedzy naukowej w formie piramidy: fizyka bada najprostsze układy, które składają się na bardziej złożone układy chemiczne, które są częściami układów biologicznych, które są elementami składowymi jeszcze bardziej złożonych systemów. Zgodnie ze stanowiskiem redukcjonistycznym, chemia jest szczególnym przypadkiem fizyki, biologia chemii itp. Wiedza w tych naukach daje się zredukować do poziomu nauki bardziej podstawowej.
Podejście redukcjonistyczne w zwulgaryzowanej postaci, postulując swój mocny program badawczy, pomija, czy raczej odsuwa na drugi plan te własności układów złożonych, które nie znajdują odbicia na niższym poziomie organizacji układu, jak na przykład te cechy, które są wynikiem wyłącznie organizacji elementów, i są w pewnym zakresie niezależne od ich budowy. Jako przykład można tu podać jaźń czy świadomość, ogólnie problem opisu funkcjonowania mózgu, próby opisania złożonych układów jak system pogodowy w skali globalnej, systemy ekologiczne itp. Nie zmienia to faktu, że metoda redukcjonistyczna jest de facto paradygmatem metodologii nauki.
Redukcjonizm umiarkowany.
Rozwój badań w dziedzinach zajmujących się bardzo złożonymi systemami jak biologia i socjologia prowadzi współcześnie coraz częściej do akcentowania nie tyle możliwości redukcji opisu układów bardziej złożonych do opisu ich części składowych czy redukcji chemii do fizyki, co raczej do podkreślania zgodności, niesprzeczności i wzajemnej spójności wiedzy. Edward O. Wilson zaproponował użycie na taki rodzaj relacji słowa konsyliencja, oznaczającego spójność i zgodność. W ramach tego podejścia, z natury redukcjonistycznego, podkreśla się, że nauki badające bardziej podstawowe i prostsze obiekty dostarczają ram, sceny, języka dla opisu układów bardziej złożonych. Jednocześnie układy bardziej złożone nie są wyłącznie „składane” z elementów opisywanych przez nauki bardziej proste, lecz badają sposób organizacji owego złożenia, który nie wynika jedynie z własności ich części składowych, choć je uwzględnia jako warunki zgodności – tu właśnie pojawia się spójność wiedzy, konsyliencja. Tym samym w myśl nowoczesnego stanowiska redukcjonistycznego nie jest właściwa uproszczona redukcja biologii do chemii, gdyż biologia bada sposób i własności organizacji układów opisywanych przez chemię, zaś ów sposób organizacji z punktu widzenia chemii jest zaledwie dopuszczalny, możliwy, podczas kiedy z punktu widzenia biologii jest to rzeczywisty element obserwowalnej rzeczywistości.
Krytyka.
Nierzadko spotyka się niezrozumienie idei redukcjonizmu jako metody poznawczej, prowadzące do nieuprawnionej jego krytyki.
Na przykład: możliwe dwie formy białek prionowych PrP(C) i PrP(Sc) są z punktu widzenia chemii równie prawdopodobne w syntezie, oraz wchodzą (choć być może w nieco inny sposób) w te same reakcje chemiczne. Jednak w biologii opisuje się układy komórkowe, w których funkcjonalna jest tylko forma PrP(C), gdyż tylko ona spełnia właściwie swoją rolę w metabolizmie komórkowym.
W stanowisku naiwnych krytyków redukcjonizmu sytuacja ta interpretowana jest jako „nieprawidłowość” odmiany białek PrP(Sc) samej w sobie (jako białka) – a więc cechy (atrybutu) elementu, wnioskowanej z cechy (atrybutu) całości (umierającej komórki).
W myśl zasad redukcjonizmu wyjaśnienie takie jest niewłaściwe, gdyż mamy tu do czynienia z wyjaśnieniem własności części poprzez odwołanie się do własności całości (inne niż PrP(C) formy białka nie spełniają swojej roli biologicznej i komórka umiera).
Tymczasem każda z odmian białek sama w sobie nie jest ani „zła”, ani „dobra”: po prostu jest sobą. W innych systemach niż ziemska komórka biologiczna, np. instalacjach syntezy chemicznej lub biologii innych planet, przypisywane wartościowania „z całości” jednostkowego systemu „do części” uogólnionej mogłyby być przeciwstawne tu przedstawionym (Czy gwóźdź jest „zły” jako taki, ponieważ gwóźdź wystający w bucie jest „zły” dla stopy?).

</doc>
<doc id="163743" url="https://pl.wikipedia.org/wiki?curid=163743" title="Droga szerzenia się zakażenia">
Droga szerzenia się zakażenia

Droga szerzenia, inaczej droga zakażenia – sposób i mechanizm przenoszenia zakażenia.
Rodzaje.
Istnieją różne podziały, między którymi występują zazwyczaj niewielkie różnice. Oto jeden z nich:

</doc>
<doc id="163745" url="https://pl.wikipedia.org/wiki?curid=163745" title="Matarnia">
Matarnia

Matarnia (dawniej "Maternia" lub "Materna", kaszb. "Matarniô", niem. "Mattern") – dzielnica administracyjna Gdańska, położona w zachodniej części miasta.
Wieś Opactwa Cystersów w Oliwie w województwie pomorskim w II połowie XVI wieku.
Położenie.
Matarnia leży w części miasta położonej na Pojezierzu Kaszubskim. Od północy graniczy z Osową i Oliwą, od wschodu z Brętowem, od południa z Jasieniem i Kokoszkami a od zachodu z gminą miejsko-wiejską Żukowo.
Należy do okręgu historycznego Wyżyny.
Obszarem dzielnicy prowadzi turystyczny Szlak Wzgórz Szymbarskich.
Zasięg terytorialny.
Do dzielnicy Matarnia należą następujące jednostki terytorialne:
Historia.
Pierwotnie wieś nosiła nazwę Chojno Wielkie i należała do cystersów. Po jej zniszczeniu i odbudowie w XV w. otrzymała nazwę "Sant Matherna". Nazwa wywodzi się od imienia biskupa Materna z Kolonii. Teren ten (tzw. "Stara Matarnia") znajduje się na południowo-wschodnim krańcu obecnej dzielnicy.
W 1890 r. został założony cmentarz, po zamknięciu i częściowej likwidacji starego cmentarza przykościelnego.
W latach 1920-1939 przez Matarnię przebiegała granica polsko-gdańska.
Matarnia została przyłączona w granice administracyjne miasta w 1973.
Pomniki przyrody.
Przy ul. Astronautów znajduje się grupowy pomnik przyrody w postaci 4 lip drobnolistnych o obwodach od 292 do 385 cm. Drzewa noszą nazwę „Klukowskie lipy” i zostały objęte ochroną w 2007 roku.
Transport i komunikacja.
W obrębie dzielnicy znajduje się Port lotniczy Gdańsk im. Lecha Wałęsy.
Przez dzielnicę przebiega obwodnica Trójmiasta wraz z węzłem "Lotnisko", będąca częścią drogi ekspresowej S6. Na tym węźle obwodnicę przecina prostopadle Trasa Słowackiego.
W roku 2015 zostały oddane do użytku trzy przystanki Pomorskiej Kolei Metropolitalnej: Gdańsk Matarnia, Gdańsk Port Lotniczy oraz Gdańsk Rębiechowo. Ten ostatni położony jest blisko granicy miasta ze wsiami Banino i Rębiechowo.
W 2022 r. wybudowano nowy: Gdańsk Firoga na osiedlu o takowej nazwie..
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="163748" url="https://pl.wikipedia.org/wiki?curid=163748" title="Padme Skywalker">
Padme Skywalker



</doc>
<doc id="163750" url="https://pl.wikipedia.org/wiki?curid=163750" title="Palestra (miesięcznik)">
Palestra (miesięcznik)

Palestra (pełna nazwa: "Palestra – Pismo Adwokatury Polskiej") – naukowe pismo prawnicze ukazujące się od marca 1924. Obecnie jest miesięcznikiem, wydawanym zazwyczaj w numerach podwójnych.
Historia.
Czasopismo prawnicze o nazwie „Palestra” ukazało się po raz pierwszy we Lwowie w 1910 pod redakcją adwokata Anzelma Lutwaka. Po wydaniu siedmiu zeszytów w cyklu miesięcznym pismo upadło.
Po czternastu latach tytuł został przywrócony przez adw. Stanisława Cara oraz adwokaturę warszawską. Od 1924 do 1939 miesięcznik wydawany był jako organ stołecznej adwokatury. Periodyk zyskał szybko uznanie i uchodził za jedno z najważniejszych czasopism prawniczych okresu II RP, w którym publikowali tak wybitni prawnicy, jak: Stanisław Bukowiecki, Stefan Glaser, Aleksander Mogilnicki, Emil Stanisław Rappaport, Eugeniusz Waśkowski i wielu innych. Redaktorami w tym czasie byli: Stanisław Car (założyciel pisma i pierwszy redaktor), Zygmunt Sokołowski, Adam Chełmoński, Stefan Urbanowicz i Leon Nowodworski.
Po przerwie spowodowanej wojną i okresem stalinowskim, pismo zostało reaktywowane w 1957 dzięki staraniom m.in. Stanisława Janczewskiego, późniejszego redaktora naczelnego.
Na jego łamach publikowali m.in.: Stanisław Batawia, Antoni Bojańczyk, Krystyna Daszkiewicz, Zbigniew Doda, Ludwik Domański, Tomasz Dybowski, Henryk Ettinger, Lech Falandysz, Lech Gardocki, Lech Garlicki, Józef Gierowski, Juliusz Wiktor Gomulicki, Zenon Grocholewski, Tomasz Grzegorczyk, Maciej Gutowski, Jan Gwiazdomorski, Jerzy Ignatowicz, Mieczysław Jarosz, Alfred Kaftal, Piotr Kardas, Janusz Kochanowski, Józef Kowalczyk, Zdzisław Krzemiński, Juliusz Leszczyński, Zbigniew Lew-Starowicz, Roman Łyczywek, Andrzej Marcinkowski, Stanisław Milewski, Andrzej Murzynowski, Włodzimierz Odojewski, Stanisław Patek, Leon Petrażycki, Emil Stanisław Rappaport, Adam Redzik, Genowefa Rejman, Stanisław Rymar, Marek Safjan, Stanisław Salmonowicz, Mieczysław Siewierski, Leszek Sługocki, Ewa Stawicka, Adam Strzembosz, Adolf Suligowski, Mieczysław Szerer, Adam Szpunar, Stanisław Śniechórski, Władysław Terlecki, Stanisław Waltoś, Eugeniusz Waśkowski, Andrzej Wąsek, Jan Widacki, Andrzej Zoll.
Współcześnie.
„Palestra” jest czasopismem o charakterze naukowym oraz społeczno-kulturalnym. Wydawcą jest Naczelna Rada Adwokacka. W każdym zeszycie pisma ukazują się artykuły, studia naukowe i glosy z zakresu prawa cywilnego, karnego, administracyjnego i konstytucyjnego, a także przeglądy orzecznictwa Europejskiego Trybunału Praw Człowieka, Europejskiego Trybunału Sprawiedliwości, Trybunału Konstytucyjnego oraz Sądu Najwyższego. Ponadto w piśmie publikowane były stałe felietony i serie artykułów, m.in. prof. Mariana Filara, prof. Witolda Wołodkiewicza, adwokata Andrzeja Bąkowskiego, adwokat Ewy Stawickiej, Wojciecha Kotowskiego, prof. UW Antoniego Bojańczyka, prof. UG Tomasza Tadeusza Koncewicza, prof. Karola Weitza, prof. UW Adama Redzika, pisarza Marka Sołtysika i innych. Ukazywały się też liczne recenzje, sprawozdania i relacje z życia adwokatury.
Redakcja.
Redakcja "Palestry" wydaje "Orzecznictwo Sądu Najwyższego, Izba Karna i Izba Wojskowa". W latach 2003-2011 redakcja wydawała "Rocznik Orzecznictwa Sądu Najwyższego w Sprawach Karnych". Nakładem redakcji ukazywał się "Słownik Biograficzny Adwokatów Polskich" – zeszyt 1 tomu trzeciego (red. A. Redzik) ukazał się na początku 2018 r.
Poczet redaktorów naczelnych.
W latach 2006–2018 redaktorem prowadzącym, członkiem Kolegium, a w latach 2014-2018 także zastępcą redaktora naczelnego był Adam Redzik.
Kolegium.
[kadencja 2015-2018]
Zbigniew Banaszczyk, Andrzej Bąkowski, Antoni Bojańczyk, Lech Gardocki, Jacek Giezek, Maciej Gutowski, Piotr Kardas, Jan Kuklewicz, Maciej Łaszczuk, Elwira Marszałkowska-Krześ, Andrzej Mączyński, Marek Antoni Nowicki, Lech Krzysztof Paprzycki, Krzysztof Piesiewicz, Krzysztof Pietrzykowski, Adam Redzik, Stanisław Rymar, Piotr Sendecki, Tomasz Siemiątkowski, Tomasz Sójka, Ewa Stawicka, Andrzej Tomaszek, Andrzej Warfołomiejew, Paweł Wiliński, Witold Wołodkiewicz, Józef Wójcikiewicz, Małgorzata Wrzołek-Romańczuk, Stanisław Zabłocki, Robert Zawłocki. Członkowie zagraniczni: Stanislav Balík, Erik Luna, Frank Meyer, Mychajło Petriw, Philippe Sands, Stephen C. Thaman.
[kadencja 2021-2024]:
Stanislav Balik, Zbigniew Banaszczyk, Jacek Barcik, Wojciech Bergier, Piotr Fiedorczyk, Lech Gardocki, Paweł Gieras, Roman Hauser, Joseph Hoffmann, Krzysztof Kostański, Jan Kuklewicz, Katalin Ligeti, Erik Luna, Maciej Łaszczuk, Elwira Marszałkowska-Krześ, Frank Meyer, Dariusz Mucha, Marek Antoni Nowicki, Szymon Pawelec, Krzysztof Piesiewicz, Krzysztof Pietrzykowski, Jerzy Pisuliński, Anna Rakowska-Trela, Janusz Raglewski, Stanisław Rymar, Philippe Sands, Piotr Sendecki, Tomasz Siemiątkowski, Tomasz Sójka, Elżbieta Skowrońska, Monika Strus-Wołos, Dobrosława Szumiło-Kulczycka, Dariusz Świecki, Jaromir Tauchen, Stephen C. Thaman, Andrzej Tomaszek, Józef Wójcikiewicz, Małgorzata Wrzołek-Romańczuk, Maria Zabłocka, Stanisław Zabłocki, Jerzy Zięba, Paweł Ziętara, Piotr Zientarski.

</doc>
<doc id="163755" url="https://pl.wikipedia.org/wiki?curid=163755" title="Veritas Software">
Veritas Software

Veritas Software – międzynarodowa firma produkująca oprogramowanie (ang. software company). Firma została założona w 1989 jako Tolerant Systems z siedzibą w Mountain View, Kalifornia. Specjalizowała się w oprogramowaniu do zarządzania przestrzenią dyskową (w tym dwa sztandarowe produkty firmy: VxFS i VxVM).
Spółka publiczna, notowana na giełdzie NYSE (przed fuzją skrót VRTS, potem – jako Symantec – SYMC).
W grudniu 2004, Veritas i Symantec ogłosiły swoje plany dotyczące połączenia. Fuzję sfinalizowano 2 lipca 2005 roku.

</doc>
<doc id="163769" url="https://pl.wikipedia.org/wiki?curid=163769" title="Merystem wstawowy">
Merystem wstawowy



</doc>
<doc id="163771" url="https://pl.wikipedia.org/wiki?curid=163771" title="Wolfgang Hohlbein">
Wolfgang Hohlbein

Wolfgang Hohlbein (ur. 15 sierpnia 1953 w Weimarze) – niemiecki prozaik. Jest najpopularniejszym autorem książek fantasy w Niemczech. Z zawodu pracownik administracji przemysłowej. Jego prawdziwą pasją od zawsze było pisanie. Od kiedy wydawnictwa wydały jego pierwsze książki, został zawodowym pisarzem. W 1982 r. otrzymał nagrodę w konkursie literackim wydawnictwa "Ueberreuter" za bajkę fantastyczną "Märchenmond", co przyniosło mu popularność i uznanie wśród literatów i czytelników. Wydał 259 książek (stan na 18 listopada 2004) należących do gatunku fantasy, science fiction, horror, historycznych.
Najpopularniejsze książki Hohlbeina.
"Enwor".
Wolfgang Hohlbein tworzy także wersje literackie do znanych filmów i seriali:

</doc>
<doc id="163781" url="https://pl.wikipedia.org/wiki?curid=163781" title="Inteligencja płynna">
Inteligencja płynna

 
Inteligencja płynna "gf" – w teorii inteligencji Charlesa Spearmana, rozwijanej później przez Raymonda Cattella inteligencja zdeterminowana przez czynnik biologiczny, genetyczny. Jest utożsamiana z wrodzoną inteligencją, inteligencją niewyuczoną, szybkością procesów umysłowych, czy szybkością i jakością przesyłania impulsów nerwowych w neuronach, "tym z czym się rodzimy", potencjałem intelektualnym.
Czynnik g ("inteligencja płynna") ujawnia się w testach inteligencji przede wszystkim w rozwiązywaniu zadań niewerbalnych (takich jak układanie klocków, wyobraźnia przestrzenna, zdolność obracania figur w wyobraźni itp.) oraz w testach słownikowych (np. teście ilości znanych słów). Osiąga swoje maksimum pod koniec okresu dojrzewania (czyli ok. 20–25 roku życia). Jest to związane przede wszystkim z procesem mielinizacji w mózgu. Z wiekiem inteligencja płynna ulega powolnemu obniżaniu się między innymi pod wpływem procesu utraty komórek nerwowych w CUN (co obrazowo nazwane zostało łysieniem mózgu). Utrata inteligencji płynnej jest jednak kompensowana (czasem z nawiązką) przez inteligencję skrystalizowaną.

</doc>
<doc id="163786" url="https://pl.wikipedia.org/wiki?curid=163786" title="Bogdaniec (gmina)">
Bogdaniec (gmina)

Bogdaniec – gmina w województwie lubuskim, w powiecie gorzowskim ziemskim. W latach 1975–1998 gmina położona była w województwie gorzowskim.
Siedzibą gminy jest Bogdaniec, położony 5 km na zachód od granic administracyjnych Gorzowa Wielkopolskiego. Gmina leży na szlaku komunikacyjnym Berlin-Kostrzyn nad Odrą-Gorzów Wielkopolski-Kaliningrad (droga wojewódzka nr 132 – dawny przebieg drogi krajowej nr 22 i dalej od Gorzowa Wlkp. droga krajowa nr 22), przebiegającym szlakiem dawnej Reichsstrasse nr 1 z Berlina do Królewca oraz przy linii kolejowej nr 203.
30 czerwca 2004 gminę zamieszkiwało 6598 osób.
Struktura powierzchni.
Według danych z roku 2002 gmina Bogdaniec ma obszar 112,12 km², w tym:
Gmina stanowi 9,28% powierzchni powiatu.
Demografia.
Dane z 30 czerwca 2004:
Historia.
Osadnictwo pierwotne na terenie obejmującym gminę koncentrowało się głównie na wyższych niezalewanych przez Wartę terenach, wzdłuż krawędzi pradoliny, tj. wzdłuż drogi Gorzów – Kostrzyn, a także w mniejszym stopniu w sąsiedztwie wsi Racław i Stanowice na wysoczyźnie gorzowskiej. W okresie średniowiecza, na najkorzystniejszych dla osadnictwa terenach obecnej gminy, powstały najstarsze tutaj wsie: Jenin, Łupowo, Racław i Stanowice (XIII w.). Mieszkańcy znajdowali na wysoczyźnie pola pod uprawę zbóż, a w dolinie łąki na paszę dla bydła. Mieli prawo łowiectwa i zbieractwa na terenie zalewowym.
Początek kolonizacji, na tym odcinku pradoliny toruńsko-eberswaldzkiej, można określić na 1686 rok, kiedy to z inicjatywy władz miejskich Gorzowa, założono wieś Chwałowice (Landsberg Hollander). W 1726 r. powstały kolejne wsie: Jeninek, Podjenin oraz Jeniniec.
Zabytki gminy.
Bogdaniec:
Warto tu zajrzeć,by obejrzeć wnętrze domu młynarza, sprawne urządzenia do mielenia zboża oraz niespotykaną kolekcję młynków. Dla tej miejscowości warto poświęcić więcej czasu i sił by przemierzyć4 km ścieżką spacerowo-edukacyjną i dowiedzieć się o "ptasim budziku" w wędrówkach drzew rezerwatu Bogdaniec III czy mieszkańcach kop chrustu.
Jenin:
Łupowo:
na którym widnieje data: 1909. Cmentarz protestancki.
Stanowice:
Racław:
Jasiniec:
Chwałowice:
Podjenin, Jeniniec i Jeninek "Genninschces Hollender":
Włostów:
Ochrona przyrody.
Na obszarze gminy znajdują się następujące rezerwaty przyrody:
Turystyka i wypoczynek.
– dąb szypułkowy w wieku ponad 250 lat, o obwodzie pnia 527 cm i wysokości 25 m – w Nadleśnictwie i Obrębie Bogdaniec, oddział 237h.
– Ścieżki przyrodniczo-dydaktyczne (leśne)
W 1996 r. na terenie Nadleśnictwa Bogdaniec, Leśnictwa Motylewo została wytyczona ścieżka spacerowo-edukacyjna "Bogdaniec" o długości 4 km. Początek ścieżki przy siedzibie Nadleśnictwa, przebiega przez teren Muzeum Techniki Wiejskiej w Bogdańcu, następnie przez Rezerwaty Bogdaniec III. Ścieżka jest wyposażona w wiatę do odpoczynku, tablice informacyjne, ławki, miejsce na ognisko oraz salę edukacyjną (usytuowaną przy Nadleśnictwie), w której znajduje się sprzęt do prowadzenia wykładów, prelekcji, urządzania wystaw i ekspozycji.
Szlak nr 4a- niebieski – długości 19,2 km – Gorzów – Chróścik – Racław – Bogdaniec (wzgórza morenowe, kompleksy leśne, długie zjazdy z pięknymi zakosami drogi wśród lasów bukowych o typowo górskim charakterze).
Szlak 4b – niebieski – długości 27,8 km – Gorzów Wlkp.- Wieprzyce – dolina Warty – Gostkowice – Bogdaniec, szlak w dużej części wiodący wałem przeciwpowodziowym nad Wartą, gdzie można zaobserwować niemal o każdej porze roku kaczki, gęsi, rybitwy.
Szlak nr 5 – czarny – potem zielony i żółty – długości 38,2 km wiodący przez Gorzów Wlkp. – Kłodawa – Mironice – Santocko – jezioro Marwicko – Wysoka – Lubno – Stanowice – Bagdaniec (zróżnicowany przyrodniczo, krajobrazowo i krajoznawczo).
Szlak nr 8 – zielony – długości 16,2 km Stanowice – Racław – Łupowo – Chwałowice – Lubczyno bardzo ciekawy historycznie i różnorodny przyrodniczo.
Współpraca międzynarodowa.
Gmina partnerska : Petershagen/Eggersdor (Niemcy) – http://www.doppeldorf.de/
Sołectwa.
Bogdaniec, Chwałowice, Gostkowice, Jasiniec, Jenin, Jeninek, Jeniniec, Jeże, Jeżyki, Krzyszczyna, Krzyszczynka, Kwiatkowice, Lubczyno, Łupowo, Motylewo, Podjenin, Racław, Roszkowice, Stanowice, Wieprzyce, Włostów.
Sąsiednie gminy.
Deszczno, Gorzów Wielkopolski, Krzeszyce, Lubiszyn, Witnica

</doc>
<doc id="163787" url="https://pl.wikipedia.org/wiki?curid=163787" title="Kleszczele">
Kleszczele

Kleszczele () – miasto w Polsce w województwie podlaskim, w powiecie hajnowskim, nad rzeką Nurzec, położone przy granicy z Białorusią. Siedziba gminy miejsko-wiejskiej Kleszczele. W latach 1975–1998 miasto administracyjnie należało do województwa białostockiego.
Przez miasto przebiega droga krajowa nr 66 oraz dwie drogi wojewódzkie: 685 i 693. Poprzez połączenia drogowe Kleszczele skomunikowane są z Białymstokiem, Hajnówką i Siemiatyczami, a poprzez linię kolejową (istnieje tu stacja kolejowa) z Białymstokiem i Brześciem.
Historia.
Kleszczele założono z rozkazu króla Zygmunta I Starego przez kanclerza i wojewodę wileńskiego Mikołaja Radziwiłła. Było miastem królewskim Korony Królestwa Polskiego, w starostwie kleszczelowskim w ziemi bielskiej województwa podlaskiego w 1795 roku.
Demografia.
W 1878 roku Kleszczele liczyły 1750 mieszkańców, z których 807 było wyznania prawosławnego, 518 katolickiego, 435 mojżeszowego.
Według spisu ludności z 30 września 1921 roku w Kleszczelach mieszkało 1452 osób w 321 domach, 911 podało narodowość polską, 349 – białoruską, 147 – żydowską, 45 – rosyjską. 621 osób było wyznania mojżeszowego, 567 wyznania prawosławnego, 263 wyznania rzymskokatolickiego i 1 bezwyznaniowiec.
Według danych z 1 stycznia 2018 miasto zamieszkiwało 1297 mieszkańców.
Zabytki.
Zabytki nieistniejące:
Sport.
W mieście działa klub piłki nożnej, Orzeł Kleszczele, grający w A klasie.
Wspólnoty wyznaniowe.
Na terenie Kleszczel działalność religijną prowadzą następujące Kościoły i związki wyznaniowe:
Inne.
W miejscowości działało "Państwowe Gospodarstwo Rolne Kleszczele". W 1993 po przekształceniu jako "Gospodarstwo Rolne Skarbu Państwa Kleszczele". Po prywatyzacji jako gospodarstwo indywidualne "Zenon Żwirowski".

</doc>
<doc id="163804" url="https://pl.wikipedia.org/wiki?curid=163804" title="Międzyrzec Podlaski">
Międzyrzec Podlaski

Międzyrzec Podlaski – miasto w województwie lubelskim, w powiecie bialskim, nad Krzną. Miasto jest także siedzibą wiejskiej gminy Międzyrzec Podlaski.
Według danych GUS z 31 grudnia 2019 r. miasto liczyło 16 753 mieszkańców.
Położenie.
Miasto prywatne uzyskało prawo magdeburskie przed 1447 rokiem. Międzyrzec pierwotnie należał do Podlasia, położony był w województwie podlaskim, początkowo w ziemi drohickiej, a następnie w ziemi mielnickiej. W 1574 został przyłączony do ziemi brzeskiej województwa brzeskolitewskiego i od tamtego czasu należy do Polesia. Prawa miejskie do 1918 roku.
Miasto sąsiaduje z gminami: Drelów oraz Międzyrzec Podlaski.
W latach 1975–1998 miasto administracyjnie należało do województwa bialskopodlaskiego.
Środowisko naturalne.
Według danych z roku 2002 Międzyrzec Podlaski miał powierzchnię 19,75 km², w tym:
Miasto stanowi 0,72% powierzchni powiatu.
Nazwa miasta w innych językach.
łac. "Meserici", jidisz "מעזעריטש (Mezeritch)", niem. "Meseritz", czes. "Podleské Meziříčí", lit. "Palenkės Mendzižecas", ukr. "Межиріччя, Мендзижець-Підляський", łot. "Mendzižeca Podļaska", ros. "Мендзыжец-Подляски", biał. "Міжрэчча", "Мендзыжац-Падляскі", hebr. "מיינדזיז'ץ פודלסקי"
Gospodarka.
Ośrodek usługowy regionu rolniczego; przemysł rolno-spożywczy, drzewny, odzieżowy, ponadto
zakłady przemysłu maszynowego, skórzanego oraz produkcja pędzli i szczotek.
Zasoby surowców mineralnych.
W Berezie koło Międzyrzeca Podlaskiego znajduje się kopalnia odkrywkowa żwiru i piasku – „Żwirownia”.
Transport.
W mieście krzyżują się drogi krajowe i wojewódzkie:
Istnieje obwodnica północna w ciągu drogi krajowej nr 2 (E30), oddana do użytku około 1975 roku, oraz obwodnica zachodnia w ciągu drogi krajowej nr 19, docelowo w ciągu drogi ekspresowej S19. W planach jest budowa autostrady A2, która ma przebiegać kilka kilometrów na północ od miasta.
W mieście znajduje się stacja kolejowa na międzynarodowej linii kolejowej E 20 Moskwa – Warszawa – Berlin.
Funkcjonuje tu przedsiębiorstwo PKS. Duże znaczenie mają również prywatne mikrobusy, zapewniające szybkie połączenia z Warszawą, Lublinem, Białą Podlaską, Siedlcami i Białymstokiem.
We wsi Krzewica istniało lotnisko wojskowe "Krzewica" o nawierzchni trawiastej (dł. pasa startowego wynosiła 2250 m), a w samym Międzyrzecu Podlaskim lotnisko prywatne należące do hr. Potockich.
W czasach Polski Ludowej przez Międzyrzec Podlaski przebiegały droga międzynarodowa E8 oraz państwowa nr 192.
Kultura.
W mieście jest Miejski Ośrodek Kultury, przy którym funkcjonuje Kino „Sława”, Miejska Biblioteka Publiczna oraz Galeria „ES”. Przy MOK-u działała także Strażacka Orkiestra Dęta.
Organizacje.
W Międzyrzecu Podlaskim funkcjonuje kilkanaście organizacji i stowarzyszeń, są to m.in.:
Oświata.
W mieście działają przedszkola, trzy szkoły podstawowe, Liceum Ogólnokształcące im. Władysława Sikorskiego, Liceum Ogólnokształcące dla Dorosłych, Zespół Szkół Ekonomicznych im. Marii Dąbrowskiej, Zespół Szkół Technicznych im. Unitów PodlaskichIstnieje również Państwowa Szkoła Muzyczna I Stopnia oraz Specjalny Ośrodek Szkolno-Wychowawczy.
Sport i rekreacja.
Miasto posiada stadion sportowy (kompleks boisk sportowych o łącznej powierzchni 4 ha – 3 pełnowymiarowe boiska oraz 3 miniboiska treningowe, bieżnie, zaplecze socjalne), korty tenisowe, sale gimnastyczne i krytą pływalnię „Oceanik” z sauną i siłownią.
W piłce nożnej miasto reprezentuje "KS MOSiR „Huragan”", oraz Akademia Piłkarska UKS”Dwójka”
Na zbiorniku wodnym „Żwirownia” istnieją stanice wodne (molo, plaże, latem opieka ratowników) oraz stanica wędkarska koła PZW "Złoty Karaś".
Tuż obok „Żwirowni” znajduje się stok narciarski o długości 180 m i wysokości ok. 20 m pokryty igielitem. Został oddany do użytku 30 września 2012 r. wraz z wyciągiem talerzykowym i obiektami towarzyszącymi.
Współpraca międzynarodowa.
Miasta partnerskie:

</doc>
<doc id="163810" url="https://pl.wikipedia.org/wiki?curid=163810" title="Solec Kujawski">
Solec Kujawski

Solec Kujawski (do 22 listopada 1924 "Solec"; niem. "Schulitz") – miasto w Polsce położone w centralnej części Kujaw i województwa kujawsko-pomorskiego, w powiecie bydgoskim, siedziba miejsko-wiejskiej gminy Solec Kujawski. Leży na lewym brzegu Wisły w odległości 20 km od Bydgoszczy (zachód) i 35 km od Torunia (wschód). Tereny położone na południe od miasta porasta jeden z największych kompleksów leśnych w Polsce – Puszcza Bydgoska. Miasto na pograniczu Kujaw i Pomorza. W latach 1975–1998 miasto administracyjnie należało do województwa bydgoskiego.
Według danych GUS z 31 grudnia 2019 r. Solec Kujawski liczył 15 635 mieszkańców.
W pobliżu miasta znajduje się uruchomione 4 września 1999 r. Radiowe Centrum Nadawcze z nadajnikiem o mocy 1000 kW i dwoma masztami radiowymi o wysokości 330 i 289 m, które emitują 1 Program Polskiego Radia.
Miasto królewskie lokowane w 1325 roku położone było w XVI wieku w województwie inowrocławskim.
Nazwa miasta.
Nazwa miasta pochodzi od soli (niem. "Saltz") – w średniowieczu bardzo ważnego towaru. Możliwe jest również pochodzenie od staropolskich wyrazów "sół", "sołek", które oznaczały spichrz – magazyn zbożowy, gdzie składowano daniny dla księcia (w szczególności zboże). W przeszłości, przed nadaniem obecnej polskiej nazwy, funkcjonowały również inne wersje nazewnictwa: "Solecz", "Solyecz (Soliecz)", "Solitz", "Sulec", "Szolec", "Szulice".
Później powstała i ukształtowała się niemiecka nazwa "Schulitz", następnie przekształcona przez ludność wiejską z okolic miasta w gwarze dolnoniemieckiej (Plattdeutsch) na "Sülz".
Do dziś nie udowodniono, iż w okolicach miasta znajdowały się pokłady soli (podobnie jak w Inowrocławiu), z czym mogło się wiązać powstanie nazwy. Najbardziej prawdopodobne jest przypuszczenie, że miasto w przeszłości było ważnym ośrodkiem handlu solą z samych Kujaw bądź z Wieliczki i Bochni (transport Wisłą w dół rzeki – intensywna wymiana towarowa między regionami nadwiślańskimi a Pomorzem).
Po powrocie miasta do Polski w 1920, wynikły trudności w dostarczaniu poczty związane z istnieniem większej liczby miast położonych nad Wisłą o tej samej nazwie. W związku z tym początkowo miasto określano jako "Solec nad Wisłą". Jednak zmiana ta nie rozwiązała problemów z dostarczaniem poczty i w celu bliższego określenia położenia miasta dodano do nazwy "Solec" człon "koło Torunia".
W 1924 wojewoda poznański Adolf Rafał Bniński zaproponował nazwę funkcjonującą do dziś. Innymi propozycjami niektórych radnych były nazwy: "Solec Pomorski", "Solec Wielkopolski", "Solec Drzewny", "Solec Spław", "Solec Las".
2 grudnia 1924 oficjalnie zatwierdzono obecną nazwę miasta.
Historia.
Rys historyczny (do początków XVII w.).
Przed 1325.
Prawdopodobnie miejscowość została po raz pierwszy wymieniona w 1263, w dokumencie opisującym spór Zakonu krzyżackiego z księciem Kazimierzem I kujawskim dotyczącym blokowania statków na Wiśle, które chciały składać swój towar w Solcu. Korzystne położenie nad Wisłą pozwala domniemać, że Solec istniał jeszcze przed pojawieniem się pierwszych pisemnych wzmianek.
1325.
Nadanie dokumentu lokacyjnego.
W 1325 Solcu nadano prawa miejskie. Prawnuk Konrada I mazowieckiego – książę Przemysł inowrocławski udzielił wtedy swemu poddanemu Tomaszowi z Jaksic przywileju na założenie miasta. Oryginalny dokument lokacyjny już nie istnieje – nie wiadomo co się z nim stało (przypuszczalnie zaginął w czasie walk między Krzyżakami a Władysławem Łokietkiem, lecz, jak wynika z potwierdzenia przywileju przez króla Zygmunta I Starego z 1538 mieszkańcy przedłożyli mu dokument z podpisem i pieczęcią księcia). Przywilej był wielokrotnie potwierdzany przez królów polskich. Po prawej, w tabeli zestawiono dane dotyczące kolejnych potwierdzeń aktu lokacyjnego.
Treść dokumentu lokacyjnego.
W inwokacji dokumentu stwierdza się, że Przemysł "z łaski i własnej woli, jak również za radą naszej szlachty, miasto nasze na zasadach prawa magdeburskiego przekazuje mądremu i szlachetnemu człowiekowi, wiernemu Tomaszowi z Jaksic". Tomasz i jego następcy otrzymali nieograniczone dziedziczenie oraz wójtostwo w nowo założonym mieście, z czym wiązało się otrzymanie wielu przywilejów, jak i obowiązków dla niego i jego następców.
XIV-XVI w..
Czasy Władysława Łokietka.
Pierwsze lata istnienia Solca jako miasta nie były spokojne. Spory pomiędzy zakonem krzyżackim a Polską (w 1309 Krzyżacy przejmują Pomorze Wschodnie z Gdańskiem) doprowadziły do działań wojennych, które wybuchły w 1329. W walkach tych, podczas gdy Krzyżacy plądrowali Kujawy i Wielkopolskę, szczególnie mocno ucierpiał m.in. Solec (ziemie te zdobyte zostały w okolicach 1332).
Czasy Kazimierza Wielkiego.
Za panowania następcy Łokietka – Kazimierza Wielkiego, w 1336 król zgodził się w układzie z Wyszehradu na to, by zakon zatrzymał Pomorze, ziemię chełmińską i michałowską, a ziemię dobrzyńską i Kujawy zwrócił Polsce – lecz szlachta i duchowieństwo odmówili potwierdzenia porozumienia i doprowadzili do procesu kanonicznego, który zakończył się dla zakonu niekorzystnie. Pomimo to Krzyżacy zatrzymali Kujawy, wraz z Bydgoszczą i Solcem. Tragedią dla mieszkańców młodego miasta była powódź, która nawiedziła Solec wiosną 1339. Miasto pozostawało pod kontrolą zakonu aż do 8 lipca 1343, gdy zatwierdzono układ z Wyszehradu pokojem kaliskim i Krzyżacy zwrócili ziemię kujawską oraz dobrzyńską. Po zakończeniu sporu polsko-krzyżackiego król zajął się odbudową silnie zniszczonych miast na Kujawach, w tym odbudową Solca.
Czasy Ludwika Węgierskiego.
Następca ostatniego Piasta – Ludwik Węgierski oddał m.in. ziemie w okolicach Bydgoszczy (w tym Solec) jako lenno dla księcia Kazimierza Szczecińskiego. Następnie Solec Kujawski, Bydgoszcz i kilka innych okolicznych miast należało do księcia Władysława Opolczyka (od 1378). W późniejszym czasie właściciel zmieniał się wielokrotnie.
Z 1382 pochodzi pierwsza pisemna wzmianka o kościele parafialnym w Solcu Kujawskim – o dzisiejszym Kościele pw. Św. Stanisława (parafia ta aż do czasów rozbiorowych należała do dekanatu bydgoskiego).
Czasy Władysława Jagiełły.
W 1392, po zjednoczeniu Kujaw i przyłączeniu ich do Korony Królestwa Polskiego, miasto zostało własnością samego króla Władysława Jagiełły (administracyjnie leżało w powiecie bydgoskim i w województwie inowrocławskim; zobacz: podział terytorialny Rzeczypospolitej Obojga Narodów). Było ono wielokrotnie miejscem rozmów i pertraktacji z zakonem krzyżackim. Rozmowy różnego typu i wagi odbywały się najczęściej na piaskowych wyspach na Wiśle, których wtedy było bardzo dużo, gdyż tędy przebiegała wówczas granica pomiędzy Polską a zakonem. Przykładem może być rozmowa z 1389, w czasie której zakon skarżył się, że pruscy kupcy są w Polsce obrabowywani. Rozmowa ta nie przyniosła jednak rezultatu.
W czasie wielkiej wojny z zakonem w latach 1409–1411 Solec został spalony. Również po jej zakończeniu miasto było wielokrotnie plądrowane przez Krzyżaków. Wskutek wojen i napadów miasto poważnie podupadło i znacznie zubożało. Ponownie Solec był miejscem rokowań polsko-krzyżackich w 1417, lecz dopiero 27 września 1422 w miejscowości Mełno (dzisiejszy powiat grudziądzki) zawarto pokój między obydwoma stronami (zobacz: pokój melneński).
Czasy Władysława Warneńczyka i ostatnich Jagiellonów.
W 1441 wdowa po Władysławie Jagielle Zofia Holszańska przekazała w zastaw za 5736 guldenów węgierskich Bydgoszcz wraz z zamkiem, Solec Kujawski, Gniewkowo i Fordon staroście inowrocławskiemu Mikołajowi Szarlejskiemu. Skutkowało to tym, że Solec z miasta królewskiego spadł do rangi miasta zależnego. Szesnaście lat później, w 1457 właścicielem m.in. Solca został Jan Kościelecki, herbu Ogończyk (aż do 1600 miasto należało do rodziny Kościeleckich). W następnych latach Solec, pomimo osiągniętego spokoju po II pokoju toruńskim z 1466, nie mógł się rozwijać w pełni, ponieważ jego gospodarkę tłumiły większe miasta sąsiednie – Bydgoszcz i Toruń.
Z 1540 pochodziły dawne nadwiślańskie spichrze zbożowe, które znajdowały się na terenie Solca i znacznie ułatwiły handel zbożem z Gdańskiem. Według nielicznych zachowanych odpisów z ksiąg miejskich wynika, że w 1571 wszyscy mieszkańcy miasta byli Polakami (ludność niemiecka, która prawdopodobnie na początku istnienia Solca przebywała na tych terenach, zasymilowała się).
XVII-XVIII w..
Początki osadnictwa olęderskiego.
Większość dzisiejszego obszaru miasta tworzyły dawniej dwie samodzielne gminy wiejskie – Olędry Miejskie i Olędry Zamkowe. Należały one, jak same nazwy wskazują do dawnych osad olęderskich, czyli do holenderskich osadników, którzy osiedlali się m.in. na terenach dzisiejszego Solca i okolic. Osadnictwo holenderskich mennonitów zapoczątkowane zostało w Polsce już w XVII w. Było ono wywołane przede wszystkim nietolerancją religijną w Holandii za czasów cesarzy Karola V i Filipa II. Z biegiem czasu Olędrami (Holendrami) nazywano wszystkich osadników na terenach zalewowych, także Polaków. Pozostałościami po osadnictwie olęderskim na ziemiach gminy Solec Kujawski są cmentarz menonicko-ewangelicki w Przyłubiu i resztki zabudowy.
Demografia.
Według danych z 31 grudnia 2015 miasto zamieszkiwało 16 257 mieszkańców. Dane z 31 grudnia 2015 (według faktycznego miejsca zamieszkania):
Związki wyznaniowe.
Patronem miasta jest Stanisław ze Szczepanowa. Większość mieszkańców Solca Kujawskiego stanowią katolicy. Na terenie miasta działalność religijną prowadzi także Zbór Kościoła Ewangelicznych Chrześcijan – protestancka wspólnota o charakterze ewangelikalnym, doktrynalnie zbliżona do wyznania mennonitów, którzy zamieszkiwali miasto w XVII i XVIII wieku oraz zbór Świadków Jehowy.
Gospodarka.
Dawniej miasto było znanym oraz ważnym ośrodkiem przemysłu drzewnego. W mieście prosperuje wiele przedsiębiorstw z najprzeróżniejszych branż. Jest to w sumie prawie 1500 podmiotów zarejestrowanych w ewidencji działalności gospodarczej (ok. 97% to prywatne). Na obszarze miasta i gminy funkcjonuje co najmniej 30 przedsiębiorstw mających podstawowe znaczenie dla miejscowego rynku pracy.
Główne przedsiębiorstwa.
Do najważniejszych przedsiębiorstw zalicza się:
Łącznie w wyżej wymienionych przedsiębiorstwach zatrudnionych jest ponad połowa wszystkich pracujących mieszkańców Solca Kujawskiego. Część z nich posiada własną sieć kooperantów na terenie całego województwa, a często również poza nim (przykładowo "Autos" ma ponad 80 oddziałów poza Solcem Kujawskim na terenie kraju i poza jego granicami).
Park Przemysłowy w Solcu Kujawskim.
Park Przemysłowy w Solcu Kujawskim jest wyodrębnionym obszarem na terenie miasta Solec Kujawski o powierzchni 36,3 ha i najprawdopodobniej największą inwestycją gminy ostatnich lat – 29 z 36,3 hektarów obszary tego przeznaczone jest pod inwestycje związane z powstawaniem szeregu małych i średnich przedsiębiorstw dających nowe miejsca pracy. Inwestycja ta współfinansowana jest przez struktury Unii Europejskiej w ramach programów PHARE.
Infrastruktura.
Transport kolejowy.
Przez miasto i gminę przebiega linia kolejowa:
Bydgoszcz – Solec K. – Toruń – Aleksandrów Kujawski – Włocławek – Kutno – Warszawa Wsch. Gminę obsługują dwie stacje kolejowe: Solec Kujawski oraz Przyłubie.
Transport drogowy.
Przez teren miasta i gminy przebiegają następujące drogi:
Transport wodny.
Północną granicę miasta i gminy stanowi rzeka Wisła będąca drogą wodną o parametrach I klasy żeglowności.
Samorząd wojewódzki planuje uruchomienie w ciągu drogi wojewódzkiej nr 249 przeprawy promowej obsługiwanej promem "Flisak" o długości 24 metrów, szerokości 16 m i zanurzeniu 0,7 m, z napędem łopatkowym bocznym zapewnianym przez 2 silniki spalinowe. Prom ma ładowność 15 samochodów po 2,25 t każdy oraz 80 pasażerów (tj. 6 ton), względnie 1 autobus + 2 busy + 6 samochodów – łącznie około 39 ton. W 2017 ogłoszono przetarg na realizację przeprawy. Zaoferowany w przetargu koszt jednostki pływającej wynosił 5,9 mln zł, a okres gwarancji – dwa lata. 10 maja 2018 Zarząd Dróg Wojewódzkich w Bydgoszczy i marszałek województwa podpisali umowę z dostawcą statku (Techno Marine z Malborka) i konsorcjum firm drogowych Gotowski, Kormost i Hydro-Ekood, które dokonało rozbudowy drogi wojewódzkiej 249 umożliwiającej dojazd do promu oraz rozbudowy i oświetlenia istniejących, postawionych przez wojsko przyczółków dla jednostki. Łączne koszty inwestycji, szacowane pierwotnie na 18,7 mln zł, w tym 12,8 mln na realizację części drogowej, wzrosły ostatecznie do ok. 21 mln zł. Przeprawa miała zostać uruchomiona jesienią 2018, a następnie w kwietniu 2019, jednak z uwagi na wydłużenie procedur projektowych ze względu na konieczność uwzględnienia środowiskowych uwarunkowań inwestycji (obszary Natura 2000) umowa na budowę dojazdów i przyczółków promu zawarta już umowa została rozwiązana, a nowy przetarg na realizację inwestycji ogłoszono w 2020. Zamówiony prom dotarł do Solca 22 lipca 2022, jednak uruchomienie połączenia uniemożliwił niski stan wody na Wiśle.
Transport lotniczy.
Najbliżej znajdującym się lotniskiem jest Port lotniczy im. Ignacego Jana Paderewskiego w Bydgoszczy-Szwederowie.
Duże tereny gminy dawniej zajmował poligon artyleryjski.
Honorowi Obywatele.
16 października 2005, w czasie uroczystej sesji Rady Miasta z okazji 680-lecia Solca Kujawskiego, na podstawie uchwały Urzędu Miasta i Gminy Solec Kujawski nr XVII/193/2005 z 26 sierpnia 2005, tytuł honorowego Obywatela Solca Kujawskiego otrzymały następujące osoby:

</doc>
<doc id="163815" url="https://pl.wikipedia.org/wiki?curid=163815" title="Czarna Białostocka">
Czarna Białostocka

Czarna Białostocka (do 1952 "Czarna Wieś Stacja", 1952–62 "Czarna Wieś") – miasto w Polsce położone w województwie podlaskim, w powiecie białostockim, siedziba gminy miejsko-wiejskiej Czarna Białostocka. Leży na Wysoczyźnie Białostockiej, otoczona lasami Puszczy Knyszyńskiej. Zaliczana do aglomeracji białostockiej.
Do 1962 roku Czarna Białostocka rozwijała się razem z sąsiednią miejscowością o nazwie Czarna Wieś Kościelna jako jedna struktura organizacyjna o nazwie Czarna Wieś. W latach 1975–1998 miasto administracyjnie należało do województwa białostockiego.
Według danych z 1 stycznia 2018 Czarna Białostocka liczyła 9402 mieszkańców.
W Czarnej Białostockiej swoją siedzibę ma Nadleśnictwo Czarna Białostocka.
Atrakcje turystyczne.
Miasto i Gmina Czarna Białostocka w znacznej części położone są wśród lasów Puszczy Knyszyńskiej. Zabudowania miejskie rozciągają się na polanie leśnej, a w pobliżu nich znajduje się malowniczo położony zalew Czapielówka. Pobliskie lasy obfitują w bogactwo flory i fauny jakiej trudno szukać w innych miejscach kraju. Takie warunki stwarzają podstawę do rozwoju turystyki. Malownicze położenie Czarnej Białostockiej powoduje, że dysponuje ona znakomitymi warunkami do różnego rodzaju wypoczynku przez cały rok. Zalew położony jest wśród leśnej polany. Dla amatorów wędkowania umożliwia wyzwanie do złowienia szczupaka, sandacza, okonia, amura, lina, karpia, leszcza czy też karasia. Z walorów tych korzystają nie tylko mieszkańcy Czarnej Białostockiej, ale także mieszkańcy Białegostoku i okolic.
Historia budowy zalewu Czapielówka sięga czasów II wojny światowej. W czasie działań wojennych położona nieopodal Czarnej Białostockiej – Czarna Wieś Kościelna została dotkliwie zniszczona. Podczas odbudowy zniszczeń, jak również w czasie budowy Wytwórni Wyrobów Precyzyjnych usytuowanej w lasach Puszczy Knyszyńskiej, zaczęto odczuwać brak wody. Wówczas to zrodził się pomysł budowy dużego stawu. Jego realizacji podjęli się inż. Jerzy Terlecki i mgr inż. Kazimierz Błahuszewski. Według wstępnych projektów staw usytuowany miał być u wylotu ulic Młynowej i Marszałkowskiej. Jednakże po konsultacjach uznano, że woda w tym miejscu nie utrzyma się i dlatego też podjęto decyzję o jego zlokalizowaniu, gdzie znajduje się w obecnym miejscu. Tamę zlokalizowano na rzece Czapielówka w miejscu gdzie znajdowała się kładka łącząca dwie miejscowości Czarną Białostocką i Czarną Wsią Kościelną. W dniu 20 maja 1971 roku Urząd Miasta i Gminy uchwałą nr 73/145/71 ogłosił powołanie Społecznego Komitetu Budowy Zbiornika Wodnego pod przewodnictwem Jerzego Terleckiego. Budowa zbiornika trwała niemalże 10 lat pochłaniając przy tym dużo środków finansowych. Sama budowa wymagała znacznego zaangażowania mieszkańców, nadleśnictwa, a także wojska. Protokół zdawczo-odbiorczy zalewu został sporządzony w dniu 3 czerwca 1981 roku w Urzędzie Miasta i Gminy w Czarnej Białostockiej. W trakcie trwania budowy 10 listopada 1978 roku zatwierdzono projekt techniczny na wykonanie drewnianego pomostu łączącego dwa brzegi zalewu. Szerokość pomostu wynosiła 3,50 m i miał on łączną powierzchnię 1142,50 m². konstrukcje pomostu wykonano z drewnianych pali o średnicy 28 cm i długości 8,50 m. Poszycie wykonano zostało z desek o grubości 50 mm. Pomost wybudowany został przez jednostkę wojskową. W takiej postaci pomost eksploatowany był przez 22 lata, kiedy to ze względu na zły jego stan techniczny stwarzający zagrożenie dla osób podjęto decyzję o jego remoncie. 16 czerwca 2004 roku uzyskano pozwolenie na remont i budowę pomostu. Pierwsze prace rozpoczęły się w lipcu 2004 roku, ich wykonawcą było Gospodarstwa Pomocnicze Eksploatacja Urządzeń Melioracyjnych w Białymstoku. Prace przy pomoście zakończono w dniu 30 września 2004 roku. Obecna powierzchnia pomostu wynosi 2170,84 m², wykorzystywany jest on do celów rekreacyjnych, wędkarskich, organizacji imprez kulturalnych i zawodów sportowych.
Podział administracyjny.
Miasto Czarna Białostocka.
Osiedla w Czarnej Białostockiej:
Demografia.
Według danych z 31 grudnia 2013 roku miasto zamieszkiwało 9671 osób.
Transport.
Przez Czarną Białostocką biegnie droga krajowa * 19 Kuźnica Białostocka – Sokółka – Czarna Białostocka – Białystok – Bielsk Podlaski – Siemiatycze – Radzyń Podlaski – Lubartów – Lublin – Kraśnik – Janów Lubelski – Nisko – Rzeszów.
Znajdująca się w mieście stacja kolejowa Czarna Białostocka jest stacją węzłową linii kolejowej nr 6, dawnej kolei Warszawsko-Petersburskiej.
Edukacja.
Przedszkola
Szkoły Podstawowe
Szkoły Średnie

</doc>
<doc id="163819" url="https://pl.wikipedia.org/wiki?curid=163819" title="Janusz Steinhoff">
Janusz Steinhoff

Janusz Wojciech Steinhoff (ur. 24 września 1946 w Gliwicach) – polski inżynier i polityk. W okresie 1997–2001 minister gospodarki, a w latach 2000–2001 wiceprezes Rady Ministrów w rządzie Jerzego Buzka, poseł na Sejm X, I i III kadencji, w latach 2004–2008 przewodniczący Partii Centrum.
Życiorys.
Jest absolwentem V Liceum Ogólnokształcącego im. Andrzeja Struga w Gliwicach. W 1974 ukończył studia na Wydziale Górniczym Politechniki Śląskiej, na tej uczelni uzyskał w 1985 stopień naukowy doktora. Jest specjalistą z zakresu przeróbki kopalin stałych, górnictwa, ochrony środowiska, procesów restrukturyzacji górnictwa. W okresie 1974–1975 pracował w Zakładach Konstrukcyjno-Mechanizacyjnych Przemysłu Węglowego w Gliwicach, a w latach 1976–1989 oraz 1994–1997 był pracownikiem naukowo-dydaktycznym Wydziału Górniczego macierzystej uczelni.
W 1980 był współzałożycielem „Solidarności” na Politechnice Śląskiej. W latach 1981–1989 prowadził działalność podziemną i opozycyjną. W trakcie obrad Okrągłego Stołu pełnił z ramienia „Solidarności” funkcję eksperta w zakresie górnictwa i ochrony środowiska.
Sprawował mandat posła na Sejm X, I i III kadencji kolejno z ramienia Komitetu Obywatelskiego, Partii Chrześcijańskich Demokratów i Akcji Wyborczej Solidarność. W 2001 kandydował do Sejmu z listy Akcji Wyborczej Solidarność Prawicy, która nie uzyskała mandatów.
W latach 1990–1994 był prezesem Wyższego Urzędu Górniczego, natomiast w latach 1996–1997 wiceprezesem Regionalnej Izby Gospodarczej w Katowicach.
W latach 90. należał do liderów PChD, następnie wstąpił do działającego w ramach AWS Porozumienia Polskich Chrześcijańskich Demokratów. Od 31 października 1997 do 19 października 2001 zajmował urząd ministra gospodarki w rządzie Jerzego Buzka; od czerwca 2000 był również wicepremierem, a od lipca 2001 tymczasowym kierownikiem Ministerstwa Łączności. W 2002 został wiceprezesem SKL-Ruch Nowej Polski. W 2004 był wśród założycieli Partii Centrum, 27 listopada 2004 został jej przewodniczącym. 2 września 2008 partia została wykreślona z ewidencji.
W latach 2002–2007 był prezesem zarządu Centrum Banku Śląskiego w Katowicach. W 2010 prezydent RP Lech Kaczyński powołał go na członka Narodowej Rady Rozwoju. W tym samym roku poparł Andrzeja Olechowskiego w wyborach prezydenckich.
Został w międzyczasie przewodniczącym rady Regionalnej Izby Gospodarczej w Katowicach, a także przewodniczącym rady Krajowej Izby Gospodarczej.
Jego żona Elżbieta była w młodości medalistką mistrzostw Polski w lekkoatletyce.
Odznaczenia i wyróżnienia.
W 2005 został odznaczony Krzyżem Oficerskim, a w 2017 Krzyżem Komandorskim Orderu Odrodzenia Polski. W 2014 otrzymał Krzyż Wolności i Solidarności. W 2008 otrzymał Perłę Honorową Polskiej Gospodarki (w kategorii gospodarka). W 2015 przyznano mu honorowe obywatelstwo Gliwic. W 2017 otrzymał Odznakę Honorową Zasłużonego dla Bezpieczeństwa w Górnictwie.

</doc>
<doc id="163820" url="https://pl.wikipedia.org/wiki?curid=163820" title="Quorthon">
Quorthon

Quorthon właściwie Thomas Börje Forsberg (ur. 17 lutego 1966 w Sztokholmie, zm. w czerwcu 2004 tamże), znany również jako ACE Quorthon Seth – szwedzki muzyk, kompozytor, wokalista, autor tekstów i multiinstrumentalista, a także producent muzyczny. Thomas Forsberg znany jest przede wszystkim jako lider grupy muzycznej Bathory, którą założył w wieku 17 lat.
Życiorys.
W 1983 roku założył grupę Bathory. W 1990 roku zrezygnował z występów na żywo, aby poświęcić czas na nagrywanie albumów z muzykami sesyjnymi. Zagrał na prawie wszystkich albumach na gitarze basowej oraz na perkusji, niekiedy wynajmując perkusistę sesyjnego. W 1994 roku ukazał się album sygnowany jego pseudonimem – "Album". Płyta zawierała muzykę rockową. Również jego kolejna płyta, "Purity of Essence", zawierała muzykę z tego gatunku. Quorthon miał w planie nagrać cztery płyty z serii "Nordland", zmarł jednak w okresie realizacji trzeciego wydawnictwa cyklu.
Śmierć.
Quorthon został znaleziony martwy w swoim mieszkaniu 7 czerwca 2004 roku. Przyczyną jego śmierci był najprawdopodobniej zawał serca. Zmarł w wieku 38 lat, a jego problemy z układem krążenia były powszechnie znane.
Przez lata trwały spekulacje w sprawie jego prawdziwego nazwiska, które ciągnęły się również po jego śmierci. Jedną z najbardziej przekonujących pogłosek, którą Quorthon niejednokrotnie starał się rozwiać, mówiła, że jego prawdziwe nazwisko to Thomas Forsberg i że był synem właściciela Black Mark Records Börje Forsberga.
Black Mark Productions.
Börje Forsberg, właściciel Black Mark Productions jest uznawany za ojca Quorthona. Jednak Quorthon zaprzeczył temu mówiąc: "Boss ma 52 lata, a ja mam 37 lat". Jego młodszą siostrą jest Jennie Tebler, wraz z którą nagrał dwie piosenki znajdujące się na kompilacji "In Memory of Quorthon".

</doc>
<doc id="163824" url="https://pl.wikipedia.org/wiki?curid=163824" title="Mitręga">
Mitręga

Inne:

</doc>
<doc id="163825" url="https://pl.wikipedia.org/wiki?curid=163825" title="Układ miotający broni palnej">
Układ miotający broni palnej

Układ miotający broni palnej – zespół elementów broni służący do nadania pociskom energii kinetycznej.
Układy miotające broni palnej można podzielić ze względu na miejsce umiejscowienia i sposób wykorzystania ładunku miotającego na:

</doc>
<doc id="163826" url="https://pl.wikipedia.org/wiki?curid=163826" title="Bombarda">
Bombarda

Bombarda – machina oblężnicza miotająca kamienie lub belki, a od XIV wieku odprzodowe działo dużego kalibru i krótkiej lufie.
Bombarda była pierwszym prymitywnym działem. Jej lufa miała węższą część denną i szerszą część wylotową. Początkowo lufa składała się z kilku listew, połączonych pierścieniami. W wyniku udoskonaleń przeprowadzonych w XIV i XV wieku zaczęto odlewać lufy do bombard z brązu. Największe działa, jak na przykład szwajcarska Szalona Greta, były ustawiane na rusztowaniu belkowym.
Bombardy były przeznaczone głównie do burzenia murów obronnych, ale umieszczano je także na okrętach (głównie śródziemnomorskich galerach). Strzelano z nich kulami kamiennymi, później żelaznymi, a donośność wynosiła 200–600 metrów.
Proces załadowania bombardy i wystrzału był bardzo skomplikowany i powolny. Dodatkowo wyprodukowanie bombardy było bardzo kosztowne.
Największą bombardą na świecie jest ważąca ponad 39 ton Car-puszka z 1586, przechowywana do dziś na Kremlu w Moskwie.

</doc>
<doc id="163831" url="https://pl.wikipedia.org/wiki?curid=163831" title="Kolej Petersbursko-Warszawska">
Kolej Petersbursko-Warszawska



</doc>
<doc id="163832" url="https://pl.wikipedia.org/wiki?curid=163832" title="Droga Żelazna Warszawsko-Petersburska">
Droga Żelazna Warszawsko-Petersburska



</doc>
<doc id="163833" url="https://pl.wikipedia.org/wiki?curid=163833" title="Droga Żelazna Petersbursko-Warszawska">
Droga Żelazna Petersbursko-Warszawska



</doc>
<doc id="163834" url="https://pl.wikipedia.org/wiki?curid=163834" title="Mirosław Handke">
Mirosław Handke

Mirosław Józef Handke (ur. 19 marca 1946 w Lesznie, zm. 22 kwietnia 2021 w Krakowie) – polski chemik, nauczyciel akademicki i polityk, profesor nauk chemicznych, specjalista w zakresie spektroskopii oscylacyjnej i fizykochemii krzemianów, rektor Akademii Górniczo-Hutniczej w Krakowie (1993–1998), minister edukacji narodowej w rządzie Jerzego Buzka (1997–2000).
Życiorys.
Syn Bronisława i Franciszki. Ukończył w 1969 studia na Wydziale Matematyczno-Fizyczno-Chemicznym Uniwersytetu Jagiellońskiego, po których rozpoczął pracę na Akademii Górniczo-Hutniczej na stanowisku młodszego asystenta. W 1974 obronił doktorat na AGH i został przeniesiony na stanowisko adiunkta. W 1981 był przewodniczącym Komisji Zakładowej NSZZ „Solidarność” w Akademii Górniczo-Hutniczej. W 1985 uzyskał stopień naukowy doktora habilitowanego i nominowany na stanowisko docenta.
Od 1988 do 1991 kierował Zakładem Chemii Krzemianów AGH, który sam zorganizował. W tym samym czasie był też zastępcą dyrektora Instytutu Inżynierii Materiałowej. W latach 1990–1993 pełnił funkcję prodziekana Wydziału Inżynierii Materiałowej, w 1992 został profesorem nadzwyczajnym, a w 1993 otrzymał tytuł profesora nauk chemicznych. W latach 1991–1993 ponownie był kierownikiem Zakładu Chemii Krzemianów, następnie do 1996 i ponownie od 2000 do 2012 zajmował stanowisko kierownika powstałej na bazie tego zakładu Katedry Chemii Krzemianów i Związków Wielkocząsteczkowych. W latach 1993–1998 pełnił funkcję rektora AGH (wybierany w 1993 i 1996).
W 1986 zasiadł w Komisji Nauk Ceramicznych Polskiej Akademii Nauk, a w 1994 w Komisji Chemii PAN. Pełnił też funkcję wiceprzewodniczącego Kolegium Rektorów Szkół Wyższych Krakowa w latach 1993–1997. Opublikował około 100 prac naukowych z dziedziny fizykochemii krzemianów i spektroskopii oscylacyjnej.
Od 31 października 1997 do 20 lipca 2000 z ramienia Akcji Wyborczej Solidarność pełnił funkcję ministra edukacji narodowej w rządzie Jerzego Buzka. Był autorem reformy systemu oświaty z 1999. Nowy system zastąpił obowiązującą od 1968 dwustopniową strukturę szkolnictwa, wprowadzając trzyletnie gimnazja, w których naukę rozpoczynano po ukończeniu sześciu klas szkoły podstawowej. Minister współtworzył też projekt nowych egzaminów maturalnych, które zastąpiły egzaminy na studia. Podał się do dymisji z powodu błędu w oszacowaniu przez resort kosztów podwyżki dla nauczycieli – budżet nie przewidział na ten cel dodatkowych 700 mln złotych.
Został pochowany na Cmentarzu Rakowickim w Krakowie (cmentarzu wojskowym przy ul. Prandoty, kw. LXXXIII/8/2).
Odznaczenia i wyróżnienia.
Postanowieniem prezydenta Bronisława Komorowskiego w 2011 został odznaczony Krzyżem Kawalerskim Orderu Odrodzenia Polski. Udekorowany został 4 czerwca tego samego roku przez Katarzynę Hall. Podczas uroczystości dekoracji doszło do incydentu. Mirosław Handke po wpięciu mu orderu w klapę marynarki oświadczył, że jest zaskoczony i przez zaskoczenie złamał zasadę nieprzyjmowania odznaczeń, po czym order odpiął.
W 2019 prezydent Andrzej Duda nadał mu Krzyż Oficerski Orderu Odrodzenia Polski.
Otrzymał także tytuł honorowego obywatela Jarosławia (1999).

</doc>
<doc id="163838" url="https://pl.wikipedia.org/wiki?curid=163838" title="Lucjusz II">
Lucjusz II

Lucjusz II (łac. "Lucius II", właśc. Gerardo Caccianemici; ur. w Bolonii – zm. 15 lutego 1145 w Rzymie) – papież w okresie od 8 lub 12 marca 1144 do 15 lutego 1145.
Życiorys.
Gerardo Caccianemici urodził się w Bolonii jako syn Alberto dell'Orso. Następnie został członkiem kongregacji kanoników regularnych San Frediano najpierw w Lukce, a potem na Lateranie. Prawdopodobnie w marcu 1123 został mianowany przez Kaliksta II kardynałem prezbiterem kościoła Santa Croce in Gerusalemme i począwszy od 11 września 1123 pojawia się wśród sygnatariuszy bulli papieskich. W latach 1125-26 i 1127-28 był legatem papieża Honoriusza II w Niemczech. W trakcie pierwszej legacji, wspierał wybór Lotara III na króla Niemiec i asystował przy wyborze Norberta z Xanten na arcybiskupa Magdeburga. W 1128/29 i 1131-33 był gubernatorem Benewentu. Uczestniczył w podwójnej papieskiej elekcji w lutym 1130 i poparł wybór Innocentego II. W następnych latach trzykrotnie służył jako jego legat w Niemczech (1130-31, 1133-34 i 1136). W 1137 był członkiem komisji kardynalskiej badającej legalność wyboru opata Rainaldo z Monte Cassino. W grudniu 1141 został kanclerzem Świętego Kościoła Rzymskiego. W chwili wyboru na papieża był też protoprezbiterem Kolegium Kardynałów.
Pontyfikat.
Wybór na papieża.
8 marca 1144 kardynałowie jednogłośnie obrali go na następcę Celestyna II (1143-44). Przyjął imię Lucjusz II. 12 marca 1144 otrzymał sakrę biskupią i został uroczyście koronowany przez archidiakona Gregorio Tarquini.
Sprawy polityczne.
Lucjusz II odziedziczył po swoich dwóch poprzednikach dwa problemy. Pierwszym z nich byli rzymscy mieszczanie, podburzani przez Arnolda z Brescii, którzy nie uznawali świeckiej władzy papieża. Drugim był konflikt z nominalnym wasalem papiestwa królem Roger II sycylijskim. W rozwiązywaniu obu tych spraw papież nie odniósł sukcesów. W czerwcu 1144 zawarł rozejm z Rogerem II na warunkach przez niego podyktowanych. Z kolei w Rzymie wbrew woli papieża obrano na senatora Giordano Pierleoni, brata antypapieża Anakleta II (1130-1138), a kiedy Lucjusz II zwrócił się o pomoc do króla Niemiec Konrada III, wybuchł otwarty bunt. Według zapisów kronikarskich, Lucjusz II, w trakcie walk o Kapitol, został ranny od uderzenia kamieniem i, wskutek odniesionych ran, zmarł kilka dni później, po 11 miesiącach pontyfikatu.
Sprawy religijne.
Na polu wewnątrzkościelnym Lucjusz II wspierał rozwój niedawno utworzonego zakonu premonstratensów, sprowadził benedyktynów z Cluny do klasztoru S. Saba na Awentynie i nadał kościół tytularny S. Croce in Gerusalemme kanonikom regularnym kongregacji San Frediano. Mianował 12 kardynałów na dwóch konsystorzach. Przyjął Portugalię jako lenno Stolicy Piotrowej, a także potwierdził prymat Toledo nad nią.

</doc>
<doc id="163844" url="https://pl.wikipedia.org/wiki?curid=163844" title="Oscylator">
Oscylator

Oscylator – urządzenie lub układ fizyczny wykonujący ruch drgający lub (w technice) generujący mechanicznie, elektrycznie, elektronicznie itp. oscylacje, czyli drgania. Często termin „oscylator” utożsamia się z oscylatorem harmonicznym, to znaczy układem wykonującym drgania harmoniczne, zaś w wypadku kiedy chodzi o inne rodzaje drgań dodaje się wówczas przymiotnik – anharmoniczny.
Oscylator z diodą tunelową.
Stworzenie oscylatora za pomocą diody tunelowej możliwe jest dzięki specyficznej charakterystyce diody. Zjawisko nazwane ujemną rezystancją, umożliwia zaprojektowanie oscylatora działającego w oparciu o diodę tunelową, podobnie jak w przypadku tranzystora unipolarnego, na bazie którego także można stworzyć obwód oscylatora.

</doc>
<doc id="163845" url="https://pl.wikipedia.org/wiki?curid=163845" title="Edmund Wittbrodt">
Edmund Wittbrodt

Edmund Kazimierz Wittbrodt (ur. 16 listopada 1947 w Rumi) – polski inżynier, nauczyciel akademicki i polityk, profesor nauk technicznych, w latach 2000–2001 minister edukacji narodowej, senator IV, V, VI, VII i VIII kadencji. W latach 2016–2019 prezes Zrzeszenia Kaszubsko-Pomorskiego.
Życiorys.
Działalność naukowa.
W 1972 został magistrem inżynierem po ukończeniu studiów na Wydziale Mechanicznym Technologicznym Politechniki Gdańskiej. W 1974 uzyskał stopień doktora nauk technicznych, a w 1983 stopień doktora habilitowanego nauk technicznych. W 1991 otrzymał tytuł profesora nauk technicznych. Zawodowo związany z Politechniką Gdańską, objął na niej stanowisko profesora zwyczajnego. Odbył staż naukowy na Uniwersytecie Walijskim (Wielka Brytania) w roku akademickim 1976–1977.
Pełnił funkcję przewodniczącego Rady Rektorów Pomorza Nadwiślańskiego i przewodniczącego Konferencji Rektorów Polskich Uczelni Technicznych. Od 1990 do 1996 sprawował funkcję rektora Politechniki Gdańskiej.
Działalność zawodowa i polityczna.
W wyborach parlamentarnych w 1993 bez powodzenia kandydował do Senatu z ramienia Zrzeszenia Kaszubsko-Pomorskiego (na 15 kandydatów w okręgu zajął 5. miejsce). W 1997 został senatorem IV kadencji z ramienia Akcji Wyborczej Solidarność. Reprezentował krajowy parlament w Zgromadzeniu Parlamentarnym Rady Europy. Od 20 lipca 2000 do 19 października 2001 sprawował funkcję ministra edukacji narodowej w rządzie Jerzego Buzka.
W kolejnych wyborach ponownie uzyskiwał mandat senatora – w 2001 V kadencji z ramienia Bloku Senat 2001, a w 2005 VI kadencji z ramienia Platformy Obywatelskiej. Od maja do lipca 2004 sprawował też mandat eurodeputowanego w ramach delegacji krajowej. W wyborach parlamentarnych w 2007 po raz czwarty uzyskał mandat senatorski, otrzymując 244 214 głosów. Został powołany w skład Kapituły do Spraw Profesorów Oświaty.
W 2011 z powodzeniem ubiegał się o reelekcję, w nowym okręgu jednomandatowym dostał 70 345 głosów. W 2012 został przewodniczącym Parlamentarnego Zespołu Wspierania Języka Esperanto (został członkiem honorowym Polskiego Stowarzyszenia Europa-Demokracja-Esperanto). W 2015 Edmund Wittbrodt zrezygnował z kandydowania w kolejnych wyborach parlamentarnych. 3 grudnia 2016 został wybrany na prezesa Zrzeszenia Kaszubsko-Pomorskiego. Zakończył urzędowanie 30 listopada 2019. Objął także funkcję przewodniczącego Rady Fundacji Gdańskiej.
Życie prywatne.
Żonaty, ma dwie córki: Agatę i Izabelę.

</doc>
<doc id="163846" url="https://pl.wikipedia.org/wiki?curid=163846" title="Bolek i Lolek">
Bolek i Lolek

Bolek i Lolek – dwaj tytułowi bohaterowie jednego z najpopularniejszych polskich seriali animowanych dla dzieci.
Historia.
Twórcą utworu i jego koncepcji, inicjatorem serii, pierwotnym autorem i współautorem opracowania utworu w formie projektów plastycznych był Władysław Nehrebecki. Synowie Władysława Nehrebeckiego, Jan i Roman, oraz sam autor w licznych wywiadach, oświadczeniach i wspomnieniach podają, że inspiracją dla stworzenia utworu były zabawy synów autora i że ich ówczesne figle i psoty były natchnieniem powstających od 1962 roku scenariuszy do tej serii. W pierwotnym zamyśle Nehrebeckiego Bolkiem miał być niższy i grubszy chłopiec, Lolkiem wyższy i szczuplejszy. Twórca został jednak przegłosowany przez radę artystyczną studia.
Sam Władysław Nehrebecki w wywiadzie udzielonym „Gazecie Południowej” w 1977 mówi o tym, że inspiracją do tworzenia filmów z serii Bolek i Lolek były także pomysły wysyłane do studia przez dzieci, a postaci Bolka i Lolka „odpowiadały jego synom nie zewnętrznie, ale pewnymi cechami charakteru, które w filmie zostały wyolbrzymione i dodatkowo wzbogacone” Imiona postaci nawiązują do przedwojennego polskiego filmu "Bolek i Lolek" z 1936 roku w reżyserii Michała Waszyńskiego, w którym obie tytułowe postacie grał Adolf Dymsza, ulubiony aktor Władysława Nehrebeckiego. Autorami rysunkowego wizerunku głównych bohaterów (Bolek – czerwone szorty, żółta bluza, wyższy i szczuplejszy, Lolek – fioletowe spodnie na szelkach, biały podkoszulek, niższy i tęższy) byli Alfred Ledwig, Leszek Lorek i Władysław Nehrebecki. Za montaż, dźwięk i efekty odpowiadali Otokar Balcy i Alojzy Mol. Kompozytorem najbardziej znanego motywu muzycznego jest Waldemar Kazanecki, oprócz niego muzykę do filmu napisał Tadeusz Kocyba.
Seria "Bolek i Lolek" została zainicjowana w 1962 roku. Pomysł stworzenia serii był odpowiedzią na rozwój polskiej telewizji. W wywiadzie udzielonym Marii Malatyńskiej w Magazynie Filmowym Nr.8 z 1971 roku Władysław Nehrebecki wyraźnie wskazuje inspiracje i genezę powstania swoich bohaterów. Założeniem było stworzenie dwóch bohaterów przeżywających podwórkowe przygody, wcielając się w postacie znane z literatury młodzieżowej i z filmów w zabawach, w których ulega zatarcie między fantazją a fikcją. W pierwszym filmie "Kusza" (1963), którego scenariusz chłopcy wcielają się w postać Wilhelma Tella. W założeniach film miał przestrzegać przed zabawami z bronią. Obraz ten w reżyserii Władysława Nehrebeckiego otrzymał nagrodę na festiwalu w Gottwaldowie. Wszystkie filmy z Bolkiem i Lolkiem powstały w Studio Filmów Rysunkowych w Bielsku-Białej. Przez 23 lata nakręcono ponad 150 odcinków w 10 seriach oraz dwa filmy pełnometrażowe. Najobszerniejsza seria to "Przygody Bolka i Lolka", która zawiera 63 odcinki. Pozostałe serie nie są tak obszerne, ale bazują na jednym ściśle określonym temacie, np. podróże po świecie, spędzanie wolnego czasu. Przy realizacji jednego odcinka pracowało około 20 osób. Zajmowało im to kilka miesięcy.
Duet bohaterów szybko zdobył sympatię młodych i starszych widzów. Filmy z ich udziałem odniosły wielki sukces w kraju i za granicą. Były wyświetlane w wielu krajach na wszystkich kontynentach. W 1973 twórcy filmu wprowadzili na życzenie żeńskiej części widowni nową postać – Tolę. Pierwszy raz wystąpiła w odcinku zatytułowanym „Tola”. W sumie pojawiła się w 30 odcinkach.
Większość odcinków nie posiada dialogów. Wyjątkiem jest film pełnometrażowy " Wielka Podróż Bolka i Lolka" i wyprodukowane już po śmierci Władysawa Nehrebeckiego film montażowy " Bolek i Lolek na Dzikim Zachodzie " i seria z lat 80" Bolek i Lolek w Europie"., gdzie głównym bohaterom głosu użyczały: Bolkowi – Ewa Złotowska, Ilona Kuśmierska, Lolkowi – Danuta Mancewicz, Danuta Przesmycka.
Film "Wielka podróż Bolka i Lolka" (1977) był pierwszym polskim pełnometrażowym filmem animowanym. W tejże produkcji po raz pierwszy Bolek i Lolek odezwali się na ekranie. Nad filmem pracowało około 30 osób, a w końcowej fazie produkcji nawet 50. Realizacja filmu trwała trzy lata. Tam też pojawiła się postać Jeremiasza – negatywnego bohatera, który miał być wykorzystany w kolejnych seriach z Bolkiem i Lolkiem w tym m.in. "Podróże kosmiczne". Do realizacji "Podroży kosmicznych" nie doszło, zamiast tego wyprodukowano serię "Bolek i Lolek wśród górników". Film wzbudził zainteresowanie amerykańskiej wytwórni Columbia, z którą Studio Filmów Rysunkowych zawarło pierwsze kontrakty. Spór o prawa autorskie do projektu plastycznego postaci przekreślił jednak plany współpracy z amerykańską wytwórnią.
Ostatnie filmy o Bolku i Lolku nakręcono w 1986 roku. Były to trzy filmy montażowe złożone z kilku odcinków z serii "Bolek i Lolek na wakacjach" i "Bajki Bolka i Lolka" rozdzielonych komentarzami oraz "Bolek i Lolek na Dzikim Zachodzie" złożony z odcinków połączonych dokrętkami. Filmy te zostały wyprodukowane bez zgody i przy sprzeciwie żony Władysława Nehrebeckiego - Elżbiety, która odmówiła Studio sprzedaży praw do realizacji tych filmów. Sfr świadomie zignorowało jej wolę jako jedynej osoby uprawnionej do wykonywania nadzoru nad dorobkiem zmarłego męża. Filmy z przygodami niezapomnianego duetu chętnie oglądają kolejne pokolenia. W zorganizowanym przez TVP i „Gazetę Wyborczą” w 1997 roku plebiscycie "Dobranocka wszech czasów" Bolek i Lolek zajęli pierwsze miejsce przed "Smerfami" (II miejsce) i "Wilkiem i zającem" (III miejsce). Obecnie Bolek i Lolek pojawiają się często w książeczkach, kolorowankach, grach i programach komputerowych. W okresie PRL-u również produkowano dużą ilość zabawek: figurki, filmy na przezroczach i taśmie 8 mm, pocztówki, gry zręcznościowe, układanki z klocków i wiele innych.
19 maja 2011 r. w Bielsku-Białej odsłonięto pomnik Bolka i Lolka.
W trakcie produkcji filmów z Bolkiem i Lolkiem powstał 1 film pełnometrażowy oraz 3 montażowe. Łączna liczba wszystkich odcinków krótkometrażowych (w tym 9 edukacyjnych) wynosi 183..
Spór o prawa autorskie.
Postaci Bolka i Lolka były przedmiotami niemal trzydziestoletniego sporu o prawa autorskie do projektu plastycznego. W 1975 roku po raz pierwszy, po wyjściu z więzienia, o ustalenie praw autorskich do postaci Bolka i Lolka w ujęciu plastycznym wystąpił do sądu Alfred Ledwig (Alfred Ledwig, na płatne zlecenie organizacji opozycyjnej, dorysował orłowi koronę na ulotce niepodległościowej, za tę działalność został skazany na półtora roku więzienia, z czego w więzieniu spędził 9 miesięcy). Z pozwem wzajemnym wystąpił Władysław Nehrebecki. Po opuszczeniu więzienia Ledwig nie został ponownie zatrudniony w Studiu Filmów Rysunkowych. Postanowił wyjechać do RFN. Przed wyjazdem sprzedał Studiu Filmów Rysunkowych licencję na kontynuowanie serii, którą wycofał po uzyskaniu niemieckiego paszportu w 1981 roku. Na emigracji przebywał do śmierci, zmarł w roku 2006. Przebywając w Niemczech, udzielał licencji na korzystanie z wizerunku Bolka i Lolka przedsiębiorstwom takim jak Victory media czy Logoshirt, nie stosując się do prawomocnych wyroków sądów polskich dotyczących autorstwa postaci. W 1993 roku bez porozumienia z pozostałymi twórcami udzielił licencji polskiemu przedsiębiorstwu PiK. Na wniosek Marzeny Nehrebeckiej, Sąd Apelacyjny w Katowicach zakazał Ledwigowi udzielania licencji, nakazał przeprosiny oraz zasądził karę pieniężną.
W 1994 roku Alfred Ledwig został rehabilitowany. W 1997 rozpoczął się nowy proces o ustalenie praw autorskich. Alfred Ledwig domagał się przyznania 95% praw do obu postaci, podpierając się fałszywymi oświadczeniami i zakupionymi od Leszka Lorka prawami do postaci Lolka, którego rzekomo stworzył Lorek. Spór został ostatecznie rozstrzygnięty w roku 2004. Sąd Najwyższy utrzymał w mocy postanowienie, iż udział w prawach majątkowych do postaci plastycznych będzie dzielić się po równo między Alfredem Ledwigiem, Leszkiem Lorkiem i Władysławem Nehrebeckim. Obecnie nad postaciami czuwa wyznaczony przez sąd niezależny prawnik. Historia sporu została przedstawiona w filmie dokumentalnym "Bolek i Lolek dla dorosłych" (reżyseria Bożena Garus-Hockuba, rok produkcji 1997) oraz na blogu córki Władysława Nehrebeckiego, Marzeny. Po śmierci Władysława Nehrebeckiego Studio Filmów Rysunkowych zwróciło się o zgodę na kontynuację produkcji do jego spadkobierców. Elżbieta Nehrebecka, druga żona zmarłego w stanowczy sposób odmówiła sprzedaży przysługujących jej 50% udziałów, zakazując SFR dalszych produkcji. Synowie Jan i Roman scedowali natomiast na SFR swoje prawa. SFR nie dysponując kompletem praw wyprodukowało film montażowy „Bolek i Lolek na Dzikim Zachodzie” składający się z odcinków serii pod tym samym tytułem uzupełniając je dokrętkami, serię „Olimpiada Bolka i Lolka”, serię „Bolek i Lolek w Europie”, filmy montażowe „Sposób na wakacje Bolka i Lolka” i „Bajki Bolka i Lolka” usuwając z nich plansze z nazwiskami twórców odcinków. W 1998 roku Jan i Roman Nehrebeccy wypowiedzieli SFR cesję ze względu na nieporozumienia w interpretacji zapisów umowy cesji praw. W dniu 6 lipca 1981 zezwolenie na wykorzystanie wizerunku plastycznego postaci Bolka i Lolka w imieniu własnym i Leszka Lorka podpisał Alfred Ledwig. 7 czerwca 1982, tuż po opuszczeniu PRL, uchylił się od skutków prawnych umowy. Wyrokiem IC 970/93 Sądu Wojewódzkiego w Bielsku-Białej z 7 grudnia 1994 wniosek SFR o uznanie oświadczenia woli Ledwiga za bezskuteczne został oddalony. Historia naruszeń została opisana na blogu córki Władysława Nehrebeckiego – Marzeny w artykule „Nie uśmiechaj się do dziecka”. Alfred Ledwig wystąpił również z pozwem przeciwko Studio Filmów Rysunkowych domagając się zakazania pozwanemu dalszego eksploatowania postaci Bolka i Lolka w szczególności na nośnikach CD i DVD. Po wielu odwołaniach Sąd Najwyższy uznał, iż prawa powoda zostały naruszone, a bajki na cyfrowych nośnikach sprzedawane były nielegalnie bowiem SFR dysponowało jedynie prawem do eksploatowania filmów na taśmie światłoczułej. Jednakże wyrokiem I CSK 33/10 z dnia 2 grudnia 2010 roku Sąd Najwyższy zmienił kwalifikacje i wykładnię praw producenta do eksploatacji dzieł powstałych przed 1994, dotyczyło to jednak filmu "Rejs" i nie odniosło skutków prawnych w stosunku do uprzednio wydanego wyroku.
Próby kontynuacji serii.
Trwający spór o prawa autorskie do postaci Bolka i Lolka przez wiele lat uniemożliwiał realizację nowych filmów z serii. Mimo to w 1998 roku Roman Nehrebecki, syn Władysława Nehrebeckiego, oraz Marian Cholerek, reżyser wielu filmów z Bolkiem i Lolkiem, rozpoczęli pracę nad nową serią o przygodach Tolka i Olka, kuzynów Bolka i Lolka. W 1998 roku ukazał się komiks "Przygody kuzynów Bolka i Lolka – Sensacyjne odkrycie" według scenariusza Romana Nehrebeckiego, z ilustracjami Cholerka. Była to jednorazowa publikacja, która nie odniosła sukcesu. Wydawania komiksu nie kontynuowano. W maju 1999 roku wypuszczono pierwszy film z Tolkiem i Olkiem trwający 1 minutę. Od 2000 roku trwały prace nad filmem pełnometrażowym, który nie został ukończony. Według wypowiedzi Romana Nehrebeckiego, w marcu 2006 roku film był gotowy w 30%. W planach była także realizacja 26-odcinkowego serialu telewizyjnego.
Zakończenie sporu o prawa autorskie otworzyło drogę do kontynuacji serii. W styczniu 2011 r. poinformowano o pracy nad nowym filmem pełnometrażowym z udziałem Bolka i Lolka pod roboczym tytułem "Kosmiczna podróż Bolka i Lolka" według scenariusza Romana Nehrebeckiego i Piotra Skuchy. Jego produkcją zajmowało się studio Sol-Anima z siedzibą Bielsku-Białej, założone przez Romana Nehrebeckiego. Film miał być połączeniem tradycyjnej animacji z technologią 3D. Wówczas gotowe było 30% 85-minutowego filmu. Dnia 19 stycznia 2011 roku, pięć dni przed pojawieniem się informacji medialnych na temat filmu, Sąd Rejonowy w Bielsku-Białej ogłosił upadłość spółki Sol-Anima. W czerwcu 2011 r. potwierdzono, że produkcja napotyka na problemy finansowe. W lipcu 2011 roku Sąd Gospodarczy w Bielsku-Białej zmienił postanowienie o ogłoszeniu upadłości Spółki Sol-Anima obejmującej likwidację majątku na postanowienie o ogłoszeniu upadłości z możliwością zawarcia układu. Od 1 lutego 2015 spółka znajduje się w likwidacji, zaś 11 stycznia 2017 została wykreślona z rejestru przedsiębiorców.
Filmografia.
Filmy edukacyjne z udziałem Bolka i Lolka.
Filmy krótkometrażowe
"Kawaler Orderu Uśmiechu" (epilog "Wielkiej podróży") – 1979
Książki.
Książki opracowane przez Władysława Nehrebeckiego, Leszka Mecha (tekst) i Alfreda Ledwiga (ilustracje) były wydawane w latach 1974–1980.
Serie:
Kolejne przygody Bolka i Lolka
Po latach wydawnictwo Znak Emotikon zapoczątkowało wydawanie kolejnych książek z przygodami Bolka i Lolka. W 2011 roku ukazały się: "Bolek i Lolek. Teatr", "Bolek i Lolek. Straszne skutki oglądania telewizji", "Bolek i Lolek. Bal przebierańców" oraz "Nowe przygody Bolka i Lolka". Oprócz tego ukazały się również serie "Łamigłówki", "Rysuję", "Labirynty" oraz seria do nauki języka angielskiego, wszystkie autorstwa Elżbiety Lekan.
Książka "Nowe przygody Bolka i Lolka" otworzyła z kolei serię opowieści dla dzieci, młodzieży i dorosłych w każdym wieku. Do tej pory ukazały się w niej pięc książek:
Komiksy.
Komiks z udziałem obu bohaterów nie stanowi całości książki. Wszystkie obrazkowe historyjki są ukazane tylko w czasopismach.

</doc>
<doc id="163853" url="https://pl.wikipedia.org/wiki?curid=163853" title="Ryszard Czarnecki">
Ryszard Czarnecki

Ryszard Henryk Czarnecki (ur. 25 stycznia 1963 w Londynie jako Richard Henry Czarnecki) – polski polityk, historyk, dziennikarz, działacz sportowy, w latach 1991–1993 oraz 1997–2001 poseł na Sejm I i III kadencji, od 2004 deputowany do Parlamentu Europejskiego VI, VII, VIII i IX kadencji, w 1993 wiceminister kultury, w latach 1997–1998 przewodniczący Komitetu Integracji Europejskiej, w latach 1998–1999 minister-członek Rady Ministrów, w latach 2014–2018 wiceprzewodniczący Parlamentu Europejskiego VIII kadencji. 
Życiorys.
Wykształcenie i praca zawodowa.
W 1981 ukończył XXXIX Liceum Ogólnokształcące im. Ludowego Lotnictwa Polskiego w Warszawie, a w 1986 studia na Wydziale Filozoficzno-Historycznym Uniwersytetu Wrocławskiego.
W 1988 studiował w Rzymie. W latach 1988–1990 był dziennikarzem „Dziennika Polskiego” wydawanego w Londynie, od 1990 do 1991 sekretarzem redakcji miesięcznika „Głos”, a w 1991 zastępcą redaktora naczelnego „Wiadomości Dnia”. W tym samym roku przez kilka miesięcy zajmował stanowiska redaktora naczelnego „Dziennika Dolnośląskiego” oraz członka zarządu wydawcy tego pisma, spółki Norpol-Press we Wrocławiu. Pełnił też nominalnie funkcję redaktora naczelnego tygodnika „Prosto z (...)”, który spółka ta zamierzała wydawać po zamknięciu „Dziennika Dolnośląskiego”, ale który ostatecznie się nie ukazał. W latach 1993–1997 kierował redakcją katolicką telewizji Polsat. Od 1999 do 2001 przewodniczył radzie programowej Radia Polonia.
Działalność społeczna i publicystyczna.
W 1990 założył fundację „Pro Patria”. Był wiceprezesem (1997–1999 i 2001–2003) i prezesem (1999–2001) klubu żużlowego WTS Atlas Wrocław, a także członkiem rady nadzorczej WKS Śląsk Wrocław (2002–2003). Od września 2001 do grudnia 2002 zajmował stanowisko prezesa Instytutu Prawa i Studiów Europejskich w Warszawie. W 2005 objął funkcję wiceprzewodniczącego Wydziału Zagranicznego Polskiego Związku Piłki Nożnej.
W 2017 planował ubiegać się o stanowisko prezesa Polskiego Komitetu Olimpijskiego, jednak przed samym głosowaniem wycofał swoją kandydaturę. W latach 2018–2021 był wiceprezesem Polskiego Związku Piłki Siatkowej do spraw międzynarodowych. W 2018 wszedł w skład zarządu PKOl.
Publikował m.in. w „Arcanach”, „Gazecie Polskiej”, „Nowym Państwie”, „Naszym Dzienniku”, „Gazecie Finansowej”, „Warszawskiej Gazecie”, „W Sieci Historii” i „Gazecie Polskiej Codziennie”. W 2011 objął funkcję przewodniczącego Rady Nadzorczej spółki Forum wydającej dziennik „Gazeta Polska Codziennie”.
Działalność polityczna i społeczna.
Od 1981 działał w Niezależnym Zrzeszeniu Studentów. W listopadzie i grudniu tego roku uczestniczył na Uniwersytecie Wrocławskim w strajku solidarnościowym ze strajkiem w Wyższej Szkole Inżynierskiej w Radomiu. W latach 80. był kolporterem i autorem podziemnej prasy opozycyjnej. Od 1982 do 1984 współpracował z Polską Niezależną Organizacją Młodzieżową. Od 1982 do 1984 był członkiem zarządu, a od 1984 do 1987 przewodniczącym podziemnego zarządu NZS na Uniwersytecie Wrocławskim. Od 1984 do 1987 był członkiem prezydium krajowego podziemnych struktur tej organizacji. W 1987 został członkiem, a następnie rzecznikiem Krajowej Komisji Koordynacyjnej NZS. Współpracował także z Archiwum Solidarności. 14 listopada 1987 był jednym z sygnatariuszy Ruchu Polityki Realnej przekształconego następnie w Unię Polityki Realnej. W październiku 1989 współtworzył Zjednoczenie Chrześcijańsko-Narodowe.
W wyborach parlamentarnych w 1991, otrzymawszy 12 199 głosów został wybrany w okręgu wrocławskim posłem na Sejm I kadencji z listy Wyborczej Akcji Katolickiej. Od 1991 do 1993 był wiceprzewodniczącym Komisji Kultury i Środków Przekazu. Od czerwca do września 1993 sprawował funkcję wiceministra kultury w rządzie Hanny Suchockiej. W wyborach w 1993 bez powodzenia kandydował do Sejmu z listy Katolickiego Komitetu Wyborczego „Ojczyzna”. W listopadzie 1993 został wiceprezesem ZChN. Po rezygnacji Wiesława Chrzanowskiego, w październiku 1994 zastąpił go na czele partii, a w marcu 1995 został formalnie wybrany na prezesa ZChN. Funkcję tę pełnił do lutego 1996.
W wyborach parlamentarnych w 1997, uzyskując 37 001 głosów, zdobył mandat poselski z listy Akcji Wyborczej Solidarność. Od 17 października 1997 do 27 lipca 1998 był przewodniczącym Komitetu Integracji Europejskiej (w randze ministra). Od 27 lipca 1998 do 26 marca 1999 pełnił urząd ministra-członka Rady Ministrów w rządzie Jerzego Buzka. Po odejściu z rządu przewodniczył sejmowej Komisji Łączności z Polakami za Granicą.
W kwietniu 2001 został prezesem regionu dolnośląskiego ZChN. W wyborach parlamentarnych w tym samym roku ubiegał się ponownie o mandat posła z listy Akcji Wyborczej Solidarność Prawicy, która nie przekroczyła progu wyborczego (uzyskał 5261 głosów). W wyborach samorządowych w 2002 bez powodzenia kandydował na prezydenta Wrocławia z ramienia Komitetu Wyborczego Wyborców Nasz Wrocław, zdobywając 8797 głosów (5,37%).
Pozostając członkiem ZChN, wiosną 2002 objął funkcję doradcy Andrzeja Leppera i Samoobrony RP ds. Unii Europejskiej. W 2003 przez kilka miesięcy był doradcą prezydenta Włocławka Władysława Skrzypka ds. integracji z UE. W lutym 2004 został członkiem Samoobrony RP, po czym w wyborach w czerwcu tego samego roku uzyskał mandat deputowanego do Parlamentu Europejskiego z listy tego ugrupowania, otrzymując 31 717 głosów w okręgu dolnośląsko-opolskim. W Europarlamencie zajął się m.in. unijnymi przedsięwzięciami monitorującymi wybory w krajach Trzeciego Świata. Był członkiem komitetu wyborczego Andrzeja Leppera jako kandydata w wyborach prezydenckich w 2005. Przed wyborami samorządowymi w 2006 był kandydatem na prezydenta Wrocławia, jednak wycofał swoją kandydaturę i poparł Rafała Dutkiewicza. 16 lipca 2007 został wykluczony z Samoobrony RP, co uzasadniono jego sprzeciwem wobec decyzji partii o opuszczeniu koalicji rządowej.
We wrześniu 2008 wstąpił do Prawa i Sprawiedliwości. W wyborach do Parlamentu Europejskiego w 2009, kandydując z listy tej partii w okręgu kujawsko-pomorskim, otrzymał 27 106 głosów i zdobył ponownie mandat europosła. W styczniu 2011 wszedł w skład komitetu politycznego PiS. W wyborach w 2014 z listy PiS po raz trzeci został wybrany do Europarlamentu, startując tym razem w okręgu wielkopolskim. 1 lipca 2014 został wybrany na jednego z wiceprzewodniczących Parlamentu Europejskiego.
W wyborach do Parlamentu Europejskiego w 2019 Ryszard Czarnecki kandydował z listy komitetu wyborczego Prawo i Sprawiedliwość w okręgu wyborczym nr 4 (Warszawa), uzyskując po raz kolejny mandat poselski.
Działa w Polskim Komitecie Olimpijskim i został jego oficjalnym delegatem na Letnich Igrzyskach Olimpijskich 2020.
Kontrowersje.
Porównanie Róży Thun do szmalcowników.
W opublikowanej 3 stycznia 2018 rozmowie z portalem Niezalezna.pl Ryszard Czarnecki porównał europosłankę Platformy Obywatelskiej Różę Thun do szmalcowników. W związku z tym, na wniosek liderów czterech frakcji PE, 7 lutego 2018 w głosowaniu tajnym został odwołany ze stanowiska wiceprzewodniczącego Parlamentu Europejskiego, za „poważne uchybienia” regulaminu. Był to pierwszy przypadek odwołania wiceprzewodniczącego w historii Parlamentu Europejskiego. W czerwcu 2019 Trybunał Sprawiedliwości Unii Europejskiej odrzucił skargę Ryszarda Czarneckiego na odwołanie z funkcji wiceprzewodniczącego PE, uznając ją za bezzasadną.
Róża Thun uznała wypowiedź Ryszarda Czarneckiego za poniżającą i zażądała od niego przeprosin w mediach oraz wpłaty 50 tys. złotych na rzecz organizacji „Forum Dialogu” oraz Stowarzyszenia „Dzieci Holokaustu”. W sierpniu 2019 Sąd Okręgowy w Warszawie uznał, że Ryszard Czarnecki porównując Różę Thun do szmalcowników naruszył jej dobre imię, w związku z czym nakazał mu publikację przeprosin pod adresem europosłanki PO na stronie głównej Niezalezna.pl oraz na stronie głównej jego bloga w terminie 14 dni od uprawomocnienia się wyroku, a także zapłatę po 15 tys. złotych na rzecz dwóch wspomnianych organizacji. Ryszard Czarnecki zapowiedział odwołanie od wyroku. We wrześniu 2020 Sąd Apelacyjny w Warszawie utrzymał w mocy wyrok sądu pierwszej instancji, nakazując Ryszardowi Czarneckiemu przeprosiny za „niestosowne i głęboko raniące” porównanie, które było bezprawne, oraz zapłatę orzeczonej w pierwszej instancji sumy na cel społeczny. Sąd wskazał, że „pozwany przekroczył granice dopuszczalnej krytyki i nadużył wolności słowa”. We wrześniu 2021 Ryszard Czarnecki opublikował przeprosiny wobec Róży Thun, przyznając, że jego słowa były "niestosowne i głęboko obraźliwe".
Zarzuty Europejskiego Urzędu ds. Zwalczania Nadużyć Finansowych.
W 2020 Europejski Urząd ds. Zwalczania Nadużyć Finansowych (OLAF) skierował wniosek do polskiej prokuratury w sprawie niekorzystnego rozporządzenia przez niego mieniem Parlamentu Europejskiego przy składaniu wniosków o zwrot kosztów podróży służbowych. W kwietniu 2021 Parlament Europejski zobowiązał Czarneckiego do zwrotu 100 000 euro, które europoseł bezprawnie pobrał na rzecz swoich delegacji. Czarnecki podporządkował się temu wymogowi i oddał wyznaczoną kwotę. 
Życie prywatne.
Urodził się w Londynie jako Richard Henry Czarnecki. W 2013 oficjalnie zmienił imiona na Ryszard Henryk. Jest wnukiem Henryka Karola Czarneckiego oraz synem profesor Marii Bielińskiej-Czarneckiej i Henryka T. Czarneckiego, twórcy m.in. filmów polsko-radzieckich i drugiego reżysera filmu "Hubal". Jego rodzice rozwiedli się rok po narodzinach syna.
Z pierwszego małżeństwa, które zakończyło się rozwodem, ma dwóch synów: Przemysława (ur. 1983), polityka, oraz Bartosza (ur. 1990), który został zatrudniony w Polskiej Grupie Zbrojeniowej. Później zawarł związek małżeński z Emilią, córką Mirosława Hermaszewskiego, z którą ma syna Stanisława (ur. 2010).

</doc>
<doc id="163856" url="https://pl.wikipedia.org/wiki?curid=163856" title="CMK">
CMK



</doc>
<doc id="163857" url="https://pl.wikipedia.org/wiki?curid=163857" title="Szczerców">
Szczerców

Szczerców – wieś w Polsce położona w województwie łódzkim, w powiecie bełchatowskim, w gminie Szczerców, nad rzeką Widawką. Siedziba gminy Szczerców.
Dawniej miasto - uzyskał lokację miejską przed 1364 rokiem, zdegradowany w 1870 roku. W końcu XVI wieku był miastem królewskim Korony Królestwa Polskiego w tenucie szczercowskiej w powiecie sieradzkim województwa sieradzkiego. W latach 1975–1998 miejscowość administracyjnie należała do województwa piotrkowskiego.
Na terenie gminy mieści się Odkrywka Szczerców Kopalni Węgla Brunatnego Bełchatów, okres eksploatacji węgla brunatnego przewidziany jest do 2038 r.
Przez miejscowość przebiegają drogi wojewódzkie DW480 oraz DW483. 
Toponimia.
Szczerców należy do nazwań dzierżawczych, pochodzi do nazwy osobowej "Szczyrzec" (od staropolski "szczyry" – szczery), właściciela bądź założyciela osady. Pierwsza wzmianka w prawdopodobnie zniekształconej formie "Sczersow" z roku 1332, pochodzi z dokumentów watykańskich. Natomiast w akcie fundacyjnym miejscowego kościoła widnieje zapis "antiqa vila Sczyercow" (1362). Od XVI wieku wzmiankowany jest "Stari Sczircow". Forma zapisu "Szcz-e-rców" powstała w okresie późniejszym, jako naturalne przekształcenie "-yr-", w "-er-" zgodnie z ewolucją tej grupy nazw . Nazwisko "Szczyrzec" jest znane z dokumentów historycznych – "Stasconis Sczirczonis" (1405).
Historia.
Pierwsze wzmianki o Szczercowie pochodzą z roku 1332. Początków osadnictwa należy szukać na terenie Wsi Szczercowskiej. Prawdopodobnie znajdowała się tam kuźnica przy której skupiało się osadnictwo. Kuźnica położona była w lasach królewskich przy ujściu rzeki Pilsi do Widawki. W dniu 8 maja 1367 Kazimierz Wielki wystawił dokument fundacyjny szczercowskiej parafii. Dokument spisał podkanclerzy Janko z Czarnkowa. Król nadał kościołowi dziesięciny. Z placów miejskich ksiądz otrzymywał opłatę w wysokości 1 grosza, kościelny natomiast 0,5 grosza. Ksiądz mógł też założyć jedną lub 2 jatki rzeźnicze oraz stawiać jazy na rzece Widawce. Otrzymywał również 3 łany ziemi uprawnej i 4 łąki, a także prawo do pobierania ceł na traktach: krakowskim i wrocławskim (pół grosza od każdego wozu i 2 denary od bydlęcia. Wcześniej Szczerców należał do parafii w Restarzewie, a do XIII wieku do parafii w Widawie. Prawdopodobną datą nadania praw miejskich dla Szczercowa jest rok 1364, niewykluczone jednak, że nastąpiło to nieco wcześniej. Nadanie to potwierdził w 1511 roku Zygmunt I. Potwierdzili je i rozszerzyli Zygmunt August w 1548 i 1564, Stefan Batory 1578, Władysław IV 1633, Jan III Sobieski 1680, August III 1754 i Stanisław August Poniatowski 1765. W 1870 Szczerców utracił prawa miejskie tak jak wiele innych miast w zaborze rosyjskim, co było spowodowane udziałem mieszczaństwa w powstaniu styczniowym.
II wojna światowa.
Oddziały Wehrmachtu wkroczyły do miejscowości 3 września 1939 roku podpalając zabudowania gospodarcze i mieszkalne w wyniku czego wieś spłonęła w 80%. Żołnierze niemieccy zabili kilkunastu mieszkańców wsi wrzucając granaty do mieszkań i strzelając do napotkanych osób. Zabici zostali wówczas: "Dąbrowska, Antoni Herczyński, Antoni Hetman, Jędraszek, Piotr Kochelski, Roch Łużnik, Antoni Malenta, Franciszek Marlikiewicz" i 3-osobowa rodzina o nieustalonych personaliach .
Legenda o powstaniu Szczercowa.
Według legendy w roku 1176 książę Kazimierz Sprawiedliwy udał się do puszczy na łowy, gdzie odłączył się od orszaku i zabłądził. Gdy męczyło go pragnienie jego giermek udał się na poszukiwanie wody. Po pewnym czasie napotkał chatę. Po wejściu do środka zobaczył w niej pięciu obdartych chłopców klęczących przy garnku stojącym na wygasłym palenisku i powtarzających: „będziemy rzepę jeść”. Gdy giermek podniósł pokrywkę zobaczył, że w garnku są kamienie. Obok dzieci klęczała ich matka i modliła się słowami „Ojcze nasz” do momentu „chleba naszego powszedniego daj nam dzisiaj” i zaczynała modlitwę od początku. Gdy giermek powrócił wraz z księciem, wdali się w rozmowę z kobietą. Okazało się, że jest ona wdową i nie ma za co wyżywić dzieci. Włożyła więc kamienie do garnka i modliła się o cud. Ponieważ modliła się szczerze, Bóg zesłał wybawienie właśnie w osobie księcia. Książę zabrał ze sobą dzieci najpierw do Sandomierza, potem do Krakowa. Chłopcy dorośli na jego dworze i powrócili w swe rodzinne strony. Dwu z nich założyło kuźnicę i wytapiało żelazo, trzeci został borowym u książąt sieradzkich. Z czasem wokół kuźnicy zaczęli osiedlać się ludzie i powstała kaplica. Legendę miał znać Kazimierz Wielki, dlatego lokując osadę nazwał ją Szczercowem na pamiątkę szczerej modlitwy. Legenda ta nie ma żadnego potwierdzenia i nie wiadomo kiedy się zrodziła.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Na uwagę zasługują też:
Sport.
W Szczercowie znajduje się klub sportowy Astoria.

</doc>
<doc id="163859" url="https://pl.wikipedia.org/wiki?curid=163859" title="Rusiec">
Rusiec



</doc>
<doc id="163862" url="https://pl.wikipedia.org/wiki?curid=163862" title="Drużbice">
Drużbice

Drużbice – wieś w Polsce położona w województwie łódzkim, w powiecie bełchatowskim, w gminie Drużbice.
W 1943 Niemcy wprowadzili nazwę okupacyjną Druschfeld.
W Drużbicach znajduje się Szkoła Podstawowa im. Tadeusza Kościuszki. Nieopodal ceglany budynek, w którym szkoła mieściła się w okresie międzywojennym.
W latach 1954–1961 wieś należała do gromady Gręboszew, po przeniesieniu siedziby i zmianie nazwy gromady należała i była siedzibą władz gromady Drużbice. Od reformy w 1973 r. wieś należy i jest siedzibą gminy Drużbice. W latach 1975–1998 miejscowość administracyjnie należała do województwa piotrkowskiego.
Miejscowość leży nad rzeką Grabią, ma 565 mieszkańców.
Przez wieś przebiega droga wojewódzka nr 485.
Historia.
Z Drużbic pochodził szlachecki ród Drużbickich h. Nałęcz. Na przełomie XIV i XV w. wieś należała do Stanisława z Drużbic, sprawującego urząd pisarza ziemskiego sieradzkiego. W XVI w. jej właścicielami byli Stanisław i Dorota Drużbiccy. W 1587 wieś stanowiła własność Piotra Drużbickiego, którego żoną została Elżbieta z Boboleckich, wdowa po Stanisławie Kłodzińskim. Z tego też rodu wywodził się urodzony w Drużbicach słynny jezuita i asceta, Kasper Drużbicki. 
W XVIII w. miejscowość należała do Trzebickich. Zofia Trzebicka, bratanica biskupa krakowskiego Andrzeja Trzebickiego, wyszła za mąż za Piotra Kobierzyckiego. Kolejnymi dziedzicami Drużbic byli: ich syn Remigian, wnuk Józef i prawnuk, Jan Kobierzycki, podczaszy sieradzki. Po nim majątek został odziedziczony przez jego syna Adama, szambelana króla Stanisława Augusta Poniatowskiego. 
W XIX w. dobra Drużbice składały się z wsi i folwarku Drużbice, wsi Kobyłki, Kazimierzów, Teofilów i Stoki oraz osady młynarskiej Zalepa. Majątek ten liczył 1343 mórg. W jego skład wchodziła także gorzelnia i młyn wodny. W 1905 roku właścicielem majątku w Drużbicach był Aleksander Stokowski.
Parafia.
Parafia Drużbice istniała już na początku XVI w. W czasach staropolskich należała do dekanatu szadkowskiego i archidiecezji gnieźnieńskiej. Do parafii należały miejscowości: Drużbice, Bukowie (obecnie Górne i Dolne), Chynów, Głupice, Głupiecka Wólka (obecnie Wola Głupicka), Gręboszów, Hucisko, Huta, Kącik, Kobełki Mniejsze (obecnie Kobyłki), Mzurki, Russowy (obecnie Rasy), Wadłów (obecnie Wadlew) i Rzędła (obecnie Żądło) oraz miejscowości już nieistniejące: Bartyzel, Franek, Kargolin. Obecnie parafia św. Rocha w Drużbicach należy do dekanatu dłutowskiego i archidiecezji łódzkiej.
Do XVIII w. w Drużbicach stał kościół drewniany. W drugiej połowie XVIII w. wzniesiono nowy, także z drewna (fundowany przez Jana Kobierzyckiego). W 1900 r. wzniesiono według projektu Kornelego Szrettera murowany kościół św. Rocha, w stylu neogotyckim, istniejący do dzisiaj. Nieopodal kościoła cmentarz, na którym zachowało się kilka starszych nagrobków i kaplica.
Proboszczowie.
W czasach staropolskich dwóch plebanów tej parafii pochodziło z rodu Drużbickich.

</doc>
<doc id="163863" url="https://pl.wikipedia.org/wiki?curid=163863" title="Ręczno (wieś)">
Ręczno (wieś)

Ręczno – wieś gminna w Polsce położona w województwie łódzkim, w powiecie piotrkowskim, w gminie Ręczno. Miejscowość jest siedzibą gminy Ręczno.
Wieś duchowna Rączno, własność klasztoru norbertanów w Witowie położona była w końcu XVI wieku w powiecie piotrkowskim województwa sieradzkiego.
W latach 1975–1998 miejscowość administracyjnie należała do województwa piotrkowskiego.
Przez wieś przebiega droga wojewódzka nr 742.
W Ręcznie znajdują się m.in. ośrodek sportowy, przy którym znajduje się stadion piłkarski, oraz szkoła podstawowa i gimnazjum, przy których w ostatnim czasie został dobudowywany obiekt sportowy. Znajdują się tu także cmentarz oraz kościół.
Nazwa miejscowości według podania pochodzi z okresu panowania Kazimierza Wielkiego, który został powitany słowami „Raczno goscić Cię u nas Panie”. W późniejszym okresie używano nazwy Ręczno. Ostatecznie miejscowość przyjęła nazwę Ręczno.
Do atrakcji turystycznych należy kościół parafialny pw. Najświętszej Marii Panny Pocieszenia i św. Stanisława. Pierwsze wzmianki o parafii Ręczno pochodzą z roku 1399.
Kompleks leśny Sadykierz o powierzchni 3300 ha oraz położenie w okolicy doliny Pilicy nadają wsi charakter letniskowy. Na zboczach najwyższego wzniesienia, Czartorii (264 m n.p.m.) utworzono rezerwat Wielkopole.

</doc>
<doc id="163864" url="https://pl.wikipedia.org/wiki?curid=163864" title="Bitwa pod Mingolsheim">
Bitwa pod Mingolsheim

Bitwa pod Mingolsheim (zwana też bitwą pod Ohrenberg) – starcie zbrojne, które miało miejsce 27 kwietnia 1622 r. w trakcie wojny trzydziestoletniej. W bitwie udział wzięły wojska Ligi katolickiej pod dowództwem Tilly'ego i zjednoczone oddziały protestantów pod wodzą Mansfelda i Fryderyka z Baden-Durlach. Starcie zakończyło się zwycięstwem wojsk protestanckich.
Opis bitwy.
Miejscem bitwy było niewysokie wzgórze Ohrenberg położone na południe od miejscowości Mingolsheim. Miejscowość ta w wyniku starcia została całkowicie zniszczona, a większa jej część spłonęła. 
W kwietniu 1622 Tilly wtargnął ze swoimi siłami na ziemie Palatynatu, krainy Fryderyka V, gdzie próbował obejść od południa miejscowość Heidelberg. Do dnia 26 kwietnia 1622 Tilly zgromadził w miejscowości Wiesloch siły liczące 12 000 żołnierzy, które zamierzał wykorzystać do oblężenia miasta Dilsberg. 
Siły Mansfelda zgromadzone w rejonie miejscowości Germersheim liczyły 16 000 piechoty i 6 000 kawalerii. Po przekroczeniu rzeki Ren, i połączeniu się z siłami Jerzego Fryderyka Baden-Durlach wojska te znalazły się 8 km. na południa od Wiesloch. Tilly, który uznał swoją lewą flankę za najbardziej zagrożoną, przypuścił atak w dniu 27 kwietnia 1622 z kierunku północnego. Mansfeld znajdujący się w niezagrożonej pozycji, zadał przeciwnikowi wysokie straty. Około godz. 14 na plac boju spadła gwałtowna ulewa, zamieniając ziemię w grzęzawisko. Bitwa zakończyła się zwycięstwem wojsk Mansfelda i Bernharda von Sachsen-Weimar, które pomaszerowały dalej w kierunku Bruchsal. Siły te nie były jednak w stanie zapobiec odwrotowi sił Tilly'ego przez Zeutern i Odenheim w kierunku miejscowości Wimpfen. 
Łączne straty wojsk Tilly'ego wyniosły 2 000 ludzi. Po stronie Mansfelda poległo 300 żołnierzy. Po odłączeniu się od sił Mansfelda, wojska Fryderyka von Baden-Durlach w dniu 6 maja 1622 starły się jeszcze z hiszpańskimi siłami pod wodzą Cordoby w przegranej bitwie pod Wimpfen. 

</doc>
<doc id="163867" url="https://pl.wikipedia.org/wiki?curid=163867" title="Mebibajt">
Mebibajt



</doc>
<doc id="163868" url="https://pl.wikipedia.org/wiki?curid=163868" title="KiB">
KiB



</doc>
<doc id="163869" url="https://pl.wikipedia.org/wiki?curid=163869" title="Kibibajt">
Kibibajt



</doc>
<doc id="163872" url="https://pl.wikipedia.org/wiki?curid=163872" title="Michał Romanow (1878–1918)">
Michał Romanow (1878–1918)

Michał Aleksandrowicz Romanow, (ur. , zm. 13 czerwca 1918) – wielki książę Rosji, czwarty syn cesarza Aleksandra III i Marii Fiodorowny (Dagmary Duńskiej – córki Chrystiana IX), w latach 1899–1904 cesarzewicz – następca tronu rosyjskiego, ewentualnie cesarz Rosji jako Michał II.
Wielki książę.
Jako sztabsrotmistrz w 1907 dowodził szwadronem Lejb-Gwardyjskiego Pułku Kirasjerów Jej Wysokości (w tym czasie cesarzowej Marii Fiodorowny, jego matki). Po zawarciu małżeństwa morganatycznego otrzymał dowództwo nad Czernihowskim pułkiem huzarów w guberni orłowskiej, gdzie był właścicielem dóbr Brasowo (obecnie obwód briański). Z tego powodu jego małżonka otrzymała później od cara Mikołaja II tytuł hrabiny Brasow.
Michał Romanow był uczestnikiem I wojny światowej. Dowodził Kaukaską Krajową Dywizją Kawaleryjską, a od lutego 1916 roku 2 Korpusem Kawaleryjskim (nominacja na generała-lejtnanta z 1916).
Ostatni cesarz Rosji.
Był teoretycznie ostatnim cesarzem Rosji, acz uznanie go za rzeczywistego cesarza bywa dyskutowane.
 Michał przyjął telegram od starszego brata Mikołaja II, który tytułował go "cesarzem wszechrosyjskim Michałem II". Jak się bowiem okazało, Mikołaj II zrezygnował z tronu w imieniu własnym i swojego syna Aleksego, otwierając Michałowi drogę do tronu i "błogosławiąc go na jego wstąpienie na tron Cesarstwa Rosyjskiego". Panowanie Michała II trwało jednak zaledwie jedną noc, gdyż wskutek ciężkiej sytuacji w kraju, po naradzie, już następnego dnia odmówił przyjęcia tronu i oświadczył, że przyjmie koronę tylko wtedy, gdy przekaże mu ją Konstytuanta.
Do tego czasu przekazał władzę Rządowi Tymczasowemu z księciem Gieorgijem Lwowem na czele i akt ten podpisał posługując się tytułem wielkiego księcia. Tak więc opinie, czy należy zaliczać go do cesarzy rosyjskich, są podzielone: nie został koronowany, formalnie odmówił przyjęcia tronu, nie posługiwał się tytułem cesarskim, ani też nie sprawował rzeczywistej władzy. Z drugiej strony, to na jego rzecz abdykował Mikołaj II i to on wydał ostatni akt o znaczeniu państwowym sygnowany przez dom Romanowów. Dopiero jego abdykacja ostatecznie położyła kres rosyjskiej monarchii po tym, jak Rząd Tymczasowy rozwiązał Dumę Państwową, przekształcając kraj praktycznie w republikę (formalnie nastąpiło to 1/14 września 1917).
Wkrótce po abdykacji został aresztowany i w lutym 1918 roku wywieziony z Gatczyny do Permu. Tam 13 czerwca 1918 roku został rozstrzelany przez czekistów; ciało spalono i zatarto ślad po zbrodni. Na zachód udało się uciec małżonce Michała. Hrabina wraz z dzieckiem, urodzonym w 1910 roku Jurijem Brassowem, przedostała się do Francji, gdzie w latach 20. utrzymywała się z prowadzonej pracowni krawieckiej. Syn zginął w 1931 roku w wypadku samochodowym.
Życie prywatne.
Był ulubionym synem cesarza Aleksandra III, ze względu na swoje poczucie humoru. W 1912 zawarł potajemnie w Wiedniu małżeństwo z rozwódką Natalią Szeremietjewską (1880–1952), w wyniku czego jego brat cesarz Mikołaj II zakazał mu powrotu na dwór; odebrane mu zostało również prawo regencji nad małoletnim następcą tronu. Jego małżonka była zimno traktowana przez Imperatorową Marię Fiodorównę. Przebaczenie uzyskał dopiero w 1914. Z żoną doczekał się syna, urodzonego przed ich ślubem, hrabiego Jurija Brasowa.

</doc>
<doc id="163874" url="https://pl.wikipedia.org/wiki?curid=163874" title="Paradyż (województwo łódzkie)">
Paradyż (województwo łódzkie)

Paradyż (dawniej Paradyz) – wieś w Polsce położona w województwie łódzkim, w powiecie opoczyńskim, siedziba gminy Paradyż.
Wieś jest siedzibą rzymskokatolickiej parafii Przemienienia Pańskiego.
Historia.
Założony w II połowie XVII wieku przy klasztorze bernardyńskim we wsi Wielka Wola. Barokowy zespół kościelno-klasztorny z kościołem Przemienienia Pańskiego i św. Michała Archanioła wybudowanym w latach 1747–1757, trójnawowym, bazylikowym. We wnętrzu bogate wyposażenie, osiemnastowieczne portrety, nagrobki i epitafia, przed kościołem – odpustowy dziedziniec.
14 października 1943 roku oddział Gwardii Ludowej im. Bema przeprowadził akcję rozbrojenia miejscowego posterunku policji.
Do 1954 roku Paradyż był siedzibą gminy Wielka Wola. W latach 1975–1998 miejscowość położona była w województwie piotrkowskim.
W Paradyżu znajduje się katolickie sanktuarium Pana Jezusa Cierpiącego.
W pobliżu wsi występują formy krasowe, m.in. zapadliska.
W Wielkiej Woli nieopodal Paradyża znajduje się jeden z pięciu zakładów Grupy Paradyż – firm zajmujących się produkcją ceramiki budowlanej – płytek ceramicznych i terakoty (Paradyż ceramika)
Zabytki.
Według rejestru zabytków NID na listę zabytków wpisane są obiekty:

</doc>
<doc id="163876" url="https://pl.wikipedia.org/wiki?curid=163876" title="Żarnów (powiat opoczyński)">
Żarnów (powiat opoczyński)

Żarnów – wieś w Polsce położona w województwie łódzkim, w powiecie opoczyńskim, w gminie Żarnów. 
Siedziba gminy Żarnów. Dawniej miasto. Do 1954 roku siedziba gminy Topolice. W latach 1975–1998 miejscowość administracyjnie należała do województwa piotrkowskiego, zaś przed 1975 r. do woj. kieleckiego.
Przez miejscowość przebiega droga krajowa nr 74 oraz dwie drogi wojewódzkie: 726 i 746.
Wieś jest siedzibą rzymskokatolickiej parafii św. Mikołaja w Żarnowie.
Historia.
Wieś założona przed 1065 (pierwsza wzmianka w tzw. Falsyfikacie Mogileńskim), jedna z najstarszych polskich kasztelanii. W 1136 r. Bulla papieża Innocentego II wydana dla arcybiskupstwa gnieźnieńskiego wymieniła wśród innych grodów Polski Centralnej "Sarnov" – czyli Żarnów. Był to gród wiązany z tzw. kasztelaniami zapilickimi – grupą trzech ośrodków administracji państwowej – Żarnowa, Skrzynna/Skrzyńska i Małogoszcza. Z 1191 r. pochodzi wzmianka wymieniająca kościół (capella) w Żarnowie, pośród siedmiu świątyń znajdujących się w uposażeniu kolegiaty sandomierskiej. Powstanie kościoła należy być może wiązać z osobą księcia Kazimierza Sprawiedliwego. W XII wieku był więc Żarnów znaczącym ośrodkiem, siedzibą przedstawiciela książęcej administracji, posiadającym własny gród i kościół. W roku 1224 wymieniony jest Falibóg, kasztelan żarnowski. W 1243 na dokumencie Konrada Mazowieckiego wystąpił "palatinus" żarnowski. W latach 1415–1876 miejscowość posiadała prawa miejskie. Mimo upadku znaczenia Żarnowa w XIV w. na korzyść Opoczna, tytuł kasztelana żarnowieckiego przetrwał do końca I Rzeczypospolitej. Podczas potopu szwedzkiego miała miejsce bitwa pod Żarnowem.
W 1869 roku utracił prawa miejskie, była to m.in. kara za udział mieszkańców w powstaniu styczniowym. Od 1876 r. Żarnów pozostawał pod rządami wójta. W czasie I wojny światowej na zachód od Żarnowa przebiegł front bojowy. W czasie II wojny światowej osada była silnym ośrodkiem Armii Krajowej i Narodowych Sił Zbrojnych. Po okresie zastoju inwestycyjnego lat osiemdziesiątych, lata dziewięćdziesiąte przyniosły znaczny postęp. Centrum Żarnowa uległo znacznym zmianom. Grodzisko wygląda bardzo podobnie jak w poprzednich latach.
W 1998 roku do Żarnowa przyłączono sąsiednie wsie: Trestę Wesołą i Dorobną Wieś (nazwa oboczna: Drobna Wieś).
Zabytki.
Według rejestru zabytków NID na listę zabytków wpisane są obiekty:
Kościół parafialny pw. św. Mikołaja.
W pierwszej połowie XII wieku wzniesiono kościół z kamienia ciosowego, który pomimo kolejnych przebudów zachował swoje pierwotne romańskie cechy architektoniczne w części zachodniej. Cechy romańskie ma także wieża łącząca się z frontem kościoła.
Nawet opracowania bardziej ogólne, dotyczące sztuki romańskiej w Polsce wskazują na Żarnów. Ogromnym zainteresowaniem profesjonalistów cieszą się dwa komponenty części romańskiej, empora i okrągła wieża, która uchodzi za jedną z najlepiej zachowanych w kraju.
Kościół zbudowano na dawnym podgrodziu grodu kasztelańskiego, który za czasów Piastów kontrolował ważny szlak drogowy od Sandomierza do Wielkopolski.
Pierwsze przęsło nawy głównej to nawa kościółka romańskiego. Ze ściany dawnej nawy, od strony południowej i północnej pozostały resztki. Sklepienie pochodzi z czasów rozbudowy w XX wieku. Gdy poszukiwano miejsc dla wiernych starano się powiększyć wnętrze przez przybudowanie kaplic - udało się to jeszcze w czasach romańskich i dobudowano ją od strony północnej. W 1510 powstało prezbiterium gotyckie od strony wschodniej, natomiast w południowej części wybudowano kaplice Matki Boskiej Różańcowej i św. Anny.
Przez całe stulecia nie wprowadzano żadnych zmian w części zachodniej, która jest to najbardziej interesującą częścią kościoła i poprzez swą wieżę z emporą jest bardzo charakterystyczna dla epoki romańskiej. Wieża ma 18,5 metrów wysokości, w górnej części grubość muru wynosi 0,80 m, a w dolnej 1,30 m. Pokryta jest stożkowym dachem z blachy miedzianej. Wewnątrz do połowy biegną kamienne schody, kręcone spiralnie i stanowią przejście na emporę. W wieży są dwa prostokątne okna romańskie i trzy ostrołukowe gotyckie oraz otwór zamknięty półkoliście nad szczytem dachu, jest to prawdopodobnie pamiątka po dawnej latrynie. Empora zachowała się prawie kompletnie. Z dołu przez otwór ostrołukowy wchodzi się na emporę kamiennymi schodami, z empory zaś na wieżę. W ścianie północnej zamurowany otwór drzwiowy stanowił przejście na galerię prowadzącą do pomieszczenia zamkowego. Inne źródła wskazują, iż jest przebiciem nowożytnym, wychodzącym na poddasze dawnej przybudówki. Pierwotna balustrada nie istnieje dziś, jednak zachowały się dwa pilastry przyścienne, które świadczą o zamiarze oddzielania empory od nawy za pomocą galerii arkadowej. Zamysłu jednak tego nie wykonano. Cześć gotycka stanowi wschodnie ramię kościoła, z 1510 roku pochodzi pierwsza wzmianka, że romańską świątynię powiększono poprzez dobudowanie od strony wschodniej gotyckiego prezbiterium. Zbudowane jest na planie prostokąta, ułożonego w szychty. Bogate sklepienie trójprzęsłowe, gwieździste żebrowane. Żebra połączone ze wspornikami stożkowymi zakończone dzbanuszkiem lub wazonikiem. Wbudowane dwa okna ostrołukowe wyposażone w nowoczesne witraże. Ścianę północną ożywiają drzwi od dawnej zakrystii, a obecnie kaplicy Matki Bożej Częstochowskiej. W szczycie ściany wschodniej widać tarcze z herbami Habdank, Poraj i Lis zaś w południowej tarcza z herbem Wąż. Wszystkie są z godłami biskupimi. Herb Wąż odnosi się do Stanisław Przyłęckiego plebana żarnowskiego, Poraj do dziedzica Dłużniewic Andrzeja Róży Boryszowskiego.
Habdankiem pieczętował się Jan Konarski, biskup krakowski, który jest związany pokrewieństwem z okolicami Żarnowa. Część neogotycką zaprojektował profesor Stefan Szyller. Jest to układ bazylikowy, zespół trzech naw, gdzie nawa główna, środkowa jest znacznie wyższa i potężniejsza od pozostałych bocznych. Posiada dodatkowe oświetlenie oknami z naw bocznych. Ksiądz Jan Wencel zaprojektował bez okien w nawie środkowej. Kierował się uzyskaniem średniowiecznego półmroku nawy głównej oraz tym, że okna mogłyby osłabić wytrzymałość ścian na ciśnienie sklepienia. Wszystko pokryto dwuspadowym dachem.
Zabudowania miasteczka wznoszą się z południowej i zachodniej strony kościoła. Z części wschodniej widać pobliskie łąki oraz niedalekie lasy. Po stronie północnej od rzeczki Wąglanki, widać grodzisko o nieregularnym kształcie.
Góra Szwedzka.
W centrum Żarnowa znajduje się średniowieczne grodzisko funkcjonujące od końca X do połowy XIII wieku.
Na początku było ono oddzielone od wzgórza kościelnego ogrodzeniem z potężną zabudową. Stał tam zamek kasztelana żarnowskiego. Archeologowie twierdzili, że była to drewniano-ziemna budowla obronna. Wokół grodu wykopana była głęboka fosa. Prace wykopaliskowe podjęto na obiekcie dopiero w latach 70. XX w. w ramach Ekspedycji Wykopaliskowej Polskiej Akademii Nauk w Radomiu pod kierownictwem Ewy Kierzkowskiej – Kalinowskiej.
Współcześnie grodzisko to nosi nazwę Góra Szwedzka. Nazwa związana jest z Bitwą pod Żarnowem, do której doszło 16 września 1655 r. między wojskami króla Jana Kazimierza a armią szwedzką).
Na samym szczycie Szwedzkiej Góry w dniu 3 maja 1923 roku postawiono pomnik z piaskowca (z godłem polskim, krzyżem i aniołem pokoju) dla uczczenia bojowników walczących o wolność Ojczyzny w latach 1831, 1848, 1863, 1918, 1920 (data zatarta podczas profanacji pomnika) i 1929. Co roku w dniach 3 maja i 11 listopada żarnowscy mieszkańcy oddają hołd poległym za wolność ojczyzny.
Dzisiaj nie sposób stwierdzić która część obecnego wzgórza jest naturalnym wyniesieniem, która zniszczonym elementem średniowiecznej warowni, która jeszcze XX-wiecznym nasypem, przygotowanym dla pomieszczenia pomników.
Śródmieście dawnego miasta.
Początkiem Żarnowa był średniowieczny gród znajdujący się na bardzo wysokim nasypie o podstawie kolistej, którego średnica wynosiła 50 m. Wokół grodu biegła głęboka fosa, zasilana wodami rzeki Scepy (inna nazwa rzeki to "Żarnów", w XVI w. nazwę zapisywano jako "Sczepe". Prawdopodobnie mieściła się tu siedziba książąt plemiennych, z której wywodził się możnowładca Odrowąż Prandota Stary (dynasta kasztelański) i jego potomkowie: Iwo i Jan, biskupi krakowscy, którzy żyli w XII wieku. Żarnów w średniowieczu leżał na jednym z głównych szlaków z Wielkopolski na Ruś. Właśnie tą trasą podróżowali kupcy na wschód. Osada miała ogromne znaczenie handlowe, o którym świadczy herb przyozdobiony w srebrną misę i pięć złotych kłosów. Na temat nazwy tego wczesnośredniowiecznego grodu istnieje wiele legend, ale dwa wytłumaczenia uznaje się za najbardziej prawdopodobne. Pierwsze wywodzi nazwę Żarnów od ośrodka kamieniarskiego istniejącego od niepamiętnych czasów (Sygut 1996). Funkcjonował tu silny ośrodek i wyrabiano żarna z miejscowego piaskowca. Drugie uznaje nazwę miejscowości za nazwę kulturową oznaczającą miejsce żarne (wyżarzony las), czyli obszar wypalony w puszczańskiej kniei, przeznaczony pod uprawy i intensywne zasiedlenie.
Drewniana dzwonnica z I polowy XIX wieku.
Drewniana dzwonnica pochodząca z połowy XIX wieku w Żarnowie słynęła z krystalicznego dźwięku dzwonów, z których najstarsze pochodziły z 1533 i 1731 roku. Zostały one zrabowane przez hitlerowców. Budowla stoi na placu kościelnym. Dziś już tylko spełnia funkcje zabytku.
Kapliczka choleryczna.
Na Placu 900-lecia w 1864 roku wzniesiono kapliczkę za sprawą żarnowianina Mikołaja Millaka. Zbudowano ją w podziękowaniu za uratowanie mieszkańców w czasie wielkiej epidemii cholery. Za patronkę wybrano świętą Rozalię.
7 maja 2009 r. podczas przebudowy skrzyżowania na Placu 900-lecia kapliczkę zdemontowano. Jej konstrukcja w żaden sposób nie pozwalała na przeniesienie w inne miejsce, każda próba przesunięcia groziła rozpadnięciem się ścian. Podjęto decyzję o budowie nowej. W krótkim czasie wiernie odwzorowano nową kapliczkę w pewnym oddaleniu od jezdni. Cały teren został oświetlony.
Sport.
W miejscowości działa klub piłki nożnej, Kasztelan Żarnów, grający w 2017 w klasie A.
Linki zewnętrzne.
Wierni Kościoła rzymskokatolickiego należą do parafii 

</doc>
<doc id="163877" url="https://pl.wikipedia.org/wiki?curid=163877" title="Smyków (gmina Smyków)">
Smyków (gmina Smyków)

Smyków – wieś w Polsce położona w województwie świętokrzyskim, w powiecie koneckim, w gminie Smyków.
Do 1954 roku siedziba gminy Miedzierza. W latach 1975–1998 miejscowość należała administracyjnie do województwa kieleckiego.
Miejscowość jest siedzibą gminy Smyków.
Przez miejscowość przebiega droga krajowa nr 74.
W miejscowości działa klub piłki nożnej, "KS Smyków".
Wierni Kościoła rzymskokatolickiego należą do parafii Matki Bożej Częstochowskiej w Miedzierzy.
Historia.
W 1827 r. było tu 18 domów i 93 mieszkańców. W 1885 r. wieś miała 28 domów, 174 mieszkańców, 221 mórg ziemi włościańskiej i 1 morgę ziemi rządowej.

</doc>
<doc id="163878" url="https://pl.wikipedia.org/wiki?curid=163878" title="Mniów">
Mniów

Mniów – wieś w Polsce, położona w województwie świętokrzyskim, w powiecie kieleckim, w gminie Mniów. Siedziba gminy Mniów.
Wieś położona około 20 km na północny zachód od centrum Kielc przy drodze krajowej nr 74.
W latach 1975–1998 wieś administracyjnie należała do województwa kieleckiego.
Położenie.
Miejscowość położona jest w otulinie Suchedniowsko-Oblęgorskiego Parku Krajobrazowego, pomiędzy pasmami Wzgórz Kołomańskich i Oblęgorskich, Gór Świętokrzyskich.
Mniów przecina rzeka Czarna Taraska.
Historia.
Pierwsze zapiski, w których wymieniony został Mniów, pochodzą z XIV wieku kiedy wieś była własnością rodziny Mniowskich herbu Nieczuja będącej prawdopodobnie linią boczną rodu Odrowążów.
W 1590 właścicielem Mniowa został kasztelan wieluński, Jakub Gawroński herbu Rawicz, który w 1596, za zgodą arcybiskupa gnieźnieńskiego Stanisława Karnkowskiego zbudował we wsi modrzewiowy kościół. Lokalizacja kościoła spowodowała, że Mniów stał się lokalnym centrum administracyjnym i gospodarczym.

</doc>
<doc id="163879" url="https://pl.wikipedia.org/wiki?curid=163879" title="Miedziana Góra (powiat kielecki)">
Miedziana Góra (powiat kielecki)

Miedziana Góra – wieś w Polsce położona w województwie świętokrzyskim, w powiecie kieleckim, w gminie Miedziana Góra (siedziba władz).
W latach 1954–1968 wieś należała i była siedzibą władz gromady Miedziana Góra, po jej zniesieniu w gromadzie Niewachlów. W latach 1975–1998 należała administracyjnie do województwa kieleckiego. Dawne kieleckie osiedle górnicze, obecnie wchodzące w skład aglomeracji kieleckiej.
Położenie.
Miedziana Góra to obecnie kompleks osiedli domków jednorodzinnych. Ze względu na swoje wysokie walory przyrodnicze nazywana jest "Zielonymi Płucami Kielc". Niewielka odległość od centrum miasta, sprawia, że stała się popularnym miejscem osiedlania się kielczan.
Na jej terenie znajduje się Tor Wyścigowy „Kielce”, na którym odbywa się większość regionalnych imprez sportów motorowych i samochodowych.
Podział administracyjny Miedzianej Góry.
Brak jednolitego podziału Miedzianej Góry na dzielnice i osiedla wprowadza dużo zamieszania. Historycznie wyodrębnionymi częściami Miedzianej Góry są Herby, Zagórze i Ławęczna zlokalizowane obecnie w zachodniej części miejscowości. Podział taki istniał w czasach, gdy Miedziana Góra była jeszcze typowym górniczym osiedlem (ostatni szyb zamknięto przed I wojną światową. Niejasny jest status Ciosowej, Porzecza i Ślefarni. Według podziału lokalizacyjnego stanowią one odrębne sołectwa, jednak nowy podział na ulice z 1999 roku traktuje je jako części Miedzianej Góry. Problemem jest określenie nazwy nowo powstałego osiedla za Urzędem Gminy (ul. Urzędnicza, Różana, Bratkowa i przyległe) oraz zabudowań wzdłuż ulicy Tumlińskiej szczególnie tych na północ od skrzyżowania tej ulicy z ulicą Śliską. Ponadto nazwy historycznych części osiedla pokrywają się z nazwą kieleckich blokowisk Herbów oraz Zagórza. W języku potocznym używa się więc określnika w formie przymiotnika Miedziańskie – gdy chodzi o te części zlokalizowane w Miedzianej Górze.
Komunikacja.
Komunikacja miejska.
Transport publiczny na terenie Miedzianej Góry zapewnia Zarząd Transportu Miejskiego w Kielcach poprzez dwie dzienne linie autobusowe nr 9 i 32 oraz Świętokrzyskie Zrzeszenie Transportu i Usług prywatnymi autobusami.
Sport.
Gminno-Ludowy Klub Sportowy „Wicher Miedziana Góra” – klub piłkarski, utworzony w latach 50. XX wieku. Przetrwał do 1982. W 1989 został reaktywowany, a pierwszym prezesem został Stanisław Ciosek.

</doc>
<doc id="163881" url="https://pl.wikipedia.org/wiki?curid=163881" title="Park Krajobrazowy Podlaski Przełom Bugu">
Park Krajobrazowy Podlaski Przełom Bugu

Park Krajobrazowy Podlaski Przełom Bugu – park krajobrazowy położony na terenie województwa lubelskiego i mazowieckiego. Został utworzony w 1994 roku.
Zajmuje powierzchnię 30 904 ha, z czego 15 511 ha leży w województwie lubelskim, a 15 393 ha w mazowieckim. Jego otulina zajmuje 17 131 ha – 9222 ha w województwie lubelskim i 7909 ha w mazowieckim.
Obszar parku odznacza się dużą różnorodnością siedlisk (ponad 760 gatunków roślin w tym 22 objęte ochroną gatunkową i 141 gatunków ptaków w tym wiele rzadkich i ginących).
Krajobraz urozmaicają niewysokie, łagodnie zarysowane wzgórza, pozostałości po ostatnim zlodowaceniu. Ponadto głównym walorem przyrodniczym parku jest niepoddana regulacji, meandrująca rzeka Bug. Przyroda wolna od ludzkiej ingerencji tworzy tu wiele unikatowych mikrokrajobrazów.
Przez park biegnie Nadbużański Szlak Pieszy, oznaczony kolorem czerwonym. Aby ruch turystyczny i krajoznawczy nie czynił w środowisku szkód, przygotowano trasy trzech ścieżek dydaktyczno-przyrodniczych, na których jest możliwość prowadzenia zajęć interdyscyplinarnych z zakresu biologii, geografii, historii regionu.
W parku istnieje siedem rezerwatów przyrody o bardzo zróżnicowanym charakterze:

</doc>
<doc id="163882" url="https://pl.wikipedia.org/wiki?curid=163882" title="Heraldyka kościelna">
Heraldyka kościelna

Heraldyka kościelna – dział heraldyki, nauki pomocniczej historii zajmujący się herbami duchowieństwa, instytucji oraz organizacji kościelnych. Obejmuje on zarówno sprawy praktyczne jak i kwestie historyczne dotyczące tej tematyki. Specjalnym działem heraldyki kościelnej jest heraldyka papieska.
Początkowo używana do oznaczania dokumentów, rozwinęła się jako system identyfikacji osób i diecezji. Jest najbardziej sformalizowana w Kościele katolickim, gdzie większość biskupów, w tym papież, ma osobisty herb. Duchowieństwo w kościołach anglikańskich, luterańskich, wschodnich i prawosławnych przestrzega podobnych zwyczajów, podobnie jak instytucje takie jak szkoły i diecezje.
Heraldyka kościelna różni się znacznie od innych heraldyków w stosowaniu specjalnych insygniów wokół tarczy, aby wskazać rangę w kościele lub wyznaniu. Najbardziej znanym z tych insygniów jest kościelny kapelusz z niską koroną i szerokim rondem, zwykle rzymskie galero. Kolor i zdobienie tego kapelusza wskazują na rangę. Kardynałowie słyną z „czerwonego kapelusza”, podczas gdy inne urzędy i kościoły mają charakterystyczne kolory kapeluszy, takie jak czarny dla księży i ​​zielony dla biskupów, zwykle z określoną liczbą chwostów, która rośnie wraz z rangą.
Inne insygnia to krzyż procesyjny oraz mitra biskupia i pastorał. Wschodnie tradycje sprzyjają używaniu własnego stylu nakrycia głowy i pastorału, a także używaniu płaszcza lub płaszcza zamiast kościelnego kapelusza. Motto i specyficzne kształty tarcz są bardziej powszechne w heraldyce kościelnej, podczas gdy trzymacze heraldyczne i klejnoty herbowe są mniej powszechne. Papieskie herby mają swoje własne zwyczaje heraldyczne, głównie papieska tiara, klucze św. Piotra i umbraculum (parasol). Papież Benedykt XVI zastąpił papieską tiarę w swoim herbie specyficznym wzorem mitry, będąc pierwszym papieżem, który to uczynił, pomimo faktu, że papież Paweł VI był ostatnim papieżem koronowanym papieską tiarą. Ramiona instytucji kościelnych mają nieco inne zwyczaje, używają mitry i pastorału częściej niż w broni osobistej, chociaż różne kościoły znacznie się różnią w ich użyciu. Ramiona korporacji (organizacji) nazywane są ramionami „bezosobowymi” lub „korporacyjnymi”.
Historia.
Heraldyka rozwinęła się w średniowiecznej Europie od końca XI wieku, początkowo jako system odznak osobistych. Te same insygnia były używane na pieczęciach do uwierzytelniania dokumentów. Najwcześniejsze pieczęcie nosiły podobiznę właściciela pieczęci. Z czasem pieczęcie zostały zredukowane do tarcz.
Kościół katolicki podobnie utożsamił autentyczność i własność dokumentów z pieczęciami, które zwykle były owalne, spiczaście zakończone, aby odróżnić je od okrągłych pieczęci użytku świeckiego. Ich kształt określany był jako „vesica piscis” lub po prostu „vesica”. W 1307 roku król Edward I Długonogi wydał dekret, na mocy którego wszystkie dokumenty prawne miały mieć pieczęć. Pieczęcie te pierwotnie przedstawiały osobę, ale ponieważ pieczęcie świeckie zaczęły przedstawiać tylko tarcze, duchowieństwo również używało pieczęci z insygniami. Osobiste pieczęcie biskupów i opatów były nadal używane pośmiertnie i stopniowo stały się bezosobowymi pieczęciami diecezji. Duchowni mieli tendencję do zastępowania elementów świeckich elementami duchownymi (tarcza została zachowana, ale hełmy i korony zostały zastąpione kapeluszami).
Heraldyka kościelna rozwinęła się znacząco w XVII wieku, kiedy wszedł do użytku system kapeluszy kościelnych przypisywany Pierre'owi Palliotowi. Pełny system emblematów wokół tarczy został uregulowany w motu proprio "Inter multiplices curas" z 21 lutego 1905 wydanego przez Piusa X. Uregulowano także skład samej tarczy. Po 1969 roku "Annuario Pontificio" zaprzestało publikowania herbów kardynałów i poprzednich papieży. Niektóre aspekty heraldyki kościelnej regulują międzynarodowe obyczaje i prawo krajowe, ale obecnie skład tarcz opiera się głównie na poradach ekspertów. Arcybiskup Bruno Heim stwierdził, że:
Znakowanie dokumentów jest obecnie najpowszechniejszym użyciem herbów w Kościele. Herb rzymskokatolicki biskupa był dawniej malowany na miniaturowych beczkach wina i prezentowany podczas ceremonii święceń kapłańskich.
Podobny system dla Kościoła anglikańskiego został zatwierdzony w 1976 roku.
Oznaki.
Podobnie jak w przypadku herbów świeckich wokół tarczy herbowej umieszczane były i są różnorodne elementy zwykle pochodzenia religijnego lub liturgicznego, ale zdarzają się także świeckie.
Do najpowszechniejszych należą:
W 1915 Benedykt XV zakazał wszystkim duchownym wieszania orderów na łańcuchach pod tarczą herbową, którymi byli honorowani przez władców. Zakaz nie dotyczył jedynie odznak dwóch zakonów rycerskich:
Do 1951 w herbach występowały jeszcze korony książęce lub hrabiowskie, płaszcze herbowe, miecze i inne oznaki świeckie.
W 1969 Paweł VI nakazał aby herby duchownych były proste i czytelne oraz aby odpowiadały wymogom artystycznym. Zabronił również kardynałom i biskupom ozdabiania herbów mitrą i pastorałem i pozostawił jako jedyne ozdoby krzyż i kapelusz w odpowiednim kolorze.
Heraldyka kościelna.
Papieże.
Nad tarczą herbu papieskiego (do pontyfikatu Jana Pawła II) znajdowała się tiara - uroczyste nakrycie głowy, zazwyczaj kształtu stożkowatego, złote lub srebrne, ozdobione szlachetnymi kamieniami. Tiara wywodzi się z ceremonialnych nakryć głowy władców i kapłanów starożytnego Bliskiego Wschodu. Przyjęta przez biskupów Rzymu, do 1965 noszona była przez papieży przy wystąpieniach w charakterze głowy Kościoła. Forma tiary ewoluowała: do czasów papieża Bonifacego VIII (1294-1303) ozdobiona była jedną koroną, następnie aż do Benedykta XI albo Klemensa V (1303-1314) dwiema, potem trzema. Herb Benedykta XVI nie zawiera tiary, lecz infułę (mitrę).
Pod tarczę herbową podkładano krzyż papieski, czyli krzyż z trzema poprzecznymi ramionami. Jako insygnium władzy papieskiej występuje on od VI wieku.
Również pod tarczą herbową znajdują się dwa skrzyżowane klucze: złoty i srebrny. Te tak zwane klucze św. Piotra umieszcza się piórami ku górze. Są symbolem władzy i władcy, papieża jako następcy św. Piotra: "A Ja tobie powiadam, że tyś jest Piotr, a na tej opoce zbuduję kościół mój, a bramy piekielne nie zwyciężą go. I tobie dam klucze królestwa niebieskiego: cokolwiek zwiążesz na ziemi będzie związane i w niebiosach". [Mt.16, 18-19]. W znaczeniu symbolicznym, są to klucze do bramy czyśćcowej: klucz złoty to władza rozgrzeszania, klucz srebrny zaś to mądrość i wiedza teologiczna niezbędne do osądu ludzkich grzechów.
Kardynałowie.
Oznaką godności kardynalskiej jest kapelusz kardynalski w kolorze czerwonym. Kapelusze jako oznaki godności duchownych wprowadził papież Innocenty IV (1243-54) w 1245, w celu wyeliminowania używanych wówczas przez biskupów świeckich oznak godności - rycerskich hełmów i koron rangowych – jako znaków, które nie przystoją duchownym. W herbach duchownych kapelusze umieszczano nad tarczą. O godności kardynalskiej - oprócz purpurowego kapelusza - świadczyły chwosty (frędzle, wł. fiocchi), przymocowane przy pomocy plecionego sznura do szerokiego ronda kapelusza po obu jego stronach w pięciu rzędach: każdy następny rząd liczy o jeden frędzel więcej niż poprzedni. W sumie u kapelusza kardynalskiego umieszczano 30 chwostów, po 15 z każdej strony. Liczba chwostów w herbach dostojników kościelnych była jednak zmienną: spotykamy herby kardynalskie z zaledwie sześcioma chwostami. Pod tarczę herbową podkładano krzyż patriarszy o dwóch poprzecznych ramionach, będący oznaką godności kardynalskiej, a także arcybiskupiej. W czasie sediswakancji, czyli nieobsadzenia tronu papieskiego, jeden z kardynałów pełni funkcję Kamerlinga, czyli przełożonego administracji papieskiej. W jego herbie dodatkowo umieszcza się "conopoeum" (zasłonę tabernakulum), "namiot Kościoła" (rodzaj parasola umieszczony nad tarczą) oraz klucze św. Piotra.
Prymasi i patriarchowie.
Osobne oznaki godności dla patriarchów Kościoła katolickiego wprowadzono edyktem papieskim z 3 listopada 1826. Przewidywał on dla patriarchów kapelusz zielony z 15 chwostami po każdej ze stron, zawieszonymi na złotym sznurze. Wśród herbów patriarszych spotykamy także specjalne oznaki godności, przysługujące konkretnym dostojnikom: patriarcha Jerozolimy, jako wielki mistrz Zakonu Grobu Bożego miał podłożony pod tarczę czerwony krzyż jerozolimski, patriarcha zaś Lizbony, od połowy XVIII wieku do swego herbu dodawał tiarę.
Arcybiskupi i biskupi.
Oznaką godności arcybiskupiej był również kapelusz, posiadający 20 chwostów (po 10 z każdej strony) w kolorze zielonym. Dodatkowo, pod tarczą heraldyczną podkładano krzyż podwójny (patriarszy), sam lub skrzyżowany z pastorałem.
Najczęściej używaną w heraldyce oznaką godności biskupiej była infuła. Infuła, jako ceremonialne nakrycie głowy, wprowadzona została w połowie XI wieku w postaci stosunkowo niskiej, stożkowatej czapki przeciętej przez środek; stopniowo infuła staje się coraz wyższa, z tyłu dodano dwie wstęgi (fanones). Jako oznaka godności infuła przysługiwała również niektórym opatom.
Drugim nakryciem głowy, częściej obecnie stosowanym w charakterze heraldycznej oznaki godności jest zielony kapelusz kardynalski o szerokim rondzie, do którego po obu stronach umocowane są także zielone chwosty w liczbie 12 (po 6 z każdej strony). 
W herbach biskupich infułę lub kapelusz umieszczano nad tarczą herbową. Dodatkowymi oznakami godności były pastorał i krzyż łaciński skrzyżowane i podłożone pod tarczę. Pastorał, będący insygnium władzy duszpasterskiej i jurysdykcji biskupiej, wywodził się z długiej, zakrzywionej laski pasterskiej - biskup jest pasterzem wiernych. Jako insygnium biskupie pastorał znany jest od V wieku (Irlandia). W przypadku posiadania przez dostojnika Kościoła również świeckiej władzy książęcej, z pastorałem skrzyżowana była oznaka władzy świeckiej - miecz. Takich herbów używali w Polsce biskupi krakowscy. W rozbudowanej postaci herb dostojnika kościelnego mógł zawierać wszystkie wspomniane elementy: bezpośrednio nad tarczą herbową, na jej górnej krawędzi, znajdowała się infuła, oraz widoczne krzywaśń pastorału i głowica krzyża skrzyżowanych i podłożonych pod tarczę, nad nimi kapelusz, ozdobnie plecione sznury i odpowiednia liczba chwostów po obu stronach tarczy.
Biskupi kościoła anglikańskiego używają oznak podobnych do dawnych katolickich - tj. infuły nad tarczą, a w przypadku arcybiskupa infuły i skrzyżowanych za tarczą pastorałów.
Herby hierarchów Kościoła greckokatolickiego zamiast infuły mają charakterystyczną dla wschodnich kościołów bogato zdobioną mitrę.
Herby zakonne.
Godła i herby zakonne są bardzo wyraźnym wynikiem przenikania kultury świeckiej do świata duchownego. Przed okresem krucjat źródeł godeł zakonnych należy szukać w kancelariach zakonów – przede wszystkim na pieczęciach, których używano dla uwiarygodnienia dokumentów (m.in. podpisywanych wespół z władcami świeckimi: rozmaitych lokacji, donacji itp.).
W dobie pierwszych krucjat rycerze chrześcijańscy pochodzący z wielu księstw i królestw dla wzajemnego rozpoznania znaczyli się krzyżami. Powstanie zróżnicowanych zakonów rycerskich przyspieszyło przenikanie kultury rycerskiej do świata zakonnego, a wraz z nim wielu symboli, w tym i emblematów heraldycznych – sztandarów i proporców rycerskich oraz usposobienia płaszczy zakonnych do warunków bitewnych. W klasycznym okresie średniowiecza godła zakonów rycerskich, jako jedne z pierwszych, przyjmują postać ściśle heraldyczną, wpisując się na tarczę.
W zakonach nie-rycerskich proces heraldyzacji godeł także następuje, lecz z innych trochę przyczyn – administracyjnych, społecznych, prawnych. Zakony były właścicielami obszernych ziem, nieraz miast – posiadających swe własne herby. Wymogi kulturowe oraz społeczno-polityczny status zakonów wymagały, by ich godła przyjęły postać bardziej heraldyczną.
Jednak pełniły one funkcje dużo bardziej zbliżone do mieszczańskich i kupieckich gmerków. Pojawiały się na fasadach budynków, nad bramami, na tympanonach, nagrobkach, na sklepieniach budowli sakralnych i na obrazach. Nadal istniały i odgrywały ważną kancelaryjną rolę na pieczęciach, w dokumentach i korespondencji.
Analogiczne godła i herby powstawały dla innych zgromadzeń, wzorowanych na zakonnych (kolegiaty, kapituły, bractwa kościelne).
Wraz ze zmniejszeniem znaczenia zakonów rycerskich oraz końcem średniowiecznego rycerskiego etosu, herby zakonne pozostały w użyciu prawie wyłącznie kancelaryjnym. Wówczas w bardzo znaczący sposób odeszły od reguł klasycznej heraldyki i powróciły często do postaci czystego godła.
Dziś godło jest najczęściej jedynym elementem zakonnego układu heraldycznego, w przeciwieństwie do heraldyki np. szlacheckiej, w której godło pozostaje wpisane w szerszy układ elementów heraldycznych (tarcza, klejnot, labry itp.). W wielu nowych zakonach i zgromadzeniach godło przypomina bardziej swoiste logo.
Godła zakonne zawierają najczęściej ogólną symbolikę religijną (często występuje krzyż, symbole maryjne bądź chrystusowe, aniołowie), związaną z dziejami danego zakonu (atrybuty świętych), lub też symbole przyrodnicze bądź przedmiotowe. Często zawierają monogramy bądź całe dewizy, wpisane w godło na ogół bez zachowania reguł heraldycznych. Nie wszystkie zakony posiadają godła lub pełne herby.
Sposób zawinięcia/przebiegu sznurów oraz kształt i przebieg wstęgi nie są ściśle określone i pozostają sprawą indywidualnego wyboru. Często także są stosowane odstępstwa od niektórych powyższych zasad, na mocy tradycji bądź przywileju. Przykładowo, Generał zakonu norbertanów używa oznak (kapelusz, sznury, chwasty) w kolorze białym, natomiast Wielki Mistrz – opat zakonu krzyżackiego, używa chwastów w kolorze białym i czarnego kapelusza.

</doc>
<doc id="163885" url="https://pl.wikipedia.org/wiki?curid=163885" title="Czchów">
Czchów

Czchów – miasto w województwie małopolskim, w powiecie brzeskim, siedziba gminy miejsko-wiejskiej Czchów. W latach 1975–1998 miejscowość administracyjnie należała do woj. tarnowskiego. 1 stycznia 2000 Czchów odzyskał utracone w 1928 prawa miejskie. Według danych GUS z 31 grudnia 2019 r. miasto miało 2340 mieszkańców.
Położenie.
Miasto jest położone na wschodnim krańcu Pogórza Wiśnickiego, przy drodze krajowej nr 75 nad Dunajcem i sztucznym zbiornikiem jeziorem Czchowskim, które powstało w wyniku spiętrzenia wód Dunajca (pomiędzy nimi znajduje się Elektrownia Czchów). Pola i zabudowania Czchowa zajmują dolinę na lewym brzegu Dunajca oraz stoki wzniesień Pogórza Wiśnickiego od Pęcherskiej Góry (363 m) po Machulec (483 m).
Nazwa.
Nazwę miejscowości w zlatynizowanej staropolskiej formie "Czchow" wymienia w latach (1470–1480) Jan Długosz w księdze "Liber beneficiorum dioecesis Cracoviensis".
Z osadnictwem czeskim niekiedy jest wiązana nazwa miasta, występująca w dokumentach od XIII wieku także w formie "Czechou, Cechou, Cehiov". Według Długosza wśród najdawniejszych mieszkańców przeważali Niemcy, jeńcy wzięci do niewoli w czasie wojen Bolesława Chrobrego z Cesarstwem. Pierwotnie Czechów, tj. "Chechow" w 1230, "Czechow" w 1257, od XIV wieku ustala się postać fonetycznie zredukowana do Czchów (w 1333, w 1410 ts.). Według Kazimierza Rymuta i Stanisława Rosponda nazwa pochodzi od nazwy osobowej Czech (skrócenie od Czesław). Niezrozumiałość nazwy Czchów być może spowodowała nazwy alternatywne, łac. "Alba Ecclesia" w 1410 i "Byaly Kosczol" (Biały Kościół) u Długosza w XV wieku. Ludność miejscowa nazywała miejscowość "ćkuf" ("Ćków") kojarząc z "ćkaniem" ("ćkać" = jeść, napychać się jedzeniem).
Historia Czchowa.
Ślady najdawniejszego osadnictwa w rejonie miasta sięgają czasów państwa wielkomorawskiego. W roku 1280 odbyło się tu spotkanie księżnej Kingi z księciem Leszkiem Czarnym, w asyście biskupa krakowskiego i innych dostojników w celu rozwiązania konfliktu między książętami. W wystawionym na tym zjeździe dokumencie Czchów określony jest jako wieś biskupa krakowskiego. Datowany na 1288 r. dokument, przyznaje prawa do Czchowa benedyktynom tynieckim. Mimo iż dokument jest czasem uznawany za falsyfikat, to miejscowość rzeczywiście należała do benedyktynów w końcu XIII w., gdyż z ich rąk przeszła w ręce panującej dynastii, na początku XIV w.
W 1327 r. istniała już w Czchowie królewska komora celna. W 1333 odziedziczyła go wraz z ziemią sądecką Jadwiga, wdowa po Władysławie Łokietku, a po jej śmierci w 1339 Kazimierz Wielki. Za jego panowania miasto zostało opasane murem obronnym, a przywilej wystawiony w Krakowie 24 listopada 1355 przeniósł je z lokacji na prawie średzkim na magdeburskie.
Nie jest pewne kiedy Czchów otrzymał prawa miejskie, we wspomnianym dokumencie zmiany prawa lokacyjnego, wspomniane jest, że prawa miejskie miał już dawno. W czasie lustracji w 1765 wójt z burmistrzami zeznali, że odnośny dokument im "zgorzał".
Prawdopodobnie w tym samym czasie powstał na wzgórzu wznoszącym się nad miastem niewielki zamek dla obrony tutejszej komory celnej i szlaku handlowego. Trzonem zamku w Czchowie była obronna wieża ostatecznej obrony (stołp), będąca najstarszym elementem założenia i zbudowana przypuszczalnie jeszcze pod koniec XIII wieku.
W 1357 król potwierdził miastu immunitet sądowy, wkrótce Czchów był już stolicą powiatu sądowego, kasztelanią mniejszą i starostwem niegrodowym. Tu odbywały się roki sądu ziemskiego krakowskiego i połączone z tym zjazdy szlachty. Sąd ziemski przetrwał do reformy sądowniczej przeprowadzonej przez zaborcę pod koniec XVIII wieku.
Według zachowanych rachunków świętopietrza parafia w Czchowie istniała już w 1325 r., a niektóre źródła datują jej powstanie nawet na XII wiek. Kościół został erygowany w 1346 (lub według innych źródeł 1349) pw. Piotra Apostoła. Prawdopodobnie jeszcze w XIV w. zmieniono patrona kościoła i do dziś pozostaje on pw. Narodzenia NMP. Budynek został wzniesiony z miejscowego białego wapienia, stąd dawniej powszechna druga nazwa miasta – "Ecclesia".
W 1433 Czchów otrzymał prawo urządzania jarmarku, w 1489 kolejnego, a w 1565 Zygmunt August wyznaczył Czchów na miejsce stałych jarmarków przygranicznych.
Korzystne położenie miasta przy głównych szlakach handlowych prowadzących z Czech i Węgier do Polski, przywileje królewskie i stałe jarmarki zapewniały rozwój miasta. O bogactwie dawnego Czchowa świadczyć może, założenie przy poparciu Tomasza z Bochni, komornika żup bocheńskich, w roku 1545 miejskich wodociągów i kanalizacji.
W 1501 na czchowskim rynku został ścięty "za gwałcenie przymierza", Eliasz, syn Piotra Aarona, hospodara wołoskiego, ostatni z dynastii Bohdanidów.
W XVI i XVII w. działał w Czchowie zbór unitariański, a przez pewien czas mieszkał też przywódca ruchu, włoski reformator religijny oraz twórca doktryny religijnej Braci Polskich, Faust Socyn.
Na początku XVII w. w Czchowie urodził się artysta malarz Florian Benedyktowicz, osiadły później i zmarły w Nowym Sączu w 1649.
Od połowy XVII w. rozpoczął się upadek znaczenia i bogactwa miasta. Przyczyną były zmiany szlaków handlowych, wylewy Dunajca, zwiększane świadczenia na rzecz króla i starostwa i klęski wojenne. W 1662 z 10 łanów na których osadzone było miasto pozostało po powodziach sześć, a liczba mieszkańców wynosiła 500 osób. W 1690 po zniszczeniach powodziowych pozostało 36 domów. Dawny zameczek stracił swe wojskowe znaczenie, pełniąc już tylko rolę więzienia.
Przejście Czchowa pod administrację cesarską po rozbiorach, a w 1781 w ręce prywatne (rodziny Benoe) nie zahamowało upadku miasta. W początkach XIX w. powstał tu zakład dobroczynny mający utrzymywać sześciu ubogich, z kapitału zakładowego, 5 mórg i 100 złotych reńskich.
W końcu XIX w. Czchów awansował do rangi dekanatu, w skład którego weszły parafie Bieszadszyny. W roku 1928 Czchów utracił prawa miejskie, a przez okres międzywojenny był miejscem stałych targów bydła.
6 sierpnia 1944 Gestapo, w odwecie za rozbrojenie przez oddział AK załogi przy zaporze wodnej, zamordowało 11 osób.
W pobliżu Czchowa leży na pograniczu powiatu brzeskiego i nowosądeckiego zamek Tropsztyn w Wytrzyszczce. Zamek Tropsztyn jest pieczołowicie odbudowany i odrestaurowany, dostępny dla turystów.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="163890" url="https://pl.wikipedia.org/wiki?curid=163890" title="PSC">
PSC



</doc>
<doc id="163894" url="https://pl.wikipedia.org/wiki?curid=163894" title="Partia Socjalistów Katalonii">
Partia Socjalistów Katalonii

Partia Socjalistów Katalonii (katal. "Partit dels Socialistes de Catalunya") – katalońska partia socjaldemokratyczna, skonfederowana z PSOE. Utworzona 16 lipca 1978 roku.

</doc>
<doc id="163897" url="https://pl.wikipedia.org/wiki?curid=163897" title="Naczynia połączone">
Naczynia połączone

Naczynia połączone – co najmniej dwa naczynia skonstruowane tak, że ciecz może swobodnie między nimi przepływać, na przykład przez połączenie znajdujące się w dnie każdego z nich.
W jednorodnym polu grawitacyjnym wlanie do któregokolwiek z naczyń połączonych jednolitej cieczy spowoduje, że jej poziom w każdym z naczyń ustali się na tej samej wysokości. Zjawisko to wykorzystuje się między innymi do konstrukcji poziomicy rurkowej, wieży ciśnień i wielu innych urządzeń hydrotechnicznych.
Po wypełnieniu poszczególnych naczyń niemieszającymi się cieczami o różnych gęstościach, poziomy cieczy ustalą się na różnych wysokościach, dążąc do równowagi ciśnień w miejscu połączenia. Im mniejsza gęstość cieczy w danym naczyniu, tym wyższy będzie jej poziom.
Można tu także zaobserwować zależność zwaną potocznie paradoksem hydrostatycznym, tzn. że ciśnienie na dnie każdego z naczyń jest takie samo dla tej samej wysokości słupa cieczy, niezależnie od ilości cieczy.

</doc>
<doc id="163900" url="https://pl.wikipedia.org/wiki?curid=163900" title="Ministerstvo Gosudarstvennoi Bezopastnosti">
Ministerstvo Gosudarstvennoi Bezopastnosti



</doc>
<doc id="163902" url="https://pl.wikipedia.org/wiki?curid=163902" title="Procesja wejścia">
Procesja wejścia

Procesja wejścia, introit (od łac. "introitus" – wejście) – procesja, która obecnie rozpoczyna Mszę Świętą.
Podczas zwykłych Mszy jest to po prostu przejście kapłana wraz z usługującymi do ołtarza, tzw. "introitus simplex". Procesja rozpoczynająca szczególnie uroczyste celebracje - "introitus solemnis", często odbywa się poprzez środek kościoła. Na jej czele znajduje się krzyż niesiony przez osobę, zwaną ministrantem krzyża. Towarzyszy mu dwóch ministrantów światła - ceroferariuszy niosących płonące świece; w przypadku szczególnie uroczystych celebracji może ich być jednak więcej: czterech, sześciu, a gdy mszy przewodniczy biskup – siedmiu. Gdy z powodu braku miejsca ministrant krzyża i ministranci światła nie mogą iść w rzędzie, niosący świece wyprzedzają krzyż. Przed krucyfiksem niesie się dymiący trybularz. Robi to turyferariusz, który idzie w parze z nawikulariuszem (niosącym łódkę z ziarenkami kadzidła), niosąc trybularz pomiędzy nimi w ten sposób, że znajduje się on na wprost krzyża, co wyraża szacunek względem niego. Za krzyżem podążają inni ministranci. Do zadań ceremoniarza należy to, by byli oni ustawieni według wzrostu lub wykonywanej funkcji. Następnie idą lektorzy, a za nimi nadzwyczajni szafarze Komunii Świętej. Po wszystkich posługujących świeckich w procesji niesiony jest ewangeliarz. Księgę tę niesie diakon lub, jeśli go nie ma, lektor czytający pierwsze czytanie. Dalej idą koncelebransi i celebrans główny. Za nim może iść dwóch usługujących mu przy ołtarzu diakonów (jeśli diakonów jest więcej niż trzech, co w praktyce zdarza się właściwie tylko podczas mszy, w czasie których przyjmują oni święcenia prezbiteratu, idą oni przed koncelebransami, a za ewangeliarzem). Jeśli mszy przewodniczy biskup, to na samym końcu procesji idą ministranci mitry i pastorału – czyli insygnarze. Ceremoniarz oraz jego pomocnik – ministrant księgi – mogą iść za przewodniczącym celebry. Czynią tak wtedy, gdy grono usługujących i koncelebransów jest liczne. Gdy natomiast do ołtarza udaje się mała grupa ministrantów oraz jeden kapłan, ceremoniarz idzie przed kapłanem.
Gdy procesja dojdzie do prezbiterium, krzyż stawia się obok ołtarza, chyba ze znajduje się tam drugi, stały krzyż. W takim wypadku ten niesiony w procesji wynosi się do zakrystii. Świece stawia się po bokach ołtarza lub odnosi na kredens i zgasza. Ewangeliarz kładzie się na środku ołtarza, zwrócony w stronę wiernych.
Geneza introitu sięga czasów Cesarstwa Rzymskiego, gdy msze zaczęto odprawiać w rzymskich bazylikach. W budynkach tych zakrystie tworzono przy głównym wejściu, co powodowało konieczność przejścia celebransa i asysty przez całą długość nawy głównej. W tym czasie śpiewano psalm, co dało początek pieśni na wejście (dawniej również zwanej introitem).
Następna część mszy - Pozdrowienie ołtarza

</doc>
<doc id="163904" url="https://pl.wikipedia.org/wiki?curid=163904" title="Stowarzyszenie Malta Służba Medyczna">
Stowarzyszenie Malta Służba Medyczna

Stowarzyszenie Malta Służba Medyczna (dawniej – Stowarzyszenie Maltańska Służba Medyczna-Pomoc Maltańska) – podmiot leczniczy będący stowarzyszeniem, które swoje działanie opiera o podstawy wiary katolickiej i wzoruje się na tradycji Zakonu Maltańskiego (Suwerennego Rycerskiego Zakonu Szpitalników św. Jana Jerozolimskiego) w myśl jego hasła "Obrona wiary i pomoc potrzebującym (Tuitio fidei et obsequium pauperum)".
Historia.
Stowarzyszenie Malta Służba Medyczna zostało powołane do życia w 1990 roku. Na życzenie kardynała Franciszka Macharskiego organizowaniem nowo powstałej jednostki zajęli się Róża i Henryk Kubiakowie. Organizacja miała działać na wzór Służb Maltańskich jakie istnieją w zachodniej Europie. W roku 1991 patronat nad stowarzyszeniem objął Związek Polskich Kawalerów Maltańskich. W roku 2004 organizacja uzyskała status Organizacji Pożytku Publicznego. Z dniem 1 stycznia 2010 roku Malta Służba Medyczna została wpisana przez Wojewodę Małopolskiego do rejestru jednostek współpracujących z systemem Państwowego Ratownictwa Medycznego, jako społeczna organizacja, która zobowiązuje się do niesienia pomocy osobom w stanie nagłego zagrożenia zdrowotnego. Do roku 2011 Stowarzyszenie działało pod nazwą "Stowarzyszenie Maltańska Służba Medyczna - Pomoc Maltańska". Siedziba MSM mieści się w Krakowie przy ul. Totus Tuus 34, w Centrum Wolontariatu przy Sanktuarium Błogosławionego Jana Pawła II „Nie lękajcie się!”. Stowarzyszenie w roku 2012 powołało Spółkę z o.o., która w roku 2019 została zlikwidowana. 25 lipca 2016 roku Malta Służba Medyczna została wpisana do Rejestru Podmiotów Wykonujących Działalność Leczniczą.
Członkostwo Malty Służby Medycznej.
Do stowarzyszenia mogą należeć osoby, które:
Działalność.
Głównymi formami działalności stowarzyszenia jest:
Struktura.
W Polsce znajduje się 8 oddziałów: Chrzanów, Kraków, Mszana Dolna, Myślenice, Słupsk, Sucha Beskidzka, Tarnów i Tarnówka. Działalność Malty Służby Medycznej jest oparta na wolontariacie i nikt z jej członków nie pobiera wynagrodzenia.
Walne Zgromadzenie Delegatów.
Naczelną władzą Stowarzyszenia jest Walne Zgromadzenie Delegatów, zwoływane raz do roku jako zgromadzenie zwyczajne, a co 3 lata, jako wyborcze – w związku z upływem kadencji Zarządu Głównego.
Zarząd Główny.
Zarząd Główny Stowarzyszenia wybierany jest na 3-letnią kadencję.
Obecnie (2017 r.) funkcję Komendanta Głównego MSM pełni Marek Radomski
Oddziały.
Na co dzień oddziałem terenowym kieruje wybierany w wyborach zarząd oddziału. W skład zarządu wchodzą:
W niektórych oddziałach w celu usprawnienia działalności powołuje się koordynatorów takich jak:
oraz instruktorzy, prowadzący kursy pierwszej pomocy.

</doc>
<doc id="163906" url="https://pl.wikipedia.org/wiki?curid=163906" title="Siergiej Kondraszow">
Siergiej Kondraszow

Siergiej Aleksandrowicz Kondraszow (ros. Сергей Александрович Кондрашев, ur. 1 marca 1923 w Siergijew Posad, zm. 22 września 2007) – generał porucznik, długoletni oficer wywiadu i kontrwywiadu radzieckiego, rezydent I Zarządu Głównego KGB w wielu krajach Europy, m.in. w Londynie i Wiedniu.
Życiorys.
Karierę w radzieckich służbach specjalnych zaczął bardzo szybko i pomyślnie. W 1947 w wieku 24 lat pracował w "II Zarządzie Głównym" (ds. kontrwywiadu) Ministerstwa Bezpieczeństwa Państwowego. Na początku 1951 został zastępcą szefa "I Departamentu" (wywiad zagraniczny przeciwko USA) "I Zarządu" Komitetu Informacji, następnie zastępca szefa "II Departamentu" (wywiad przeciwko Wielkiej Brytanii) "I Zarządu" Komitetu Informacji. 11 listopada 1951 został zastępcą szefa "III Departamentu" I Zarządu Głównego MGB. Od listopada 1953 roku był pracownikiem rezydentury wywiadu MGB (od marca 1954 – KGB) w Londynie. Po powrocie do Związku Radzieckiego w 1955 objął kierownictwo "IV Departamentu" (wywiad przeciwko RFN) I Zarządu Głównego KGB, w 1957 został zastępcą rezydenta I Zarządu Głównego w Wiedniu, następnie w 1962 – zastępcą szefa "Służby D" (od sp. dezinformacji) I Zarządu Głównego KGB. W 1966 rezydent I Zarządu Głównego KGB w RFN. W 1967 ponownie objął kierownictwo Dep IV I Zarządu Głównego KGB, następnie w 1968 r, szef "Służby A" I Zarządu Głównego KGB, później w 1969 r, szef "Wydziału Wywiadu" Głównego Zarządu Wojsk Pogranicznych KGB. Około 1970 Kondraszow został zastępcą szefa I Zarządu Głównego ds Europy, następnie w 1974 starszy konsulant przy przewodniczącym KGB ds zagranicznych, działając na tym stanowisku, pełnił funkcję głównego radzieckiego negocjatora w sprawie tzw. trzeciego koszyka, dotyczącego kwestii praw człowieka, w ramach negocjacji KBWE w Helsinkach. W 1991 przeszedł na emeryturę.
Odznaczenia.
I medale.

</doc>
<doc id="163913" url="https://pl.wikipedia.org/wiki?curid=163913" title="Granatnik PIAT">
Granatnik PIAT

Granatnik PIAT () – brytyjski granatnik przeciwpancerny z okresu II wojny światowej.
Historia.
W 1930 brytyjski oficer Stewart Blacker opatentował lekki miotacz granatów, który miał służyć jako lekka broń przeciwpancerna piechoty. W 1937 udoskonalona wersja wykonana w firmie Parnell Aircraft Co. stanęła pod nazwą „Arbalest” do konkursu na lekką broń wsparcia dla piechoty. W konkursie zwyciężył moździerz dwucalowy, jednak konstrukcja „Arbalesta” wzbudziła na tyle duże zainteresowanie, że Blacker (w tym czasie już podpułkownik) został przeniesiony do Sekcji Broni Niekonwencjonalnych I Departamentu Ministerstwa Obrony. Efektem dalszych prac był opracowany pod koniec 1940 Blacker Bombard.
Ponieważ Blacker został w 1941 przeniesiony na inne stanowisko, dalsze prace prowadził major Millis Jefferis. Opracowany przez niego „Baby Bombard 0.625 inch” poddano próbom w czerwcu 1941, jednak uznano, że lekki pocisk burzący elaborowany zbyt małą ilością materiału wybuchowego jest niewystarczająco skuteczny. Pojawił się natomiast pomysł opracowania pocisku kumulacyjnego. W lutym 1942 był on gotowy, a w miesiąc później testy przeszedł granatnik przystosowany do miotania nowego granatu.
Efekty prób były tak dobre, że we wrześniu 1942 nowa broń jako PIAT była produkowana seryjnie. Nowy granatnik miał zastąpić karabiny przeciwpancerne Boys. Według etatu z 1943 każda kompania piechoty miała posiadać trzy PIAT-y. PIAT-y nie miały stałych obsług, szkolenie w ich obsłudze przechodzili wszyscy żołnierze piechoty. Dopiero przed walką dowódca plutonu wyznaczał do obsługi każdego granatnika dwóch żołnierzy: celowniczego (przenosił PIAT-a) i amunicyjnego (przenosił sześć pocisków). Według instrukcji zalecane było otwieranie ognia z najbliższych odległości. Pocisk kumulacyjny wystrzelony z PIAT-a był w stanie przebić pancerz czołgów Panzerkampfwagen IV i Panzerkampfwagen V Panther z dowolnej strony. W przypadku czołgów Panzerkampfwagen VI Tiger możliwe było przebicie pancerza tylnego i bocznego.
Dużą zaletą PIAT-a była możliwość używania go w małych pomieszczeniach (w przypadku granatników Bazooka i Raketenpanzerbüchse Panzerschreck wydostający się do tyłu strumień gazów prochowych po odbiciu się od ścian mógł poparzyć strzelca). Dlatego PIAT-y były przydzielane jako broń wsparcia grupom szturmowym walczącym w miastach (według regulaminu 2–3 granatniki na grupę).
Stosowany był też podczas powstania warszawskiego. .
Po II wojnie światowej PIAT pozostawał na uzbrojeniu armii brytyjskiej do 1951, kiedy zastąpił go granatnik przeciwpancerny M20 Bazooka.
Opis konstrukcji.
Granatnik przeciwpancerny miał dość nietypową konstrukcję i sposób działania. Wewnątrz rurowej komory zamkowej znajdował się umieszczony na wodzidle trzon zamkowy podparty sprężyną powrotną. Wewnątrz trzonu zamkowego znajdowała się żerdź napinająca, zakończona iglicą. Z zewnątrz trzon zamkowy otaczało suwadło pełniące także funkcję prowadnicy sprężyny powrotnej. Przednia część komory zamkowej pełniła funkcję łożyska granatu. Od spodu do broni był umocowany mechanizm spustowy, a na wierzchu komory zamkowej znajdowały się przyrządy celownicze składające się z muszki i celownika o dwóch przeziernikach.
Przygotowanie broni do strzelania zaczynało się od napięcia sprężyny powrotnej. Najłatwiej było to wykonać w postawie stojącej. Po złożeniu przyrządów celowniczych i odbezpieczeniu broni granatnik należało ustawić kolbą na ziemi (pionowo). Następnie stanąć na kolbie, tak aby kabłąk osłony spustu znajdował się z prawej strony. Następnie schylić się, chwycić za uchwyt mechanizmu spustowego i pociągnąć do góry całą komorę zamkową o około 7,5 mm, a potem przekręcić ją o 45 stopni w prawo. Później jednym gwałtownym ruchem wyprostować ciało, ciągnąc komorę zamkową w górę o około 30 cm, aż do usłyszenia trzasku zaczepu kurkowego. Po napięciu sprężyny należało zabezpieczyć granatnik i nasunąć komorę zamkową na wystającą żerdź napinającą i przekręcić granatnik w lewo (następuje połączenie zderzaka z nakrętką komory zamkowej).
Następnie ładowany był granat. Spust ściągało się dwoma palcami (wskazującym i środkowym).
Naciśnięcie spustu zwalniało suwadło z trzonem zamkowym. Pchnięte do przodu sprężyną powrotną uderza iglicą w spłonkę granatu. Ciśnienie gazów prochowych miota granat i jednocześnie powoduje odrzucenie trzonu zamkowego do tyłu, gdzie jest zatrzymywany na zaczepie kurkowym. Granatnik można ponownie załadować granatem lub zwolnić sprężynę powrotną. W warunkach bojowych, jeśli broń była zbyt słabo trzymana, sprężyna powrotna nie napinała się i po strzale trzeba ją było ponownie napinać ręcznie.
Ponieważ granatnik miał bardzo silny odrzut, zakończenie komory zamkowej pełniące funkcję kolby było wyposażone w gumową nakładkę osłoniętą brezentem.

</doc>
<doc id="163927" url="https://pl.wikipedia.org/wiki?curid=163927" title="Las Lublinek w Łodzi">
Las Lublinek w Łodzi

Las Lublinek – drugi co do wielkości las komunalny w Łodzi o powierzchni 90 ha. Położony w południowo-zachodniej części miasta w granicach administracyjnych dzielnicy Łódź-Polesie, w pobliżu dawnej wsi, obecnie łódzkiego osiedla Lublinek.
Graniczy z ugorami i znajdującymi się w bezpośredniej bliskości za nimi osiedlami mieszkaniowymi Smulsko i Retkinia od północy, sortownią odpadów i lotniskiem Łódź-Lublinek od zachodu, otwartymi terenami wzdłuż rzeki Ner w otoczeniu łąk i pól od południa i linią kolejową od zachodu.
Las niezwykle zróżnicowany pod względem przyrodniczym od suchych siedlisk z brzeźniakami i sośninami po mokradła z olszami, a nawet śródleśnym bagnem. Dużą różnorodność flory i fauny zapewniają śródleśne łąki oraz stawy z okresowo płynącym strumieniem „Struga”.
W sąsiedztwie terenów otwartych, na skraju drzewostanów, spotkać można kuropatwy, bażanty, zające, sarny, a w okolicy stawów ptactwo wodne - m.in. kaczki.
W bliskim sąsiedztwie lasu, na północ od jego granic, znajdują się stawy „Bielice” - miejsce rekreacji, lęgowiska ptactwa wodnego oraz wypoczynku wędkarzy.

</doc>
<doc id="163933" url="https://pl.wikipedia.org/wiki?curid=163933" title="UZE">
UZE



</doc>
<doc id="163934" url="https://pl.wikipedia.org/wiki?curid=163934" title="Stanisław II Pawłowski">
Stanisław II Pawłowski



</doc>
<doc id="163935" url="https://pl.wikipedia.org/wiki?curid=163935" title="Wyczerpy">
Wyczerpy



</doc>
<doc id="163936" url="https://pl.wikipedia.org/wiki?curid=163936" title="Paradyż">
Paradyż



</doc>
<doc id="163937" url="https://pl.wikipedia.org/wiki?curid=163937" title="Strateg (Grecja)">
Strateg (Grecja)

Strateg ( "strategos", l. mn. "strategoi") – w starożytnej Grecji wysoki rangą dowódca armii lub floty.
W Sparcie stratedzy byli mianowani na czas wojny i mogli w zastępstwie króla objąć stanowisko głównodowodzącego.
W Atenach od czasów Klejstenesa był to stały urząd – rokrocznie "eklezja" (zgromadzenie ludowe) wybierała 10 strategów, po jednym z każdej fyli; każdy z nich dowodził oddziałem hoplitów wystawianych przez odpowiednią fylę. O urząd można było się ubiegać wielokrotnie.
Do roku 487 p.n.e., gdy zniesiono urząd "archonta polemarcha", stratedzy byli jego pomocnikami, później urząd stratega stał się jednym z ważniejszych.
Początkowo w wypadku wojny wyruszali na nią wszyscy stratedzy, sprawując dowództwo codziennie na zmianę, po wojnach perskich wysyłano nie więcej niż trzech, a czasem tylko jednego. Od tego też czasu pojawiła się funkcja pierwszego stratega i urząd zaczął nabierać znaczenia politycznego. W latach 443-429 p.n.e. nieprzerwanie funkcję tę sprawował Perykles, który praktycznie kierował w tym okresie polityką Aten. Wprowadzona za jego rządów zasada wynagradzania za sprawowanie urzędów i ich obsada drogą losowania nie obejmowała urzędu stratega, dlatego mogły go sprawować jedynie osoby zamożne. 
Od połowy IV wieku nastąpiła zmiana obowiązków stratega: dotychczas każdy dowodził oddziałami wyłącznie ze swojej fyli, a odtąd 5 strategów miało dokładnie określony zakres obowiązków. Pojawił się strateg hoplicki ("epi tous hoplitas"), który był odpowiedzialny za dowodzenie oddziałami poza granicami kraju. Strateg "epi ten choran" miał w razie najazdu bronić Attyki, "epi tas symmorias" odpowiedzialny był za wyznaczanie dowódców okrętów (trierarchów). Dwóch pozostałych pełniło funkcję "epi ton Peiraiea" – mieli oni zarządzać stoczniami i portem wojennym.
Funkcję "strategosa autokratora" (o nieograniczonej władzy) sprawował w 407 p.n.e. Alkibiades.
Urząd ten występował także w innych państwach greckich poza Spartą i Atenami (funkcję tę pełnił np. Dionizjos Starszy, tyran Syrakuz), a także w państwach hellenistycznych.

</doc>
<doc id="163941" url="https://pl.wikipedia.org/wiki?curid=163941" title="Gōsoku-ryū">
Gōsoku-ryū

 − szkoła karate powstała z połączenia stylów: "shōrin" (shōrin-ryū) i "shōrei" (shōrei-ryū). 
Twórcą stylu jest sōke Takayuki Kubota. Gōsoku-ryū jest zestawieniem dwóch cech: siły i szybkości, czego dowodem jest sama interpretacja nazwy: 
Styl ten oprócz tradycyjnych technik, zaczerpniętych ze stylu shōtōkan, zawiera techniki będące nowoczesnymi metodami samoobrony. Nauka "gōsoku-ryū" obejmuje zapoznanie się z podstawowymi technikami tradycyjnych szkół karate, elementami samoobrony, kobudō. Po zapoznaniu adepta z tymi elementami przechodzi się do nauczania technik "gōsoku-ryū". Dla tego stylu charakterystyczne są nieco krótsze postawy, niż w stylach tradycyjnych, oraz wykorzystywanie podcięć i obaleń.
Celem stworzenia stylu "gōsoku" było dostosowanie go szczególnie do wymagań kobiet i osób młodych, to jest łatwej możliwości zastosowania jego technik w praktyce. Zawsze jednak z zachowaniem starej zasady karateków całego świata rozgłaszanej przez mistrza Funakoshiego − „Karate-ni sente nashi” („Karate nie jest sztuką agresji”). 
Kata, które powstały w ramach stylu "gōsoku" to: kihon-ichi-no kata, kihon-ni-no kata, kihon-san-no kata, kihon-yon-no kata, uke-no kata, ni-no kata, gōsoku, jū-hachi-no tachi-kata, jū-no michi, gōsoku-yodan, gōsoku-godan, denko-getsu, rikyū, go-no kata, tamashi, riden, kime-no kata, ryu-no kata, sonota no kata oraz anso-no kata.
Styl gōsoku-ryū wprowadził do Polski Tomasz Piotrkowicz w 1992 roku. Od 2012 oficjalnymi reprezentantami „Gōsoku-ryū” w Polsce zostali Shihan Jacek Chałupka i Shihan Krzysztof Chałupka, posiadacze stopnia 5 dan Gosoku-Ryu. W Polsce styl reprezentowany jest przez International Karate Association Poland (IKA Poland), będący częścią International Karate Association przez założyciela stylu Gosoku-Ryu, a zarazem Prezydenta IKA Soke Takayuki Kubota.

</doc>
<doc id="163945" url="https://pl.wikipedia.org/wiki?curid=163945" title="Morrissey">
Morrissey

Morrissey, właśc. Steven Patrick Morrissey (ur. 22 maja 1959 w Manchesterze) – angielski wokalista i autor tekstów piosenek.
Życiorys.
Lider i autor tekstów zespołu The Smiths. Zespół odniósł wielki sukces, ale rozpadł się w 1987 roku, a Morrissey rozpoczął karierę solową, w czasie której dziesięciokrotnie trafił do Top Ten UK Singles Chart. Jego pierwszy solowy album wszedł w 1988 roku na pierwsze miejsce UK Albums Chart. Powszechnie uważany za prekursora muzyki indie. Magazyn „New Musical Express” uznał Morrisseya za jednego z najbardziej wpływowych artystów w historii, zaś „The Independent” zauważa, że „największe gwiazdy zwykle są już martwe zanim osiągną status ikony, on jednak osiągnął to za swojego życia”. Stacja BBC prowadziła z Morrisseyem rozmowy dotyczące ewentualnego reprezentowania przez niego Wielkiej Brytanii w Konkursie Piosenki Eurowizji w 2007 w Helsinkach; ostatecznie pomysł nie został zrealizowany.
Pod koniec 2014 roku ujawnił, że zdiagnozowano u niego nowotwór.
Dyskografia.
Albumy
Składanki
Albumy live
Single

</doc>
<doc id="163955" url="https://pl.wikipedia.org/wiki?curid=163955" title="Moto perpetuo">
Moto perpetuo



</doc>
<doc id="163959" url="https://pl.wikipedia.org/wiki?curid=163959" title="Ciemne mgławice">
Ciemne mgławice



</doc>
<doc id="163965" url="https://pl.wikipedia.org/wiki?curid=163965" title="Białka złożone">
Białka złożone

Białka złożone ("proteidy") – związki białkowe zawierające w swojej strukturze oprócz podstawowego łańcucha białkowego (białko proste) także inne grupy, tzw. grupy prostetyczne.
Rodzaje białek złożonych:

</doc>
<doc id="163969" url="https://pl.wikipedia.org/wiki?curid=163969" title="Krzęcin (gmina)">
Krzęcin (gmina)

Krzęcin – gmina wiejska w województwie zachodniopomorskim, w południowej części powiatu choszczeńskiego.
Siedzibą gminy jest wieś Krzęcin. W latach 1975–1998 gmina położona była w województwie gorzowskim. Pod względem liczby ludności oraz powierzchni, gmina jest najmniejsza w powiecie.
Miejsce w województwie (na 114 gmin):
powierzchnia 76., ludność 96.
Gmina stanowi 10,6% powierzchni powiatu.
Według danych z 31 grudnia 2017 roku gminę zamieszkiwało 3775 osób.
Położenie.
Gmina leży na pojezierzach: Choszczeńskim i Dobiegniewskim. Przez gminę przepływa Mała Ina, która ma tutaj swoje źródło. Tereny leśne zajmują 22% powierzchni gminy, a użytki rolne 65%.
Sąsiednie gminy:
Demografia.
Dane z 30 czerwca 2008:
Gminę zamieszkuje 7,6% ludności powiatu. 
Przyroda.
Na obszarze gminy znajduje się dużo jezior, największe to: Bukowskie, Chłopowo i Mielęcino. We wschodniej części gminy rozciąga się Obszar chronionego krajobrazu, na terenie którego położone są projektowane rezerwat przyrody i użytki ekologiczne oraz dwanaście pomników przyrody w postaci drzew.
Turystyka.
Gmina posiada dogodne warunki do rozwoju turystyki regionalnej oraz do agroturystyki, planuje się powstanie pól namiotowych, schronisk młodzieżowych i ścieżek rowerowych.
Administracja.
W 2016 r. wykonane wydatki budżetu gminy Krzęcin wynosiły 16,2 mln zł, a dochody budżetu 16,1 mln zł. Zobowiązania samorządu (dług publiczny) według stanu na koniec 2016 r. wynosiły 7,1 mln zł, co stanowiło 43,9% poziomu dochodów.
Gmina Krzęcin posiada 11 sołectw – najmniej w powiecie.
Sołectwa: Chłopowo, Granowo, Kaszewo, Krzęcin, Mielęcin, Nowy Klukom, Objezierze, Przybysław, Rakowo, Słonice i Żeńsko.
Komunikacja.
Transport drogowy.
Jedyna droga wojewódzka nr 160 prowadzi przez północno-wschodnie krańce gminy (wieś Kaszewo), łączy ona tę wieś z Choszcznem (12 km) i z Bierzwnikiem (12 km).
Transport kolejowy.
Obecna gmina Krzęcin uzyskała połączenie kolejowe w 1847 r. po wybudowaniu odcinka Stargard – Dobiegniew na linii ze Szczecina do Poznania. W latach 1975 - 1978 linię tę zelektryfikowano. Obecnie w gminie czynna jest 1 stacja kolejowa: Słonice. Odległość z Krzęcina do tej stacji wynosi ok. 2 km.
Poczta.
W gminie czynny jest 1 urząd pocztowy: Krzęcin (nr 73-231).

</doc>
<doc id="163972" url="https://pl.wikipedia.org/wiki?curid=163972" title="Wyścig zbrojeń">
Wyścig zbrojeń

Wyścig zbrojeń – popularne określenie na wzajemne, dwustronne i spiralne (wzajemnie się rozkręcające) zbrojenia prowadzone przez wrogie sobie państwa, lub obozy polityczne z myślą o potencjalnym konflikcie zbrojnym.
Obecnie w powszechnym rozumieniu pojęcie to odnosi się do światowego wyścigu zbrojeń, jaki miał miejsce pomiędzy krajami NATO ze Stanami Zjednoczonymi na czele a ZSRR i Układem Warszawskim w czasie zimnej wojny w II połowie XX wieku. Podobne rywalizacje miały jednak miejsce wcześniej, począwszy od starożytności, np. między wojnami imperiów diadochów (IV–II p.n.e.), przed wybuchem I wojny światowej oraz w okresie 20-lecia międzywojennego.
Wyścig zbrojeń, a właściwie związane z nim wydatki, mogą mieć niszczące konsekwencje dla gospodarki krajów biorących w nim udział, jak stało się to z ZSRR. W 1922, wobec panującej recesji, pięć krajów, które wyszły zwycięsko z I wojny światowej, podpisało traktat waszyngtoński, który ograniczał kosztowne zbrojenia morskie.
W czasie zimnej wojny szczególnym polem rywalizacji tego wyścigu był toczony między Stanami Zjednoczonymi a ZSRR wyścig kosmiczny.

</doc>
<doc id="163974" url="https://pl.wikipedia.org/wiki?curid=163974" title="Stężenie masowe">
Stężenie masowe

Stężenie masowe (stężenie masowo-objętościowe) – jeden ze sposobów wyrażenia stężenia substancji w mieszaninie, zdefiniowany jako stosunek masy danej substancji do objętości mieszaniny:
Stężenie masowe stosowane jest głównie dla substancji stałych rozpuszczonych w cieczach, np. w przypadku leków do iniekcji, i wyrażane jest w jednostkach masy na jednostkę objętości, np. kg/m³, g/l, g/ml, mg/ml, μg/ml. W przypadku roztworów wodnych przyjmuje się czasem, że stężenie masowe jest równe ułamkowi masowemu, gdyż gęstość wody jest bliska jedności.
Używane jest również pojęcie stężenia procentowego masowo-objętościowego bądź procentu masowo-objętościowego (oznaczanego „”) do określenia liczby jednostek masy zawartej w 100 jednostkach objętości mieszaniny. Stąd roztwór chlorku sodu (roztwór soli fizjologicznej) będzie zawierał 0,9 g NaCl w 100 ml roztworu. Zapis taki jest jednak nieprawidłowy z uwagi na to, że stężenie masowe jest wielkością mianowaną, a przy pomocy procentów wyraża się jedynie wartości bezwymiarowe. Dlatego też stężenie masowe powinno być wyrażane poprzez jednostkę, a nie procent masowo-objętościowy ().

</doc>
<doc id="163978" url="https://pl.wikipedia.org/wiki?curid=163978" title="Roman Kotliński">
Roman Kotliński

Roman Kotliński (ur. 15 marca 1967 w Kole) – polski wydawca, pisarz, dziennikarz i publicysta oraz polityk, były duchowny rzymskokatolicki. Był redaktorem naczelnym tygodnika „Fakty i Mity” i posłem na Sejm VII kadencji.
Życiorys.
Wykształcenie.
Ukończył liceum ogólnokształcące w Kłodawie. W latach 1986–1989 kształcił się w Wyższym Seminarium Duchownym we Włocławku. Po rocznej przerwie kontynuował formację do stanu kapłańskiego w Wyższym Seminarium Duchownym w Łodzi, jednocześnie studiując w łódzkiej filii Akademii Teologii Katolickiej w Warszawie. W 1993 otrzymał tytuł zawodowy magistra teologii.
Działalność zawodowa.
12 czerwca 1993 przyjął święcenia kapłańskie i został inkardynowany do archidiecezji łódzkiej. Był wikariuszem w parafiach: Nawiedzenia Najświętszej Maryi Panny w Ruścu, Zesłania Ducha Świętego w Aleksandrowie Łódzkim i Najświętszej Maryi Panny Królowej Polski w Ozorkowie. Deklaruje, że wiarę stracił w Aleksandrowie po przeczytaniu książki "Wielki bój" autorstwa Ellen G. White. W 2015 decyzją Kongregacji ds. Duchowieństwa Roman Kotliński został pozbawiony stanu kapłańskiego wraz ze zwolnieniem go od celibatu i wszystkich zobowiązań wynikających ze święceń.
Faktycznie stan kapłański porzucił w 1996, zawarł następnie związek małżeński i wyjechał na krótko do Kanady. Po powrocie założył przedsiębiorstwo Glass-Plast, które produkowało przedmioty z tworzyw sztucznych. Następnie wspólnie z żoną przekształcił posiadane przedsiębiorstwo w wydawnictwo książkowe Niniwa, które wydało m.in. pamiętniki księdza Leonarda Świderskiego pt. "Oglądały oczy moje".
W 1997 pod pseudonimem "Roman Jonasz" opublikował z własnych środków autobiografię pod tytułem "Byłem księdzem", w której przedstawił swój punkt widzenia na wewnętrzną sytuację w diecezji włocławskiej i archidiecezji łódzkiej na przełomie lat 80. i 90., a także przykłady zachowań i prywatnego życia duchowieństwa w tych jednostkach administracyjnych Kościoła katolickiego, które miały go zrazić do dalszego pozostawania kapłanem. Książka ta, początkowo wydana w dziesięciu tysiącach egzemplarzy, osiągnęła łączny nakład 600 tysięcy egzemplarzy, a do 1999 pojawiły się dwie kolejne części.
W 1999 zakupił przedsiębiorstwo MIT, które przekształcił w Błaja News. Rok później zaczął za jego pośrednictwem wydawać tygodnik „Fakty i Mity”, którego został redaktorem naczelnym.
Działalność polityczna.
Od połowy lat 90. deklaruje polityczne poglądy lewicowe i antyklerykalne. W 1998 założył Stowarzyszenie Odnowy Kościoła Rzymsko-Katolickiego na rzecz Osób Poszkodowanych przez Duchownych, do którego zapisało się kilkanaście osób i które nie podjęło żadnej faktycznej działalności.
Przez kilka lat należał do Sojuszu Lewicy Demokratycznej. W 2002 był inicjatorem utworzenia Antyklerykalnej Partii Postępu „Racja”, w której do 2003 pełnił funkcję przewodniczącego. Później był jej honorowym przewodniczącym, następnie pozostał jej honorowym członkiem.
W 2011 kandydował w wyborach do Sejmu Rzeczypospolitej Polskiej z pierwszego miejsca listy komitetu wyborczego Ruch Palikota (z rekomendacji Racji Polskiej Lewicy, dawnej APP „Racja”) w okręgu wyborczym nr 9 w Łodzi. W wyniku głosowania z 9 października został wybrany na posła VII kadencji, otrzymując 17 720 głosów (4,89% głosów oddanych w okręgu). Został pierwszym w III RP parlamentarzystą, który był duchownym katolickim przed objęciem mandatu.
W opublikowanym przez Instytut Pamięci Narodowej wykazie osób publicznych podano, że w 1989 Roman Kotliński jako kleryk został zarejestrowany jako tajny współpracownik Służby Bezpieczeństwa. Roman Kotliński zaprzeczył tym doniesieniom. W 2012 prokurator IPN zarządził o pozostawieniu sprawy bez dalszego biegu wobec niestwierdzenia wątpliwości co do zgodności oświadczenia lustracyjnego z prawdą.
W 2013, w wyniku przekształcenia Ruchu Palikota, został posłem partii Twój Ruch (Racja Polskiej Lewicy przyłączyła się do tej partii, ulegając samorozwiązaniu). Opuścił jej klub wraz z grupą posłów 26 września 2014. Tydzień później współtworzył koło poselskie Bezpieczeństwo i Gospodarka, z którego w styczniu 2015 wystąpił. W tym samym roku nie ubiegał się o poselską reelekcję.
Kontrowersje wokół Romana Kotlińskiego.
15 lutego 2016 roku do redakcji wkroczyło kilkunastu funkcjonariuszy Centralnego Biura Śledczego Policji. Zatrzymali Romana Kotlińskiego i zabezpieczyli dokumentację finansową spółki Błaja News. Romanowi Kotlińskiemu postawiono zarzuty podżegania do zabójstwa byłej żony, nielegalnego posiadania broni palnej, działania na szkodę spółki i przywłaszczenia pieniędzy należących do spółki oraz wyłudzenia pieniędzy z tytułu ubezpieczenia od kradzieży dwóch samochodów, a w sierpniu 2019 roku został przez Sąd Okręgowy w Łodzi uznany winnym popełnienia wszystkich zarzucanych mu czynów. Łącznie sąd wymierzył mu karę bezwzględną 10 lat pozbawienia wolności.
7 lipca 2016 roku w związku z zarzutami prokuratorskimi postawionymi redaktorowi naczelnemu dziennikarze tygodnika m.in. zastępca redaktora naczelnego Adam Cioch, sekretarz redakcji Paulina Arciszewska-Siek oraz reporterzy Oksana Hałatyn-Burda i Ariel Kowalczyk (Ariel Szenborn) odeszli z pracy w redakcji i założyli „Tygodnik Faktycznie”. W pierwszych numerach pisma ogłosili rezultaty rzekomego śledztwa dziennikarskiego w sprawie zarzutów kierowanych wobec redaktora naczelnego. Wydawca zarzucił byłym dziennikarzom pisma nielojalność, uszkodzenie sprzętu i zniesławienie Romana Kotlińskiego, zapowiadając to, że „Fakty i Mity” nadal będą się ukazywały. W listopadzie 2017 roku „Tygodnik Faktycznie” przestał się ukazywać. 
Roman Kotliński został skazany nieprawomocnym wyrokiem na karę bezwzględną 10 lat pozbawienia wolności za m.in. podżeganie do zabójstwa żony oraz przywłaszczenie pieniędzy w kwocie 1 200 000 złotych.
W kwietniu 2022 roku został skazany na karę 4 lat i 6 miesięcy pozbawienia wolności. za przywłaszczenie pieniędzy w kwocie blisko 1 740 000 złotych i posiadanie pornografii dziecięcej.

</doc>
<doc id="163980" url="https://pl.wikipedia.org/wiki?curid=163980" title="Niszczyciele projektu 30bis">
Niszczyciele projektu 30bis

Niszczyciele projektu 30 bis, oznaczane także jako typ Smiełyj (w kodzie NATO "Skoryi"), to seria 70 radzieckich okrętów klasy niszczycieli budowanych po II wojnie światowej w latach 1950–1953. Była to najdłuższa powojenna seria niszczycieli na świecie. Osiem okrętów zostało później przebudowanych do projektu 31.
Historia.
Niszczyciele projektu 30 bis powstały jako rozwinięcie dużych niszczycieli z okresu II wojny światowej, projektów 30 i 30K. Kadłub, uzbrojenie i mechanizmy miały pozostać podobne, jak we wcześniejszych projektach, natomiast konstrukcja nowych okrętów miała wykorzystywać doświadczenia wojenne i ich wyposażenie miało być nowocześniejsze. W stosunku do niszczycieli projektów 30 i 30K, nowe okręty były jednak nieco powiększone, a ich kadłub był całkowicie spawany. Zmieniono wygląd nadbudówek i w niewielkim stopniu zestaw uzbrojenia oraz zastosowano bogatsze wyposażenie elektroniczne. Zmodernizowano też system napędowy, zwiększając moc opalanych mazutem kotłów. Projekt opracowano w 1946 i zatwierdzono w styczniu 1947, a budowa okrętów rozpoczęła się w 1948 roku.
Pierwszym niszczycielem, który wszedł do służby 5 lutego 1950, był „Bditielnyj”. Mimo to typ wziął swoją nazwę od ósmego niszczyciela „Smiełyj”, który wszedł do służby 19 marca 1950 i na którym przeprowadzono próby państwowe projektu, na Zatoce Gdańskiej w rejonie Bałtijska. Z kolei na Zachodzie typ ten zaczął być określany jako "Skoryi", od pierwszego zidentyfikowanego okrętu.
Okręty budowano w czterech stoczniach: im. A.Żdanowa w Leningradzie (nr 190), im. Leninskiego Komsomołu w Komsomolsku nad Amurem (nr 199), im. 61 Komunardów w Mikołajowie (nr 200) i Stoczni Północnej w Siewierodwińsku (nr 402). Rozpoczęto budowę 85 okrętów, z czego ukończono 70 jednostek, a z pozostałych zrezygnowano. Ostatnie okręty weszły do służby w marynarce ZSRR na wiosnę 1953.
Modernizacje.
Okręty przeszły jedynie niewielkie modernizacje w toku służby. Już po pierwszych próbach, z powodu trudności użycia w sztormowej pogodzie, zmieniono lekkie uzbrojenie przeciwlotnicze z 7 pojedynczych działek 37 mm typu 70K na 8 działek tego kalibru w 4 podwójnych stanowiskach. Nowsze niszczyciele otrzymały takie uzbrojenie jeszcze podczas budowy, starsze były modyfikowane podczas remontów. Ulepszano wyposażenie elektroniczne, głównie montowano nowsze radary. Na niektórych okrętach w latach 60. dodano dwa podwójne działka plot 25 mm, po obu stronach tylnego komina.
Od 1957 roku, osiem niszczycieli zmodernizowano do projektu 31, w celu polepszenia ich możliwości zwalczania samolotów i okrętów podwodnych (wejście do służby w latach 1960–1962). Podstawowym celem było jednak wykorzystanie ich jako okręty rozpoznania radiotechnicznego i tak też były zaklasyfikowane. Modernizacja uzbrojenia polegała na zastąpieniu podwójnej wieży armat plot 85 mm i ośmiu działek 37 mm przez pięć stanowisk automatycznych armat plot 57 mm ZIF-71 z dwoma radarami kierowania ogniem Fut-B. Zdjęto też jeden dziobowy pięciorurowy aparat torpedowy, za to w skład uzbrojenia weszły samonaprowadzające się torpedy przeciw okrętom podwodnym SET-53. Przed nadbudówką dziobową ustawiono dwie wyrzutnie rakietowych bomb głębinowych RBU 2500 z systemem kierowania ogniem Smiercz. Zamontowano też nowsze radary i stację hydrolokacyjną GS-572 Herkules. Zgodnie z nowym przeznaczeniem, okręty otrzymały aparaturę rozpoznania radiotechnicznego, lecz okręty posiadały dwa warianty tego wyposażenia i całościowe rozpoznanie miało być wykonywane parą okrętów. Kilka innych jednostek było też przebudowanych według różnych eksperymentalnych wariantów.
Służba.
Okręty typu 30 bis weszły do służby w marynarce wojennej ZSRR, stając się jej podstawowymi niszczycielami w latach 50. Co do zasady, okręty budowane w Leningradzie (z nazwami na literę S) służyły we Flocie Bałtyckiej, budowane w Mikołajowie (z nazwami na literę B) i „Pyłkij” służyły we Flocie Czarnomorskiej, budowane w Komsomolsku (z nazwami na literę W) służyły we Flocie Oceanu Spokojnego, budowane w Siewierodwińsku (z nazwami na literę O) służyły we Flocie Północnej. Niektóre okręty były później przenoszone, głównie do Floty Północnej.
Okręty projektu 30 bis nie były szczególnie udane. Przede wszystkim uzbrojenie szybko stało się przestarzałe. Systemy kierowania ogniem artylerii przeciwlotniczej były mało skuteczne, a sama artyleria przeciwlotnicza okazała być się dosyć słaba, przy czym artyleria główna nie była uniwersalna. Własności morskie okrętów przy sztormowej pogodzie również nie były najlepsze. Z tych powodów pierwsze okręty wycofano do rezerwy już w 1956 roku. Część następnie przystosowano do zadań pomocniczych, część przekazano za granicę do zaprzyjaźnionych państw. Jako pierwszy wycofano ze służby radzieckiej niszczyciel „Otwietswiennyj” 12 kwietnia 1963, z przeznaczeniem na złom, drugim był główny okręt typu – „Smiełyj” (1965). Po kilka jednostek wycofywano w latach 1967–1989. Najdłużej przetrwał „Biesszumnyj” (proj. 31), wycofany w 1994 (aczkolwiek od 1985 roku był rozbrojony i używany jako szkolny). Radzieckie niszczyciele podczas swojej służby nie uczestniczyły w działaniach bojowych, jedynie patrolowały na wodach państw Bliskiego Wschodu.
Dwa niszczyciele proj. 30 bis wydzierżawiono Polsce 1 sierpnia 1957: „Sposobnyj”, który wszedł do służby w PMW 15 grudnia 1957 pod nazwą ORP „Grom” (II), i „Skoryj”, który wszedł do służby w PMW 29 czerwca 1958 pod nazwą ORP „Wicher” (II). Po upływie okresu dzierżawy, w 1965 Polska odkupiła je od ZSRR. Wycofano je ze służby w latach 1973–1974.
Osiem niszczycieli proj. 30 bis otrzymała Indonezja – cztery w 1959, jeden w 1962 i trzy w 1964. Wycofano je w pierwszej połowie lat 70 (szkolenie marynarzy indonezyjskich na niszczycielach proj. 30 bis odbywało się w latach 1958–1959 w Polsce).
Cztery niszczyciele proj. 30 bis otrzymał Egipt (szkolenie marynarzy egipskich na radzieckich niszczycielach proj. 30 bis odbywało się w 1956 w Polsce, a dwa niszczyciele dostarczone w tym roku do Egiptu nosiły podczas rejsu fikcyjnie polską banderę i numery burtowe „53” i „54”). W 1968 Egipt zwrócił dwa niszczyciele ZSRR, lecz w tym samym roku otrzymał dwa kolejne, zmodernizowane do eksportowego projektu 30 BA, różniącego się częściowo ulepszonym na wzór projektu 31 uzbrojeniem przeciwlotniczym (3 działa 57 mm, 4 działka 37 mm, 4 działka 25 mm) oraz dodanymi dwoma wyrzutniami rakietowych bomb głębinowych RBU 2500. Otrzymały one nazwy „Al Nasser” (później „6 October”) i „Damietta”, a wycofano je ze służby w 1986. Dwa wcześniejsze niszczyciele, „Suez” i „Al Zaffer” zostały pod koniec służby zmodyfikowane przez zamontowanie na rufowej nadbudówce dwóch wyrzutni przeciwokrętowych pocisków rakietowych P-15, zdjętych z kutrów rakietowych proj. 183R, w miejsce wieży z działami 85 mm. Wycofano je ze służby w 1985.
Okręty projektu 30 bis.
Stocznia im. A. Żdanowa w Leningradzie (nr 190):
Stocznia im. Leninskiego Komsomołu w Komsomolsku (nr 199):
Stocznia im. 61 Komunardów w Mikołajowie (nr 200):
Stocznia Północna w Siewierodwińsku (nr 402):

</doc>
<doc id="163990" url="https://pl.wikipedia.org/wiki?curid=163990" title="Boenisch">
Boenisch



</doc>
<doc id="163991" url="https://pl.wikipedia.org/wiki?curid=163991" title="Behnisch (herb szlachecki)">
Behnisch (herb szlachecki)



</doc>
<doc id="163992" url="https://pl.wikipedia.org/wiki?curid=163992" title="Benisz">
Benisz

Benisz ("Behnisch, Boenisch") – polski herb szlachecki z nobilitacji.
Opis herbu.
Na tarczy dwudzielnej w słup, na polach I czerwonym i II błękitnym - sześcioramienna gwiazda, w prawej połowie srebrna, w lewej czerwona. W klejnocie taka sama gwiazda.
Siebmacher podaje nieco odmienną wersję (o czym wspomina Ostrowski): w poprzek gwiazdy w pas dodatkowo jest pasek żelazny, w klejnocie także. 
Labry z prawej czerwone, z lewej błękitne podbite srebrem.
Najwcześniejsze wzmianki.
Nadany w 13 listopada 1698 przez Leopolda I braciom Boenischom, patrycjuszom głogowskim, których potomek przybył do Polski w 1820.
Herbowni.
Benisz - Behnisch - Boenisch.

</doc>
<doc id="163993" url="https://pl.wikipedia.org/wiki?curid=163993" title="Łowikowate">
Łowikowate

Łowikowate (Asilidae) – rodzina owadów z rzędu muchówek licząca ponad 7 tys. gatunków. 

</doc>
<doc id="163997" url="https://pl.wikipedia.org/wiki?curid=163997" title="Świetlana">
Świetlana

Świetlana, Swietłana – żeńskie imię pochodzenia słowiańskiego. Stanowi ona literackie tłumaczenie greckiego imienia Fotyna na rosyjski. Oznacza „jasną, świetlistą”. Imię bardzo popularne w XX wieku w Rosji, na Białorusi, Ukrainie i w Bułgarii, ale spotykane także w innych krajach słowiańskich, np. na Słowacji; wcześniej nieistniejące lub bardzo rzadkie.
Świetlana imieniny obchodzi: 11 marca i 30 sierpnia.

</doc>
<doc id="163999" url="https://pl.wikipedia.org/wiki?curid=163999" title="Occele (herb szlachecki)">
Occele (herb szlachecki)



</doc>
<doc id="164001" url="https://pl.wikipedia.org/wiki?curid=164001" title="Gramofon">
Gramofon

Gramofon – urządzenie do odtwarzania dźwięku zapisanego na płytach gramofonowych.
W Polsce często nazywany adapterem.
Gramofon wyewoluował z fonografu i odziedziczył jego zasadę działania. Nośnikiem informacji jest obracająca się płyta (typowo z prędkościami 78, 45 lub 33⅓, czasem 16⅔ obrotów na minutę) z wyżłobionym spiralnym rowkiem, w którym prowadzona jest igła. Drgania igły przetwarzane są we wkładce na sygnał elektryczny. W innych, nowatorskich rozwiązaniach konstrukcyjnych zamiast igły stosuje się światło lasera.
Do lat 50. XX wieku w powszechnym użyciu były płyty gramofonowe z szelaku, odtwarzane z prędkością 78 obr./min, później coraz szybciej wypierane przez wprowadzone w 1948 roku płyty długogrające ("longplay", LP) 33⅓ i „single” ("single play", SP) z polichlorku winylu.
Do końca lat 80. XX w. płyty gramofonowe były popularnym nośnikiem muzyki; zastąpione zostały płytami kompaktowymi.
Duże znaczenie dla jakości dźwięku ma jakość igły, wkładki i przewodów prowadzących sygnał do wzmacniacza sygnału elektrycznego.
Igły i wkładki gramofonowe.
Igła, umieszczona w rowku płyty, wprawiana jest w ruch przez nierównomierności rowka w obracającej się płycie. Drgania te przenoszone są na wkładkę gramofonową, do której igła jest przymocowana. Kształt tych nierównomierności jest taki, że drgania igły odtwarzają sygnał akustyczny zapisany na płycie podczas jej nagrywania. W najstarszych gramofonach igła była stalowa, później zaczęto stosować igły szlifowane z szafiru. Ostrze igły szlifowane było tak, by promień jego krzywizny wynosił trzy tysięczne cala (0,003", tj. 76 µm) dla płyt starszych (ebonitowych, tzw. „normalnorowkowych”, odtwarzanych z prędkością 78 obr./min) albo 0,001" (25 µm) dla płyt nowszych (winylowych), tzw. „drobnorowkowych”. Aż do lat 70 XX w. spotykane były gramofony, w których instalowano wkładki z igłami obu rodzajów, co umożliwiało odtwarzanie wszystkich spotykanych na rynku oraz zachowanych w archiwach płyt. Igły do odtwarzania płyt „drobnorowkowych” oznaczane były zazwyczaj kolorem zielonym, a „normalnorowkowych” – czerwonym. Także dopuszczalny nacisk igły na płytę „drobnorowkową” jest znacznie mniejszy, niż na „normalnorowkową”, zalecano nie więcej, niż 5 gramów, co i tak powodowało dość szybkie zużycie płyt (współczesne mechanizmy wyważające ramię z wkładką umożliwiają pracę z naciskiem rzędu 10 mN, tj. ok. 1 grama).
Wraz z wprowadzeniem zapisu stereofonicznego na płytach gramofonowych wymagania stawiane igłom i wkładkom gramofonowym wzrosły, pojawiły się inne niż okrągłe kształty ostrza igieł, w użyciu znalazły się też igły diamentowe wypierając szafirowe. Obecnie najlepsze szlify igieł gramofonowych to "szlify kwadrofoniczne" (van den Hula) oraz eliptyczne.
Wśród konstrukcji wkładek rozróżniamy:
Ramię gramofonu.
Wśród najnowszych gramofonów rozróżniamy:
Trzeci typ gramofonu produkowany był przez szwajcarskiego Revoxa, japońskiego Technicsa oraz kilka innych przedsiębiorstw. Współcześnie produkuje go czeska firma Aura.
Wszystkie oprócz tangencjalnego ramienia charakteryzują się zniekształceniami fazowości dźwięku prawego i lewego kanału z powodu zukosowania osi wkładki względem promienia płyty. Błąd ten można minimalizować, ale nie można go całkowicie wyeliminować. Z geometrii wynika, że w najlepszym wypadku tylko w dwóch punktach drogi igły po płycie błąd ten jest zerowy. Optymalizacja położenia wkładki polega na przesuwaniu przód-tył i przekręcaniu prawo-lewo wkładki w uchwycie. Główki trzymające wkładkę mają odpowiednio ukształtowane otwory na śrubki pozwalające na taką regulację.
Pozostałe części gramofonu.
Elektryczny sygnał wytworzony przez wkładkę gramofonową powinien zostać jak najkrótszą drogą doprowadzony z gramofonu na odpowiednie dla danego rodzaju wkładki wejście przedwzmacniacza. Przewody łączące wkładkę gramofonu z przedwzmacniaczem powinny charakteryzować się najlepszą jakością ze względu na wysoką impedancję oraz niskie poziomy sygnału wkładki.
Ze względu na mechaniczny charakter zapisu płyt, do prawidłowego ich odczytu niezbędna jest duża stabilność gramofonu. Z tego powodu obudowy gramofonu wykonuje się z materiałów o dużej masie takich jak szkło, metal lub lite drewno, a całość spoczywa na wibroizolatorach zapobiegających przenoszeniu drgań z otoczenia. Także sama płyta obciążana jest by zmniejszyć efekt mikrofonowy tj. odbioru zewnętrznego dźwięku przez płytę i igłę wkładki. 
Wyróżnia się dwa rodzaje gramofonów: z napędem pośrednim za pomocą paska bądź przekładni rolkowej, lub bezpośrednim, w którym wirujące pole magnetyczne wprawia talerz w ruch. Ciężkie talerze charakteryzują się dużą bezwładnością co dodatkowo stabilizuje obroty. Wiele gramofonów posiada stroboskop, tj. neonówkę lub diodę LED, która świeci zgodnie z częstotliwością sieci 50 Hz i paski czarno białe na obwodzie talerza. Stroboskop pozwala ocenić stabilność oraz poprawność obrotów pod warunkiem, że w sieci prąd ma rzeczywiście 50 Hz co dawniej nie zawsze było prawdą. Najpopularniejszym rozwiązaniem jest włączanie napędu po podniesieniu ramienia i wyłączanie po dojściu igły do rowka skrajnego płyty. Produkowane są również gramofony z urządzeniem do automatycznego startu i powrotu (ramię samoczynnie ustawia się na początku płyty i jest odkładane na podpórkę po zakończeniu odtwarzania) oraz z automatyczną zmianą płyt.

</doc>
<doc id="164005" url="https://pl.wikipedia.org/wiki?curid=164005" title="Giustina">
Giustina

Giustina – srebrna moneta wenecka, przedstawiająca na awersie św. Marka i klęczącego dożę, na rewersie – św. Giustinę, bita od 1472 r., do XVII w., o wartości 10, 20 i 40 soldów.
Za czasów Mikołaja de Ponte (1585–1595) bito:
W późniejszym okresie "giustinę" zwano również "ducatone".

</doc>
<doc id="164006" url="https://pl.wikipedia.org/wiki?curid=164006" title="Taylorcraft Auster">
Taylorcraft Auster

Taylorcraft Auster – brytyjski samolot obserwacyjno-łącznikowy opracowany w 1940 roku w wytwórni Taylorcraft Aeroplanes (England) Ltd w Leicester, będącej filią amerykańskiej wytwórni Taylorcraft Aircraft.
Historia.
21 listopada 1938 roku w Leicester powstała wytwórnia lotnicza Taylorcraft Aeroplanes (England) Ltd, która rozpoczęła produkcję lekkiego samolotu Taylorcraft Auster C. Oblot pierwszego samolotu nastąpił 24 kwietnia 1939 roku. Był on napędzany silnikiem rzędowym w układzie bokser Lycoming 0-145-A2 o mocy 55 KM (40 kW). W 1940 roku zastosowano w tym samolocie brytyjski rzędowy silnik Cirrus Minor I o mocy 90 KM (66 kW), dzięki czemu zwiększono jego osiągi, a taki samolot oznaczono jako Auster D. 
W 1940 roku samolot Auster D przystosowano dla potrzeb wojska i oznaczono jako Auster Mk I. Początkowo w Royal Air Force (RAF) został zastosowany do obserwacji i łączności, a potem także do korygowania ognia artylerii. 
W 1942 roku opracowano kolejną wersję samolotu oznaczoną jako Auster Mk II, w którym zastosowano amerykański silnik bokser Lycoming 0-290-3 o mocy 130 KM (96 kW), jednak z powodu braku dostaw tego silnika zbudowano tylko dwa egzemplarze tego samolotu. Do jego napędu użyto więc brytyjski wiszący (odwrócony) silnik rzędowy de Havilland Gipsy Major I o tej samej mocy. Samolot z takim silnikiem produkowany był w dużej liczbie jako Auster Mk III. 
W 1943 roku, gdy do Wielkiej Brytanii zaczęły ponownie napływać amerykańskie silniki Lycoming 0-290-3, przystąpiono do budowy samolotów Auster w wersji Mk IV, w której powiększono kabinę tak, że posiadała trzy miejsca. Dla ochrony załogi przed rażeniem pociskami lub odłamkami kabinę osłonięto od spodu, z tyłu i po bokach płytami pancernymi.
W 1944 roku zaczęto produkcję kolejnej wersji samolotu oznaczonej Auster Mk V, która różniła się od poprzedniej bardziej udoskonalonymi przyrządami pokładowymi oraz wyposażeniem umożliwiającym loty bez widoczności ziemi. 
Produkcja samolotów Taylorcraft Auster we wszystkich wersja trwała do 15 stycznia 1946 roku. Ogółem zbudowano łącznie 1417 samolotów Auster wszystkich wersji, z tego poszczególnych wersji: Mk I – 1, Mk II – 2, Mk III – 470, Mk IV – 254, Mk V – 790.
Użycie w lotnictwie.
Samoloty Taylorcraft Auster zaczęły pełnić służbę w Royal Air Force (RAF) w 1940 roku, początkowo stosowano je do służby komunikacyjnej i łącznikowej. 1 sierpnia 1941 roku w RAF utworzono 651 dywizjon tzw. współpracy z artylerią (ang. "651 Squadron Air Observation Post"), wyposażony w samoloty Auster Mk III. Dywizjon ten użyty został w walce w Afryce Północnej. Później powstało więcej takich dywizjonów i samoloty Auster były stosowane na wszystkich frontach zachodnich do końca II wojny światowej. Samoloty były użytkowane w RAF do 1957 roku.
Użycie w lotnictwie polskim.
8 września 1944 roku powstał polski 663 Dywizjon Samolotów Artylerii, wyposażony w samoloty Auster Mk III a później Mk IV i V. Został on sformowany z oficerów artylerii, którzy zostali przeszkoleni jako piloci. Do jego zadań należała współpraca z artylerią. Po osiągnięciu gotowości bojowej, od 8 stycznia 1945 roku, dywizjon współpracował z 10 Korpusem Brytyjskim walczącym na froncie włoskim. 
Od 13 lutego dywizjon, już na stałe, współpracował z artylerią 2 Korpusu Polskiego, z której wywodzili się jego piloci. Największą liczbę lotów wykonano w okresie od 9 do 25 kwietnia 1945 roku w czasie walk o Bolonię. 
Także polscy piloci spoza 663 dywizjonu rozprowadzali samoloty Auster z wytwórni i warsztatów do poszczególnych jednostek lotniczych na terenie Anglii. W 1944 roku polscy piloci w różnych szkołach lotniczych przeprowadzali na nich loty służbowe oraz szkoleniowe na kursach dla instruktorów. Ponadto w niektórych polskich dywizjonach (np. 306), znajdowały się na wyposażeniu samoloty Auster Mk III stosowane jako samoloty łącznikowe.
Opis konstrukcji.
Samolot Taylorcraft Auster Mk IV był trzymiejscowym samolotem obserwacyjno-łącznikowym, przeznaczonym m.in. do współpracy z artylerią, grzbietopłatem o konstrukcji mieszanej – konstrukcja z rur stalowych, kryta płótnem. Podwozie klasyczne – stałe. Napęd: silnik rzędowy Lycoming 0-290-3. Samolot nie posiadał uzbrojenia.

</doc>
<doc id="164007" url="https://pl.wikipedia.org/wiki?curid=164007" title="Giorgino">
Giorgino

Giorgino – srebrna, groszowa moneta włoska bita od XVI do XVIII w., o wartości 5 soldów, przedstawiająca św. Jerzego. Wprowadzona w:
dla handlu z Lewantem.

</doc>
<doc id="164008" url="https://pl.wikipedia.org/wiki?curid=164008" title="Szerf">
Szerf

Szerf (niem. "Hälbling") – moneta o wartości ½ feniga, zwana we wczesnym średniowieczu obolem, bita głównie w Niemczech północnych.
W okresie nowożytnym emitowana w latach 1531–1777 (głównie w miedzi), w Brunszwiku, Lüneburgu, Meklemburgii, Rostocku i w miastach północnoniemieckich (np. w Lubece, Hamburgu, Wismarze), a także na Pomorzu Zachodnim – Wołogoszcz, Bardo, Szczecin (1581–1595) oraz w Stralsundzie (1607).

</doc>
<doc id="164009" url="https://pl.wikipedia.org/wiki?curid=164009" title="I Republika Francuska">
I Republika Francuska

I Republika Francuska () – okres w historii Francji od 22 września 1792 roku (zniesienie monarchii i ogłoszenie nowej konstytucji) do 9 listopada 1799 roku (zamach 18 brumaire’a), a formalnie do 2 grudnia 1804 roku (koronacja Napoleona I).

</doc>
<doc id="164010" url="https://pl.wikipedia.org/wiki?curid=164010" title="Pskowka">
Pskowka

Pskowka – srebrna moneta rosyjska bita w Pskowie od 1424/1425 do 1510. Bito "diengi" i "czetwiertce" równe 1/4 "diengi" (czyli połowie "diengi" moskiewskiej)

</doc>
<doc id="164011" url="https://pl.wikipedia.org/wiki?curid=164011" title="Bu (pieniądz)">
Bu (pieniądz)

Bu – w starożytnych Chinach pieniądz metalowy odlewany z brązu w kształcie łopaty, przodek chińskich monet. Używany od ok. 1000 p.n.e. do wprowadzenia jednolitego pieniądza przez Qin Shi Huanga w 221 p.n.e.

</doc>
<doc id="164012" url="https://pl.wikipedia.org/wiki?curid=164012" title="Flaga Surinamu">
Flaga Surinamu

Flaga Surinamu – flaga państwowa Surinamu.
Charakterystyka i symbolika.
Flagę tworzy pięć pasów poziomych, licząc od góry:
W centrum flagi Surinamu na czerwonym pasie znajduje się pięcioramienna żółta gwiazda przypominająca
o konieczności zgody i jedności kraju mającego znacznie zróżnicowaną strukturę etniczną, bowiem zamieszkują tu Indianie, Europejczycy, Afrykanie, Hindusi, Indonezyjczycy, Chińczycy i inni. Zielona barwa jest symbolem urodzaju i nadziei w nowy Surinam. Barwa biała uzmysławia sprawiedliwość i wolność, a czerwona miłość, która ma pobudzać naród do działań i rozwoju, Barwa żółta wyobraża poświęcenie w trosce o złotą przyszłość państwa.

</doc>
<doc id="164014" url="https://pl.wikipedia.org/wiki?curid=164014" title="Lwei">
Lwei

Lwei – moneta zdawkowa używana w latach 1977–1999 w Angoli jako równowartość 1/100 kwanzy.
Od 1977 do 1990 w obiegu znajdowała się moneta 50 lwei, początkowo była wymienialna w kursie 1:1 z dawną monetą zdawkową centavo. Wybijano ją w seriach z 1977 (oznaczona jako 11 listopada 1975) i 1979 roku. Lwei zlikwidowano wskutek wysokiej inflacji w 1999 roku. Formalnie od 1999 roku kwanza dzielona jest na 100 centymów, jednak nie wybija się żadnych monet centymowych. Nazwa pochodzi od rzeki Lwei, dopływu Kuanzy.

</doc>
<doc id="164015" url="https://pl.wikipedia.org/wiki?curid=164015" title="Liczman">
Liczman



</doc>
<doc id="164017" url="https://pl.wikipedia.org/wiki?curid=164017" title="Pokrycie przestrzeni">
Pokrycie przestrzeni



</doc>
<doc id="164019" url="https://pl.wikipedia.org/wiki?curid=164019" title="Leopolddor">
Leopolddor

Leopolddor – złota moneta lotaryńska, odpowiednik luidora, bita przez księcia Leopolda (1697–1729) o wartości równej 1 pistol.

</doc>
<doc id="164021" url="https://pl.wikipedia.org/wiki?curid=164021" title="Lats">
Lats



</doc>
<doc id="164022" url="https://pl.wikipedia.org/wiki?curid=164022" title="Niewolnica Isaura (brazylijska telenowela 1976)">
Niewolnica Isaura (brazylijska telenowela 1976)

Niewolnica Isaura (port. "Escrava Isaura") – brazylijska telenowela Rede Globo z 1976 roku, emitowana w Polsce od 1985 roku. Film nakręcono na podstawie abolicjonistycznej powieści Bernardo Guimarãesa z 1875 roku.
Na podstawie liczącej 178 stron powieści nakręcono 100 półgodzinnych odcinków serialu. Eksportowa wersja była krótsza – zależnie od wersji miała 30 odcinków trwających po ok. pół godziny, lub 15 trwających mniej więcej godzinę.
Emisja i reakcje.
W 1985 roku w Polsce wyemitowano wersję 15-częściową. Kolejne odcinki serialu pokazywano na antenie TVP1 we wtorki, dwa razy dziennie – przed południem (tzw. "film dla drugiej zmiany") i po głównym wydaniu "Dziennika Telewizyjnego" od 19 lutego do 28 maja.
"Niewolnica Isaura" była pierwszą telenowelą wyświetlaną w Polsce i od razu wywołała poruszenie. Z jednej strony totalną krytykę w prasie, a z drugiej wielką sympatię widzów. Serial, uważany wówczas za kategorię B, już w czwartym odcinku miał 84% widownię. Jego oddziaływanie na emocje ludzi uznano za fenomen socjologiczny. We wtorkowe wieczory, kiedy nadawano serial, ulice pustoszały. Na fali tej popularności para aktorów grających głównych bohaterów (Isaurę i Leôncia) odwiedziła Polskę w maju 1985. Podczas tygodniowej wizyty odwiedzili Warszawę, Łódź, Skierniewice, Katowice, Sosnowiec i Kraków. Odwiedzali szkoły, szpitale i zakłady pracy. Ta telenowela była najpopularniejszym programem w historii polskiej telewizji, gdyż średnio oglądalność wynosiła 81% (oglądalność czasem dochodziła nawet do 92%). 
Po wizycie Lucélii Santos i Rubensa de Falco kobiety zaczęły nosić fryzury „na Isaurę” (włosy do ramion z przedziałkiem pośrodku). Serial do dzisiaj pozostaje największym eksportowym hitem brazylijskiej telewizji. Został sprzedany do ponad stu krajów świata, a chyba największy sukces odniósł w Chinach, gdzie był pierwszym zagranicznym serialem od czasu rewolucji kulturalnej. Lucélia Santos dostała od chińskiej telewizji nagrodę dla najlepszej aktorki oraz towarzyszyła prezydentowi Brazylii, gdy ten składał oficjalną wizytę w Chinach. Telenowela przyniosła również popularność w innych krajach bloku wschodniego, w Związku Radzieckim, na Węgrzech i Jugosławii.
Na początku XXI w. TV Puls wyemitowała (dwukrotnie) "Niewolnicę Isaurę" w oryginalnej, 100-odcinkowej wersji.
Inne wersje.
W 2004 roku brazylijska telewizja RecordTV nakręciła na nowo „Niewolnicę Isaurę”. Emitowana już 2 razy przez telewizję Zone Romantica. Nowa wersja ma 167 godzinnych odcinków.
W 2008 roku TVS wyemitowała wersję serialu, w której lista dialogowa została przełożona na etnolekt śląski. Lektorami byli Joanna Bartel i Krzysztof Hanke. Wyemitowany przez Telewizję Silesia serial (pod tytułem "Niewolnica Izaura") stanowił drugą odmianę wersji eksportowej i był złożony z 30 półgodzinnych odcinków.
Fabuła.
Akcja serialu toczy się w Brazylii w XIX wieku za panowania cesarza Pedro II, na kilkanaście lat przed zniesieniem niewolnictwa w 1888 roku.
Główną bohaterką jest Isaura, młoda i piękna niewolnica o jasnym kolorze skóry, która o swoich rodzicach wie tylko tyle, że jej matka była piękną mulatką. Należy do pana Almeidy, bogatego plantatora bawełny. Dzięki swojemu kolorowi skóry nie pracuje w polu, tylko pomaga w domu. Ester Almeida pod nieobecność syna traktuje ją, jakby była jej córką. Zadbała o to, żeby Isaura otrzymała dobre wykształcenie i dzięki niej Isaura potrafi pisać i czytać, zna języki obce, ładnie śpiewa, umie tańczyć i grać na fortepianie. Nie żałuje też pieniędzy na drogie suknie z falbanami i bufiastymi rękawami dla Isaury, jakie kupowałaby swojemu dziecku.
Życie Isaury toczy się jak w bajce do czasu powrotu z nieukończonych studiów w Europie młodego dziedzica Leoncio, który zakochuje się w niej i usiłuje wszelkimi sposobami uwieść. Od czasu jego powrotu znowu została niewolnicą, której nie wolno podczas wizyt gości przebywać na salonach. Isaura ma jednak innego adoratora – Tobiasa, dziedzica z sąsiedniej plantacji, którego kocha z wzajemnością. Chce on wykupić Isaurę i pojąć za żonę, a nikczemny, jak się szybko okazuje, Leôncio nie chce się na to zgodzić i nawet kiedy ożeni się z Malviną, córką przyjaciela ojca, nadal będzie prześladował Isaurę, chcąc zmusić ją do uległości.

</doc>
<doc id="164023" url="https://pl.wikipedia.org/wiki?curid=164023" title="Koban">
Koban



</doc>
<doc id="164026" url="https://pl.wikipedia.org/wiki?curid=164026" title="Kobo">
Kobo

Kobo – drobna moneta nigeryjska wprowadzona w 1973 r. jako 1/100 nairy.

</doc>
<doc id="164028" url="https://pl.wikipedia.org/wiki?curid=164028" title="Prawo chełmińskie">
Prawo chełmińskie

Prawo chełmińskie, , – odmiana prawa magdeburskiego powstała około 1233 w Chełmnie i Toruniu, używana głównie na Pomorzu, Prusach, Mazowszu, Warmii i Podlasiu.
Historia.
Wstęp.
Cytując Zbigniewa Zdrójkowskiego, „prawo chełmińskie ze swoimi licznymi pomnikami było tym, które na terenie ziem dawnej Rzeczypospolitej przedrozbiorowej stworzyło największą ilość norm prawnych, przerastających swoją liczebnością wszystkie inne zbiory normy prawne nie wyłączając głośnych statutów litewskich”.
Na skutek zarządzenia Kazimierza Jagiellończyka od 1476 obowiązywało wszystkich mieszkańców Prus Królewskich (także szlachtę). Najstarsze dokumenty to "Kulmer Handfeste" Hermanna von Salza z 1232 i "Alte Kulm" z XIV wieku. Nigdy nie uzgodniono oficjalnej kodyfikacji. W praktyce stosowano głównie wydane drukiem projekty kodyfikacji z lat 1566, 1580 oraz 1594.
Na Warmii w początkowym okresie kolonizacji oraz na wschodnich obrzeżach dominium biskupiego (bardziej narażonego na najazdy Litwinów) nadawano ziemię ludności pruskiej, tworząc wsie służebne na prawie pruskim. Zazwyczaj nadania takie były niewielkie – po kilka włók (mniejsze niż w przypadku wsi czynszowych na prawie chełmińskim). Mieszkańcy wsi na prawie pruskim zobowiązani byli do służby zbrojnej (na rzecz biskupa) oraz płacili niewielki czynsz rekognicyjny (wosk, 6 denarów chełmińskich oraz płużne). Dopiero za takim „ochronnym” pasem wsi służebnych na prawie pruskim prowadzono akcję kolonizacyjną, zakładając wsie czynszowe na prawie chełmińskim. Czasem w nowo założonej wsi na prawie chełmińskim wyodrębniano majątek służebny na prawie pruskim (np. Zawidy). Właściciele majątków na prawie pruskim (wieś pruska, dwór pruski) w dominium warmińskim stanowili trzon siły zbrojnej biskupa.
Na prawie chełmińskim jedna służba zbrojna przypadała na 20-40 włók ziemi, na prawie pruskim jedna służba zbrojna przypadała na 2-4 włóki. Prawo pruskie dopuszczało do dziedziczenia tylko synów, w przeciwieństwie do prawa chełmińskiego, w którym dziedziczyły także córki i krewni linii bocznej. Dla osadników korzystniejsze było lokowanie wsi na prawie chełmińskim (mniejsze obciążenie wojskowe i większe prawa dziedziczenia).
W wieku XV i XVI, po wyludnieniu wielu wsi na Warmii, w czasie ponownej kolonizacji wsi (głównie ludnością polską z ziemi chełmińskiej i północnego Mazowsza), wsie nadawano na prawie magdeburskim – różniło się od prawa chełmińskiego tym, że dopuszczało do dziedziczenia jedynie w linii męskiej (w razie braku męskiego potomka ziemia wracała do nadającego – na Warmii do biskupa).
W Prusach Książęcych sądowe prawo chełmińskie uchylono landrechtem w 1620. W Prusach Królewskich obowiązywało aż do rozbiorów. Prawo chełmińskie dawało duże korzyści i zapewniało wiele swobód, było na początku m.in. narzędziem ściągnięcia osadników niemieckich na tereny zakonu krzyżackiego. Jego łamanie przez zakon było jedną z głównych przyczyn powstania Związku Pruskiego i jego poddania się Polsce, w wyniku czego Polska odzyskała dostęp do morza w roku 1466.
Tło historyczne.
Na początku XIII w. polski Kościół podjął akcję chrystianizacyjną ziem pruskich. Jeden z mnichów cysterskiego klasztoru w Łeknie, Chrystian, uzyskał w 1215 r. na Soborze Laterańskim IV z rąk papieża Innocentego III godność biskupią i jurysdykcję kościelną nad całymi Prusami. Z politycznych powodów, chrystianizację tych ziem popierał książę Konrad Mazowiecki. W latach 1217–1223 odbyło się nawet kilka lokalnych wypraw krzyżowych mających na celu stłumienie reliktów pogaństwa, które często wywoływały aktywny opór tamtejszej ludności. Umocniło to polskie granice na Ziemi Chełmińskiej i pograniczach Mazowsza, jednakże trudności w utrzymaniu stałego wojska na granicach polski z ziemiami pruskimi zostały wykorzystane przez niemieckich duchownych będących doradcami Konrada Mazowieckiego. Zasugerowano, by ten sprowadził na te tereny Zakon krzyżacki. W lutym 1226 r. Konrad Mazowiecki zawarł wstępną umowę z Krzyżakami. Gotów był oddać im ziemie chełmińskie w użytkowanie, zachowując jednak prawa zwierzchnie nad nimi. Hermann von Salza, wielki mistrz krzyżacki, a zarazem wybitny dyplomata i doradca cesarza Fryderyka II Hohenstaufa, dostrzegł możliwości płynące z układu z księciem Konradem, mianowicie możliwość utworzenia w przyszłości własnego, zakonnego państwa krzyżackiego. W marcu 1226 r. cesarz potwierdził na wniosek von Salzy wyżej wymienioną umowę wstępną, nadając tym samym ziemiom podarowanym Krzyżakom przez Konrada immunitety ekonomiczne i sądowe. Należy pamiętać, że cesarz miał takie prawo, ponieważ zgodnie z ówczesnymi poglądami do władzy cesarskiej należało dysponowanie wszystkimi ziemiami pogańskimi. Sytuacja ta unaoczniła oczywisty cel przyświecający Krzyżakom, wbrew złudzeniom Konrada Mazowieckiego. W 1228 r. doszła do skutku formalna darowizna Ziemi Chełmińskiej. Zakon w drodze kolejnych umów, m.in. ze wspomnianym wyżej biskupem Chrystianem, otrzymał uprawnienia majątkowe i dziesięcinne, potwierdzone w 1230 r. przez samego papieża. W 1231 r. Krzyżacy zawarli kolejną ważną umowę z biskupem Chrystianem – w myśl jej postanowień po zdobyciu całej Ziemi Chełmińskiej jedna trzecia jej terytorium miała przejść na własność Zakonu wraz z uprawnieniami władczymi. Wskutek nie tylko sprawnej akcji dyplomatycznej, ale i niezależnych od ich woli wydarzeń (jak np. popadnięcie biskupa Chrystiana w pruską niewolę), Krzyżacy wkrótce stali się dysponentami większości ziem pruskich. Chcąc utrzymać przy życiu swoje państwo, musieli oni skolonizować zdobyte terytorium, zamieszkałe dotąd tylko przez ludność polską i staropruską. Należało stworzyć atrakcyjne warunki, które przyciągnęłyby na te tereny także ludność niemiecką. Narzędziem do tego działania stało się prawo. 28 grudnia 1233 r. wydano w Chełmnie lokacyjny przywilej chełmiński (niem. "Kulmer Handfeste"). Przywilej obejmował jednocześnie dwa miasta: Chełmno oraz Toruń.
Przywilej chełmiński.
Dokument ten, wystawiony w 1233 r. przez wielkiego mistrza zakonu krzyżackiego, Hermanna von Salzę, zapoczątkował rozwój chełmińskiej odmiany lokacyjnego prawa niemieckiego. Najstarszy zachowany oryginał przywileju (a konkretnie dwa równobrzmiące egzemplarze) datuje się na rok 1251. Z jego treści można bezpośrednio wnioskować, że nie był on pierwszym chronologicznie, lecz zastępować miał oryginał z 1233 r. utracony na skutek spalenia się. Jeden z tych egzemplarzy obecnie zdeponowany jest w Archiwum Państwowym w Toruniu. Drugi znajduje się w Tajnym Archiwum Państwowym Fundacji Pruskiego Dziedzictwa Kulturowego w Berlinie. Gwido Kisch, jeden z wydawców przywileju, miał wyrazić pogląd, że jego treść odbiega znacznie od przeciętnych przywilejów lokacyjnych miejskich i że jest on rzeczywiście swoistą "Magna Charta Libertatum" wszystkich późniejszych stanów zakonnego państwa krzyżackiego. Przykładami uzasadniającymi takie stanowisko, a zaczerpniętymi z treści przywileju mogą być: ustanowienie odrębnego sądu wyższego prawa niemieckiego w Chełmnie, zamiar powołania rady miejskiej (wyrażony na 11 lat przed powołaniem rady miejskiej w Magdeburgu), wymierzanie kar przez sądy chełmińskie w wysokości o połowę mniejszej niż przez sądy magdeburskie, wprowadzenie tzw. sukcesji flamandzkiej w prawie spadkowym. Odrębności w porównaniu z prawem magdeburskim było znacznie więcej. Jest to o tyle ciekawe, że jednym ze świadków wystawienia przywileju był ówczesny burgrabia magdeburski. Zdrójkowski stoi na stanowisku, że przeważyły tu wpływy protektora Zakonu Krzyżackiego – Henryka Brodatego, który w tym czasie „był w bardzo złych stosunkach z Magdeburgiem”.
Powstawanie prawa chełmińskiego.
Początki kształtowania się tej odmiany niemieckiego prawa lokacyjnego datuje się na rok 1233, kiedy to ówczesny wielki mistrz zakonu krzyżackiego – Hermann von Salza – nadał je dla miasta Chełmna (stąd też nazwa – "prawo chełmińskie"). Najstarszym, podstawowym źródłem prawa chełmińskiego było "der Alte Kulm" (pl. Stare prawo chełmińskie), którego liczne rękopisy zachowały się do dziś; zbiór ten zawierał przeróbki orzeczeń i wyjaśnień (tzw. ortyli) sądu ławniczego w Magdeburgu, wzbogacone o przepisy także innego pochodzenia (np. fragmenty Zwierciadła saskiego). "Der Alte Kulm" nie stanowiło kompletnego źródła prawa, dlatego musiało być wspomagane przez prawo zwyczajowe, co w wielu przypadkach oznaczało konieczność posiłkowania się orzeczeniami miejskich sądów ławniczych. Pierwsze spisy zwyczajowego prawa chełmińskiego jako takie, pojawiły się dopiero po roku 1400. Niektórzy historycy uważają spisany w Gdańsku "Landläufige Kulmische Recht" jako ważny przykład takiego dzieła.
Przeobrażenia społeczne, kulturalne, gospodarcze i polityczne, które następowały w toku polskiej historii doprowadziły do licznych modyfikacji prawa chełmińskiego. Te ważniejsze z ówczesnego, jak i dzisiejszego punktu widzenia nazywamy rewizjami prawa chełmińskiego (p. niżej).
Rewizje prawa chełmińskiego.
Wstęp.
Do wydarzeń mających charakter przyczyn modyfikacji "ius culmense" zaliczyć z pewnością należy włączenie Prus Królewskich do Królestwa Polskiego w 1466 r. (patrz: pokój toruński).
W 1474 r. prawo chełmińskie stało się prawem powszechnie obowiązującym w Prusach Królewskich (poza Warmią). Jego treść była czerpana z wielu rozproszonych źródeł, często posiadających przepisy sprzeczne ze sobą. Wymusiło to ujednolicenie i skodyfikowanie tego prawa. Pierwsze takie próby przeprowadzano w latach 1526, 1534, 1540 i 1542; zakończyły się one fiaskiem.
Rewizje lidzbarskie.
Dopiero król polski Zygmunt II August powołał, na wniosek księcia pruskiego i zarazem wielkiego mistrza Zakonu Krzyżackiego Albrechta Hohenzollerna, specjalną komisję kodyfikacyjną do opracowania właściwej rewizji prawa chełmińskiego. Obradowała ona pod przewodnictwem Stanisława Hozjusza, biskupa warmińskiego. W latach 1552–1554 rzeczona komisja opracowała projekt nazwany w XVIII wieku „pierwszą rewizją lidzbarską prawa chełmińskiego”. Pierwsza rewizja spotkała się z silnym oporem szlachty. Przedmiotem krytyki stała się tzw. sukcesja flamandzka, zasada prawa spadkowego przyznająca córkom prawa na równi z synami, a wdowom po bezpotomnie zmarłych mężach – połowę ich wspólnego majątku. W rezultacie opracowanie rewizji uległo przedłużeniu. Na dodatek tymczasowo zmieniono piastuna stanowiska przewodniczącego komisji kodyfikacyjnej; na kilka lat, pod nieobecność biskupa Hozjusza biorącego wtedy udział w Soborze trydenckim, został nim Jerzy Kleefeld (burmistrz gdański). W 1566 r. udało się opracować „drugą rewizję prawa lidzbarskiego” (łac. "Ius Culmense correctum", niem. "Heilsberger Kulm"). Przy jej tworzeniu obficie czerpano z przywileju chełmińskiego, "Der Alte Kulm", pierwszej rewizji lidzbarskiej oraz praktyki sądowej Prus Królewskich. Najważniejsi członkowie komisji (biskup Hozjusz, Jerzy Kleefeld i doktor Krzysztof Jonas – doradca księcia Albrechta) nie doszli jednak także i tu do porozumienia odnośnie do ostatecznego kształtu rewizji. W połączeniu z oporem szlachty przeciwko utrzymanej w drugiej rewizji ww. sukcesji flamandzkiej, także i druga rewizja musiała w końcu upaść. Należy zaznaczyć, że wejście sukcesji flamandzkiej w życie oznaczałoby dla szlachty rozdrobnienie jej posiadłości i upadek świetności wielu rodów. Druga rewizja nie uzyskała tym samym aprobaty sejmiku Prus Królewskich; nie uznał jej też Zygmunt August. Była jednak w praktyce stosowana na terenie biskupstwa warmińskiego (z licznymi naleciałościami prawa kanonicznego). Ponadto stanowiła ona podstawę dla opracowywania kolejnych rewizji prawa chełmińskiego. Określenie stosowane na obie rewizje pochodzi od nazwy miejscowości, w której odbywały się końcowe obrady komisji (Lidzbark Warmiński).
Rewizja nowomiejska.
Nieuznanie drugiej rewizji lidzbarskiej przez sejmik Prus Królewskich i polskiego króla doprowadziło do kontynuacji prac nad kodyfikacją prawa chełmińskiego. Pomiędzy 1566 r. a 1578 r. Albrecht Fryderyk (syn Albrechta Hohenzollerna) podjął kolejną nieudaną próbę scalenia prawa niemieckiego na terenach Prus. W 1578 r. sejmik Prus Królewskich zebrany w Gniewie (miejscowość) powołał do życia dziesięcioosobową komisję celem przeprowadzenia kolejnej rewizji prawa. Trzeba dodać, że komisji udało się zebrać w pełnym składzie po raz pierwszy dopiero w 1580 r. Komisja, pracując na podstawie tekstu drugiej rewizji lidzbarskiej, opracowała własną rewizję, zwaną rewizją nowomiejską (łac. "Ius Culmense emendatum", niem. "Neumarkter Kulm"). Nie uzyskała ona zatwierdzenia sejmiku Prus Królewskich ani króla Polski. Po pewnym czasie przyjął ją szereg miast (z wyjątkiem Gdańska). Była też wykorzystywana, w swoim łacińskim przekładzie, przez królewski sąd asesorski do rozpatrywania apelacji od wyroków sądów miast lokowanych na prawie chełmińskim. Wkrótce doczekała się przekładu także na język polski. Dokonał tego w XVII wieku Paweł Kuszewic. Dzięki temu rewizja doczekała się recepcji w jeszcze większej liczbie miast: na Mazowszu, Kujawach, Ziemi Dobrzyńskiej, Podlasiu i w południowej części Prus Królewskich. Wymienione tu okoliczności doprowadziły do tego, że rewizję nowomiejską zaczęto nazywać "Ius Culmense polonicum".
Rewizja toruńska.
W listopadzie 1585 r., na sejmiku generalnym pruskim w Grudziądzu, przedstawiciele szlachty chełmińskiej zaatakowali prawo chełmińskie, zarzucając mu, że ma ono charakter wyłącznie prawa miejskiego, będąc zarazem prawem nieprzydatnym szlachcie. Tendencje te zostały pogłębione przez fakt poddania się szlachty pod jurysdykcję nowo powstałego Trybunału Koronnego w Piotrkowie (1578 r.). Odtąd szlachta i mieszczaństwo opracowywały „własne”, niezależne rewizje prawa chełmińskiego. W ten sposób w 1594 r. do skutku doszła czysto mieszczańska tzw. rewizja toruńska (łac. "Ius Culmense revisum", niem. "Thorner Kulm", a z czasem "Danziger Kulm"). Szczególną rolę w jej opracowywaniu odegrali: syndyk gdański Henryk Lemke oraz burmistrz malborski Grzegorz Heese. Bazowali oni na rewizji nowomiejskiej, a zatem pośrednio też i na drugiej rewizji lidzbarskiej. Podobnie jak poprzednie rewizje, także toruńska nie doczekała się oficjalnego usankcjonowania ze strony sejmiku pruskiego oraz króla polskiego. Została jednak w praktyce przyjęta w Toruniu i Gdańsku (Gdańsk, jako jedno z niewielu miast, nie przyjął rewizji nowomiejskiej).
Korektura pruska.
Stefan Batory i jego następca, Zygmunt III Waza, o ile byli przeciwnikami utworzenia odrębnego trybunału sądowego dla Prus Królewskich, o tyle mieli pozytywny stosunek do wizji kodyfikacji prawa tej części królestwa. W 1589 r. i 1590 r. uchwalono dwie konstytucje upoważniające pruską szlachtę do utrzymania jej odrębności prawnej przez przeprowadzenie rewizji jej prawa sądowego. Postęp prac nastąpił od 1597 r. – opracowano wtedy dwa projekty szlacheckiego ziemskiego prawa chełmińskiego. Jeden projekt został opracowany przez Reinholda Heidensteina, sekretarza i nadwornego historyka króla Stefana Batorego. Drugi projekt wyszedł spod pióra Mikołaja Niewieścińskiego, sekretarza Zygmunta III Wazy i deputata do Trybunału Koronnego w Piotrkowie. Przyjęcie ostatecznej wersji rewizji odbywało się w sposób dość chaotyczny. Sejmik generalny pruski zwołany na dzień 22 stycznia 1598 r. w Grudziądzu miał na celu dokonanie ustaleń w przedmiocie przyjęcia zgodnej wersji opracowania. Problem w tym, że o ile Heidenstein pojawił się na nim osobiście (wraz ze swoim projektem), to Niewieściński będąc na nim nieobecny jedynie nadesłał swoją wersję. Spowodowało to, że odroczono podjęcie ostatecznej decyzji na kolejny sejmik – sejmik warszawski, który odbył się kilka tygodni później (między 2 marca a 13 kwietnia). Przyjęto na nim (nie bez krytyki miast pruskich) wersję Heidensteina. Doczekała się ona zatwierdzenia konstytucją sejmową, a następnie przywilejem konfirmacyjnym Zygmunta III Wazy. Problem tkwił w tym, że omawiana konstytucja sejmowa zezwalała mieszkańcom pruskim na dalsze modyfikacje prawa, co Waza wykorzystał, wysyłając Niewieścińskiego jako posła na sejmik generalny pruski mający się odbyć w maju w Malborku; miało to na celu dalsze udoskonalenie prawa. Sejmik ten nie doszedł do skutku, w związku z czym zwołano kolejny sejmik generalny o charakterze nadzwyczajnym, na początek czerwca. Pojawiły się na nim kolejne głosy sprzeciwu wobec wersji warszawskiej. Na dodatek, dwa dni po rozpoczęciu sejmiku osobiście pojawił się na nim Zygmunt III Waza, wstrzymując tym samym obrady. Wyraził on wtedy zgodę na odroczenie ostatecznego załatwienia sprawy związanej z prawem chełmińskim aż do sejmiku wrześniowego w Toruniu. Na tym z kolei sejmiku szlachta pruska odmówiła wyboru swoich reprezentantów w celu dalszego rewidowania korektury, stwierdzając, że wersja warszawska jest już prawem obowiązującym i należy przystąpić do jej drukowania. Wojewodowie i przedstawiciele miast oponowali przeciwko takiemu stanowisku. W rezultacie odroczono załatwienie sprawy na kolejny sejmik toruński, w maju 1599 r. Tuż przed tym sejmikiem Waza wydał uniwersał nakazujący ostateczne załatwienie sprawy z tym, że zezwolono na wprowadzanie poprawek odnośnie do kilku unormowań. Wbrew niemożności dojścia do ostatecznego porozumienia (konflikt szlachta – senatorowie – przedstawiciele miast) przeważyło stanowisko szlachty. Korekturę przyjęto, a u króla uzyskano zgodę na wprowadzenie dalszych poprawek oraz zwołanie sejmiku rewizyjnego w tym celu. Miasta zażądały, aby w przypadku przyjęcia „szlacheckiej” wersji Korektury, nie nosiła ona nazwy „Prawa Ziem Pruskich” (łac. "Iura terrarum Prussiae"), lecz „Prawo ziemskie szlachty pruskiej” (łac. "Ius terrestrae Nobilitatis Prussiae"). Sejmik rewizyjny wyznaczony na 6 lipca 1599 r. przyjął ostateczną wersję, pod którą nie podpisali się przedstawiciele miast, z wyjątkiem toruńskiego burmistrza Henryka Strobanda. Ostateczny oficjalny tekst Korektury został wydrukowany pod nazwą "Ius terrestrae Nobilitatis Prussiae correctum Anno Domini MDXCVIII". Korektura pruska wywarła olbrzymi wpływ na stosowanie prawa na terenie całej Korony Polskiej (p. niżej „Rola prawa chełmińskiego”).
O tym, że rewizje prawa chełmińskiego, nie mając sankcji ustawodawczej były jednak powszechnie stosowane w praktyce, świadczą ich przekłady na łacinę i język polski.
Po opracowaniu rewizji toruńskiej i Korektury pruskiej działalność ustawodawcza związana z prawem chełmińskim zamarła. Podejmowane były pewne próby zmian, jednakże bezskutecznie. Odtąd prawo to rozwijało się jedynie w ramach poszczególnych ośrodków miejskich – w drodze orzecznictwa miejscowych sądów i wydawanych wilkierzy.
Rola prawa chełmińskiego.
Jako narzędzie osadnictwa niemieckiego prawo chełmińskie przyczyniło się do skolonizowania przez ludność niemiecką terenów Zakonu krzyżackiego i Prus Książęcych, a przez to do ich częściowej germanizacji. Wolności stanowe tego prawa przyciągały osadników niemieckich na teren państwa krzyżackiego, lecz z czasem, na skutek ich nieprzestrzegania obróciły się przeciwko Krzyżakom, stając się grabarzem zakonnego państwa krzyżackiego.
Zdaniem Zdrójkowskiego, rewizja toruńska „była najwyższym osiągnięciem myśli prawnej w dawnej Rzeczypospolitej, zarówno jeśli chodzi o bogactwo norm, daleko zaawansowaną i zbliżoną do współczesnej systematykę tej kodyfikacji, jak też dzięki oddzieleniu procesu karnego od cywilnego (...). Była ona największym i najlepiej usystematyzowanym u nas zbiorem materialnego prawa karnego, nie ustępującym bogactwem i kompletnością swoich norn nawet trzeciemu, głośnemu statutowi litewskiemu z 1588 r., a znacznie go przerastającym, jeśli chodzi o nowoczesność techniki kodyfikacyjnej.”
Nie bez znaczenia jest wpływ Korektury pruskiej na prawo polskie. Otóż jej treść była oparta nie tylko na prawie chełmińskim, ale także na prawie polskim (częściowo na stanowionym, a częściowo na zwyczajowym). Polskie prawo ziemskie aż do upadku Rzeczypospolitej było nieskodyfikowane. Zabrakło w nim np. norm regulujących dziedziczenie ustawowe. W rezultacie, zaczęto w szczególny sposób stosować przepisy Korektury pruskiej (zawierającej brakujące w prawie polskim unormowania) w Koronie Polskiej. Przywilej konfirmacyjny Zygmunta III Wazy zatwierdzający treść Korektury zawierał sformułowanie, że ta ma obowiązywać „zarówno wewnątrz, jak i poza Prusami” (łac. "„intra quam extra Prussiam”"). Chodziło o to, by tekst Korektury mógł być jedną z podstaw prawnych dla Trybunału Koronnego w Piotrkowie przy rozpatrywaniu apelacji z Prus Królewskich. Jednakże adwokaci polscy rozszerzali rozumienie tego zwrotu, wywodząc, że Korektura obowiązuje nie tylko w Prusach, ale i w całej Koronie. Pogląd ten stopniowo rozszerzał się, a orzecznictwo Trybunału Koronnego w Lublinie dało mu jeszcze silniejszą podstawę. Zapewne dlatego też trzy ostatnie wersje drukowane Korektury powstały właśnie w Lublinie. W XVIII w. powoływanie się na przepisy spadkowe Korektury pruskiej było w Koronie niemal powszechne.

</doc>
<doc id="164029" url="https://pl.wikipedia.org/wiki?curid=164029" title="Dżaital">
Dżaital

Dżaital – drobna moneta indyjska bita przez dynastię Shahi od około 750 roku n.e. Cechą charakterystyczną były wyobrażenia byka oraz jeźdźca na obu stronach monety.
Przez kolejnych 500 lat nominał ten był emitowany przez wielu hinduskich i muzułmańskich władców na obszarze Afganistanu i dużej części Indii.

</doc>
<doc id="164031" url="https://pl.wikipedia.org/wiki?curid=164031" title="Bisti">
Bisti

Bisti – perska moneta o wartości 20 dinarów, bita od XVI wieku. "Bisti" najdłużej emitowano w Gruzjii pod okupacja rosyjską – do 1810 r., gdzie odpowiadała dwóm kopiejkom.

</doc>
<doc id="164032" url="https://pl.wikipedia.org/wiki?curid=164032" title="Język botlichyjski">
Język botlichyjski

Język botlichyjski (nazwa własna Буйхальи миЦIи) – jeden z niewielkich języków kaukaskich, używany przez Botlichów. Należy do języków andyjskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich.
Dane, mówiące o liczbie osób posługujących się tym językiem są bardzo rozbieżne i niepewne, według statystyk w 1926 roku języka tego używało ok. 3,5 tys. osób. W późniejszym czasie Botlichowie uznawani byli za odłam Awarów i tak też zapisywani podczas kolejnych spisów powszechnych. Szacunki z roku 1990 mówiły o 5 tys. użytkowników języka, natomiast według spisu powszechnego, przeprowadzonego na terenie Federacji Rosyjskiej w 2000 roku liczba osób posługujących się tym językiem wynosiła 0. Wyniki spisu są kwestionowane m.in. przez samych Botlichów, którzy uważają, iż stali się ofiarami manipulacji władz Dagestanu i że prawdziwe dane zostały z jakichś powodów sfałszowane. Porównanie danych statystycznych z różnych lat pozwala stwierdzić, iż użytkownicy botlichyjskiego zostali najprawdopodobniej uznani za użytkowników innego języka kaukaskiego (andyjskiego bądź też awarskiego), o ile, statystyki zostały przekłamane. Możliwe jest bowiem, iż w ciągu ostatnich lat doszło do pełnej asymilacji Botlichów, jednak przeczy temu działalność pewnej grupy osób, otwarcie deklarujących własną odrębność językową i narodowościową od innych wspólnot etnicznych Dagestanu.
Językiem botlichyjskim posługuje się ludność w południowodagestańskich osiedlach Botlich (od którego wywodzi się nazwa języka) oraz Miarsu.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Niektórzy Botlichowie znają także rosyjski, jako język urzędowy Federacji Rosyjskiej. Botlichyjski zawiera wiele zapożyczeń z języka awarskiego oraz rosyjskiego.

</doc>
<doc id="164034" url="https://pl.wikipedia.org/wiki?curid=164034" title="Kwinar">
Kwinar



</doc>
<doc id="164036" url="https://pl.wikipedia.org/wiki?curid=164036" title="Philippa Boyens">
Philippa Boyens

Philippa Boyens (ur. w Auckland) – nowozelandzka scenarzystka i producentka filmowa.
Pracowała jako nauczycielka, dramaturg teatralny, redaktorka i producentka filmowa. Współpracowała z Peterem Jacksonem przy trylogii "Władca Pierścieni", pisząc scenariusz do tego filmu wraz z Jacksonem i Fran Walsh. Boyens dostała szansę współpracy nad filmem dzięki krótkiej prezesurze w nowozelandzkiej Gildii Scenarzystów. Do tego przedsięwzięcia sprowadziła ją miłość do dzieł J.R.R. Tolkiena, których fanką jest od jedenastego roku życia.
Pracowała także nad innym filmem Jacksona – "King Kong".

</doc>
<doc id="164037" url="https://pl.wikipedia.org/wiki?curid=164037" title="Quinto (numizmatyka)">
Quinto (numizmatyka)

Quinto – 

</doc>
<doc id="164038" url="https://pl.wikipedia.org/wiki?curid=164038" title="Quatrunx">
Quatrunx

Quatrunx (łac. także "quadrunx") – miedziana moneta rzymska emitowana w okresie republikańskim, o wartości 4 uncji, będąca równowartością 1/3 asa.

</doc>
<doc id="164045" url="https://pl.wikipedia.org/wiki?curid=164045" title="Rial">
Rial

Rial ("riyal, ryal") – arabska nazwa dużych monet srebrnych (głównie talarów). Stopniowo nazwa została wykorzystana do określenia jednostek monetarnych niektórych krajów Bliskiego Wschodu:

</doc>
<doc id="164047" url="https://pl.wikipedia.org/wiki?curid=164047" title="Rin (waluta)">
Rin (waluta)

 – drobna, brązowa moneta japońska bita w latach 1873–1919, o wartości 1/10 sena.
W 1871 roku w Japonii przeprowadzono reformę monetarną. Nastąpiło to w okresie Meiji, gdy państwo weszło na drogę reorganizacji polityczno-ekonomicznej. System pieniężny został uproszczony. Do podziału waluty wprowadzono system dziesiętny. Najmniejszą jednostką monetarną był rin. Tysiąc rinów stanowiło jeden jen, sto rinów – jeden fun, dziesięć rinów – jeden sen.

</doc>
<doc id="164049" url="https://pl.wikipedia.org/wiki?curid=164049" title="Riyal">
Riyal



</doc>
<doc id="164050" url="https://pl.wikipedia.org/wiki?curid=164050" title="Morissey">
Morissey



</doc>
<doc id="164053" url="https://pl.wikipedia.org/wiki?curid=164053" title="Izabela Lubomirska">
Izabela Lubomirska

Izabela Lubomirska, właściwie: Elżbieta z Czartoryskich Lubomirska (ur. 21 maja 1736 w Warszawie, zm. 25 listopada 1816 w Wiedniu) – księżna, mecenas i kolekcjonerka sztuki okresu rokoka, posiadaczka starostwa wiślickiego w 1789 roku. Córka Augusta Aleksandra Czartoryskiego i Marii Zofii Sieniawskiej.
Życiorys.
Była żoną marszałka wielkiego koronnego - Stanisława Lubomirskiego i matką Julii Potockiej, Konstancji Rzewuskiej, Izabeli Potockiej oraz Aleksandry Potockiej.
Należał do niej między innymi pałac w Wilanowie, pałac w Ursynowie (wówczas zwany "Rozkoszą") i pałacyk "Mon Coteau" na Mokotowie (Pałac Szustra). Kładła kamień węgielny pod gmach Teatru Narodowego w Warszawie i była inicjatorką przebudowy zamku w Łańcucie w stylu rokoko na przełomie XVIII i XIX wieku.
Jedna z najwybitniejszych kobiet w Polsce XVIII. w., brała nader czynny udział w polityce swego obozu, zabiegała zarówno o pozyskanie obcych dworów jak i mas szlacheckich. Początkowo życzliwa Stanisławowi Augustowi Poniatowskiemu, potem zwalczała go namiętnie. Rozgoryczona niepowodzeniem tej akcji, przeniosła się do Paryża, po wybuchu rewolucji przebywała w Wiedniu. Obok działalności politycznej wyróżniała się jako postępowa opiekunka włościan.
Była członkinią loży adopcyjnej "Dobroczynność" w 1783 roku.
Inicjowała przeniesienie Gimnazjum do Brzeżan ze Zbaraża, przekazując na jego cele pięć pomieszczeń w ratuszu w mieście.
Zmarła 25 listopada 1816 w Wiedniu. Została pochowana na cmentarzu w Währing. 23 września 1885 roku trumnę z powodu likwidacji cmentarza w Währing przewieziono do kościoła parafialnego w Łańcucie, gdzie została pochowana. Wcześniej w świątyni wzniesiono jej pomnik z białego kararyjskiego marmuru fundowany przez hr. Alfreda Potockiego.

</doc>
<doc id="164055" url="https://pl.wikipedia.org/wiki?curid=164055" title="Saracen (moneta)">
Saracen (moneta)

Saracen – europejska nazwa złotej średniowiecznej monety arabskiej (imitującej solida bizantyjskiego) lub srebrny denar "Ludwik Węgierski" z wizerunkiem saracena.

</doc>
<doc id="164059" url="https://pl.wikipedia.org/wiki?curid=164059" title="Gatunek anadromiczny">
Gatunek anadromiczny

Gatunek anadromiczny, gatunek anadromowy (gr. "aná" 'w górę', "drómos" 'bieg' – ciągnący w górę pod prąd wody) – gatunek dwuśrodowiskowego zwierzęcia wodnego odbywającego wędrówkę anadromiczną – większość życia spędza w wodach słonych, a do rozmnażania przystępuje w wodach słodkich. Młode osobniki następnego pokolenia wracają do wód słonych. 
Do gatunków anadromicznych należą między innymi jesiotry, większość łososiowatych, certa, minóg morski, stynka i aloza. 
Przeciwstawiane gatunkom katadromicznym.

</doc>
<doc id="164060" url="https://pl.wikipedia.org/wiki?curid=164060" title="Serratus">
Serratus

Serratus (łac. "denarius serratus") – późnorepublikańska postać srebrnego denara rzymskiego z obrzeżem ząbkowanym.
Serratus (od łac. "serra" – piła; l.mn. "serrati") stanowił jedynie techniczną odmianę podstawowej srebrnej monety Rzymian, uzyskiwaną w trakcie produkcji menniczej poprzez nacinanie krążka poprzedzające bicie stemplem. Rzadkie wczesne egzemplarze datowane są na koniec III wieku p.n.e.; jako częstszy pojawił się ponownie od 118 r. p.n.e. i był emitowany do 49 r. p.n.e.
Praktykę tę wprowadzono najpewniej dla przeciwdziałania oszustwom w produkcji i w rynkowym obiegu srebrnych monet. Według od dawna wysuwanych przypuszczeń miało to zapobiegać przenikaniu na rynek tzw. suberatów – monet okładanych tylko powierzchownie warstwą srebra, zaś wewnątrz zawierających rdzeń z miedzi lub brązu. Nacinanie ukazywało naocznie wykonanie denara z pełnowartościowego kruszcu. Karbowany brzeg monety miał również ograniczać obcinanie krążka i psucie jej ustawowej wagi. Tłumaczy to, dlaczego serraty („karbowańce”) szczególnie chętnie przyjmowano na obszarach barbarzyńskich – np. w Germanii, gdzie krążyło wiele zafałszowanych suberatów.
Poza Rzymem monety karbowane dość szeroko stosowano w mennictwie hellenistycznej monarchii Seleucydów, gdzie znane były od czasów Seleukosa I, choć najwięcej ich emitowali syryjscy władcy w II w. p.n.e. Praktykowano to jednak nie w odniesieniu do monet srebrnych, tylko drobnych nominałów bitych z brązu, a ząbkowany krążek powstawał nie wskutek nacinania pilnikiem, lecz wcześniejszego odlewania go w odpowiednio ukształtowanej formie. 
Do zabiegu tego powrócono w szerszym zastosowaniu dopiero w XVI wieku. Metoda stosowana dość powszechnie do dziś w postaci drobno żłobkowanego rantu (obrzeża) pieniądza bilonowego, uzyskiwanego w wyniku zabiegu zwanego gurtowaniem lub ryflowaniem.

</doc>
<doc id="164064" url="https://pl.wikipedia.org/wiki?curid=164064" title="Eparchia">
Eparchia

Eparchia (gr. "ἐπαρχία" 'prowincja' z "ἐπι-" 'nad-' i "ἀρχός" 'władca') – we wschodnim chrześcijaństwie terytorium podległe metropolicie, a od V wieku biskupowi, czyli odpowiednik zachodniej diecezji.
Termin wywodzi się od używanej we wschodniej części cesarstwa rzymskiego nazwy prowincji – eparchia, po reformie terytorialnej Dioklecjana wchodzącej w skład większej jednostki terytorialnej – diecezji.
Poszczególne prawosławne Kościoły autokefaliczne regulowały same, często z dużymi odrębnościami, status prawny eparchii. Polski Kościół prawosławny używa nazwy diecezja.
Tworzenie eparchii, ich likwidacja i organizacja w katolickich Kościołach wschodnich dokonywane było przez papieża. Po okresie przejściowym, od 1957 roku, kiedy to papież zatwierdzał jedynie działania patriarchów i ich synodów, II Sobór Watykański zdecydował, że papież ustanawia eparchie w Kościołach niemających organizacji patriarszej. W pozostałych decyduje patriarcha i synod prowincjonalny.
W Kościołach wschodnich tytuł eparcha stosowany jest zamiast lub zamiennie, albo też razem z tytułem biskup.

</doc>
<doc id="164065" url="https://pl.wikipedia.org/wiki?curid=164065" title="Silikwa">
Silikwa

Silikwa, sylikwa (łac. "siliqua") – rzymska

</doc>
<doc id="164068" url="https://pl.wikipedia.org/wiki?curid=164068" title="Aneuploidia">
Aneuploidia

Aneuploidia (z gr. "α̉-" (a-) lub (an-) – zaprzeczenie, brak, bez (czegoś) + gr. "ευ̉-" (eu-) – „dobry, prawidłowy, prawdziwy” + gr. "-πλοος" (-ploos)- -krotny, wielokrotny, mnogi, złożony” + gr. "εΐδος" (eidos) – „podobny do”) – określenie oznaczające zaburzenie ilości materiału genetycznego (DNA) znajdującego się w jądrze komórkowym (ploidia). Aneuploidia jest jednym z kilku zaburzeń ilości materiału genetycznego i oznacza, że jego ilość w komórkach nie jest wielokrotnością zawartości DNA w jednym garniturze chromosomów typowym dla danego osobnika lub gatunku (euploidia), ale ma wartość pośrednią.
Aneuploidia w onkologii.
Zjawisko aneuploidii jest określeniem z zakresu onkopatologii, gdyż najczęściej obserwuje się je w komórkach nowotworów złośliwych, w których w trakcie odróżnicowania się dochodzi do nieprawidłowej syntezy, replikacji i rozdziału materiału genetycznego do komórek potomnych i powielania tych zaburzeń na następne ich pokolenia (w sposób przypadkowy w poszczególnych komórkach). Ilość DNA w poszczególnych komórkach nowotworów aneuploidalnych jest zróżnicowana i jest opisywana przy pomocy rozkładów statystycznych (graficznie przedstawianych jako histogramy). Pomiar ploidii jest uważany za jeden z obiektywnych sposobów pomiaru złośliwości guza, natomiast wyraźna aneuploidia komórek nowotworu złośliwego zwykle oznacza wysoką agresywność jego rozrostu oraz świadczy o bardzo głębokim zaburzeniu cyklu komórkowego.
Metody oznaczania ploidii opierają się na pomiarach morfometrycznych (cytometrii przepływowej bądź obrazowej, czyli statycznej), które z pomocą wykresów i odpowiednich miar statystycznych określają, ilokrotnie ilość substancji genetycznej w zbiorze komórek przekracza ilość odpowiadającą jednemu garniturowi chromosomów (jako wartość odniesienia uznaje się diploidalną ilość DNA obecną w prawidłowych komórkach somatycznych u danego osobnika, oznaczaną symbolem „2c”). Zatem nie jest to pomiar w skali ciągłej, ale w skali dyskretnej lub skokowej: stąd słowo wywodzi się od pojęcia „krotności”. W przypadku aneuploidii wynik pomiaru nie może być przedstawiony w skali dyskretnej (tzw. rozkład aneuploidalny).
Aneuploidia w biologii i genetyce.
W biologii i genetyce pojęciem „aneuploidów” określa się osobniki lub komórki, u których prawidłowy zestaw chromosomów (typowy dla danego gatunku i płci) został wzbogacony lub zubożony o jeden lub więcej chromosomów (w wyniki aberracji chromosomowej).
Przykłady aneuploidii w genetyce.
Przyczyną tej mutacji jest nondysjunkcja polegająca na niewłaściwym rozejściu się (braku rozejścia) chromosomów w czasie mejozy. Konkretnie dzieje się to w procesie anafazy. Główną przyczyną nondysjunkcji jest nieprawidłowo wykształcone wrzeciono podziałowe. Czynnikiem mutagennym chemicznym, który prowadzi do zaburzeń w prawidłowym wytwarzaniu wrzeciona podziałowego jest przede wszystkim kolchicyna.
Skutkami mutacji genomowej z nondysjunkcją jest powstanie chorób genetycznych wynikających z zaburzenia prawidłowej liczby chromosomów:

</doc>
<doc id="164070" url="https://pl.wikipedia.org/wiki?curid=164070" title="Gatunek katadromiczny">
Gatunek katadromiczny

Gatunek katadromiczny, gatunek katadromowy (gr. "katá" 'pod; w dół', "drómos" 'bieg' – ciągnący w dół z prądem wody) – gatunek dwuśrodowiskowego zwierzęcia odbywającego wędrówkę katadromiczną – większość życia spędza w słodkich wodach śródlądowych, a rozmnażanie odbywa się w wodach morskich. Młode osobniki następnego pokolenia wracają do wód słodkich. Wędrówki katadromiczne odbywają zwierzęta wodne, głównie krewetki, kraby i ryby, między innymi krab wełnistoszczypcy, większość węgorzowatych, niektóre gatunki z rodzin galaksowatych, babkowatych, Latidae i Pseudaphritidae. Jest to rzadszy typ wędrówki niż wędrówka anadromiczna, która polega na przemieszczaniu się w kierunku odwrotnym (z morza do wód słodkich).

</doc>
<doc id="164071" url="https://pl.wikipedia.org/wiki?curid=164071" title="Spintria">
Spintria

Spintria (l.mn. spintriae) – obsceniczny żeton rzymski (tessera), znany z czasów wczesnego cesarstwa, najpewniej mający związek z prostytucją w domach publicznych.
Opis.
Nazwa ta, przyjęta umownie, odnosi się do metalowych żetonów o jednakowej tematyce, których funkcja i przeznaczenie dotychczas nie zostały zadowalająco wyjaśnione. Wybite na krążkach z brązu (rzadziej z mosiądzu), o średnicy ok. 20-22 mm, mają zwykle po jednej stronie wyobrażenie scen erotycznych i symboli seksualnych, po drugiej – liczby rzymskie od I do XVI, często w wieńcu lub w kolistej obwódce i niekiedy z dodatkiem kropek powyżej. Znany jest też odrębny cykl spintriów z wyobrażeniami popiersi rodziny cesarza Tyberiusza opatrzonych liczbami.
Uważa się je za przypuszczalnie tożsame z „lasciva nomismata” wspomnianymi przez Marcjalisa w jednym z epigramów (VIII, 78). Pochodzą głównie z I wieku n.e. (aż do czasów Domicjana), choć rzadkie znaleziska mogą świadczyć o używaniu ich w II wieku i później. 
Pochodzenie nazwy.
Terminem tym u Rzymian określano najprawdopodobniej prostytutkę męską, czego ślady znajdujemy u Swetoniusza ("Żywoty cezarów") i Tacyta ("Roczniki"). Nazwę przeniesiono na rzymskie żetony obsceniczne dopiero w XVII w., zapewne wskutek swoistego nieporozumienia z tekstem Swetoniusza. Źródła pisane nie dostarczają żadnego dowodu, że używano jej w odniesieniu do przedmiotów, zaś innych świadectw brak. Niekiedy stosuje się właściwszą i precyzyjniejszą nazwę tessery spintryjskie.
Przeznaczenie.
Co do zastosowania tych przedmiotów wysuwano dotąd rozmaite hipotezy. Według jednej z nich wypuszczano je w latach panowania Tyberiusza dla skompromitowania władzy niemoralnego cesarza. Widziano w nich też m.in. żetony (sztony) przeznaczone do szczególnego rodzaju gier, jak również znaki wstępu (marki) do term publicznych lub na frywolne widowiska w ulicznych teatrach. Przede wszystkim jednak uznawano je za sztony wykorzystywane w domach publicznych (lupanarach). Stosowanie ich tam zamiast pieniądza byłoby podyktowane ustawowym zakazem wnoszenia do miejsc rozpusty monet z wizerunkiem osoby panującej.
Liczby uwidocznione na sztonach (często z dodatkiem litery "A") miałyby oznaczać ceny za odpowiedni rodzaj usługi wyrażone w assariusach; najdroższa miałaby wartość denara (= 16 asów). Przyjmowano także, iż liczby te mogłyby oznaczać numery pomieszczeń w domu publicznym, a nawet określoną pozycję przy stosunku (literę A łączono ze słowem "accubitio" – pokładanie).
Wśród najnowszych ujęć wyraża się przypuszczenie, że część z nich to jednak XVI-wieczne naśladownictwa tesser antycznych z okresu wytwarzania w Italii tzw. padwanów. 
Tessery spintryjskie stanowią popularny obiekt kolekcjonerski i współcześnie osiągają bardzo wysokie ceny aukcyjne. Ze względu na ogromny popyt na rynku numizmatycznym rozpowszechniły się liczne ich naśladownictwa i fałszerstwa.

</doc>
<doc id="164073" url="https://pl.wikipedia.org/wiki?curid=164073" title="Stater (jednostka)">
Stater (jednostka)

Stater (stgr. "στατήρας") – grecka jednostka wagowa i monetarna, różniąca się masą w zależności od obowiązującego systemu. 
W systemie: 

</doc>
<doc id="164074" url="https://pl.wikipedia.org/wiki?curid=164074" title="37 mm armata przeciwpancerna Bofors">
37 mm armata przeciwpancerna Bofors

37 mm Bofors L/45/M – szwedzka armata przeciwpancerna z okresu międzywojennego. Konstruktorem działa była firma Bofors. 
Historia.
Produkowana w Polsce na licencji. W 1936 roku przyjęta na uzbrojenie Wojska Polskiego jako „armatka 37 mm wz. 36”. Ówcześnie armatka była klasyfikowana jako broń piechoty (kawalerii), a nie artylerii. Plutony i kompanie przeciwpancerne były organicznymi pododdziałami pułków piechoty (samodzielnych batalionów), a dwa sformowane dywizjony przeciwpancerne były jednostkami piechoty i kawalerii. Dwie armatki były na uzbrojeniu załogi Wojskowej Składnicy Tranzytowej na Westerplatte.
Dane taktyczno-techniczne.
Jednostka ognia: 40 nb, w tym nb z poc. przeciwpancernym – 32, nb z poc. kruszącym – 8. Przodek mieścił 2 JO.
Ocena skuteczności armaty.
Doświadczenia z walk w 1939 r. pokazały, iż armata ta była bronią bardzo skuteczną. Niewielkie wymiary pozwalały na szybkie i łatwe ukrycie działka, zaś siła ognia była wystarczająca, by zniszczyć wszystkie typy czołgów biorących udział w agresji na Polskę. Armata ta mogła przebić pancerz grubości 40 mm z odległości 400 m. Jednak podczas Kampanii wrześniowej większość niemieckich czołgów miała dużo cieńszy pancerz (Panzer I, Panzer II, Panzer III o grubości 15 mm, a najcięższy z nich Panzer IV miał w 1939 roku pancerz boczny grubości 30 mm). 
Niska masa armaty powodowała, iż była ona niezwykle ruchliwa, szczególnie kiedy wyposażono w nią oddziały kawaleryjskie, mogące przemieszczać armatę praktycznie w dowolnym terenie. Te zalety spowodowały, iż broń ta cieszyła się u żołnierzy polskich dobrą reputacją. 
Kampania wrześniowa była ostatnim starciem, w którym małokalibrowe działka przeciwpancerne mogły zdominować czołgi. Porównywalne niemieckie działko 3,7 cm PaK 36 w czasie kampanii francuskiej nie radziło sobie z mocniej opancerzonymi brytyjskimi i francuskimi czołgami (np. Mk II Matilda, Char B1 czy Somua S-35), w czasie inwazji na Związek Radziecki zyskało z czasem przezwisko "Anklopf" – tj. kołatka z racji swej nieskuteczności wobec cięższych czołgów radzieckich.

</doc>
<doc id="164075" url="https://pl.wikipedia.org/wiki?curid=164075" title="Sachsenburg (KL)">
Sachsenburg (KL)

Konzentrationslager Sachsenburg – niemiecki nazistowski obóz koncentracyjny położony w Saksonii w Niemczech w pobliżu miasta Zschopau, istniejący w latach 1933–1937.
Obóz został założony w miesiącach maj-czerwiec 1933 roku, przy pomocy 85 więźniów z Chemnitz. W ciągu czterech lat przebywało tu ok. 2000 więźniów. Obóz został zlikwidowany w lipcu 1937 roku. Obecnie na terenie obozu istnieje pomnik – miejsce pamięci.

</doc>
<doc id="164077" url="https://pl.wikipedia.org/wiki?curid=164077" title="Armata ppanc wz.36">
Armata ppanc wz.36



</doc>
<doc id="164080" url="https://pl.wikipedia.org/wiki?curid=164080" title="Grand Prix Monako Formuły 1">
Grand Prix Monako Formuły 1

Grand Prix Monako – wyścig zaliczany do mistrzostw świata Formuły 1, jedna z najstarszych i najbardziej prestiżowa impreza tego typu.
Historia.
Pierwszą edycję zorganizował w 1929 roku Antony Noghes, producent papierosów i mieszkaniec Monte Carlo. Pomysł popierał ówczesny władca Książę Louis II, który stworzył organizację "Automobile Club de Monaco", której Noghes był pierwszym prezydentem. Inauguracyjny wyścig wygrał William Grover-Williams ("Williams"), który jeździł w samochodzie Bugatti. Charakterystyczny, zielony kolor nadwozia stał się w przyszłości rozpoznawalnym znakiem Brytyjczyków w sportach samochodowych.
Tor Circuit de Monaco tworzą obecnie ulice Monte Carlo i La Condamine. Trasa zawiera wiele wzniesień, ciasnych zakrętów i wąskich odcinków co powoduje, że jest to w chwili obecnej najbardziej wymagający tor w Formule 1. Kierowcy zmieniają biegi średnio co dwie sekundy, czyli 40 razy w ciągu okrążenia i około 3100 razy podczas całego dystansu. Z wielu względów tor wydaje się nie pasować do wyścigów z powodu ciasnych ulic, które praktycznie uniemożliwiają wyprzedanie. Jednakże, już wielokrotnie dochodziło tu do zażartych pojedynków. Poza tym wyścig jest najbardziej prestiżowym ze wszystkich obecnych i jego przyszłość w kalendarzu F1 jest raczej pewna.
Grand Prix Monako było jednym z tych, które zostały zorganizowane w inaugurującym Formułę 1 sezonie 1950. W sezonie 1952 wyścig odbył się, ale nie był zaliczany do Mistrzostw Świata. Od sezonu 1955 wyścig odbywa się każdego roku jako eliminacja Mistrzostw Świata Formuły 1.
Organizatorem wyścigu jest Automobile Club de Monaco, który organizuje także Rajd Monte Carlo i Puchar Monako w Kartingu.
Tor w Monako jest uważany za jeden z najbardziej niebezpiecznych obiektów F1. Mimo to zginął na nim tylko jeden kierowca F1. Najtragiczniejszy wypadek miał miejsce w 1967 roku, kiedy to bolid Ferrari za kierownicą którego jechał Lorenzo Bandini stanął w płomieniach. Uwięziony w środku kierowca nie miał szans na przeżycie mimo szybko podjętej akcji gaśniczej. Spłonął w palącej się w temperaturze 700 stopni benzynie.
W sezonie 2020 z powodu panującej pandemii COVID-19 wyścig został przeniesiony, a następnie odwołany. W sezonie 2021 wyścig powrócił do kalendarza.
Zwycięzcy Grand Prix Monako.
!align=center | 1951–1954
!align=center | 2020
Liczba zwycięstw (kierowcy):
Liczba zwycięstw (producenci podwozi):
Liczba zwycięstw (producenci silników):

</doc>
<doc id="164081" url="https://pl.wikipedia.org/wiki?curid=164081" title="Język koptyjski">
Język koptyjski

Język koptyjski – ostatnia faza rozwojowa języka egipskiego, potomek języka staroegipskiego, należy do rodziny języków afroazjatyckich. Od XIX wieku jest językiem martwym. Do jego zapisu używano pisma alfabetycznego zapożyczonego od Greków. Autorem pierwszego słownika języka koptyjskiego jest Jean-François Champollion, który odczytał egipskie hieroglify.
Alfabet.
Do zapisu języka koptyjskiego używa się pisma koptyjskiego, które powstało na podstawie alfabetu greckiego. Sześć liter, które występują w piśmie koptyjskim nie wzięło się z greki, a są to: Ϣ, Ϥ, Ϧ, Ϩ, Ϫ, Ϭ oraz Ϯ. 
Dialekty i literatura.
Nie istniał jeden literacki język koptyjski: teksty pisano w pięciu dialektach. Najważniejszymi były:
Dialekty achmimski oraz fajumski miały znacznie mniejsze znaczenie i zasięg terytorialny.
W języku tym powstały głównie przekłady z Biblii, żywoty świętych i męczenników, bajki, a nawet powieść historyczna. Nowy Testament przełożono na dialekt saidzki już w końcu II wieku, na początku III wieku na dialekt bohairycki. W języku koptyjskim zachowały się przekłady z greckiego (lub aramejskiego) niektórych apokryfów wczesnochrześcijańskich oraz oryginalne dzieła gnostyckie, m.in. Ewangelia Judasza i Ewangelia Tomasza (fragment tej ostatniej zachował się także w języku greckim). Najstarsze zachowane rękopisy z pełnym tekstem Ewangelii Mateusza pochodzą z II / III wieku (greckie rękopisy z pełnym tekstem Mateusza pochodzą dopiero z IV wieku).
Historia.
Po podbiciu Egiptu przez Arabów język Koptów powoli wymierał. Do wieku XVII / XVIII pisano w nim jeszcze pieśni kościelne, ale stopniowo stawał się wyłącznie rytualnym językiem nabożeństw. Jeszcze w XIX wieku, za czasów Champolliona, niektórzy kapłani koptyjscy swobodnie mówili po koptyjsku, a nawet prowadzili w nim korespondencję. Na początku XX stulecia czyniono próby wprowadzenia języka koptyjskiego do szkół i uczynienia go znów językiem żywym. Próby te nie przyniosły rezultatu. W latach trzydziestych XX wieku odkryto, że niektórzy mieszkańcy wioski Pi-Solsel w Górnym Egipcie wciąż używają w swojej mowie (w języku arabskim) szeregu wyrazów i zwrotów koptyjskich.
Obecnie, dzięki postępowi technicznemu, a także pojawieniu się Internetu, język koptyjski na nowo wzbudził zainteresowanie. Zaczęto wprowadzać do niego nowe wyrazy i określenia (np. – telewizja, – program informacyjny itp.). Pojawiła się grupa dyskusyjna w tym języku, zgłoszono nawet projekt koptyjskiej Wikipedii.
Źródłosłów nazwy.
Słowo „Kopt” wywodzi się z języka koptyjskiego – (a to z kolei z greki ) poprzez język arabski, w którym wyraz "Kibt" (قبط) oznacza Egipcjanina. Tak zaczęli nazywać mieszkańców doliny Nilu Arabowie-muzułmanie.
Ponieważ pewna część mieszkańców Egiptu utrzymała chrześcijaństwo, określenie "Kibt" oznaczało także egipskiego chrześcijanina. Stopniowo Egipcjanie przyjmowali islam i zaczęli używać języka arabskiego. Jednak chrześcijanie egipscy zachowali nie tylko religię, lecz także ciągłość językową. Sfera występowania języka koptyjskiego była ograniczona, zachował się jedynie w religii i jej obrzędach. Współcześni Koptowie, tj. Egipcjanie-chrześcijanie, porozumiewają się po arabsku i jedynie kapłani rozumieją teksty napisane językiem koptyjskim.

</doc>
<doc id="164085" url="https://pl.wikipedia.org/wiki?curid=164085" title="Język Koptyjski">
Język Koptyjski



</doc>
<doc id="164086" url="https://pl.wikipedia.org/wiki?curid=164086" title="Style poznawcze">
Style poznawcze

Style poznawcze – pojęcie odnoszące się do stałych wymiarów psychiki, odpowiadające różnicom indywidualnym w spostrzeganiu, myśleniu i uczeniu się, w organizowaniu i przetwarzaniu informacji.
Najczęściej wymieniane przez prof. Czesława Nosala to:

</doc>
<doc id="164088" url="https://pl.wikipedia.org/wiki?curid=164088" title="Styl poznawczy">
Styl poznawczy



</doc>
<doc id="164090" url="https://pl.wikipedia.org/wiki?curid=164090" title="Kaletnik">
Kaletnik

Kaletnik – rzemieślnik wykonujący skórzane: torby, paski, portfele, portmonetki, kalety itp. Cech kaletników jest wymieniany jako jeden z ponad sześćdziesięciu cechów obecnych w Poznaniu w XVI w.

</doc>
<doc id="164091" url="https://pl.wikipedia.org/wiki?curid=164091" title="Mld">
Mld



</doc>
<doc id="164092" url="https://pl.wikipedia.org/wiki?curid=164092" title="Damaskios">
Damaskios

Damascjusz lub Damaskios (Damascius, Damazjos, ur. ok. 462 w Damaszku w Syrii, zm. po 538) – grecki filozof neoplatoński ostatni kierownik szkoły filozoficznej w Atenach, którą założył Plutarch z Aten. Autor traktatów: "O pierwszej zasadzie" i "Komentarza do Parmenidesa". 
Życiorys.
Damascjusz, pochodził z zamożnej rodziny mieszkającej w Damaszku, gdzie urodził się na początku lat 60. V wieku. W 479 roku udał się do Aleksandrii, gdzie przez trzy lata uczył się u retora Theona, prawdopodobnie potomka żony neoplatońskiego filozofa Porfiriusza. Po studiach otworzył szkołę retoryczną, a jednocześnie rozpoczął naukę filozofii u neoplatończyka Amoniusza Hermiasza. Na pogrzebie jego matki Aidesii, jako młody jeszcze wówczas retor, wygłosił mowę pochwalną. W tym czasie zbliżył się też do swego przyszłego nauczyciela Izydora. Jego mistrza, Sarapiona, żyjącego w samotności i medytującego nad poezją orficką, uznał za ostatniego przedstawiciela złotego wieku i, chociaż go nigdy nie spotkał, za swego duchowego « dziadka ». 
Na przełomie 481 i 482 roku przybył do Aleksandrii pisarz pogański Pamprepios, zwolennik pogańskiego "magistra officiorum" Illusa, nawołujący do powstania przeciw cesarzowi Zenonowi i odczytujący przepowiednie o rychłym upadku i zniknięciu chrześcijaństwa, którego Damascjusz określił jako "bestię bardziej szaloną niż Tyfon". W 485 roku napięcia pomiędzy poganami i chrześcijanami doprowadziły do wybuchu zamieszek. Dopiero w 488 roku po upadku walczącego o władzę w państwie Illusa, delegat cesarski z Nikomedii przeprowadził w Aleksandrii śledztwo w sprawie wcześniejszych zamieszek. Indagowani zachowali milczenie, z wyjątkiem Amoniusza syna Hermiasza, który jak twierdzi Damascjusz, "dla brudnego zysku" zdradził imiona kilku swoich uczniów i kolegów. W wyniku działań policji torturom został poddany młodszy brat Damascjusza, Julian. Izydor schronił się wówczas u Damascjusza, po czym obydwaj opuścili Aleksandrię.
Damascjusz udał się do Aten, gdzie dalej nauczał retoryki i kontynuował studia filozoficzne, w szkole której kierownikiem po śmierci Proklosa w 485 roku został Marinos. Damascjusz studiował u niego szczególnie geometrię i arytmetykę, nie miał jednak wysokiego mniemania o jego umiejętnościach. Filozofii uczył się u Zenodota oraz Izydora. Z Izydorem, którego podziwiał, był w przyjaźni.
Nie później niż w 515 roku został kierownikiem szkoły ateńskiej. Szkoła, funkcjonująca od początku jako bractwo kultowe ("thiasos") ku czci Muz pokrywała koszty ofiar z dochodów z posiadłości ziemskiej ofiarowanej przez jej założyciela. W 529 roku cesarz Justynian I skonfiskował ją jako pogański fundusz kultowy, pozbawiając tym samym nielicznych członków szkoły głównego źródła utrzymania. Wprawdzie nadal wolno im było studiować we własnym gronie filozofię platońską i religijny neoplatonizm, jednak jako poganie, nie mogli publicznie nauczać młodzieży chrześcijańskiej. Cesarz wstrzymał też wypłacanie pensji państwowej wszystkim ówczesnym nauczycielom filozofii. Justynian I Wielki uczynił to w ramach swojego dekretu antypogańskiego, w którym pod groźbą konfiskaty mienia nakazano przyjęcie chrztu wszystkim obywatelom cesarstwa, którzy dotychczas tego nie uczynili, a za prywatne wyznawanie kultu dawnych bogów wprowadzono karę śmierci.
Wskutek tego siedmiu ostatnich członków szkoły: Damascjusz i jego sześciu uczniów: Symplicjusz, Pryscjan, Eulaliusz, Hermiasz, Diogenes i Izydor wyemigrowali w 531 roku do Persji, na dwór, sprzyjającego hellenizmowi, króla Chozroesa I. Do decyzji o ucieczce do Persji, decydujący wpływ w przypadku Damascjusza, miał również los pogańskiego filozofa Hieroklesa, skazanego przez chrześcijańskie władze Konstantynopola na tortury i wygnanie za wyznawanie swojej religii. Zszokowany jego losem Damascjusz oskarżył chrześcijan o barbarzyństwo.
Ostatecznie, rozczarowani stosunkami perskimi, po dwóch latach powrócili, za zgodą cesarza, do Bizancjum i osiedli z powrotem w Atenach. Ostatnia informacja o Damascjuszu pochodzi z 538 roku.
Prace.
Prace Damascjusza częściowo zachowały się w całości, częściowo we fragmentach, o części wiadomo jedynie ze wzmianek w jego pismach lub pismach innych autorów. Niemal w całości zachowały się "Trudności i ich rozwiązania" ("Aporiai kai lyseis", "Dubitationes et solutiones"), traktat dotyczący pierwszych zasad, znany też pod tytułem "O pierwszych zasadach" ("Ton proton peri archon", "De principiis") oraz obszerny komentarz do platońskiego "Parmenidesa". W notatkach i zapiskach słuchaczy przetrwały jego uwagi do dwóch innych dialogów "Fedona" i "Fileba". Ze wzmianek wiadomo, że napisał też komentarz do "Timajosa" i "Alcybiadesa I".
We fragmentach w "Bibliotece" Focjusza i w "Księdze Suda" przetrwała biografia przyjaciela Damascjusza, znana jako "Żywot Izydora". W kodeksie 130 "Biblioteki" Focjusz podał też spis rozdziałów zaginionego dzieła paradoksograficznego Damascjusza zawierającego 352 rozdziały o osobliwych poematach, 52 rozdziały opowiadań poświęconych sprawom demonów, 63 - o duchach zjawiających się po śmierci i 108 - o paradoksach natury. Na tej podstawie Focjusz zaliczył Damascjusza do „romansopisarzy” - beletrystów mających przywilej zmyślania.
Poglądy.
W swojej interpretacji Platona Damascjusz zwrócił się od Proklosa ku Jamblichowi. Jego celem było przywrócenie oryginalnego nauczania Jamblicha ze zmian, jakie wprowadzili do jego nauczania Syrianos i Proklos. Z dwóch dróg neoplatońskich prowadzących do zbawienia duszy: filozoficznej i teurgicznej, Damascjusz przedkładał filozofię nad teurgię. Zadanie filozofii platońskiej widział w ich uzgodnieniu.
Wpływ filozofii Arystotelesowskiej i własny zmysł rzeczywistości sprawiły, że Damascjusz, jakkolwiek wyznawał teologiczną metafizykę Jamblicha i Proklosa i komentował wyrocznie chaldejskie, uznawał przeprowadzone przez jego poprzedników wyprowadzenie wielości z jedności, a świata z Boga za niewyjaśnialne. Uznawał także pojęciowe określenie Istoty Najwyższej za niemożliwe. Damascjusz mówi o Izydorze, że "nie chciał czcić obrazów i wolał zwrócić się bezpośrednio do bogów, którzy znajdują się - nie w świątyni, ale w ukrytych głębiach niewiedzy". Być może pod jego wpływem, nauczył się podkreślać transcendencję i niewyrażalność Jedynego, tak widoczną w "Dubitationes et solutiones", gdzie mówi na przykład, że Absolut jest "bardziej niepojęty niż wszelka cisza".
Damascjusz pozwala sobie na wątpliwości, co do możliwości osiągnięcia przez człowieka poznania prawdy absolutnej, gdyż ta jest dostępna tylko bogom. I chociaż zachowuje system Proklosa, próbuje dodawać nowe hipostazy: na dole systemu "bogów materialnych, którzy wytwarzają materię jako taką", a na jego szczycie Absolut, będący ponad Jednym, po nim Jedno-Wszystko (έν-πάντα), następnie Wszystko-Jedno (πάντα-έν). Hipostazy te wprowadził, próbując lepiej wyjaśnić wyprowadzenie wielości z Jednego. W tym mnożeniu hipostaz pośredniczących jednocześnie tak bardzo odsunął Absolut, że w pewnym sensie umieścił go poza systemem. Pisze o nim: "Nie należy nazywać go Zasadą ani przyczynującym, ani pierwszym, ani wcześniejszym od wszystkiego, ani ponad Wszystkim, ani tym bardziej nie należy go nazywać Wszystkim. Krótko mówiąc nie należy nadawać mu żadnego imienia: nie można go pojąć ani pomyśleć". O Absolucie według Damascjusza nie można powiedzieć niczego, nawet tego, że jest on niewysłowiony czy niepoznawalny. Nawet wtedy mówimy bowiem jedynie o naszej wiedzy o nim, a nie o jego naturze. Nasza niewiedza o nim jest absolutna. "Nie jest po żadnej stronie", co znaczy, że jest absolutnie transcendentny. Jest nicością, która jest ponad bytem. W konsekwencji również pochodzenie od niewysłowionego Absolutu jest niewysłowione.
Damascjusz z jednej strony pozbawia znaczenia to na czym opierał się cały system, z drugiej ryzykuje jego zaduszenie pod stosem mnożonych hipostaz. Wszelkie hipostazy tracą bowiem jakiekolwiek znaczenie, gdy raz odbierze się znaczenie pierwszej Zasadzie.
Wpływ.
Damascjusz oddziałał głównie przez swoich uczniów, Pryscjana i Symplicjusza. Istnieje również hipoteza, że uczniem Damascjusza mógł być Pseudo-Dionizy Areopagita. W średniowieczu nie był czytany. Nawet Nicefor Blemmydes, który przytacza jego teorię miejsca, rozumianego jako miara położenia rzeczy, znalazł ją u Symplicjusza. "Dubitationes et solutiones" stały się przedmiotem poważniejszych studiów dopiero w II połowie XVI wieku. Cytuje je wówczas w swojej "Nowej uniwersalnej filozofii" Francesco Patrizi (1529-1597).
Zachowane dzieła Damascjusza.
Komentarze do dzieł Platona : 

</doc>
<doc id="164095" url="https://pl.wikipedia.org/wiki?curid=164095" title="Wieniawa (herb szlachecki)">
Wieniawa (herb szlachecki)

Wieniawa ("Bawola Głowa, Bawół, Bavolina Caput, Caput Bawola, Caput Bubalum, Pierstynia, Ząbrza Głowa, Zubrza Głowa") – polski herb szlachecki pochodzenia morawskiego, noszący zawołanie "Wieniawa". Przekazy legendarne umieszczają początki tego herbu w XI wieku, jednakże najstarsza znana pieczęć z tym herbem pochodzi z 1382 roku. Był najbardziej rozpowszechniony na ziemi poznańskiej, łęczyckiej, sieradzkiej, lubelskiej i sandomierskiej oraz w księstwie oświęcimskim.
Spośród ponad 200 rodów używających Wieniawy największe znaczenie uzyskali: Broniszowie, Długoszowie, Leszczyńscy, Zubrzyccy, a na Litwie Białozorowie i Jundziłłowie.
Opis herbu.
Oto opis współczesny, stworzony z uwzględnieniem zasad blazonowania zaproponowanych przez Alfreda Znamierowskiego:
W polu złotym żubrza głowa czarna z kołem złotym w nozdrzach.
Klejnot: pół ukoronowanego lwa złotego z szablą w prawej łapie..
Labry: Czarne, podbite złotem.
Historia.
Opisy historyczne.
Jan Długosz, w swoich "Klejnotach" pisze:
 co tłumaczy się na: 
Bartosz Paprocki w "Herbach rycerstwa polskiego" podaje opis jako:
oraz:
Opis podany przez Kaspra Niesieckiego jest o wiele bardziej drobiazgowy:
a później o klejnocie:
Najwcześniejsze wzmianki.
Chorągiew z herbem Wieniawa Jana z Obiechowa brała udział w bitwie pod Grunwaldem.
Mimo że Wieniawici nie uczestniczyli w akcie adopcji herbowej w trakcie unii w Horodle, to już w XV wieku herb pojawił się na Litwie.
Legenda herbowa.
Kacper Niesiecki podaje następującą legendę:
Morawska wersja legendy herbowej Pernsteinów podana przez B. Paprockiego w "„Zwierciadle sławnego Margrabstwa Morawskiego”" (1593) jest bardzo podobna, z tą różnicą, iż bohater nazywał się "Věňava" i był węglarzem, któremu król czeski za ów wyczyn nadał szlachectwo i ziemię w okolicy późniejszego zamku Pernštejn.
Etymologia.
Istnieje kilka przekazów tłumaczących genezę nazwy herbu odwołaniami do legendy herbowej. Marcin Bielski uważał, że nazwa "Wieniawa" pochodzi witki, którą Łastek żubrowi wsadził w nozdrza. Natomiast Szymon Okolski stawiał dwie hipotezy. Według pierwszej, nazwa herbu pochodzi od imienia rycerza. Druga mówi, że gdy rycerz przyprowadzał księciu żubra, krzyczał w języku morawskim "Wien haw", co znaczy pójdź sam.
Oficjalne stanowisko nauki, wyrażone przez heraldyka Józefa Szymańskiego mówi, że "Wieniawa" jest zawołaniem i nazwą nierozpoznaną. Heraldyk zamieszcza tę opinię jako własną, przytaczając też stanowiska etymologów. Według Brucknera nazwa ta może pochodzić od słowa "wian", oznaczającego "miotełkę z liści", albo też może być pochodzenia topograficznego. "Bawola Głowa, Bawoł, Ząbrza Głowa, Żubrza Głowa" są nazwami obrazowymi. "Caput Bawola, Bawolina Caput, Caput Babalum" to łacińskie nazwy obrazowe. "Pierstyna" to obca nazwa topograficzna.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk pochodzi z "Herbarza polskiego" Tadeusza Gajla. Jest to dotychczas najdłuższa lista herbownych (265 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Wieniawa. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę.
Albinowicz, Albinowski, Anferowicz.
Bambelski, Bedelański, Bedleński, Bedliński, Będzieński, Białłozor, Białozor, Białozór, Blandowski, Bobbe, Boczkowski, Bodzanta, Bodzenta, Bodzęta, Bognar, Bognarewicz, Bognarowicz, Bolko, Borejka, Borejko, Boreyko, Bosuta, Bożkowski, Brachowski, Brodnicki, Brodowicki, Brodowski, Brodzikowski, Bronisz, Bronowski.
Chabielski, Chadziewicz, Cherubin, Chlewiński, Chmielewski, Chmielowski, Chrzczonowicz, Ciświcki, Czermieński, Czermiński, Czernikowski, Czerwiński.
Denkowski, Denowski, Derżko, Długosz, Długoszewski, Długoszowski, Dorf, Dowejko, Drzeczkowski, Dynowski, Dziczkowicz, Dziekanowski, Dzierzko, Dzierzkowicz, Dzierżkowicz.
Elgot
Frąckiewicz, Frykacz.
Gadziewicz, Gajda, Gajdziewicz, Gamza, Gliczmer, Gliwicz, Godziewicz, Gogolthil, Gołuchowski, Gorbacki, Gorzycki, Gosławski, Gozdzielski, Gozdziewski, Gozdzikowski, Grabowski, Gromadzki, Gryniewicz.
Hadziewicz, Harasimowicz, Harasimowicz-Broniuszyc, Hordziejewicz, Huczyński, Hulewicz.
Janwicz, Jatowt, Jatowtowicz, Jundził, Jundziłł.
Kalita, Karkiewicz, Karmiński, Karniński, Kaweczyński, Kawęczyński, Klimaszewski, Klityński, Kłodnicki, Kolbus, Kopsowicz, Koruna, Kosowicz, Kossowicz, Kossowski, Koszewicz, Kozienicki, Kozinicki, Krakowiński, Krukowski, Kucharski.
Lastek, Lenartowski, Leskiewicz, Leszczyński, Leśkiewicz, Lgocki, Libiszewski, Libiszowski, Lichowski, Linck, Lingk, Linke, Lubatyński, Lubieszowski, Lubiński, Lubiszewski, Lubomeski, Lubomęski.
Łabiszewski, Łastek, Łubiński, Łukaszewicz.
Magnuszewski, Makacewicz, Malawski, Malcherowicz, Mankszyc, Markowski, Marszałkowski, Marszewski, Mąszyk, Mążyk, Mendwid, Mężyk, Miąciński, Miączyński, Michalski, Michałowski, Mierzejewski, Mierzejowski, Mierzwiński, Milewicz, Montwid, Montwit, Montywid.
Narecki, Narewicz, Narewski, Narkiewicz, Narkowicz, Niedzielski, Nieprowski, Niewieski.
Obichowski, Obidiowski, Obiechowski, Obiedło, Odyński, Okryński, Ostrowąski, Owczarski.
Passowicz, Pawłowski, Pągowski, Pella, Pełka, Persztein, Płonkowski, Pobikrowski, Pohl, Połujan, Porycki, Pracki, Pruszecki, Pruszkowski, Przybysławski, Puchała, Pułjan, Pułjanowski.
Radzikowski, Ragoza, Rahoza, Rakowski, Rawdowicz, Rylski, Ryłło, Ryło.
Sanczalski, Sawicki, Skrzetuski, Sleński, Slesiński, Sleszyński, Słabosz, Słaboszewicz, Słoński, Sługocki, Służewski, Snopek, Snopkowicz, Soczołowski, Spargalth, Sprzednicki, Srzednicki, Stabiński, Staboszewicz, Starunow, Strzałkowski, Strzembosz, Sulencki, Sulęcki, Sulikowski, Szabliński, Szafarowicz, Szafranowicz, Szednicki, Szlagier, Szlażewicz, Szlencewicz.
Śleński, Ślesiński, Śleszyński, Średnicki, Śrzednicki.
Tabor, Tarnowski, Torosowicz, Toroszowicz, Tszyrski, Turosowicz, Turoszowicz, Twardawa, Twardowa, Twardowski.
Wayski, Węgierski, Wierciński, Wierszycki, Wierzbnowski, Wildziewicz, Wiłodziewicz, Wirszycki, Wiśniewski, Witoszyński, Wojecki.
Zadorski, Zawadziński, Zebrowski, Zembrowski, Zubrzycki.
Żebrowski, Żodkiewicz, Żotkiewicz, Żubr.
Według Kaspra Niesieckiego herbem posługiwały się rodziny: Bedleński, Białozor, Bognarewicz, Brodnicki, Bronisz, Chmielewski, Ciświcki, Czermiński, Długosz, Dierzkowicz, Elgot, Hadziewicz, Jundziłł, Leszczyński, Libiszewski, Mężyk, Miącińśki, Narkiewicz, Obichowski, Perszten, Ryło, Słabosz, Szczepanowski, Śleński, Ślesiński, Węgierski, Wieniawski, Wojski, Zadorski, Zebrowski.
Znane osoby pieczętujące się herbem Wieniawa.
Wieniawici, mimo małej liczby herbownych, wydali dużo sławnych ludzi, często w obrębie jednej rodziny.
Wieniawa poza granicami Korony i Litwy.
Morawy.
Herbem bardzo podobnym do Wieniawy pieczętowała się czeska możnowładcza rodzina Perszteinów (czes. Pernštejnové, niem. von Pernstein) pochodząca z Moraw. Perszteinowie byli w posiadaniu tytułu hrabiowskiego. Szczyt znaczenia rodzina ta osiągnęła w XVI wieku, kiedy byłą najsilniejszym rodem szlacheckim w Królestwie Czech. Ród ten wymarł po mieczu w 1631, a po kądzieli w 1646.
Związek z herbem Pomian.
Według legendy przytaczanej między innymi przez Niesieckiego za Janem Długoszem, Pomian jest uszczerbionym herbem Wieniawa:
Wedle tej legendy natomiast, "Pomian" pochodzić ma od wyrażenia "Pomni nań", użytego w odniesieniu do bratobójcy ("Pomnij na niego", czyli na zabitego brata), bądź też od "pomienienia" herbu Wieniawa.
Występowanie w heraldyce terytorialnej.
Wieniawici nie byli zbyt licznym rodem herbowym. Mimo to, herby niektórych (głównie wielkopolskich) miejscowości wskazują na pamięć o swoich dawnych właścicielach.
Według Kaspra Niesieckiego, herb województwa kaliskiego pierwotnie przedstawiał tylko czerwono-srebrną szachownicę. Zwycięstwo wojewody kaliskiego herbu Wieniawa upamiętniono, dodając głowę żubra do herbu województwa. Zygmunt Gloger w "Geografii ziem dawnej Polski" pisał, że herbem woj. kaliskiego była "Wieniawa tj. głowa żubra w koronie, z pierścieniem, przechodzącym przez nozdrza, na polu w szachownicę z barwy białej i czerwonej ułożonem." Do dzisiaj tego herbu używa powiat kaliski. Pośrednio do Wieniawy nawiązywał też herb województwa łódzkiego w II Rzeczypospolitej, gdzie herb województwa kaliskiego był jednym z godeł.
Ponadto herbu województwa kaliskiego używali też w swoich herbach królowie: Władysław Jagiełło, Władysław Warneńczyk, Kazimierz Jagiellończyk i Jan I Olbracht.
Niemal niezmienionego herbu Wieniawa używają: Dynów i gmina Czermin.
Herby używające Wieniawy w połączeniu z innymi godłami.
Do Wieniawy nawiązują też następujące herby:
Projekty herbów.
W 1928 r. Sejmik Krajowy Poznański uchwalił herb województwa poznańskiego – orła piastowskiego z herbu województwa poznańskiego I Rzeczypospolitej z tarczą na piersi z herbem województwa kaliskiego I Rzeczypospolitej. Herb ten jednak nie uzyskał zatwierdzenia.
Wieniawa Czermińskich miała być herbem „Przysuchy niemieckiej”, czyli Czermna. W 1847 w projekcie herbu Przysuchy znalazło się godło Wieniawy między dwiema wieżami. Oba herby się jednak nie przyjęły.
Odmiany, wersje alternatywne i utytułowane.
Istniało kilka odmian herbu Wieniawa, powstałych na skutek takich zjawisk jak zniekształcanie rysunków, tworzenie nowych herbów na potrzeby adopcji i udostojnienia.
Według Kacpra Niesieckiego w innych odmianach herbu głowa żubra nie posiada złotego pierścienia (cyrkułu) w nozdrzach (herb Wieniawa II), czasami także klejnot stanowią trzy pióra strusie (herb Wieniawa III, odmiana Woyskich), albo półtora krzyża (odmiana Szczepanowskich), albo samo godło (odmiana Marklowskich). Własną odmianę miał też ród Ryców, osiadłych w Prusach i na Pomorzu. Ponadto Jakub i Maciej Hadziewiczowie otrzymali w zaborze austriackim tytuł baronowski, w wyniku czego powstał herb własny Hadziewicz
Odmiany niepewne herbu Wieniawa.
Herb Janowskich był odmianą albo herbu Wieniawa, albo Bawola Głowa. Herb ten występował w następujących wariantach:
Janowski I: "W polu czerwonym głowa bawola czarna, z pierścieniem złotym (także srebrnym) w nozdrzach. Klejnot: nad hełmem bez korony pięć piór cietrzewich (bądź czaplich) czarnych: trzy z prawej, dwa z lewej. Labry czarne, podbite czerwienią (bądź odwrotnie)."
Janowski Ia: Pole błękitne, pierścień srebrny, w klejnocie ogon koguci czarny (po pięć piór na stronę), labry podbite błękitnym.
Janowski Ib: Pole srebrne, klejnot w koronie, która dodatkowo na zawoju czarno-srebrnym, klejnotem jest ogon cietrzewi czarny.
Janowski Ic: Barwy nieznane, godłem jest głowa bawola w prawo, z szyją, wychodząca z lewej strony tarczy, z wywieszonym językiem. Klejnot w koronie: pióra prawdopodobnie czaple, trzy z prawej, dwa z lewej.

</doc>
<doc id="164097" url="https://pl.wikipedia.org/wiki?curid=164097" title="Wieniawa">
Wieniawa



</doc>
<doc id="164099" url="https://pl.wikipedia.org/wiki?curid=164099" title="Pernsten">
Pernsten



</doc>
<doc id="164100" url="https://pl.wikipedia.org/wiki?curid=164100" title="Żubrza Głowa">
Żubrza Głowa



</doc>
<doc id="164105" url="https://pl.wikipedia.org/wiki?curid=164105" title="Screencast">
Screencast

Screencast ( „ekran”, „przedstawiać”, por. ) – krótki film będący zapisem zdarzeń prezentowanych na ekranie komputera – obrazu widzianego przez użytkownika komputera. Film taki wraz z komentarzem osoby wykonującej czynności może pełnić funkcje instruktażowe lub prezentacyjne, np. demonstrować sposób zmiany kroju pisma w procesorze tekstu. Nagrywanie i publikowanie screencastów określane jest z angielska jako "screencasting".
W swojej istocie "screencast" jest rozwinięciem idei zrzutów ekranowych, stanowiąc przejście od pojedynczego statycznego obrazu do ich strumienia w postaci filmu. Technologia informatyczna pozwala na filmowanie ekranu od dawna – wydany w 1993 pakiet biurowy Lotus SmartSuite zawierał m. in. program ScreenCam. Jednak dopiero niedawno ze względu na znaczny wzrost mocy obliczeniowej komputerów – co pozwala na płynne nagrywanie, a potem swobodną edycję nawet na domowym sprzęcie – a także ze względu na wzrost możliwości przesyłu danych w sieciach, które są dla takich filmów głównym kanałem dystrybucji, technika ta zyskuje na popularności i zastosowaniach.
Nagrane filmy udostępniane są potem w popularnych formatach SWF (Adobe Flash), AVI, QuickTime czy jako animowane obrazy GIF. Obecnie najpopularniejsze zastosowania "screencastów" to:
Twórcą nazwy "screencast" jest dziennikarz Jon Udell, który poszukiwał określenia dla techniki filmowej prezentacji opisywanych programów. "Screencast" wybrał w jednym ze swych artykułów w 2004. Od tego czasu nazwa zaczęła zyskiwać na popularności podobnie jak upowszechniona technika i jej zastosowania.
Obecnie oprogramowanie do tworzenia screencastów potrafi o wiele więcej np. BB FlashBack potrafi powiększać wybrane obszary ekranu, umożliwia dogrywanie ścieżek dźwiękowych, dodawanie tekstu z opisem.

</doc>
<doc id="164108" url="https://pl.wikipedia.org/wiki?curid=164108" title="Hinzert">
Hinzert

Konzentrationslager Hinzert, SS-Sonderlager Hinzert (także: Polizeihaft- und Erziehungslagers Hinzert, Durchgangslager für Häftlinge Hinzert, Arbeitserziehungslager Hinzert, Eindeutschungslager Hinzert) – niemiecki obóz koncentracyjny położony w Nadrenii-Palatynacie w Niemczech w pobliżu miejscowości Hinzert-Pölert, istniejący w latach 1939–1945.
Historia obozu.
Obóz został założony w 1939, jako niewielki obóz mogący przetrzymać średnio około 800 więźniów. Przetrzymywał średnio około 1200–1500. Posiadał wiele funkcji. Zwłaszcza po ataku III Rzeszy na Holandię, Belgię, Luksemburg i Francję stał się ważnym obozem tranzytowym dla więźniów z tych krajów.
Od 1942 był używany przez Gestapo jako specjalny obóz dla więźniów z Luksemburga i Trewiru. Posiadał około 20 podobozów i zewnętrznych komand. Nie posiadał komory gazowej.
Komendantami obozu byli:
21 listopada 1944 obóz stał się podobozem KL Buchenwald. 3 marca został opuszczony, więźniowie wyprowadzeni w marszu śmierci w kierunku Hesji. W kwietniu na teren obozu wkroczyła armia amerykańska.
Więźniowie i ofiary.
Praca więźniów polegała na konstrukcjach autostrad, na utrzymywaniu lotnisk oraz osuszaniu bagien i pracach leśnych. Pełną liczbę więźniów ocenia się na około 13 600 osób. Wielu z nich było spoza terenów Niemiec. 1599 osób pochodziło z Luksemburga. W obozie tym znajdowali się również Francuzi – więźniowie Nacht und Nebel, a także jeńcy wojenni z Armii Czerwonej. Liczbę ofiar ocenia się na co najmniej trzysta osób.
Dzieje powojenne.
Dużą rolę w upamiętnieniu odegrały środowiska byłych więźniów z Luksemburga. Aktualne miejsce pamięci powstało na przełomie lat 80. i 90. XX wieku. Pełni również funkcje archiwalne, muzealne i edukacyjne.

</doc>
<doc id="164112" url="https://pl.wikipedia.org/wiki?curid=164112" title="Centrum (opcja polityczna)">
Centrum (opcja polityczna)

Centrum – określenie stronnictw politycznych, których poglądy można określić jako pośrednie pomiędzy lewicowymi a prawicowymi, odgrywających pewną rolę szczególnie w systemach wielopartyjnych. W szerszym znaczeniu nazwą tą określa się także partie centrolewicowe i centroprawicowe.

</doc>
<doc id="164113" url="https://pl.wikipedia.org/wiki?curid=164113" title="Klub Baby-Sitters">
Klub Baby-Sitters

Klub Baby-Sitters "(oryg. The Baby-Sitters Club)", to seria książeczek dla dziewcząt w wieku około 13 lat, autorstwa Ann M. Martin. Z czasem, dołączyli do niej inni pisarze (m.in. Peter Lerangis) jako ghostwriterzy.
Książki opowiadają o perypetiach kilku młodych Amerykanek, dorabiających jako opiekunki do dzieci.
Historia.
Książki powstawały regularnie od 1986 do 1999 roku i w samej tylko "oryginalnej" serii powstało ich zdecydowanie ponad 100 tomów. Oprócz wspomnianej serii "pierwotnej", autorka stworzyła kilka kolejnych (spin-offów). 
Na bazie popularności cyklu wydano liczne inne pozycje (m.in. książkę ze zdjęciami wszystkich okładek, przewodnik dla opiekunek do dzieci, skróconą wersję obrazkową itp.).
"Klub Baby-Sitters" w Polsce.
W Polsce ukazały się prawdopodobnie zaledwie trzy pierwsze tomy, choć zapowiadane były kolejne. 
Ekranizacje.
Powiastki te zostały trzykrotnie sfilmowane - w roku 1990 w formie krótkotrwałego serialu telewizyjnego, w 1995 jako film telewizyjny oraz ponownie jako serial na platformy streamingowe w roku 2020.

</doc>
<doc id="164115" url="https://pl.wikipedia.org/wiki?curid=164115" title="TAG (edytor tekstu)">
TAG (edytor tekstu)

TAG – polski edytor tekstu na PC, pracujący w trybie graficznym pod DOS-em. Producentem programu była gdańska Spółdzielnia Pracy Informatyków InfoService.
W momencie pojawienia się na rynku TAG był jednym z nielicznych edytorów tekstu działających w trybie graficznym, dzięki czemu m.in. obsługiwał polskie znaki diakrytyczne. Posiadał kilka własnych, wbudowanych krojów czcionek, umożliwiał ich modyfikację przy pomocy dostarczanego z pakietem edytora czcionek TAGer. Drukował w trybie graficznym: miał uproszczony podgląd wydruku oraz przyjmował wszystkie ówczesne sposoby kodowania polskich znaków. Mógł współpracować z kartotekową bazą danych TIG przy korespondencji seryjnej. Oferował sprawdzanie polskiej ortografii.
Powstał w 1988 r. jako rozwinięcie pracy dyplomowej, potem był rozprowadzany przez firmę InfoService z Gdańska. Autorami programu byli Artur Duszewski, Tomasz Kosiński, Jarosław Milczek i Grzegorz Wąsowski. Wersja 3.16 z roku 1996 była ostatnim wydaniem aplikacji. Był pierwszym masowo używanym polskim programem biurowym. W połowie lat dziewięćdziesiątych XX w. został wyparty z rynku przez spolszczony Microsoft Word.
TAG występował też w uproszczonej (zubożonej o część funkcji, za to tańszej) wersji, pod nazwą MiniTAG. Pełna wersja programu była dostępna także jako część zestawu Wszystko dla DOS.
W 1993 roku powstała wersja umożliwiająca edycję tekstów w języku kaszubskim.

</doc>
<doc id="164121" url="https://pl.wikipedia.org/wiki?curid=164121" title="Decentralizacja">
Decentralizacja

Decentralizacja – ustawowe, trwałe, chronione prawem przekazywanie organom decentralizowanej władzy publicznej (gminom, powiatom, województwom) zadań, kompetencji, środków i odpowiedzialności w które do tej pory były wyposażone organy władzy centralnej.
Decentralizacja władzy publicznej to przeniesienie części uprawnień i odpowiedzialności władzy publicznej z organów władzy państwowej na organy władzy samorządowej możliwie najniższego szczebla.
Zakres decentralizacji określają przepisy prawne, które stwarzają zarazem gwarancję jej nienaruszalności. Strefa niezależności może obejmować całą działalność albo pewne jej dziedziny Rozróżnia się decentralizację terytorialną (gdy np. organ terenowy podejmuje decyzję w sprawach dotyczących terenu objętego działalnością organu) i decentralizację rzeczową (gdy np. organizacja społeczna przejmuje zespół spraw w skali całego państwa). Działalność zdecentralizowana pozostaje pod nadzorem organów zwierzchnich, który polega na sprawdzeniu jej zgodności z prawem lub polityką państwa.
Przykładami zdecentralizowanych państw są Szwajcaria, Austria, Belgia, Niemcy, Hiszpania, Włochy.
Decentralizacja władzy publicznej w Polsce.
Decentralizacja władzy publicznej jest zasadą prawną wyrażoną w art. 15 Konstytucji Rzeczypospolitej Polskiej. Granicę zasady decentralizacji wyznacza określona w art. 3 Konstytucji zasada jednolitości państwa. Jednolitość terytorialna oraz ustrojowa Polski wyklucza m.in. federacyjny ustrój państwa i autonomie terytorialne.
W praktyce trudno wskazać przykłady realizacji tej zasady w Polsce. Regiony w Polsce uprawnione są do stosowania prawa i innych aktów prawa regionalnego w ramach obowiązującej legislacji krajowej. Przykładami decentralizacji była reforma służby zdrowia wchodząca w skład programu czterech reform rządu Jerzego Buzka oraz utworzenie trzema ustawami z 1990 i 1998 trójszczeblowego samorządu terytorialnego, który jednak w znacznej mierze uzależniony jest od centralnej polityki krajowej.
Polskie doświadczenia wykorzystywane były m.in. w trakcie realizacji reformy decentralizacyjnej na Ukrainie.

</doc>
<doc id="164123" url="https://pl.wikipedia.org/wiki?curid=164123" title="Pamięć dwuportowa">
Pamięć dwuportowa

Pamięci dwu portowe - to specjalne pamięci RAM, które umożliwiają dwóm niezależnym procesom (kontrolerom pamięci) dostęp do wspólnych danych. Pamięć ta ma dwa oddzielne zestawy linii adresowych, danych i sterujących. Jeżeli jeden port zapisuje do danej komórki pamięci to drugi nie może adresować tej samej komórki (zarówno w celach zapisu jak i odczytu).

</doc>
<doc id="164124" url="https://pl.wikipedia.org/wiki?curid=164124" title="Junosza (herb szlachecki)">
Junosza (herb szlachecki)

Junosza ("Agnus, Baran, Barany, Junoszyc") – polski herb szlachecki.
Opis herbu.
Opis zgodnie z klasycznymi regułami blazonowania:
W polu czerwonym na kępie zielonej baran srebrny. Klejnot: pięć piór strusich.
W formie pierwotnej brak kępy, baran ma oręż złoty, zaś w klejnocie samo godło.
Franciszek Piekosiński opierając się na Długoszu i herbarzyku Ambrożego przedstawia baranka z głową odwróconą w tył, bez murawy. Niektóre wizerunki herbu przedstawiają barana stojącego nie na swobodnie unoszącej się kępie trawy ale na zielonej podstawie tarczy, wzgórzu lub trójwzgórzu.
Najwcześniejsze wzmianki.
Herb z XIII wieku. Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: "Junoscha album agnum siue arietem in campo rubeo defert".(pol.: "JUNOSCHA białego baranka albo barana w polu czerwonym nosi").
Pochodzenie herbu i legendy.
Kasper Niesiecki w "Koronie polskiej" pisał o herbie Junosza, że jego pochodzenie jest sporne, niektórzy uważali go za pochodzącego z Niemiec, inni twierdzili, że jest polski. Etymologia ludowa wywodzi nazwę herbu z języka niemieckiego, według niej byłoby to zniekształcone słowo "Jungschaff" lub "Jungxoph" (pol.: "młoda owca").
Legenda herbowa podaje, że rycerz Junosza wyjeżdżał z przyjaciółmi na wesele, a podczas wyjazdu radośnie figlował nieopodal orszaku biały baran, co uchodziło za dobrą wróżbę. Orszak wkrótce natknął się na grasujących w okolicy Krzyżaków, których Junosza zdołał pokonać. Dowiedziawszy się o większych siłach krzyżackich w pobliżu, podstępnie uprowadził im konie, po czym pokonał także i tę grupę. Na wesele przybył na czas, lecz ubrudzony krwią pobitych Krzyżaków. Na pamiątkę tych zdarzeń, herb Junosza ma czerwoną tarczę (od krwi krzyżackiej), a na niej białego baranka, który przyniósł zwycięstwo rycerzowi.
Jest to przekształcony znacznie starszy mit, osią opowieści jest pokonanie wroga mogącego przeszkodzić w dotarciu na ślub. Nawiązuje też do mitu wiosennego Święta Stada, gdy obchodzono zaślubiny Bogini Ziemi z Bogiem Nieba.
Herbowni.
Najpełniejszą jak dotąd listę herbownych stworzył Tadeusz Gajl w "Herbarzu polskim od średniowiecza do XX wieku" z 2007 roku. Lista zawiera 523 nazwiska:
Badyński, Bancarewicz, Baniaszewicz, Bańkowski, Baran, Barancewicz, Baranowicz, Baranowski, Barkowski, Bądzyński, Beklerski, Beleński, Beliński, Beniaszewicz, Beniuszewicz, Biantowski, Bibelski, Bieleński, Bieliński, Bilański, Błędostowski, Bobiński, Bojan, Bojanowicz, Bojanowski, Bonikowski, Boniński, Borawski, Borcikowski, Borkowski, Borowski, Borukowski, Borwicz, Bronisz, Broński, Brucki, Bujanowski, Bukar, Burczyński, Chabowski, Chądrzewski, Chądzeński, Chądzyński, Chochorowski, Chociszewski, Chodecki, Chodykiewicz, Chomentowski, Chomętowski, Chrapuński, Chrościński, Chruściński, Chudzewski, Cieksiński, Cieszyński, Cieśliński, Czarnochowski, Czechanowski, Czekanowski, Czerniewski, Czuprynkowski, Czuprynowski, Daczewski, Dadzibog, Dadzibóg, Dalawski, Dalecki, Dalejowski, Daszewski, Dąbkowski, Dąbrowski, Dąmbrowski, Derpowski, Dobrowolski, Doganowski, Dolecki, Dołecki, Dombrowski, Domin, Dominikowski, Dorożyński, Dorpowski, Drewnowski, Drowanowski, Drużbic, Drużdowicz, Dubkowski, Dudziński, Dulowski, Dziaskowski, Dzięgieliński, Galecki, Gałecki, Galonska, Gałąska, Gałąskowski, Gałązka, Gałązkowski, Gałdecki, Garczyński, Germanowicz, Germanowski, Gęś, Gigański, Girkont, Glinicki, Gładczyński, Głębocki, Godlewski, Gogoliński, Golankowski, Gołczyński, Gołęski, Gorny, Gostkowski, Gościmirski, Goślinowski, Gośliński, Górny, Grochowski, Grodecki, Groffi, Gulczewski, Gumencki, Gumowski, Gzowski, Gżowski, Halecki, Halicki, Haliński, Hannowiecki, Herman, Hermanowicz, Hermanowski, Hoffman, Horyszewski, Horyszowski, Hryszkiewicz, Humiecki, Humięcki, Igański, Ignański, Jabłoński, Janicz, Janiszewski, Jankowicz, Jankowski, Janowski, Jarosławski, Jaworski, Jonasz, Jonosza, Juniewicz, Junisic, Junosza, Junoszczyc, Junoszyc, Junowicz, Jurkiewicz, Kamieniewski, Kamieński, Kamkowski, Karkowski, Karmański, Karnkowski, Karpołuski, Karpowicz, Kawaniewski, Kawecki, Kawęcki, Kęskowski, Kętrzyński, Kienowski, Kiernoski, Kiernowski, Kiernożycki, Kieszkowski, Kijowski, Kisieleński, Kisielewski, Kisieliński, Klewski, Klimowicz, Knieczun, Knieczunowicz, Knyszyński, Kola, Koluszkowski, Koła, Kołączkowski, Koło, Kołon, Kołowski, Koły, Komarnicki, Komiński, Konasiewicz, Konieński, Koniński, Koniuski, Konopacki, Konopnicki, Kordynowicz, Kormanicki, Koronowski, Korwin-Piotrowski, Kosko, Koskowski, Kosmaczewski, Kosmarzewski, Koszka, Kotoni, Kotony, Kotulski, Kowalewski, Kowieski, Koza, Kozak, Kozikowski, Krogulecki, Krogulski, Krosnowski, Krowicki, Kruszyński, Kryski, Krzepczowski, Krzykoski, Krzykowski, Kucharski, Kurdwanowski, Kurnicki, Kuronowski, Kurzewski, Kuskowski, Kuszelewicz, Kuszewski, Kuszkowski, Kuszycki, Kuszyński, Kuturmański, Lelewski, Lelowski, Lichocki, Lipicki, Lipiecki, Lipnicki, Lissowski, Lochocki, Łabecki, Łabicki, Łappo, Łatosek, Łazowski, Łempicki, Łochocki, Łojewski, Ługowski, Łypicki, Łypnicki, Mackiewicz, Malecki, Malicki, Małynicz, Martynowski, Materni, Matynicz, Michniewicz, Mierzyński, Mieszkowski, Międzobrocki, Międzobrodzki, Mięszkowski, Mokrski, Mokrzeski, Mokrzski, Mokrzycki, Moze, Naborowski, Niegorzewski, Niewski, Nijowski, Niowski, Niwski, Nowacki, Nowołoński, Odnodzki, Ojrzanowski, Olsejko, Olsiejko, Omieciński, Onichimowski, Oparski, Opraski, Oranowski, Orański, Ordowski, Orłowski, Orpiszewski, Orwitowski, Osiński, Ostasiński, Ostrakowski, Ostrzakowski, Ostrzeniewski, Ostrzykowski, Ostrzyniewski, Ostrzyński, Oświeciński, Owada, Oyrzanowski, Paschalski, Paszkiewicz, Pawłowski, Pełka, Peredko, Petraszewicz, Pętkowski, Piankowski, Pianowski, Piaskowski, Piątkowski, Pieskowski, Pieszkowski, Pietrowski, Piewcewicz, Pijanowski, Piotrowin, Piotrowski, Pipan, Plebański, Pławiński, Podolski, Podoski, Polchowski, Polikowski, Polkowski, Połchowski, Poniatowski, Popiel, Popkowski, Potocki, Potoczki, Potoczyński, Pruski, Przedojewski, Przedojowski, Przedzewski, Przedzowski, Przerownicki, Przerowski, Przewocki, Przewrocki, Przezwocki, Przędzewski, Przędzowski, Przyrownicki, Pucdrowski, Puciłowski, Pulikowski, Puzdrowski, Rachański, Rachocki, Rackiewicz, Raczkiewicz, Radosz, Radowicki, Radowiecki, Radziejewski, Radziejowski, Radziewanowski, Ratajski, Ratomski, Ratowski, Retowski, Rodcewicz, Ropejko, Rosperski, Rospierski, Rostowski, Roszczewski, Roszkowski, Rościszewski, Rotowicz, Rożański, Rubel, Runowski, Rupejko, Rupeykowicz, Ruszalski, Rzeński, Rzeszotarski, Rzeszotko, Saniawski, Saparowski, Sapigórski, Saporowski, Segrowski, Serejko, Sergowski, Sęp, Sianowski, Siemak, Skiedrowski, Skoroszewski, Skoruszewski, Słuszkowski, Służkowski, Smłodowski, Smogorzewski, Sobański, Soroka,Starzyński, Stefanowski, Stempkowski, Stempowski, Stępkowski, Stępowski, Stkrwiński, Stoiński, Stopiński, Strawiński, Strębowski, Strkwiński, Strozberg, Struściński, Suchodolski, Suleński, Sulerzyski, Sułocki, Sypieński, Sypiński, Szaniawski, Szarajewski, Szarlej, Szarleński, Szarzeński, Szarzyński, Szatyński, Szeniawski, Szetyński, Szymanowicz, Szymanowski, Ścibor, Ślepowroński, Śliwicki, Śliwiński, Śliwnicki, Świeszewski, Świeszowski, Świniarski, Świszulski, Świtkowski, Tabasz, Taczalski, Tomkowid, Trojan, Trzebiński, Turski, Ubniewski, Ugniewski, Umiecki, Umieniecki, Umieński, Umięcki, Umiński, Uszacki, Uszaniecki, Walkowski, Wańtuch, Wciślicki, Wdowiński, Węgrzynowski, Widleński, Widliński, Wielecki, Wielicki, Wierzbiński, Wileńczyc, Winiecki, Wiński, Witowski, Wodnicki, Wojnowski, Wojsław, Wojsławski, Wojszwiłło, Wojtycki, Wolęcki, Wolski, Wostołcho, Woźnicki, Wsciślicki, Wścieklicki, Wściślicki, Wulf, Wyczołkowski, Wyrębowski, Wysociński, Wysokiński, Zaboj, Zagrzewski, Zakowski, Zaleski, Zaliwski, Załuski, Zamoścki, Zamoytel, Zawacki, Zawadzki, Zawłocki, Zbożny, Zdrodowski, Zdrojewski, Zdrojowski, Zdunowski, Zemojtel, Ziarno, Zieleniecki, Zielonka, Zielonko, Ziembiński, Żakowski, Żarnowski, Żemoytel, Żomaytel, Żomoytel, Żukowski, Życki, Żydecki, Żydziecki.

</doc>
<doc id="164129" url="https://pl.wikipedia.org/wiki?curid=164129" title="Polipropylen">
Polipropylen

Polipropylen (PP) – organiczny związek chemiczny, polimer z grupy poliolefin, zbudowany z merów o wzorze . Otrzymuje się go w wyniku niskociśnieniowej polimeryzacji propenu. Polipropylen jest jednym z dwóch, obok polietylenu, najczęściej stosowanych tworzyw sztucznych. Na przedmiotach z niego wytworzonych umieszcza się zwykle symbol PP.
Polipropylen jest węglowodorowym polimerem termoplastycznym, to znaczy daje się wprowadzić w stan wysoko elastyczny pod wpływem zwiększenia temperatury oraz z powrotem zestalić po jej obniżeniu, bez zmian własności chemicznych.
Wartość rynku polipropylenu wynosiła w 2019 roku 126,03 miliarda dolarów, przy czym według publikacji "Polypropylene Global Market Report 2020" do 2023 roku wartość ta wzrośnie do 192,33 miliarda dolarów.
Sposób otrzymywania.
PP otrzymuje się w wyniku polimeryzacji propenu (zwanego popularnie propylenem, ), który jest otrzymywany z ropy naftowej. Współcześnie większość polipropylenu produkuje się w procesie Zieglera-Natty, w fazie gazowej z użyciem katalizatorów metaloorganicznych, zawieszanych na specjalnych podłożach.
Polimeryzację PP prowadzi się najczęściej w roztworze o temperaturze od 50 do 100 °C i trwa ona od pół godziny do 10 godzin. Jako rozpuszczalniki w procesie polimeryzacji stosuje się nasycone alkany, na przykład heksan i "n"-heptan. W tych układach wytrąca się powstający izotaktyczny polipropylen, natomiast polimer ataktyczny pozostaje w roztworze. Katalizator stosuje się w roztworze lub zawiesinie.
Ze względu na to, że jeden z atomów węgla w każdym merze polipropylenu jest centrum chiralności, związek ten występuje w trzech podstawowych formach steroizomerycznych, różniących się położeniem bocznych grup (metylowych) w przestrzeni względem swoich sąsiadów. W zależności od warunków polimeryzacji i rodzaju katalizatora, można otrzymywać następujące odmiany polipropylenu:
Odmiana ataktyczna ma bardzo słabe właściwości mechaniczne i praktycznie nie jest stosowana jako materiał konstrukcyjny. Odmiana izotaktyczna posiada najlepsze własności mechaniczne i jednocześnie najwyższą, spośród wszystkich form polipropylenu, temperaturę mięknienia. PP izotaktyczny jest tworzywem termoplastycznym (przetwarzanym przez wtrysk i tłoczenie), który stosuje się do produkcji rur, naczyń, zabawek, opakowań, folii. Olbrzymia większość PP stosowanego w praktyce to właśnie jego forma izotaktyczna.
W porównaniu do polietylenu polipropylen izotaktyczny jest sztywniejszy i bardziej odporny na zginanie i rozrywanie i jednocześnie nieco łatwiej się go przetwarza. Jest on jednak też nieco droższy w produkcji. Jego wadą, w stosunku do polietylenu, jest mniejsza odporność chemiczna. Polietylen jest niemal całkowicie nierozpuszczalny.
PP syndiotaktyczny ma słabsze własności mechaniczne, ale posiada jednocześnie niższą temperaturę mięknienia. Stosuje się go czasami do produkcji przedmiotów o bardzo złożonym kształcie, które nie są poddawane zbyt dużym obciążeniom mechanicznym (na przykład elementów zabawek).
Jeśli polimeryzacja jest przeprowadzona w niskiej temperaturze (od −50 do −35 °C), w obecności katalizatorów Friedela-Craftsa, otrzymuje się PP bezpostaciowy (amorficzny) o masie cząsteczkowej od 1000 do 10 000; jeżeli natomiast zastosuje się katalizatory typu Zieglera-Natty, uzyskuje się PP izotaktyczny, który ma średnią masę cząsteczkową od 50 000 do 100 000, a w przypadku gatunków włóknotwórczych niekiedy do 1 000 000. Na właściwości polimeru decydujący wpływ ma taktyczność (frakcja izo-, syndio- lub ataktyczna) oraz krystaliczność i ciężar cząsteczkowy.
Produkcja przemysłowa.
Pierwszy proces przemysłowy produkcji PP izotaktycznego został uruchomiony w 1957 roku we Włoszech. Obecnie wyżej opisane procesy stosują różne firmy i każdy z nich ma wiele różnic technologicznych. W Polsce produkcją PP zajmuje się, między innymi, Basell ORLEN Polyolefins, jedna ze spółek PKN Orlen.
W Polsce PP produkuje się głównie poprzez wykorzystanie katalizatorów typu Zieglera-Natty. Syntezę katalizatora prowadzi się w oddzielnym węźle przygotowania katalizatora. Polimeryzację prowadzi się w czterech reaktorach pracujących szeregowo, o malejącym rozkładzie ciśnień. Jako rozpuszczalnika używa się heksanu, a propylen jest oczyszczony powyżej 99,7%. Katalizator, w postaci roztworu w heksanie, dozuje się do pierwszego reaktora, skąd przechodzi do następnych. Polimeryzacja zachodzi w temperaturze około 60 °C, pod ciśnieniem przekraczającym 1 MPa.
Masowy wskaźnik szybkości płynięcia polimeru ustala się za pomocą ilości wodoru dozowanego do reaktora. Wyprodukowaną zawiesinę polipropylenu zadaje się metanolem w celu dezaktywacji katalizatora. Następnie przemywa się tę zawiesinę wodą w celu usunięcia katalizatora, który na tym etapie procesu jest w fazie metanolowo-wodnej. Oddzieloną zawiesinę polimeru w heksanie poddaje się odwirowaniu. Uzyskany polipropylen izotaktyczny suszy się w suszarce transportowej i fluidalnej za pomocą gorącego azotu. Suchy proszek polimeru jest transportowany pneumatycznie azotem do miejsca granulacji, dodaje się stabilizatory i inne składniki dodatkowe oraz poddaje wytłaczaniu z granulowaniem. Otrzymany granulat jest produktem handlowym, który można, w zależności od gatunku, wtryskiwać lub wytłaczać.
Nowsze instalacje, z bardzo aktywnymi katalizatorami, umożliwiają uproszczenie technologii wytwarzania polipropylenu, głównie poprzez wyeliminowanie procesu mycia. Eliminuje to potrzebę oczyszczania ścieków oraz zmniejsza zużycie pary technologicznej.
Inne metody wytwarzania polipropylenu to polimeryzacja w ciekłym monomerze (w masie) oraz w fazie gazowej. Są to metody nowsze i zarazem bardziej ekonomiczne. Polimeryzację prowadzi się w temperaturze od 55 do 80 °C, pod ciśnieniem od 2,7 do 3,0 MPa. Stężenie monomeru jest kilkakrotnie większe niż podczas polimeryzacji w roztworze, co umożliwia zmniejszenie stężenia katalizatora i mniejsze objętości reaktorów. Stopień krystalizacji otrzymanego polipropylenu wynosi około 95%.
Przetwarzanie i obróbka.
Produkcja gotowych wyrobów z granulatu odbywa się w zasadzie na drodze dwóch procesów: wtryskiwania i wytłaczania.
Metodą wtryskiwania mogą być wytwarzane z PP elementy cienkościenne, o skomplikowanych kształtach i dużych powierzchniach. Tą metodą wytwarza się wiele artykułów gospodarstwa domowego (pojemniki, skrzynki, różne opakowania). Elementy wtryskiwane charakteryzują się dużą sztywnością i dobrym połyskiem.
Metodą wytłaczania wytwarza się między innymi rury, izolacje rur stalowych, izolacje przewodów elektrycznych, płyty, różne profile, folie, włókna. Folie otrzymuje się głównie metodą wytłaczania przez dyszę szczelinową i rozciągania oraz wytłaczania z rozdmuchem swobodnym. Folie są powszechnie stosowane jako materiał opakowaniowy, w tym dla produktów spożywczych.
Zużyte wytwory z polipropylenu (worki, opakowania, liny) mogą być, po oczyszczeniu i wykonaniu granulatu, wykorzystywane do dalszego przetwórstwa. Granulat wykonuje się w obecności plastyfikatora, który nie powoduje zauważalnych zmian właściwości mechanicznych. Niemniej jednak tworzyw uzyskanych z odpadów poużytkowych nie można wykorzystywać do produkcji opakowań środków spożywczych i do produkcji zabawek, z uwagi na możliwą śladową toksyczność takich produktów.
PP stosuje się też do nakładania powłok metodą fluidyzacji i natrysku płomieniowego. Często wykorzystuje się go do produkcji włókien, głównie metodą przędzenia. Służy także do wytwarzania materiałów porowatych (spienionych), które są dobrym materiałem izolującym termicznie. Wytwory porowate można uzyskać głównie metodą wytłaczania lub wtryskiwania, przy czym w procesie „porowania” używa się poroforu. Poroforem jest na ogół środek chemiczny, który rozkłada się podczas procesu spieniania wytwarzając gaz. Środki te dozuje się bezpośrednio do układu zasypowego maszyn przetwórczych w postaci proszku, granulatów lub substancji płynnych. W rezultacie tego procesu otrzymuje się produkt o mniejszej gęstości, co powoduje zmniejszenie zużycia polimeru. Ponadto uzyskuje się poprawienie właściwości tłumienia hałasu, zmniejszenie skurczu przetwórczego, zwiększenie sztywności, ale z kolei pogorszenie wytrzymałości mechanicznej. Porofor jest dodawany w ilości do 2,0% (przy 2% dodatku poroforu następuje ok. 25% zmniejszenie gęstości polipropylenu).
Temperatura granulatu używanego do procesu to w zasadzie temperatura otoczenia. Temperatura wtryskiwania wynosi 220–300 °C, a temperatura formy powinna wynosić od 20 do 80 °C. Stosować należy dość wysokie ciśnienie wtryskiwania, w granicach od 100 do 180 MPa. Zaleca się przy tym stosować długi czas docisku, nawet do 50% czasu wtryskiwania, aby uniknąć zapadnięć, a ciśnienie powinno wynosić od 40 do 80% ciśnienia wtryskiwania.
Właściwości i zastosowanie.
PP jest tworzywem o najmniejszej gęstości spośród stosowanych szeroko polimerów. Wykazuje on dużą odporność chemiczną, zwłaszcza w temperaturze pokojowej, w której jest prawie całkowicie odporny na działanie kwasów, zasad i soli oraz rozpuszczalników organicznych. Jedynie silne utleniacze, na przykład dymiący kwas siarkowy lub azotowy, zasady bielące oraz ciecze niepolarne (benzen, czterochlorek węgla, chlorek metylu) atakują go w tej temperaturze. Długotrwały kontakt z miedzią także działa niszcząco na PP, dlatego do trwałych połączeń PP-miedź należy stosować łączniki z mosiądzu.
Dyfuzja tlenu w rurach z PP występuje przy temperaturze powyżej 60 °C.
W podwyższonych temperaturach PP rozpuszcza się w węglowodorach aromatycznych, estrach i ketonach. Charakteryzuje się dobrą przepuszczalnością powietrza oraz niewielką przepuszczalnością pary. Jest materiałem obojętnym fizjologicznie oraz łatwym do przetwórstwa, ale należy unikać przekroczenia temperatury 270 °C, ponieważ powyżej następuje szybki proces degradacji (rozpadania się cząstek) polimeru. W tym celu producenci dodają odpowiednie środki poprawiające także tę niedogodność.
PP jest materiałem palnym, bezbarwnym, bezwonnym i niewrażliwym na działanie wody (absorpcja wody wynosi od 0,01 do 0,03%). Jest on materiałem masowego użytku i dość dobrym materiałem konstrukcyjnym, zwłaszcza z dodatkiem wypełniaczy włóknistych. W tym przypadku, na ogół niektóre właściwości uzyskanego materiału ulegają poprawie w stosunku do czystego PP.
PP i jego kompozyty przetwarza się głównie metodami wtryskiwania, wytłaczania, wytłaczania z rozdmuchem, formowania próżniowego i termicznego. Elementy z tego tworzywa można spawać i zgrzewać oraz metalizować i zadrukowywać.
PP i jego kompozyty, podobnie jak inne tworzywa wielkocząsteczkowe, wykazują również wady. Ważniejsze z nich to niezadowalające niektóre własności w porównaniu z materiałami metalowymi, a zwłaszcza zbyt mała temperatura użytkowania. Wytwory z PP mogą być użytkowane w temperaturze −5 do +100 °C. Kopolimery propylenowo-etylenowe mogą pracować w niższych temperaturach. Ponadto PP jest mało odporny na działanie tlenu (konieczność stosowania przeciwutleniaczy) oraz promieniowania nadfioletowego (konieczność stosowania stabilizatorów).
Główne zastosowania PP są następujące:

</doc>
<doc id="164132" url="https://pl.wikipedia.org/wiki?curid=164132" title="Mieczysława Łuczyńska">
Mieczysława Łuczyńska



</doc>
<doc id="164134" url="https://pl.wikipedia.org/wiki?curid=164134" title="Gedko Sasinowic">
Gedko Sasinowic

Gedko I, Gedko Sasinowic, (ur. ok. 1160, zm. 1223) – biskup rzymskokatolicki. 
Życiorys.
Gedko albo Gedeon, potomek Wojsława, protoplasty rodu Powała herbu Ogończyk
Scholastyk płocki, prepozyt kapituły katedralnej krakowskiej od 1189.
Ok. 1206 został biskupem Płocka.
Przez część kapituły krakowskiej został wybrany na biskupa krakowskiego w 1207 obok mistrza Wincentego. Papież na stolicę biskupią zatwierdził Wincentego.
Gedko występuje w dokumencie z 5 sierpnia 1222, w którym odstąpił biskupowi pruskiemu Chrystianowi jurysdykcję kościelną w ziemi chełmińskiej i lubawskiej. Ponadto odstąpił również dziesięciny i majątki należące do biskupstwa płockiego na tym terenie. Nadanie to służyło jako udostępnienie terenu pod bazę dla akcji misyjnej w Prusach. 
Darowiznę tę zatwierdził papież Honoriusz III w bulli "Cum a nobis petitur" w 1223.

</doc>
<doc id="164135" url="https://pl.wikipedia.org/wiki?curid=164135" title="Kluż">
Kluż



</doc>
<doc id="164138" url="https://pl.wikipedia.org/wiki?curid=164138" title="Umar II">
Umar II



</doc>
<doc id="164141" url="https://pl.wikipedia.org/wiki?curid=164141" title="System prezydencki">
System prezydencki

System prezydencki (prezydencjalizm) – system polityczny w demokracji charakteryzujący się rygorystycznym podziałem (separacją) władzy ustawodawczej i wykonawczej oraz połączeniem funkcji prezydenta i szefa rządu. W myśl tych zasad prezydentowi (jako organowi władzy wykonawczej) przysługuje pełnia władzy wykonawczej oraz zwolnienie z odpowiedzialności przed parlamentem – pozbawiony zostaje jednak możliwości ustawodawczych.
Przykładem prezydenckiego systemu rządów są Stany Zjednoczone oraz liczne republiki południowoamerykańskie. 
USA.
Prezydent jest odpowiedzialny tylko przed Narodem i Konstytucją, nie ponosi natomiast odpowiedzialności politycznej. Kongres może zastosować tzw. impeachment – usunięcie prezydenta ze stanowiska i zakaz sprawowania innych urzędów w wypadku oskarżenia go o złamanie prawa, oskarżenie wnosi Izba Reprezentantów, decyduje Senat obradujący pod przewodnictwem Prezesa Sądu Najwyższego. Prezydent Stanów Zjednoczonych dysponuje dużym zakresem władzy, ograniczanej przez amerykańską legislatywę. Prezydent pełni funkcję zwierzchnika sił zbrojnych, ale Kongres decyduje o wypowiedzeniu wojny, budżecie na nią przeznaczonym i ustala przepisy o kierowaniu siłami zbrojnymi oraz służbie wojskowej zaś Senat pozwala na zawarcie pokoju i umowy międzynarodowe. Prezydent powołuje przedstawicieli dyplomatycznych i najwyższych urzędników państwowych, jednak Senat zatwierdza kandydatury większością 2/3 głosów. Prezydent ma prawo weta, które może być jednak odrzucone większością 2/3 głosów obu izb Kongresu. Jego specyficznym uprawnieniem teoretycznie wzmacniającym pozycję jest weto kieszonkowe. 25 Poprawka dozwala prezydentowi zgłaszać kandydata na swego zastępcę, gdyby stanowisko to zostało opróżnione, decyzję podejmuje Kongres.
II Rzeczpospolita.
Według konstytucji z 23 kwietnia 1935 roku Prezydent był "czynnikiem nadrzędnym w Państwie" (art. 11), który za swe akty urzędowe nie odpowiadał przed nikim. Zakres jego władzy był szeroki: mianował Prezesa Rady Ministrów oraz (na jego wniosek) Ministrów, Pierwszego Prezesa Sądu Najwyższego, Prezesa Najwyższej Izby Kontroli, zwoływał i rozwiązywał Sejm i Senat, powoływał sędziów Trybunału Stanu i 1/3 senatorów, zawierał i ratyfikował umowy międzynarodowe. Był ponadto Zwierzchnikiem Sił Zbrojnych – mianował i zwalniał Naczelnego Wodza i Generalnego Inspektora Sił Zbrojnych, a także decydował o wojnie i pokoju. Przysługiwało mu prawo łaski i weto zawieszające. Wszystkie organy państwowe pozostawały pod jego zwierzchnictwem (art. 3). Jego akty urzędowe które nie należały do prezydenckich prerogatyw wymagały kontrasygnaty Premiera i odpowiedniego Ministra. Wydawał dekrety o mocy ustaw trzech rodzajów: 1 – z upoważnienia wyrażonego w ustawie w czasie i zakresie, przez nią oznaczonym, 2 – w czasie między rozwiązaniem i zebraniem się Izb nowej kadencji (z wyjątkiem zmiany Konstytucji, ordynacji wyborczej, budżetu, podatków i monopoli, systemu monetarnego, zaciągania pożyczek państwowych, zbywania i obciążania nieruchomego majątku państwowego, oszacowanego na kwotę ponad 100 tysięcy złotych), 3 – dotyczące organizacji Rządu, administracji i zwierzchnictwa Sił Zbrojnych (te mogły być wydane w każdej chwili i odwołane lub znowelizowane tylko w tym samym trybie). Kadencja Prezydenta miała trwać 7 lat. Wybierany miał być przez Zgromadzenie Elektorów – chyba że przed końcem kadencji wskazał własnego kandydata na swojego następcę. W takiej sytuacji Prezydenta wybierać miał naród spośród dwóch kandydatów – jednego wybranego przez Zgromadzenie Elektorów i drugiego przez ustępującego Prezydenta. W czasie wojny Prezydent mógł wydawać wszelkie dekrety z wyjątkiem zmiany Konstytucji, przedłużyć kadencję Izb do czasu zawarcia pokoju, zwoływać je w zmniejszonym składzie, wyznaczyć swego następcę, kadencja przedłużała się do upływu 3 miesięcy od zawarcia pokoju. Ten system wyraźnie odbiegał od amerykańskiego.

</doc>
<doc id="164143" url="https://pl.wikipedia.org/wiki?curid=164143" title="Teatr alternatywny">
Teatr alternatywny

Teatr alternatywny (zwany także: awangardowy, eksperymentalny, laboratoryjny, niezależny, obrzeży, offowy, otwarty, podziemny, studyjny) – teatr poszukujący nowych środków wyrazu w sztuce aktorskiej lub w materii scenicznej, kreujący nowe układy przestrzenne, nowe metody pracy i nowe relacje między aktorem a publicznością.
Inspiracją bywają często nowe, awangardowe kierunki w sztukach plastycznych (jak w Teatrze Cricot 2 Tadeusza Kantora). Poszukiwania często prowadzą ku zapomnianym źródłom i starym tradycjom, których ślady można odnaleźć na przykład w folklorze (jak w działalności Stowarzyszenia Teatralnego Gardzienice Włodzimierza Staniewskiego, Stowarzyszenia Teatralnego Chorea, Teatru Wiejskiego Węgajty). W takich przypadkach powinno się już mówić o „teatrze źródeł”.
W latach 50. i 60. za awangardę była uważana np. dramaturgia E. Ionesco, J. Geneta, S. Becketta, często również S. Mrożka, T. Różewicza, Witkacego, oraz stosujące niekonwencjonalne i eksperymentalne formy pracy scenicznej teatry, np.: J. Grotowskiego, P. Brooka, M. Białoszewskiego, T. Kantora.
Określenie nieścisłe i unikane przez samych twórców, jednak – właśnie ze względu na ową niejednoznaczność – powszechnie używane na określenie całej gamy przedsięwzięć teatralnych kontestujących instytucjonalny teatr dramatyczny. Poszczególnych teatrów alternatywnych nie łączy zwykle żadna wspólnota programowa, a jedynie strategia działania.

</doc>
<doc id="164144" url="https://pl.wikipedia.org/wiki?curid=164144" title="Marek (biskup płocki)">
Marek (biskup płocki)

Marek – według Jana Długosza biskup płocki w latach 1075–1088. Zdaniem Bartosza Paprockiego fundował klasztor w Czerwińsku. Współcześnie uważany za postać legendarną.

</doc>
<doc id="164146" url="https://pl.wikipedia.org/wiki?curid=164146" title="Cluj">
Cluj



</doc>
<doc id="164149" url="https://pl.wikipedia.org/wiki?curid=164149" title="Łapanka">
Łapanka

Łapanka – nazwa (pierwotnie potoczna) jednego z głównych sposobów używanych przez Niemców podczas II wojny światowej dla zatrzymania na ulicach okupowanych miast większej liczby przypadkowych przechodniów w celu uwięzienia ich, przesiedlenia, umieszczenia w obozach koncentracyjnych bądź skierowania na przymusowe roboty do Niemiec.
Zasięg.
Łapanki były organizowane przez Ordnungspolizei oraz Wehrmacht w Niemczech oraz całej okupowanej Europie. We Francji znane były pod terminem „rafle”, lecz ich obiektem byli głównie francuscy Żydzi wyłapywani przez niemieckie władze okupacyjne oraz funkcjonariuszy francuskiej policji w czasie tzw. Obławy Vel d’Hiv. W Danii natomiast podobne praktyki określano jako „Razzia”.
Czasem używa się tego określenia również w odniesieniu do podobnych praktyk wyłapywania ludności cywilnej dokonywanej przez Armię Czerwoną na terenach przedwojennej wschodniej Polski, których ludność była wywożona na Syberię.
Cel łapanek.
Łapanki na ulicach były organizowane zgodnie z rolą jaką okupanci wyznaczyli Polakom w związku z tzw. Generalnym Planem Wschodnim (niem. "Generalplan Ost"). Według założeń nazistowskiej polityki rasowej ludność słowiańska podbitych terytoriów określana była jako „niższe rasy słowiańskie – podludzie” (niem. "slawische Untermenschen"). Ludzie ci jako niepełnowartościowa populacja miała wykonywać proste prace w służbie rasie panów (niem. die Herrenrasse), do których należeli Germanie. Aby osiągnąć ten cel Niemcy postanowili wyeliminować warstwę przywódczą narodu polskiego mordując ją w masowych egzekucjach podczas operacji Tannenberg, a pozostałą ludność sprowadzić do roli służby dla Niemców uważających się za rasę wyższą. Zgodnie z tą wizją organizowanie łapanek w Polsce miało dla nazistów cztery powiązane ze sobą cele:
Potwierdza to w dniu 20 października 1939 w swoim raporcie Franz Röder – Sturmbannführer 16 Komendy Operacyjnej Policji Bezpieczeństwa i Służby Bezpieczeństwa zajmującej się dokonywaniem czystek etnicznych na ludności polskiej. Prezentując wytyczne postępowania z Polakami na terenach Pomorza, które zostały wcielone do III Rzeszy pisze:
Pierwsze łapanki wiązały się z masowymi aresztowaniami ludności polskiej dokonywanymi na podstawie imiennych list proskrypcyjnych tzw. Sonderfahndungsbuch Polen i miały miejsce już w trakcie trwania kampanii wrześniowej. Celem tych aresztowań była eliminacja polskiej inteligencji oraz warstwy kierowniczej w ramach operacji Tannenberg w szeregu regionalnych akcji zwanych Intelligenzaktion. Jedna z pierwszych łapanek miała miejsce już 9 września w Bydgoszczy na Szwederowie, gdzie na miejscu zamordowano 60 Polaków. Po zakończeniu kampanii wrześniowej 300 tysiącom polskich jeńców wojennych wziętym do niewoli narzucono automatycznie status robotnika przymusowego i wywieziono ich w głąb Niemiec. Pracownicy ci mieli być darmową siłą roboczą rozbudowującą niemiecki przemysł oraz wspomagającą niemiecki wysiłek wojenny. Stałe zapotrzebowanie na darmową siłę roboczą skłoniły niemieckie Urzędy pracy do prowadzenia naboru w okupowanej Polsce. Urzędnicy arbeitsamtów prowadzili szeroko zakrojoną agitację mającą na celu zwabienie Polaków do pracy w Niemczech kusząc dobrymi warunkami pracy oraz godziwą zapłatą. W okresie od września 1939 do lata 1940 zwabiono dzięki tej propagandzie kilkanaście tysięcy polskich robotników, którzy dobrowolnie wyjechali do pracy w III Rzeszy. Wkrótce jednak po wyczerpaniu się optymistycznie nastawionych bezrobotnych urzędy zaczęły świecić pustkami. Przyczynił się do tego także brak kontaktu rodzin z wywiezionymi na roboty oraz informacje odnośnie do trudnych warunków pracy oraz złego traktowania Polaków przez niemieckich pracodawców. Wobec braku chętnych, którzy dobrowolnie daliby się zniewolić od połowy 1940 niemiecka administracja zaczęła organizować regularne łapanki na ulicach na roboty do Rzeszy. Stawali się oni tzw. „robotnikami przymusowymi” (niem. "Zivilarbeiter"). Kolejnym aspektem, dla którego naziści organizowali łapanki były niemieckie plany zaludnienia terenów okupowanej Polski przez Niemców.
Sposób realizacji.
W zależności od celu łapanki były planowane oraz organizowane przez członków Einsatzkommando, SS, Sicherheitsdienst, Gestapo lub niemieckich funkcjonariuszy Urzędów pracy tzw. Arbeitsamtów. Metoda polegała na nagłym i szczelnym okrążeniu zdefiniowanego terenu miejskiego (fragmentu ulicy, placu, dworca itp.) i zatrzymaniu wszystkich, bądź wybranych spośród znajdujących się tam ludzi. Właściciele sklepów, zakładów, punktów usługowych itp. które znajdowały się na terenie objętym łapanką mieli obowiązek (pod groźbą kary śmierci) niewpuszczania do środka żadnych nowych osób. Klienci oraz inne osoby, które znajdowały się w środku w czasie łapanki, automatycznie unikały zatrzymania. W łapankach uczestniczyli na ogół esesmani, gestapowcy lub żołnierze Wehrmachtu. W początkowym okresie w łapankach brali udział również członkowie Selbstschutzu, a po jego rozwiązaniu policji pomocniczej Sonderdienst. Często do udziału w łapankach byli kierowani przez władze niemieckie funkcjonariusze granatowej policji (policja stworzona przez Niemców ze struktury i funkcjonariuszy Policji Państwowej działająca w Generalnym Gubernatorstwie). Łapanki były organizowane w szczególności w miastach na terenie Generalnego Gubernatorstwa oraz na ziemiach kresów wschodnich po ataku Niemiec na ZSRR. Np. w Krakowie, stolicy GG, zorganizowano olbrzymią łapankę, w obrębie której w ciągu jednego tylko dnia (tzw. „czarna niedziela”) aresztowano i wywieziono do obozu koncentracyjnego w Płaszowie 15 tys. krakowian.
Los ludzi zatrzymanych w łapankach.
Osoby zatrzymane były umieszczane w obozach filtracyjnych, gdzie dzielono je na kategorie. Dla przykładu w Warszawie, w której łapanki zaczęto przeprowadzać od wiosny 1940, 7 lutego 1941 władze niemieckie utworzyły taki obóz przejściowy, przeznaczony specjalnie dla osób kierowanych na roboty przymusowe do Rzeszy, na ulicy Skaryszewskiej 8 na Pradze. W Łodzi złapanych ludzi umieszczano w więzieniu na Radogoszczu. Zasadnicza część osób umieszczonych w tych obozach kierowano później na przymusowe roboty do Niemiec, ale część zamykano także w więzieniach, deportowano do obozów koncentracyjnych, przetrzymywano jako zakładników lub mordowano w masowych egzekucjach podczas czystek etnicznych. Pierwsza egzekucja takich zakładników została dokonana w Bydgoszczy w dniach 9–10 września 1939.
Łapanki były również organizowane na terenach gett. Ofiary były wówczas najczęściej wywożone do ośrodków zagłady.
Łapanki stanowiły jedno z podstawowych narzędzi terroru miejskiego. W przeciwieństwie do osób zatrzymywanych w mieszkaniach, osoby zatrzymywane na ulicy nie miały okazji nawet założyć adekwatnego ubrania bądź obuwia. Rodziny zatrzymanych mogły jedynie domyślać się powodów ich nagłego zniknięcia.
Szacunki Polaków aresztowanych i wywiezionych w ramach łapanek.
Z terenów Generalnego Gubernatorstwa wywieziono około 1,3 miliona osób, a z ziem wcielonych do Niemiec około 600–700 tysięcy. Najbardziej problematyczne jest ustalenie liczby ludności wywiezionej do Niemiec ze wschodnich terenów Rzeczypospolitej. Szacunkowe dane jakie są podawane dla tych ziem to liczba 300–600 tysięcy osób. Robotników przymusowych rozlokowywano na terenach:
Reakcje polskiego ruchu oporu na łapanki.
Już w 1940 łapankę organizowaną przez Niemców niekonwencjonalnie wykorzystał agent Związku Walki Zbrojnej (ZWZ) Witold Pilecki uwzględniając ją w swoim planie przedostania się do niemieckiego obozu koncentracyjnego Auschwitz. Wewnątrz zebrać miał informacje wywiadowcze na temat jego funkcjonowania, a także zorganizować w nim ruch oporu. 19 września 1940 podczas łapanki w Warszawie pozwolił aresztować się Niemcom i do obozu trafił w nocy z 21 na 22 września 1940. W Auschwitz udało mu się założyć organizację podziemną – Związek Organizacji Wojskowej i przekazywać dane o Holokauście do ZWZ i jej następczyni Armii Krajowej.
Polski ruch oporu przeprowadził także szereg akcji prewencyjnych, mających na celu powstrzymanie łapanek. Grupy dywersyjno-bojowe Kedywu podejmowały ataki na samochody policyjne oraz funkcjonariuszy przeprowadzających łapanki. 22 października 1943 grupa bojowa z oddziału „Kosy” obsadziła wylot ul. Ordynackiej na Nowy Świat i ostrzelała z karabinów maszynowych oraz obrzuciła granatami samochód policyjny. W wyniku akcji zginęło dwóch niemieckich policjantów oraz 4 zostało rannych. AK przeprowadziła kilka podobnych akcji w reakcji na nasilające się w Warszawie łapanki uliczne. Kolejną formą było także przeprowadzanie zamachów na osoby organizujące łapanki, policjantów oraz urzędników arbeitsamtów. Oddziały AK włamywały się także do niemieckich urzędów pracy kierujących na roboty przymusowe do Niemiec i paliły kartoteki aresztowanych osób oraz niszczyły wyposażenie tych urzędów. Podczas konferencji w sprawie bezpieczeństwa GG, która odbyła się w Krakowie 15 kwietnia 1943 Wilhelm Struve relacjonował, że w akcjach wymierzonych przeciw arbeitsamtom zniszczono 11 tych urzędów lub ich kartoteki. Oddziały bojowe AK zlikwidowały także w tzw. Akcji Główki szereg osób odpowiedzialnych za przeprowadzanie łapanek, m.in.:
Łapanki w kulturze popularnej.
Łapanka pojawia się w wielu książkach oraz filmach przedstawiających niemiecką okupację w Polsce. Po raz pierwszy pojawiła się w piosence anonimowego autora pt. „Siekiera, motyka” śpiewanej przez ulicznych śpiewaków z narażeniem życia w okupowanej Warszawie. Piosenka po wojnie stała się częścią filmu "Zakazane piosenki".
Obecnie w języku polskim funkcjonuje potoczny zwrot "„ktoś (wzięty) z łapanki”" oznaczający przypadkową osobę znajdującą się w danej sytuacji przez zrządzenie losu – „ślepym trafem”.

</doc>
<doc id="164151" url="https://pl.wikipedia.org/wiki?curid=164151" title="Stefan (biskup płocki)">
Stefan (biskup płocki)

Stefan (zm. ok. 1099 roku) – pierwszy historyczny biskup płocki, prepozyt płockiej kapituły katedralnej, kanonik płocki, rządy w diecezji objął około 1088 roku dzięki poparciu Władysława Hermana.
Brak jest źródeł pisanych na jego temat, jednak w XVI wieku, podczas przebudowy katedry płockiej dokonywanej przez biskupa Andrzeja Noskowskiego, znaleziono jego grób.

</doc>
<doc id="164154" url="https://pl.wikipedia.org/wiki?curid=164154" title="Marcelo Zalayeta">
Marcelo Zalayeta

Marcelo Danubío Zalayeta (ur. 5 grudnia 1978 w Montevideo) – piłkarz urugwajski, grający na pozycji napastnika. Od 2011 roku zawodnik CA Peñarol.
Zaczynał swoją karierę w Danubio FC. W 1997 roku trafił do Juventusu, gdzie spędził dużą część swojej kariery. W międzyczasie był wypożyczony do Empoli FC i Perugii oraz dwa lata spędził w Sevilli, ale największe sukcesy osiągał z drużyną z Turynu. Trzy razy zdobył mistrzostwo Włoch i trzy razy wywalczył superpuchar kraju. W sezonie 2002/2003 grał w finale Ligi Mistrzów z Milanem. W sezonach 2001/2002 i 2003/2004 miał okazje grać w finale Pucharu Włoch, jednak oba spotkania kończyły się przegraną "Starej Damy". W Serie A zadebiutował 15 marca 1998 w zremisowanym 2:2 pojedynku Juventusu z Napoli.
W Turynie uznany został za króla dogrywek. W 2003 roku na Camp Nou w ćwierćfinałach z Barceloną strzelił zwycięską bramkę w 114 minucie, gdy jego zespół grał w osłabieniu. Podobna historia miała miejsce w rewanżowym meczu z Realem Madryt w 1/8 finału, gdy na 5 minut przed końcem zapewnił Juventusowi awans. W 2007 przeszedł do SSC Napoli na zasadzie współwłasności za 1,5 mln euro. 21 sierpnia 2009 został wypożyczony do Bologny, a 25 sierpnia 2010 sprzedany do tureckiego Kayserisporu. W 2011 roku wrócił do Peñarolu.
Z reprezentacją Urugwaju w 1999 roku zajął drugie miejsce w Copa América.

</doc>
<doc id="164157" url="https://pl.wikipedia.org/wiki?curid=164157" title="Prowizorium budżetowe">
Prowizorium budżetowe

Prowizorium budżetowe – budżet państwa uchwalony tymczasowo, na pewien czas przed budżetem rocznym, a także budżet roczny w formie ogólnych jego założeń. Jest to tryb awaryjny, wchodzi w życie, gdy ustawa budżetowa z pewnych względów nie może być uchwalona. Prowizorium budżetowe ma charakter tymczasowy, wygasa wraz z upływem terminu, na który zostało uchwalone, bądź też gdy ustawaa budżetowa zostanie uchwalona. Określa dochody i wydatki Państwa. Tryb tworzenia prowizorium budżetowego jest taki sam jak ustawyy budżetowej, czyli inicjatywa ustawodawcza przysługuje tylko Radzie Ministrów. Jedną z cech charakterystycznych prowizorium budżetowego jest to, iż jest ono uchwalane na okres krótszy niż 1 rok. Taką procedurę przewidywała już konstytucja marcowa. Ostatnio prowizorium w Polsce zostało uchwalone w 1992 roku.

</doc>
<doc id="164158" url="https://pl.wikipedia.org/wiki?curid=164158" title="Trójporozumienie">
Trójporozumienie



</doc>
<doc id="164162" url="https://pl.wikipedia.org/wiki?curid=164162" title="Jerzy Łagoda">
Jerzy Łagoda

Jerzy Łagoda (ur. 2 czerwca 1924 w Łomży, zm. 27 marca 2001 w Krakowie) – generał brygady pilot Wojska Polskiego.
Życiorys.
Syn policjanta Aleksandra i Katarzyny z d. Kuźmin. Uczył się w gimnazjum w Suwałkach, a w latach 1939–1940 w Gimnazjum im. R. Traugutta w Swisłoczy, gdzie zdał małą maturę. Po zajęciu tych terenów przez Armię Czerwoną został 10 lutego 1940 wraz z rodziną deportowany przez NKWD do obwodu archangielskiego, osiedle Ługowoj, gdzie pracował jako robotnik. W 1942 wyjechał do południowego Kazachstanu, do miejscowości Burnoje, gdzie był nauczycielem w polskim sierocińcu. W tym okresie ukończył również radziecką szkołę 10-letnią.
Służbę wojskową w Polskich Siłach Zbrojnych w ZSRR rozpoczął jako ochotnik w maju 1943 w obozie w Sielcach nad Oką. Przydzielony do 1 Dywizji Piechoty im. Tadeusza Kościuszki, gdzie został działonowym w baterii artylerii 2 pułku piechoty. Po ukończeniu 11 października 1943 Oficerskiej Szkoły Artylerii przy 1 DP został przydzielony do 1 pułku artylerii lekkiej na stanowisko dowódcy plutonu dowodzenia 9 baterii. Wziął udział w bitwie pod Lenino, a 11 listopada 1943 na mocy rozkazu dowódcy 1 Korpusu Polskich Sił Zbrojnych w ZSRR został awansowany na stopień podporucznika artylerii. Od grudnia 1943 zastępca komendanta Podoficerskiej Szkoły Artylerii przy 1 PAL do spraw liniowych. Od maja do czerwca 1944 pełnił krótko funkcję dowódcy szkoły podoficerów polityczno-wychowawczych, a następnie został szefem zwiadu dywizjonu artylerii. Podczas walk o Warszawę był ranny 22 sierpnia 1944 pod Górą Kalwarią oraz 14 września 1944 podczas walk o Pragę. Od października 1944 był szefem zwiadu 1 PAL, a od grudnia 1944 dowódcą baterii haubic w tym pułku. Uczestniczył w walkach w rejonie Warszawy (styczeń 1945), na Wale Pomorskim, w forsowaniu Odry i szturmie Berlina. 
Po zakończeniu wojny, w lipcu 1945 powrócił na stanowisko szefa zwiadu 1 PAL. Od listopada 1946 do czerwca 1947 szkolił się w Centrum Wyszkolenia Artylerii w Toruniu, gdzie ukończył kurs szefów sztabu pułków artylerii. W pierwszych latach powojennych brał udział w walkach z podziemiem o utrwalenie władzy ludowej. Od czerwca 1947 do marca 1948 ukończył kurs dowódców jednostek lotniczych w Oficerskiej Szkole Lotniczej w Dęblinie oraz kurs pilotażu i uzyskał tytuł pilota wojskowego. Rozpoczął wówczas służbę w Wojskach Lotniczych na stanowisku zastępcy dowódcy 7 pułku bombowców nurkujących ds. liniowych. W grudniu 1949, ze względu na przeszłość jego ojca został przeniesiony do dyspozycji Departamentu Personalnego ON, a w styczniu 1950 wyznaczony na dowódcę 26 szkolnej eskadry oficerów lotnictwa w OSL w Dęblinie. Z kolei w kwietniu 1951 został dowódcą 9 eskadry szkolenia podstawowego OSL w Dęblinie. W związku z faktem, że jego ojciec Aleksander został skazany na 12 lat więzienia za "działalność antyludową w okresie okupacji", ze względów politycznych został w grudniu 1951 zwolniony z wojska i przeniesiony do rezerwy. Od kwietnia 1952 pracował jako instruktor w Lidze Lotniczej przy Lidze Przyjaciół Żołnierza. 
Po przemianach politycznych w kraju został w maju 1955 przywrócony do zawodowej służby wojskowej (na wniosek prezesa Zarządu Głównego Ligi Przyjaciół Żołnierza gen. bryg. Józefa Turskiego). Początkowo służył na stanowisku kierownika wyszkolenia Aeroklubu LPŻ w Warszawie, a od lutego 1957 był pomocnikiem dowódcy 7 pułku lotnictwa bombowego do spraw pilotowania. 30 września 1959 został dowódcą tego pułku. W kolejnych latach służby pełnił następujące funkcje dowódcze: 
9 października 1968 na mocy uchwały Rady Państwa PRL został awansowany na stopień generała brygady; nominację wręczył mu w Belwederze 12 października 1968 przewodniczący Rady Państwa marszałek Polski Marian Spychalski.
Był pilotem wojskowym I klasy z nalotem ogólnym około 4000 godzin.
16 kwietnia 1984 został przeniesiony w stan spoczynku. 2 kwietnia 1984 uroczyście pożegnany przez ministra obrony narodowej gen. armii Floriana Siwickiego oraz szefa Głównego Zarządu Politycznego WP gen. broni dr Józefa Baryłę w związku z zakończeniem zadowodej służby wojskowej. Był jednym z dwóch dowódców jedynej polskiej dywizji lotnictwa bombowego. 
Zmarł w szpitalu w Krakowie. Pochowany na Cmentarzu wojskowym przy ul. Prandoty w Krakowie (kwatera 4 woj.-III-10).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Jego ojciec w czasie okupacji był podoficerem AK, po wojnie był represjonowany. Po przejściu w stan spoczynku gen. Łagoda mieszkał w Ustroniu koło Cieszyna. Od 1953 był żonaty z Antoniną Teresą z domu Gontarz.

</doc>
<doc id="164170" url="https://pl.wikipedia.org/wiki?curid=164170" title="Flaga powiatu żyrardowskiego">
Flaga powiatu żyrardowskiego



</doc>
<doc id="164174" url="https://pl.wikipedia.org/wiki?curid=164174" title="Zlatan Ibrahimovic">
Zlatan Ibrahimovic



</doc>
<doc id="164179" url="https://pl.wikipedia.org/wiki?curid=164179" title="XIII Stoleti">
XIII Stoleti



</doc>
<doc id="164183" url="https://pl.wikipedia.org/wiki?curid=164183" title="Aleksander Łuczak">
Aleksander Łuczak

Aleksander Piotr Łuczak (ur. 10 września 1943 w Legionowie, zm. 15 marca 2023) – polski polityk i historyk, profesor nauk humanistycznych. Wiceminister edukacji (1988–1990), wiceprezes Rady Ministrów (1993–1996), minister edukacji narodowej (1993–1995), przewodniczący Komitetu Badań Naukowych (1995–1997), w latach 1989–2001 poseł na Sejm X, I, II i III kadencji, członek (2001–2005) i wiceprzewodniczący (2003–2005) Krajowej Rady Radiofonii i Telewizji.
Życiorys.
Syn Ładysława i Aleksandry. Ukończył w 1966 studia na Wydziale Historycznym Uniwersytetu Warszawskiego. W 1972 uzyskał stopień doktora nauk historycznych, habilitował się w 1982. Od 1977 był zawodowo związany z Instytutem Nauk Politycznych UW, którego w latach 1980–1983 był zastępcą dyrektora. Został profesorem nadzwyczajnym UW, w latach 1983–1986 pełnił funkcję prodziekana Wydziału Dziennikarstwa i Nauk Politycznych.
W latach 1966–1989 był członkiem Zjednoczonego Stronnictwa Ludowego, od 1989 do 1990 Polskiego Stronnictwa Ludowego „Odrodzenie”, a w latach 1990–2001 Polskiego Stronnictwa Ludowego. W strukturach ZSL pełnił funkcje kierownika wydziału ideologii, prasy i propagandy (1986–1987), a także członka i sekretarza NK ZSL (1988–1989).
Od 1987 do 1990 był wiceministrem edukacji. W 1989 brał udział w obradach podzespołu do spraw nauki, oświaty i postępu technicznego Okrągłego Stołu po stronie rządowej. W latach 1989–2001 sprawował mandat posła X, I, II i III kadencji – początkowo z ramienia ZSL, a następnie z listy PSL.
W 1992 kierował Urzędem Rady Ministrów w czasie pełnienia funkcji premiera przez Waldemara Pawlaka. Od 26 października 1993 do 6 marca 1995 sprawował funkcję wicepremiera oraz ministra edukacji narodowej w jego rządzie. Od 7 marca 1995 do 31 października 1997 był przewodniczącym Komitetu Badań Naukowych w rządach Józefa Oleksego oraz Włodzimierza Cimoszewicza. Do 7 lutego 1996 w pierwszym z nich pełnił jednocześnie nadal funkcję wicepremiera. Od listopada 2001 do grudnia 2005 zasiadał w Krajowej Radzie Radiofonii i Telewizji, od czerwca 2003 do grudnia 2005 pełniąc funkcję jej wiceprzewodniczącego. W 2010 bez powodzenia kandydował z listy PSL do Sejmiku Województwa Mazowieckiego.
W latach 1997–2000 był prezydentem Światowej Skautowej Unii Parlamentarnej. W 2012 otrzymał tytuł naukowy profesora nauk humanistycznych. Był także prezesem Towarzystwa Wiedzy Powszechnej i rektorem Wyższej Szkoły Informatyki i Ekonomii TWP w Olsztynie.

</doc>
<doc id="164184" url="https://pl.wikipedia.org/wiki?curid=164184" title="Herb powiatu żyrardowskiego">
Herb powiatu żyrardowskiego

Herb powiatu żyrardowskiego stanowi tarcza herbowa najpierw dwudzielna w słup, a potem lewa heraldycznie strona dwudzielna w pas. Heraldycznie prawą połowę zajmuje połowa herbu województwa mazowieckiego. Po lewej stronie widnieją herby miast znajdujących się w powiecie: Żyrardowa (u góry) i Mszczonowa (u dołu).

</doc>
<doc id="164186" url="https://pl.wikipedia.org/wiki?curid=164186" title="XIII Století">
XIII Století



</doc>
<doc id="164187" url="https://pl.wikipedia.org/wiki?curid=164187" title="Andrzej Wiszniewski">
Andrzej Wiszniewski

Andrzej Józef Wiszniewski (ur. 15 lutego 1935 w Warszawie) – polski inżynier elektryk, profesor, przewodniczący Komitetu Badań Naukowych (1997–2001), minister nauki (1999–2001).
Życiorys.
Absolwent III LO we Wrocławiu (1952). Ukończył w 1957 studia na Wydziale Elektrycznym Politechniki Wrocławskiej. W 1961 uzyskał stopień doktora, a w 1966 doktora habilitowanego. W 1972 otrzymał tytuł profesora nauk technicznych. Zawodowo od początku związany z Politechniką Wrocławską. Od 1966 do 1991 był kierownikiem Zakładu Automatyki i Sterowania w Energetyce Instytutu Energoelektryki, w 1981 pełnił funkcję prorektora, a w latach 1990–1996 sprawował urząd rektora Politechniki Wrocławskiej.
Od 1951 do 1956 należał do Związku Młodzieży Polskiej. W 1980 wstąpił do „Solidarności”. Po wprowadzeniu stanu wojennego organizował strajk okupacyjny na uczelni. Został wkrótce usunięty z objętego kilka miesięcy wcześniej stanowiska prorektora, internowany, a w 1982 skazany na karę dwóch lat pozbawienia wolności z warunkowym zawieszeniem jej wykonania. Po zwolnieniu działał w podziemiu, współpracował z wydawnictwami niezależnymi i środowiskiem Solidarności Walczącej.
31 października 1997 do 19 października 2001 z ramienia Akcji Wyborczej Solidarność był ministrem-członkiem Rady Ministrów i przewodniczącym Komitetu Badań Naukowych, od 19 października 1999 sprawował urząd ministra nauki. Należał do Ruchu Społecznego AWS. W 1998 został radnym sejmiku dolnośląskiego, wkrótce jednak zrzekł się mandatu. W 2001 bez powodzenia kandydował do Senatu z ramienia Bloku Senat 2001, a w 2004 do Parlamentu Europejskiego z listy Inicjatywy dla Polski.
Wszedł w skład Komitetu Wspierania Muzeum Historii Żydów Polskich Polin w Warszawie.
Odznaczenia i wyróżnienia.
W 1979 uhonorowany Krzyżem Kawalerskim, w 2005 Krzyżem Oficerskim, a w 2009 Krzyżem Komandorskim Orderu Odrodzenia Polski. W 1999 otrzymał peruwiański Order Zasługi za Wybitną Służbę w klasie krzyża wielkiego. Uhonorowany także Złotą Odznaką Honorową Wrocławia (2018).
Wyróżniony tytułami doctora honoris causa Central Connecticut State University (1993) i Politechniki Wrocławskiej (2001). W 2010 otrzymał Krzyż Solidarności Walczącej.

</doc>
<doc id="164190" url="https://pl.wikipedia.org/wiki?curid=164190" title="Malcolm Little">
Malcolm Little



</doc>
<doc id="164191" url="https://pl.wikipedia.org/wiki?curid=164191" title="Joanna Wnuk-Nazarowa">
Joanna Wnuk-Nazarowa

Joanna Wnuk-Nazarowa, właśc. Joanna Maria Wnuk-Nazar (ur. 28 maja 1949 w Gdyni) – polska dyrygent, kompozytor, pedagog i polityk, dyrektor instytucji kulturalnych, w latach 1997–1999 minister kultury i sztuki.
Życiorys.
Ukończyła studia na Akademii Muzycznej w Krakowie w zakresie dyrygentury i kompozycji. Dyplom obroniła w 1974 u Krzysztofa Pendereckiego. Brała udział w dyrygenckich kursach mistrzowskich pod kierunkiem Hansa Swarowsky'ego w Austrii (1971–1972). W latach 70. pracowała m.in. w krakowskich Teatrze Ludowym (1973–1974) i Teatrze Starym (1977–1978). Jest autorką muzyki do spektakli teatralnych oraz telewizyjnych, w tym spektakli w reżyserii Kazimierza Kutza.
W 1974 zaczęła prowadzić zajęcia na Akademii Muzycznej w Krakowie, została zatrudniona w Zakładzie Analizy i Interpretacji Muzyki. W pracy naukowej zajęła się m.in. sylwetką kompozytora Zygmunta Koniecznego. Brała udział jako dyrygent m.in. w festiwalach Warszawskiej Jesieni. W 1991 objęła stanowisko dyrektora naczelnego Filharmonii Krakowskiej, zajmując się m.in. odbudową gmachu po pożarze z 11 grudnia 1991. Instytucją tą kierowała do 1997.
Od 31 października 1997 do 26 marca 1999 z rekomendacji Unii Wolności była ministrem kultury i sztuki w rządzie Jerzego Buzka.
Od 2000 do 2018 pełniła funkcję dyrektora naczelnego i programowego Narodowej Orkiestry Symfonicznej Polskiego Radia w Katowicach. Jako dyrektor była pomysłodawczynią wielu projektów orkiestry, m.in. „Maratonu twórczości Góreckiego”, „Pociągu do muzyki Kilara”, „Muzycznych Podróży Morskich”, „Dnia Kilara”, „Nocy Kilara”, „Festiwalu Górecki–Penderecki” oraz biennale Festiwal Prawykonań – Polska Muzyka Najnowsza. Przyczyniła się do wybudowania nowej siedziby orkiestry; uroczyste otwarcie nowego gmachu miało miejsce w 2014 i zostało uznane za „Wydarzenie Roku” przez kapitułę nagrody Koryfeusz Muzyki Polskiej w 2015.
Została członkiem kapituły Nagrody im. Lecha Kaczyńskiego. Weszła również w skład Komitetu Wspierania Muzeum Historii Żydów Polskich Polin w Warszawie.
Odznaczenia i wyróżnienia.
Została odznaczona Krzyżem Kawalerskim (2011) i Krzyżem Oficerskim (2018) Orderu Odrodzenia Polski, Złotym Krzyżem Zasługi (2005), Srebrnym i Złotym Medalem „Zasłużony Kulturze Gloria Artis”, Odznaką „Zasłużony Działacz Kultury” oraz litewskim Medalem Dariusa i Girėnasa (1998).
Wyróżniona tytułem honorowego obywatela Katowic (2021).
Życie prywatne.
Córka Włodzimierza Wnuka, synowa Krystyny Moszumańskiej-Nazar, praprawnuczka brata Sabały.
Twórczość.
Wybrane kompozycje:

</doc>
<doc id="164193" url="https://pl.wikipedia.org/wiki?curid=164193" title="Brętowo">
Brętowo

Brętowo ( lub też "Brãtowò", ) – dzielnica Gdańska położona w zachodniej części miasta, na skraju Lasów Oliwskich, nad potokiem Strzyża.
Dzielnica ma głównie charakter mieszkaniowy. Na jego terenie znajduje się również Sanktuarium Matki Bożej Brzemiennej w Gdańsku Matemblewie.
Toponimia.
Do 1945 obowiązywała nazwa niemiecka Brentau, obecną administracyjnie zatwierdzono 12 listopada 1946.
Nazwa dzielnicy pochodzi od nazwy miejscowości Brętowo (leżącej na terenie obecnego osiedla Niedźwiednik). Nazwa dzielnicy jest jednak rzadko stosowana na rzecz nazw osiedli składowych - Niedźwiednik i Matemblewo.
Warunki naturalne.
Brętowo znajduje się w mezoregionie Pojezierze Kaszubskie, zwanym również Pojezierzem Kartuskim. Dzielnica leży na charakterystycznych dla tego mezoregionu morenowych wzgórzach, brakuje jednak typowych dla pojezierza jezior. Wzgórza te są w dużej mierze zalesione. Lasy te są częścią, utworzonego Uchwałą Nr XVI/89/79 Wojewódzkiej Rady Narodowej w Gdańsku z dnia 3 maja 1979, Trójmiejskiego Parku Krajobrazowego. W jego obrębie znajduje się Rezerwat przyrody Wąwóz Huzarów, chroniący typową dla Lasów Oliwskich kwaśną buczynę w odmianie niżowej i rzadkie gatunki takie jak podrzeń żebrowiec. Na terenie dzielnicy znajdują się m.in. Góra Matemblewska (160,3 m n.p.m.) i wzniesienie Cieniawa (110,6 m n.p.m.).
Granice dzielnicy.
Brętowo graniczy od północy z Oliwą i VII Dworem, od wschodu z Wrzeszczem Górnym, od południa z dzielnicą Piecki-Migowo i dzielnicą Jasień, a od zachodu z Matarnią. Granice w większości biegną przez tereny leśne, stąd trudno wyznaczyć je dokładnie w terenie. Przeważnie zostały wyznaczone na podstawie końca zwartej zabudowy po jednej ze stron granicy.
Granica z VII Dworem jest dość trudna do lokalizacji w terenie – biegnie od trójstyku z Wrzeszczem Górnym, w pobliżu przecięcia linii końca działek ulicy Słowackiego a dawną linią kolejową Wrzeszcz-Stara Piła. Następnie biegnie w lesie dwoma odcinkami złamanymi do wewnątrz VII Dworu. Następnie odcina zabudowę osiedla Niedźwiednik (leżącego po stronie Brętowa) od lasów (po stronie VII Dworu). Dalsza część granicy leży w Lasach Oliwskich. Trójstyk z Oliwą znajduje się w przybliżeniu na tej samej szerokości, co zachodni zjazd z ulicy Słowackiego do Matemblewa oraz na długości najbardziej wysuniętego punktu granicy zabudowań Niedźwiednika.
Granica z Jasieniem jest bardzo trudna do wyznaczenia w terenie – w całości biegnie przez teren niezabudowany, granica ta jest związana z dawną granicą Gdańska. Granica zlokalizowana jest w połowie drogi pomiędzy osiedlami Nowiec (Brętowo) i Kiełpinek (Jasień).
Granica z Matarnią jest jedyną łatwą do dość dokładnego wyznaczenia w terenie. Granica ta przebiega granicą Trójmiejskiego Parku Krajobrazowego.
Granica z Oliwą w całości przebiega w lesie, zaczyna się od trójstyku z VII Dworem a kończy się na trójstyku z Matarnią, w narożniku osiedla Złota Karczma.
Granica z Wrzeszczem Górnym jest dość łatwa do znalezienia w terenie, gdyż biegnie granicami osiedli Brętowa. Granica biegnie nasypem kolejowym.
Zabudowa.
Zabudowa Brętowa jest niejednorodna - tworzące je osiedla zostały wybudowane w różnych okresach, stąd w dzielnicy znajdują się zarówno bloki mieszkalne z prefabrykatów na osiedlu Niedźwiednik, jak i domy jednorodzinne na Matemblewie.
Zabytki.
Znajdujące się do roku 2013 pozostałości linii kolejowej z Wrzeszcza do Kokoszek (przyczółki wiaduktu nad ulicą Słowackiego, wiadukt nad ul. Ogrodową, pozostałości dawnego przystanku kolejowego "Brentau") zostały rozebrane, a w ich miejscu powstały nowe obiekty dla Pomorskiej Kolei Metropolitalnej.
Historia.
do 1933.
W pierwszej połowie XIV wieku cystersi założyli w rejonie zbiegu ul. Słowackiego i al. Grunwaldzkiej wieś Strzyżę, w obrębie której w 1342 roku wymieniona została po raz pierwszy osada Nowiec. Do wsi Strzyża należała cała dolina górnego odcinka potoku Strzyża, od Nowca. Ze wsi Strzyża wyodrębniła się około 1600 roku wieś Brętowo, usytuowana u zbiegu ul. Potokowej i ul. Słowackiego (1602 - potok "Bringenthue"). Jej powstanie wynikło z budowy na nurcie Strzyży urządzeń wodnych napędzających nowe zakłady przemysłowe - młyny i kuźnice. Na przełomie XVI i XVII wieku powstało ich łącznie sześć. Obiekty te, na zasadzie dzierżawy z prawem dziedziczenia i zbywania, należały do patrycjuszy gdańskich, którzy wznosili przy nich dworki będące letnimi rezydencjami dla ich rodzin.
W 1625 roku istniały: kuźnica żelaza, młyn prochowy, dwór i grunty. W 1737 roku Brętowo funkcjonowało jako wieś z kuźnicą miedzi, młynem oraz karczmą, w posiadaniu klasztoru w Oliwie.
Od XVIII wieku na terenie dzielnicy, a dokładniej na terenie obecnego Sanktuarium Matki Bożej Brzemiennej w Gdańsku Matemblewie, jest czczona Matka Boża Brzemienna. Wówczas teren ten był niezamieszkany. Najprawdopodobniej cystersi w drugiej połowie XVIII wieku stworzyli tutaj sanktuarium.
W ostatniej ćwierci XIX wieku poprowadzona została przez Brętowo szosa z Wrzeszcza do Matarni i Rębiechowa (obecna ul. Słowackie­go).
W 1904 roku został tu założony cmentarz katolicki, którego właścicielem była katolicka parafia Serca Jezusowego z Wrzeszcza.
W 1914 roku uruchomiono przystanek Brentau na linii z Wrzeszcza do Starej Piły.
W pierwszej połowie XX wieku w Brętowie funkcjonowała cegielnia "Dampfziegelei und Kalksandsteinfabrik Brentau bei Danzig".
W 1921 roku rozbudowano znajdującą się w Brętowie kaplicę, przekształcając ją w kościół.
W 1922 roku na terenie Brętowa została założona pierwsza parafia (podparafia) należąca do dekanatu oliwskiego. Nowa parafia powstała z terenu parafii Serca Jezusowego. 1 kwietnia 1929 parafię usamodzielniono (Parafia Matki Boskiej Nieustającej Pomocy w Gdańsku), przypisując jej teren Brętowa, Srebrzyska, Złotej Karczmy i Matemblewa. Brętowska parafia otrzymała wezwanie Matki Boskiej Nieustającej Pomocy.
Przed II wojną światową sanktuarium w Brętowie było celem pielgrzymek organizowanych w Gdańsku.
1933–1945.
W 1933 rozszerzono granice miasta Gdańska, włączając między innymi do miasta teren Brętowa. Podczas II wojny światowej do Matemblewa przychodziło wielu pielgrzymów, szczególnie matek proszących o szczęśliwy powrót synów z wojny. W 1946 zaprzestano pochówków na terenie Cmentarza Brętowskiego.
1945–1989.
W latach 60. nastąpił rozwój sanktuarium w Matemblewie. Sanktuarium zostało rozbudowane i było coraz liczniej odwiedzane przez pielgrzymów. W 1966, najprawdopodobniej na polecenie władz komunistycznych, sanktuarium zostało zdewastowane.
W latach osiemdziesiątych zaczęto budowę nowoczesnego kościoła, na osiedlu Niedźwiednik, potocznie zwanego skocznią narciarską (ze względu na dach przypominający skocznię). Budynek ten powstał na terenie cmentarza.
po 1989.
W 1989 roku nastąpił podział parafii w Brętowie na dwie. W tym samym roku powstał Dom Samotnej Matki w Matemblewie, który został jednak w pełni otwarty dopiero w 1992 roku. W 1999 w pożarze kościoła ucierpiał dach. Od 22 kwietnia 2007 na terenie dzielnicy działa rada osiedla.
Transport i komunikacja.
Główne ulice.
Głównymi ulicami Brętowa są ul. Słowackiego, będąca fragmentem drogi wojewódzkiej nr 472, droga ta łączy Wrzeszcz z Matarnią oraz ul. Franciszka Rakoczego/ul. Potokowa łączące centrum miasta z Matarnią. Ulice te stanowią główny ciąg komunikacyjny łączący Gdańsk z portem lotniczym w Rębiechowie.
Autobusy.
Przez Brętowo kursują następujące autobusy komunikacji miejskie:
Większość tras prowadzi główną przelotową ulicą Słowackiego, przy której nie znajdują się osiedla mieszkaniowe.
Ponadto do osiedli Brętowa kursują autobusy miejskie linii:
Kolej.
Przez Brętowo przechodziła linia kolejowa łącząca Wrzeszcz ze Starą Piłą. Na terenie dzielnicy znajdowała się stacja kolejowa Brentau. Linia ta została uszkodzona podczas II wojny światowej przez wycofującą się armię niemiecką. Po wojnie linia nie została odbudowana, a stację zlikwidowano.
W roku 2015 oddany został do użytku przystanek Gdańsk Brętowo, przy którym zatrzymują się pociągi Pomorskiej Kolei Metropolitalnej. Stacja ta jest zarazem ostatnim przystankiem powstałej w 2015 linii tramwajowej.
Kultura i edukacja.
Na terenie dzielnicy nie działa żadna szkoła ponadgimnazjalna. Przy ulicy Podkarpackiej działa filia nr 62 Wojewódzkiej i Miejskiej Biblioteki Publicznej im. Josepha Conrada Korzeniowskiego w Gdańsku. Przy bibliotece działa Dyskusyjny Klub Książki.
Turystyka.
Tereny Brętowa, a dokładniej okolic Matemblewa, są często wykorzystywane przez mieszkańców Gdańska do spacerów. Dodatkowo na Matemblewie znajduje się sanktuarium odwiedzane przez pielgrzymów.
Przez Brętowo przebiegają następujące szlaki turystyczne PTTK:
Pomniki przyrody.
Na terenie dzielnicy rośną 4 pomniki przyrody (modrzew europejski, 2 sosny zwyczajne, buk zwyczajny).
Sport.
Piłka nożna.
Na terenie dzielnicy swoją siedzibę ma jeden klub piłkarski, zrzeszony w Pomorskim Związku Piłki Nożnej – zespół juniorów Iskry Gdynia.
Wspólnoty wyznaniowe.
Kościoły rzymskokatolickie.
Na terenie dzielnicy działają dwie parafie rzymskokatolickie:
Sanktuarium Matki Bożej Brzemiennej w Gdańsku Matemblewie.
Na terenie dzielnicy znajduje się sanktuarium Matki Bożej Brzemiennej w Gdańsku Matemblewie. Sanktuarium to jest jedynym sanktuarium pod tym wezwaniem na świecie. Początek kult maryjnego w tym miejscu jest datowane na XVIII. W połowie XVIII wieku cystersi założyli sanktuarium. W 1933 roku po rozszerzeniu granic administracyjnych Miasta Gdańsk sanktuarium znalazło się w Gdańsku. Największy rozwój sanktuarium nastąpił w latach 60. W 1989 zbudowano Dom Samotnej Matki oddany w całości w 1992 roku. W 1999 roku sanktuarium odwiedził papież Jan Paweł II.
Świadkowie Jehowy.
Na terenie dzielnicy działalność kaznodziejską prowadzi zbór Świadków Jehowy Gdańsk-Wrzeszcz-Brętowo.
Podział terytorialny.
Do Brętowa należą następujące jednostki terytorialne:
Rada Dzielnicy.
Kadencja 2019–2024.
W Radzie Dzielnicy zasiada 15 radnych. 

</doc>
<doc id="164194" url="https://pl.wikipedia.org/wiki?curid=164194" title="Marek Biernacki">
Marek Biernacki

Marek Biernacki (ur. 28 kwietnia 1959 w Sopocie) – polski polityk i prawnik, działacz opozycji w okresie PRL, poseł na Sejm III, V, VI, VII, VIII i IX kadencji, w latach 1999–2001 minister spraw wewnętrznych i administracji, w latach 2013–2014 minister sprawiedliwości, w 2015 sekretarz stanu w Kancelarii Prezesa Rady Ministrów oraz koordynator ds. służb specjalnych.
Życiorys.
Jest synem Tadeusza i Ireny. Absolwent liceum ogólnokształcącego w Pruszczu Gdańskim. W 1985 ukończył studia prawnicze na Wydziale Prawa i Administracji Uniwersytetu Gdańskiego. Od 1981 działał w Ruchu Młodej Polski. W latach 80. był działaczem podziemnych struktur NSZZ „Solidarność”. Po ukończeniu studiów, w latach 1985–1989 pracował w Muzeum Historii Miasta Gdańska (w oddziale Wieża Więzienna i Katownia). W latach 1989–1997 był pracownikiem naukowo-dydaktycznym w Katedrze Historii Państwa i Prawa Polskiego na Wydziale Prawa i Administracji Uniwersytetu Gdańskiego. Należy do Gdańskiego Klubu Myśli Politycznej im. Lecha Bądkowskiego.
Od 1991 pełnił funkcję likwidatora majątku Polskiej Zjednoczonej Partii Robotniczej w Gdańsku. Poprowadził kilka wygranych postępowań o rewindykację majątku PZPR przejętego przez SdRP. W 1996 wojewoda gdański Henryk Wojciechowski (SLD) cofnął mu pełnomocnictwa do egzekwowania majątku od SdRP.
W 1997 zaangażował się w działalność polityczną w Akcji Wyborczej Solidarność. Został jej kandydatem do Sejmu z rekomendacji Prawicy Narodowej, a następnie należał do komitetu założycielskiego Ruchu Społecznego AWS. W latach 1997–2001 sprawował mandat posła na Sejm III kadencji z listy AWS. Przewodniczył Komisji do Spraw Służb Specjalnych. Był współautorem ustawy powołującej Instytut Pamięci Narodowej. Od 7 października 1999 do 19 października 2001 sprawował funkcję ministra spraw wewnętrznych i administracji w rządzie Jerzego Buzka. W tym czasie był jednym z autorów wniosku o wznowienie śledztwa w sprawie tzw. moskiewskiej pożyczki. W okresie jego urzędowania utworzono Centralne Biuro Śledcze, którego funkcjonariusze przeprowadzili operację „Enigma”, w wyniku której rozbito gang pruszkowski. W 2001 bez powodzenia kandydował do Senatu z ramienia Bloku Senat 2001.
Od 2002 był związany z Platformą Obywatelską. Od lutego 2002 do października 2004 był wicemarszałkiem województwa pomorskiego, pełnił też do 2005 mandat radnego sejmiku. W wyborach parlamentarnych w 2005 został posłem na Sejm V kadencji z okręgu gdyńskiego. 13 stycznia 2006 objął funkcję rzecznika w tzw. gabinecie cieni PO odpowiedzialnego za sprawy wewnętrzne i służby specjalne. 3 listopada 2005 został członkiem sejmowej Komisji do Spraw Służb Specjalnych, w ramach rotacji był jej przewodniczącym. W wyborach parlamentarnych w 2007 po raz trzeci uzyskał mandat poselski, otrzymując 84 157 głosów. 20 lutego 2009 został przewodniczącym komisji śledczej do zbadania okoliczności porwania i zabójstwa Krzysztofa Olewnika (działającej do 17 maja 2011). W wyborach do Sejmu w 2011 z powodzeniem ubiegał się o reelekcję, dostał 66 019 głosów.
6 maja 2013 prezydent Bronisław Komorowski powołał Marka Biernackiego na urząd ministra sprawiedliwości w drugim rządzie Donalda Tuska. Pełniąc tę funkcję, zainicjował kompleksowe zmiany w uchwalonym w drugiej połowie lat 90. kodeksu karnego, przedstawił projekt przyjętej następnie ustawy o ochronie i pomocy dla pokrzywdzonego i świadka, a także zainicjował wprowadzanie systemu nagrywania rozpraw w sądach rejonowych. Kontrowersje podczas jego urzędowania wzbudziła kwestia tzw. ustawy o bestiach, mającej za celu izolację osób skazanych po odbyciu kary (przygotowanej m.in. na skutek tzw. sprawy Mariusza Trynkiewicza). Część środowisk prawniczych i medycznych zarzucała projektowi, że łamie podstawowe zasady prawa karnego oraz prawa człowieka. Marek Biernacki zadeklarował podanie się do dymisji, gdyby ustawę Trybunał Konstytucyjny uznał za niekonstytucyjną. Ostatecznie TK zakwestionował tylko jeden przepis ustawy, nie podważając istoty całej regulacji.
Marek Biernacki zakończył pełnienie funkcji ministra 22 września 2014 wraz z dymisją rządu Donalda Tuska. Objął następnie funkcję przewodniczącego sejmowej Komisji do Spraw Służb Specjalnych, kierował nią do czerwca 2015. W tym samym miesiącu został powołany przez premier Ewę Kopacz na stanowisko sekretarza stanu w Kancelarii Prezesa Rady Ministrów oraz koordynatora ds. służb specjalnych, a następnie przez prezydenta Bronisława Komorowskiego w skład Rady Bezpieczeństwa Narodowego. Jako koordynator służb specjalnych kierował m.in. operacją uwolnienia więzionego na Białorusi polskiego żołnierza, w ramach której w zamian przekazano stronie białoruskiej obywatela tego państwa oskarżonego w Polsce o szpiegostwo. Rozmowy odbyły się na Białorusi, przy czym oficjalnie poinformowano, że wizyta dotyczyła współpracy w obszarze zwalczania nielegalnej imigracji. Na skutek tych rozmów przekazano także stronie polskiej kopię raportu skierowanego do Ławrientija Berii, mówiącego o pięciu lokalizacjach, gdzie mogli być kierowani Polacy wzięci przez Sowietów do niewoli na początku II wojny światowej (dokumentu mogącego przyczynić się do odnalezienia tzw. białoruskiej listy katyńskiej). Zlecił szefowi ABW przegląd i odtajnienie dokumentów z tzw. zbioru zastrzeżonego IPN. Jego urzędowanie przypadło na czas problemów związanych z wysokim zagrożeniem terrorystycznym na świecie oraz kryzysem migracyjnym. Ujawnił, że w Polsce działała komórka wsparcia Państwa Islamskiego.
W wyborach w 2015 został ponownie wybrany do Sejmu, otrzymując 42 586 głosów. W Sejmie VIII kadencji został członkiem Komisji Administracji i Spraw Wewnętrznych oraz Komisji do Spraw Służb Specjalnych. Wielokrotnie w wypowiedziach publicznych krytycznie odnosił się do działań Antoniego Macierewicza jako ministra obrony narodowej, m.in. od samego początku oceniając jako nielegalne wejście Bartłomieja Misiewicza do Centrum Eksperckiego Kontrwywiadu NATO oraz stając w obronie zdegradowanej za czasów tego ministra major Służby Kontrwywiadu Wojskowego Magdaleny E. (zaangażowanej w operację uwolnienia polskiego żołnierza więzionego na Białorusi), pisząc w jej sprawie list do prezydenta Andrzeja Dudy.
11 stycznia 2018 został wykluczony z Platformy Obywatelskiej za złamanie dyscypliny partyjnej w głosowaniach nad projektami dotyczącymi aborcji. Pozostawał w klubie parlamentarnym PO i PO-KO, jednak 4 lipca 2019 przeszedł do klubu PSL-Koalicja Polska.
W wyborach w 2019 z listy PSL z powodzeniem ubiegał się o poselską reelekcję, otrzymując 19 272 głosy. Został tym samym pierwszym posłem wybranym z listy PSL w województwie pomorskim od 2001. W Sejmie IX kadencji został członkiem klubu zorganizowanego wokół Polskiego Stronnictwa Ludowego, Komisji Administracji i Spraw Wewnętrznych oraz Komisji do Spraw Służb Specjalnych. W czerwcu 2021 powołał wraz z m.in. Kazimierzem Michałem Ujazdowskim think tank Centrum Dobrego Państwa. W tym samym miesiącu został wiceprzewodniczącym stowarzyszenia „Tak, Polska!”.
Wyróżnienia.
W 2001 został wyróżniony Medalem Honorowym im. Józefa Tuliszkowskiego. W 2014 Marek Biernacki otrzymał tytuł „Honorowego Ambasadora Miasta i Gminy Prabuty”. W 2015 został odznaczony Odznaką Honorową za Zasługi dla Samorządu Terytorialnego.

</doc>
<doc id="164199" url="https://pl.wikipedia.org/wiki?curid=164199" title="Laterański IV">
Laterański IV



</doc>
<doc id="164201" url="https://pl.wikipedia.org/wiki?curid=164201" title="VI wyprawa krzyżowa">
VI wyprawa krzyżowa

VI wyprawa krzyżowa – wyprawa wojenna, która odbywała się w latach 1248–1254. 
Udział w krucjacie wzięło głównie rycerstwo francuskie na czele z królem Ludwikiem IX. Krzyżowcy zaatakowali Egipt, zdobyli Damiettę i wyprawili się w roku 1250 na Kair, gdzie Ludwik IX i duża liczba rycerstwa dostała się do niewoli. By odzyskać wolność, król musiał oddać Damiettę oraz zapłacić kwotę odpowiadającą poborom podatkowym z dwóch lat. Po rozbudowie fortyfikacji w Akce i Jaffie powrócił w roku 1254 do Francji.
Po klęsce poniesionej pod Al-Mansurą układ pokojowy zawarty z nowymi mameluckimi władcami Egiptu pozwolił Ludwikowi IX na wycofanie się i odpłynięcie z resztką wojsk do Akki. 

</doc>
<doc id="164204" url="https://pl.wikipedia.org/wiki?curid=164204" title="Oscylator ekonomiczny">
Oscylator ekonomiczny

Oscylator ekonomiczny – mechanizm ekonomiczny opracowany w 1989 roku i wykorzystany przez prezesów spółki Art-B: Bogusława Bagsika i Andrzeja Gąsiorowskiego do zwielokrotnienia kapitału, zwany później oscylacyjną akceleracją kapitału.
Opis mechanizmu.
Oscylator ekonomiczny polegał na lokowaniu pieniędzy w bankach, a następnie pobieraniu czeków „potwierdzonych” (tj. gwarantowanych przez bank) na ulokowane kwoty i – w dalszej kolejności – na realizowaniu tych czeków w innym banku, gdzie zakładana była kolejna lokata, pobierany kolejny czek gwarantowany itd. W warunkach panującej wówczas hiperinflacji i jednoczesnej niedrożności systemu przepływu informacji międzybankowej (była to wymiana informacji off-line, a dokumenty przesyłane były zazwyczaj pocztą, kurierem lub – rzadko – telegraficznie) informacja o tym, że czek został zrealizowany w innym banku docierała nierzadko po kilku dniach lub po tygodniu, a do tego czasu lokata stworzona z tych samych pieniędzy była oprocentowana w kilku bankach równocześnie. Sprawnie działający oscylator w ciągu niespełna dwóch lat uczynił z jego twórców bardzo majętnych ludzi.
Historia użycia oscylatora.
Założona w 1989 spółka Art-B z kapitałem zakładowym 100 000 PLZ (starych złotych) zajmowała się handlem praktycznie wszystkimi towarami i dobrami – od kawy i herbaty, przez sprzęt RTV, samochody aż po dzieła sztuki. Art-B w krótkim czasie przekształciła się w holding 200 spółek zatrudniających kilkanaście tysięcy osób i obracający bilionami ówczesnych złotych.
Generalny Inspektor Nadzoru Bankowego – Tomasz Świackiewicz – już w grudniu 1990 dostrzegł nieprawidłowości w obrocie kapitału holdingu Art-B, ale zgromadzone przez niego informacje zostały zbagatelizowane przez ówczesnego Prezesa NBP – Władysława Bakę, skutkiem czego dopiero po pół roku prokuratura wszczęła śledztwo w tej sprawie. Ówczesny szef Biura Bezpieczeństwa Narodowego – Maciej Zalewski – ostrzegł Bagsika i Gąsiorowskiego kilkanaście godzin przed szykującym się aresztowaniem (potwierdził to m.in. sam Bagsik, Zalewski został za to skazany prawomocnym wyrokiem sądu na karę dwóch i pół roku pozbawienia wolności). W nocy z 31 lipca na 1 sierpnia 1991 roku, dwie godziny przed zamknięciem dla nich granic kraju, obaj właściciele Art-B wyjechali do Izraela. Tam szybko uzyskali obywatelstwo, co uchroniło ich przed wysłanym za nimi międzynarodowym listem gończym, ponieważ Izrael z reguły odmawia ekstradycji własnych obywateli do innych krajów. Wykorzystanie oscylatora ekonomicznego przez Bagsika i Gąsiorowskiego oraz późniejsze kontrowersje wokół nich są nazywane aferą Art-B.
W roku 1994 Bagsik podczas pobytu w Szwajcarii, gdzie nie chroniła go jurysdykcja państwa Izrael, został zatrzymany i osadzony w areszcie. Po trwającej prawie dwa lata procedurze ekstradycyjnej w lutym 1996 wydano go Polsce. Tu zarzucono mu m.in. zagarnięcie ponad 400 mln zł metodą oscylatora (doliczono się 620 wielokrotnie oprocentowanych czeków), przekupstwo urzędników bankowych i działanie na szkodę spółki. Bagsik bronił się twierdzeniem, że oscylator wymyślony został przez niego i nie był zakazany prawem. W lutym 1998 rozpoczął się proces, a w październiku – po wpłaceniu 2 mln zł kaucji – oskarżonego wypuszczono na wolność. 20 października 2000 skazano go na 9 lat więzienia (zaliczając jednak w poczet kary pięcioletni pobyt w areszcie).
Obrońcy wnieśli apelację, ale bezskutecznie – 22 stycznia 2002 wyrok został potwierdzony, a w sierpniu B. Bagsik zgłosił się do więzienia. Do odsiedzenia pozostały mu wówczas niespełna 4 lata. W maju 2004 Bagsik opuścił więzienie; został przedterminowo zwolniony, a okres próby, któremu zgodnie z prawem podlegał, minął 24 lutego 2007.
Andrzej Gąsiorowski, ścigany międzynarodowym listem gończym, pozostaje w Izraelu, który nie odstąpił od swych zasad i odmówił Polsce ekstradycji swojego obywatela. 14 listopada 2013: Sąd Rejonowy dla Warszawy-Mokotowa, Wydział XVIV Karny, uchylił nakaz aresztowania dla Andrzeja Gąsiorowskiego.

</doc>
<doc id="164205" url="https://pl.wikipedia.org/wiki?curid=164205" title="VII wyprawa krzyżowa">
VII wyprawa krzyżowa

VII wyprawa krzyżowa – ostatnia z wypraw krzyżowych.
Król Ludwik IX jeszcze raz postanowił interweniować zbrojnie i w 1270 stanął na czele siódmej krucjaty, w której udział wzięło głównie rycerstwo francuskie, ale również angielskie (m.in. król Edward I, a w Akce urodziła się nawet jego córka – Joanna z Akki).
Podczas oblężenia Tunisu wybuchła zaraza, król Ludwik IX padł jej ofiarą. Pozostali krzyżowcy wycofali się pośpiesznie. Była to ostatnia wyprawa krzyżowa.

</doc>
<doc id="164207" url="https://pl.wikipedia.org/wiki?curid=164207" title="Ludwik IX">
Ludwik IX



</doc>
<doc id="164214" url="https://pl.wikipedia.org/wiki?curid=164214" title="Kokoszki (Gdańsk)">
Kokoszki (Gdańsk)

Kokoszki (kaszb. "Kòkòszczi", niem. "Kokoschken", dawniej "Kokoszkowy") – dzielnica administracyjna w Gdańsku, położona na zachodzie miasta. Ma charakter mieszkaniowo-przemysłowy.
Położenie.
Kokoszki są najdalej wysuniętą na zachód dzielnicą Gdańska. Od północy graniczą z Matarnią, od wschodu z Jasieniem, od południa z gminą wiejską Kolbudy, od zachodu z gminą miejsko-wiejską Żukowo. Dzielnica leży na Pojezierzu Kaszubskim. Zachodnie i południowe obrzeża dzielnicy zajmują moreny czołowe Wysoczyzny Żukowsko-Przywidzkiej, które w bezimiennym wzgórzu na terenie historycznego Bysewa osiągają 172,1 m npm, dzięki czemu Kokoszki są drugą najwyższą dzielnicą Gdańska, oraz piątą pod tym względem w Trójmieście.
Obszarem dzielnicy prowadzą turystyczne szlaki Wzgórz Szymbarskich i Kartuski.
Przy ul. Smęgorzyńskiej rośnie powołany na pomnik przyrody w 2011 roku dąb szypułkowy o obwodzie 405 cm. W lesie pomiędzy ul. Gostyńską/Goplańską a ul. Tuchomską rośnie buk zwyczajny o obwodzie 368 cm objęty ochroną w 2018 roku.
Podjednostki.
Do dzielnicy Kokoszki należą następujące jednostki terytorialne:
Historia.
Kokoszki są notowane w źródłach dopiero w XVI wieku, z właścicielami Werdenami. Najpierw jako "Kokoszka", "Burggrafin", od XVII wieku w dzisiejszej postaci "Kokoszki". Prywatna wieś szlachecka położona była w drugiej połowie XVI wieku w powiecie gdańskim województwa pomorskiego. Pod koniec XIX wieku pojawia się forma "Kokoszkowy", Niemcy pisali "Kokoschken".
Przy ulicy Stokłosy został ulokowany folwark i szkoła.
W latach 1920–1939 Kokoszki znajdowały się na granicy Polski z Wolnym Miastem Gdańsk. Dla upamiętnienia tego faktu rondo na skrzyżowaniu ulicy Kartuskiej i Otomińskiej od 2016 roku nosi nazwę "Rondo Graniczne Wolne Miasto Gdańsk – Rzeczpospolita Polska (1920–1939)".
Podczas niemieckiej okupacji od 1941 wprowadzona została sztuczna nazwa (bez powiązania historycznego) – "Klein Bessa".
Od połowy 1942 istniała tu filia obozu koncentracyjnego Stutthof. Obóz znajdował się naprzeciw dworca kolejowego Gdańsk Kokoszki.
W 1945 miejsce walk niemiecko-radzieckich. W ich toku zestrzelone zostały samoloty Ił-2 i He-111, wydobyte z 2018.
W 1988 został założony niewielki cmentarz przy miejscowej parafii katolickiej. Na jego terenie zostały pochowane ludzkie szczątki, odnalezione przy pracach ziemnych na terenie przyległym do obozu koncentracyjnego w Kokoszkach.
Od początku XXI wieku następuje wzrost roli Kokoszek jako centrum przemysłowo-logistycznego. Znajdują się tutaj m.in. Park Przemysłowo-Technologiczny Maszynowa, centra dystrybucyjne Jeronimo Martins i International Paper (wcześniej pod nazwą Weyerhaueser) oraz firmy wytwarzające prefabrykaty, baterie, akumulatory, puzzle i artykuły dla zwierząt. 
W 2021 ogłoszono przetarg na budowę w rejonie ulic Kartuskiej, Stokłosy i Bysewskiej zbiornika retencyjnego "Kartuska" wraz z odpływem do potoku Strzelniczka.
Katastrofa autobusu.
2 maja 1994 roku, w Kokoszkach, wydarzyła się największa katastrofa drogowa w historii polskiej komunikacji. W autobusie, który uderzył w drzewo, zginęły 32 osoby, a 43 zostały ranne.
Komunikacja i transport.
Drogi krajowe.
Przez Kokoszki biegnie Obwodnica Trójmiasta, która jest fragmentem drogi ekspresowej nr 6 oraz ulica Kartuska, która jest częścią drogi krajowej nr 7.
Ulice te krzyżują się na węźle Karczemki znajdującym się na terenie dzielnicy.
Kolej.
Na terenie dzielnicy znajduje się nieczynna obecnie w ruchu pasażerskim stacja węzłowa Gdańsk Kokoszki. Przez stację przechodziły dwie normalnotorowe linie kolejowe: linia kolejowa Gdańsk Wrzeszcz - Stara Piła i linia kolejowa Kokoszki – Gdańsk Osowa. Na stacji znajdowała się lokomotywownia.
Autobusy.
Ulicą Kartuską przejeżdża większość autobusów regionalnych kursujących z Gdańska w kierunku powiatów: kartuskiego, kościerskiego, chojnickiego i bytowskiego.
Przez Kokoszki kursują autobusy miejskie.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="164215" url="https://pl.wikipedia.org/wiki?curid=164215" title="Krakowiec-Górki Zachodnie">
Krakowiec-Górki Zachodnie

Krakowiec-Górki Zachodnie () – dzielnica administracyjna Gdańska, położone we wschodniej części miasta, na wschodzie Wyspy Portowej. Otoczone od północy wodami Zatoki Gdańskiej, od wschodu Wisły Śmiałej i od południa Martwą Wisłą. Graniczy od zachodu z dzielnicą administracyjną Stogi.
Informacje ogólne.
Obszar dzielnicy został włączony w granice Gdańska 1 kwietnia 1914 roku.
Składa się on z trzech podjednostek:
Przez teren dzielnicy kursują linie autobusowe.
Na terenie Górek Zachodnich (ośrodka i yacht klubu) kręcono film pt. "Stan wewnętrzny" z Krystyną Jandą.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="164216" url="https://pl.wikipedia.org/wiki?curid=164216" title="Efekt Starka">
Efekt Starka

Efekt Starka – zjawisko fizyczne polegające na rozszczepieniu oraz przesunięciu linii spektralnych atomu lub cząsteczki wysyłających lub absorbujących kwanty świetlne wywołane oddziaływaniem pola elektrycznego.
Efekt został odkryty i opisany w 1913 roku przez Johannesa Starka za co został w 1919 uhonorowany Nagrodą Nobla.
W doświadczeniu Stark obserwował światło emitowane przez wzbudzone atomy wodoru przepuszczane przez pole elektryczne o dużym natężeniu wytworzone pomiędzy okładkami kondensatora. Linie widmowe rozszczepiały i przesuwały się. Efekt ten zaobserwowano później też dla innych atomów.
Przyczyną rozszczepienia i przesunięcia linii widmowych jest zaburzenie poziomów energetycznych wywołane polem elektrycznym. Odkrycie zjawiska umożliwiło wyjaśnienie przyczyny rozszczepienia linii widmowych występujących w atomach otoczonych naładowanymi cząsteczkami.
W słabym polu elektrycznym rozszczepienia jest proporcjonalna do natężenia pola (efekt Starka liniowy), w silnym polu obserwuje się dodatkowo zależność od kwadratu natężenia pola (efekt Starka kwadratowy).
Efekt liniowy obserwuje się dla atomów wodoropodobnych (z jednym elektronem na powłoce walencyjnej) dla pozostałych obserwuje się efekt kwadratowy.
Obserwuje się też, że niektóre linie występują w kierunku prostopadłym i równoległym do pola elektrycznego, niektóre tylko w kierunku równoległym, a inne tylko w kierunku prostopadłym. Linie występujące w kierunku prostopadłym do pola są spolaryzowane niektóre równolegle inne prostopadle do pola elektrycznego.
Efekt Starka obserwuje się również w widmach rotacyjnych cząsteczek będących w polu elektrycznym. Zjawisko to wykorzystuje się do pomiaru elektrycznego momentu dipolowego cząsteczek.
Wyjaśnienie zjawiska.
Zjawisko wyjaśnia mechanika kwantowa.
Pole elektryczne usuwa degenerację ze względu na poboczną liczbę kwantową.
Rozszczepienie poziomów energetycznych otrzymujemy wówczas ze wzoru:
gdzie:
Występuje tu liniowy efekt Starka, gdyż zachodzą proporcjonalności:
Jeżeli atom nie ma własnego momentu dipolowego, co można zapisać wyrażeniem:
wówczas pole elektryczne indukuje moment dipolowy tego dielektryka formula_7
Występuje wówczas kwadratowy efekt Starka, gdzie:
Efekt Starka nie umożliwia wyznaczenia liczb kwantowych atomów.
W silnym polu elektrycznym przestaje obowiązywać sprzężenie L-S (Russella-Saundersa), przez co możemy powiedzieć, że efekt Starka jest elektrycznym odpowiednikiem efektu Paschena-Backa zachodzącego w silnych polach magnetycznych.
Efekt Starka w widmach rotacyjnych.
Efekt Starka obserwuje się w widmie rotacyjnym, gdy cząsteczkę polarną umieści się w zewnętrznym polu elektrycznym. Energia rotacji zależy wtedy od liczby kwantowej M (kwantującej rzut momentu pędu na wyróżniony kierunek w laboratoryjnym układzie współrzędnych, w tym przypadku na kierunek pola elektrycznego). Dla sztywnego rotatora liniowego energia w stanie M, J w polu formula_2 opisywana jest wzorem:
gdzie:
formula_12 w powyższym wzorze jest wartością elektrycznego momentu dipolowego, a formula_13 stałą rotacyjną (wyrażoną w formula_14). Zjawisko to wykorzystywane jest do wyznaczania wielkości momentu dipolowego związków lotnych.

</doc>
<doc id="164222" url="https://pl.wikipedia.org/wiki?curid=164222" title="Szpilki">
Szpilki



</doc>
<doc id="164237" url="https://pl.wikipedia.org/wiki?curid=164237" title="Mustafa Kemal Pasza">
Mustafa Kemal Pasza



</doc>
<doc id="164240" url="https://pl.wikipedia.org/wiki?curid=164240" title="USS Hornet">
USS Hornet

USS „Hornet” – nazwa noszona przez osiem okrętów w historii marynarki wojennej Stanów Zjednoczonych.

</doc>
<doc id="164244" url="https://pl.wikipedia.org/wiki?curid=164244" title="Samuel Morse">
Samuel Morse



</doc>
<doc id="164246" url="https://pl.wikipedia.org/wiki?curid=164246" title="ICAO">
ICAO



</doc>
<doc id="164254" url="https://pl.wikipedia.org/wiki?curid=164254" title="Wyższa Szkoła Finansów i Prawa w Bielsku-Białej">
Wyższa Szkoła Finansów i Prawa w Bielsku-Białej

Wyższa Szkoła Finansów i Prawa w Bielsku-Białej – niepubliczna szkoła wyższa utworzona na podstawie decyzji Ministra Edukacji Narodowej z dnia 18 lipca 1995 r. i wpisana do Rejestru Uczelni Niepaństwowych pod numerem 66. W 2011 zmieniono nazwę szkoły z Wyższa Szkoły Bankowości i Finansów na Wyższa Szkoła Finansów i Prawa. Założycielem uczelni jest Stowarzyszenie Inicjatyw Oświatowych w Bielsku-Białej. 
Uczelnia posiada akredytację Niemieckiego Instytutu Jakości Kształcenia – certyfikat "Lernerorientierte Qualität In der Weiterbildung" (LQW). Oczekuje ponadto uzyskania uprawnień akredytowania w ramach LQW.
Uczelnia realizuje nauczanie wybranych przedmiotów specjalizacyjnych w języku angielskim, prowadzi programy praktyk i staży zagranicznych, Biuro Karier Zawodowych, kursy specjalistyczne oraz studia podyplomowe.

</doc>
<doc id="164255" url="https://pl.wikipedia.org/wiki?curid=164255" title="Międzynarodowe Zrzeszenie Przewoźników Powietrznych">
Międzynarodowe Zrzeszenie Przewoźników Powietrznych

Międzynarodowe Zrzeszenie Przewoźników Powietrznych (ang. "International Air Transport Association" = "IATA") – światowa organizacja handlowa z siedzibą w Montrealu i Genewie (Szwajcaria) skupiająca 290 przewoźników wykorzystujących linie lotnicze. 
Głównym zadaniem organizacji jest wsparcie dla przemysłu lotniczego w sprawach uczciwej konkurencji oraz jednorodności cen biletów:
z tego względu IATA podzieliła świat na trzy regiony:
Zrzeszenie (podobnie, jak ICAO) nadaje lotniskom kod IATA a także dwuznakowy kod liniom lotniczym. Ponadto IATA stała się ogólnoświatowym regulatorem ds. transportu lotniczego towarów niebezpiecznych i wydaje tzw. "IATA Dangerous Goods Regulations manual" będący wykładnią prawną i praktyczną dotyczącą tego zagadnienia.

</doc>
<doc id="164256" url="https://pl.wikipedia.org/wiki?curid=164256" title="IATA">
IATA



</doc>
<doc id="164257" url="https://pl.wikipedia.org/wiki?curid=164257" title="Kolonia (jednostka osadnicza)">
Kolonia (jednostka osadnicza)

Kolonia – w polskim prawie jednostka osadnicza powstała w wyniku ekspansji miejscowości na terenach oddalonych od wcześniej istniejącej zabudowy, w szczególności kolonia miasta lub wsi. .
Zgodnie ze schematem aplikacyjnym załączonym do rozporządzenia z dnia 21 lipca 2021 r. w sprawie ewidencji miejscowości, ulic i adresów, może być zaliczana do rodzaju miejscowości.

</doc>
<doc id="164259" url="https://pl.wikipedia.org/wiki?curid=164259" title="Miejscowość">
Miejscowość

Miejscowość – każde skupisko ludności, niezależnie od liczby zabudowań i gęstości zabudowy i liczby ludności, odróżniające się od innych skupisk urzędową lub zwyczajową nazwą własną.

</doc>
<doc id="164261" url="https://pl.wikipedia.org/wiki?curid=164261" title="Flugleidir">
Flugleidir



</doc>
<doc id="164264" url="https://pl.wikipedia.org/wiki?curid=164264" title="Dyskrazyt">
Dyskrazyt

Dyskrazyt – minerał z grupy antymonków. Nazwa pochodzi od gr. δυσκράσις ("diskrasis") = „zły stop”.
Charakterystyka.
Właściwości.
Jest jednym z rzadszych kruszców srebra. Zbliźniaczenia kryształów mają kształt podwójnej piramidy. Zazwyczaj występuje w formie zbitych mas lub w formie agregatów ziarnistych o srebrnobiałej barwie. Świeża powierzchnia przełamu szybko pokrywa się ciemnoszarym lub brązowym nalotem. Jest strugalny, nieprzezroczysty.
Występowanie.
Dyskrazyt jest często zrośnięty z galenitem i występuje w żyłach hydrotermalnych wraz z kruszcami srebra, arsenu i antymonu.
Miejsce występowania: Niemcy (Góry Harz i Szwarcwald), Francja, Szwecja (Harmsarvet).

</doc>
<doc id="164265" url="https://pl.wikipedia.org/wiki?curid=164265" title="Kod linii IATA">
Kod linii IATA

Kod linii IATA – dwuznakowy kod alfanumeryczny przypisany przez IATA poszczególnym liniom lotniczym. Tworzy on pierwszą część numeru lotu, np. "LO676" oznacza lot PLL "LOT" ("LO" to kod linii LOT) nr 676 a "BA1540" to lot linii British Airways nr 1540. Kod linii IATA używany jest jako wyróżnik linii lotniczej w systemach rezerwacji miejsc, rozkładach lotów, na biletach lotniczych, rachunkach i komunikacji lotniczej.
Począwszy od roku 1987 ICAO nadaje liniom lotniczym trójznakowy kod linii ICAO; podobny system ma również być zastosowany przez IATA. 
Lista kodów IATA.
1 – 2 – 3 – 4 – 5 – 6 – 7 – 8 – 9
A – B – C – D – E – F – G – H – I – J – K – L – M – N – O – P – Q – R – S – T – U – V – W – X – Y – Z

</doc>
<doc id="164269" url="https://pl.wikipedia.org/wiki?curid=164269" title="Jednostka osadnicza">
Jednostka osadnicza

Jednostka osadnicza – wyodrębnione pod względem morfologicznym skupienie budynków mieszkalnych i obiektów tworzących środowisko życia ludności, np. miasto, wieś..
W Polsce, w ujęciu ustawowym, jednostka osadnicza to „wyodrębniony przestrzennie obszar zabudowy mieszkaniowej wraz z obiektami infrastruktury technicznej zamieszkany przez ludzi”, innymi słowy każda miejscowość zamieszkana.

</doc>
<doc id="164273" url="https://pl.wikipedia.org/wiki?curid=164273" title="Ulica Józefa Dietla w Krakowie">
Ulica Józefa Dietla w Krakowie

Ulica Józefa Dietla, planty dietlowskie – ulica w Krakowie w dzielnicy I Stare Miasto.
Historia.
Planty dietlowskie powstały w miejsce zasypanego koryta Starej Wisły. Pomysłodawcą był prezydent miasta Józef Dietl, a projektantem B. Malecki. Budowa plant była częścią planu porządkowania i rozwoju urbanistycznego Krakowa. Ulica została wybudowana w latach 1878–1880 (aktualną nazwę otrzymała w 1879). Miała kilometr długości i 100 metrów szerokości, składała się z dwóch jezdni przedzielonych pasem zieleni o powierzchni 4,96 ha. Jej naturalnym przedłużeniem (wynikającym z przebiegu zasypanego koryta rzeki) była aleja Ignacego Daszyńskiego.
Parkowa zieleń uległa znacznej degradacji podczas I wojny światowej, głównie wskutek budowy rowów strzeleckich. W latach 20. XX wieku nastąpiło częściowe odrestaurowanie roślinności według projektu Aleksandra Gauzego, inspektora ogrodów miejskich. Przez kolejne lata jednak rosnące potrzeby komunikacyjne arterii przyczyniły się do stopniowego zawężania terenów zielonych na rzecz jezdni. Swój parkowy charakter ulica ostatecznie utraciła w 1970, po wybudowaniu torowiska tramwajowego w stronę mostu Grunwaldzkiego.
Zabudowa.
Pod numerem 36 znajduje się zabytkowy zespół po klasztorze bernardynek, a pod numerem 30 kościół garnizonowy pw. św. Agnieszki.
Przy zbiegu ulic Dietla (pod numerem 42) i Stradomskiej (pod numerem 27) znajduje się kamienica Ohrensteina, projektu Jana Zawiejskiego. Jest to wybudowany w latach 1911–1913 pięciokondygnacyjny budynek, którego kopuła do II wojny światowej zwieńczona była iglicą. Jego właścicielami byli Mojżesz Löbel Ohrenstein, handlarz win, oraz jego żona Róża (Reizel), z domu Wald.
W XIV wieku mieszczanin Mikołaj Loszek uzyskał od Władysława Jagiełły obszar między dzisiejszymi ulicami Stradomską i św. Agnieszki, na którym postawił dom z ogrodem. Od końca XV do początku XVIII wieku obszar ten, w kształcie trójkąta, nazywano „Raj”. Znajdujące się po drugiej stronie ul. Stradomskiej, zamieszkane przez rzemieślników, domostwa spłonęły całkowicie w czasie wielkiego pożaru w XV wieku, co dało asumpt do nazwania tego kwartału „Piekłem”. Obecnie w miejscu tym stoi kamienica o numerze 44, powstała na terenie po pogorzelisku w 1865. Dwie najwyższe kondygnacje dobudowano w latach 1926–1929. W kalendarzu Józefa Czecha na rok 1906 zapisano, że właścicielami byli Hinda i Nahem Jacobsohnowie oraz Amelia i Zygmunt Markheimowie.
W zabytkowym budynku pod numerem 70 mieści się szkoła.
Zabytkowe kamienice znajdują się pod numerami: 29, 39, 40, 44 (ul. Stradom 18), 45, 47, 49, 51, 52, 55, 62, 75, 95, 97, 101, 105, 107 i 111.
Na tyłach kamienic zachodniej pierzei, w kwartale między ulicami Stradomską, św. Gertrudy, św. Sebastiana i Józefa Dietla, znajduje się ogród księży misjonarzy.
W północno-wschodniej części nad ulicą przebiega wybudowany w latach 1861–1863 wiadukt kolejowy w Grzegórzkach.

</doc>
<doc id="164275" url="https://pl.wikipedia.org/wiki?curid=164275" title="Śródmieście (Gdańsk)">
Śródmieście (Gdańsk)

Śródmieście (niem. "Stadtmitte") – dzielnica Gdańska pełniąca funkcje reprezentacyjne i administracyjne.
Położenie.
Dzielnica położona jest w środkowo-wschodniej części miasta nad rzeką Motławą na jej obu brzegach. Należy do okręgu historycznego Gdańsk. Na północnym wschodzie poprzez Martwą Wisłę dzielnica graniczy z Wyspą Portową a dokładniej dzielnicą Przeróbka. Od południa i wschodu dzielnicę ogranicza Opływ Motławy poprzez który graniczy z osiedlami administracyjnymi Rudniki, Olszynka i Orunia-Św. Wojciech-Lipce. Na południowym zachodzie poprzez wzniesienie Biskupiej Górki dzielnica graniczy z Chełmem, na zachodzie z Siedlcami a na północy z Aniołkami i Młyniskami.
Powierzchnia miasta w wewnętrznym kręgu nowożytnych fortyfikacji wynosiła 255 ha. Powierzchnia Dzieł Zewnętrznych, między fortyfikacjami wewnętrznymi i zewnętrznymi, wynosiła 83 ha. Łączna powierzchnia miasta wewnątrz wałów i bastionów wynosiła 338 ha, a z nimi 589 ha. Przed zniszczeniem w 1945 r. istniało w Śródmieściu ok. 5500 budynków. 9 marca 1945 rozpoczęły się bombardowania Gdańska przez lotnictwo radzieckie, później dodatkowo przez samoloty amerykańskie. 25 marca rozpoczął się zmasowany ostrzał artyleryjski Śródmieścia. Do kolejnych zniszczeń doszło podczas walk ulicznych – żołnierze radzieccy podpalali domy, by zmusić Niemców do ucieczki. Do podpaleń dochodziło także już po zakończeniu walk. Zniszczenia te zostały opisane przez Güntera Grassa.
Podział dzielnicy.
Na tym obszarze wyróżnia się następujące jednostki morfogenetyczne:
Stare Miasto.
Najstarsza część miasta, położona w północnym obszarze dzielnicy. Przez Stare Miasto przepływa Kanał Raduni tworząc małą wyspę. Wschodnią część Starego Miasta tworzą Osiek i Zamczysko (teren po nieistniejącym zamku krzyżackim). Oryginalna zabudowa nie przetrwała do dzisiejszych czasów, większość to budynki powstałe po II wojnie światowej, do istniejących zabytków należą m.in. Ratusz Starego Miasta, Wielki Młyn, Kościół Św. Katarzyny oraz budynek Poczty Polskiej w WMG miejsce walk polsko-niemieckich 1 września 1939 r. W zachodnim krańcu Starego Miasta położony jest dworzec kolejowy Gdańsk Główny. Na tym obszarze znajdują się trzy wieżowce: Organika Trade, Zieleniak i Hotel Mercure-Hevelius. W północnej części obszaru znajduje się Plac Solidarności wraz z Pomnikiem Poległych Stoczniowców i historyczną bramą stoczniową. Północny kraniec Starego Miasta jak i całej dzielnicy położony za wiaduktem Błędnik nosi nazwę Bramy Oliwskiej.
Główne Miasto.
Reprezentacyjna część Gdańska z zabytkowym zespołem urbanistycznym skupionym wzdłuż Drogi Królewskiej (ulica Długa, Długi Targ). Leży na zachodnim brzegu Motławy ograniczone od północy Podwalem Staromiejskim, od zachodu ulicami Okopową i Wały Jagiellońskie, od południa ulicą Podwale Przedmiejskie. Liczne zabytki m.in. Ratusz Głównego Miasta, Bazylika Mariacka, Brama Żuraw, Fontanna Neptuna, Złota Brama.
Nowe Ogrody.
Obszar wzdłuż ulicy o takiej samej nazwie położony na zachód od Głównego i Starego Miasta. Wśród zabudowy dominują budynki administracyjne, znajduje się tu: urząd miasta, komenda miejska policji, sąd apelacyjny, sąd rejonowy, sąd okręgowy i szpital wojewódzki.
Grodzisko.
Obszar zachowanych fortyfikacji bastionowych z XVII-XIX wieku w północno-zachodnim krańcu dzielnicy pomiędzy Nowymi Ogrodami i Starym Miastem. Góruje nad nim Góra Gradowa wraz z punktem widokowym. Na południu grodziska przy ulicy Kurkowej znajduje się Areszt Śledczy Gdańsk. W 2008 roku powstało na tym terenie edukacyjne Centrum Hevelianum.
Stare Przedmieście.
Południowy kraniec dzielnicy położony na zachodnim brzegu Motławy pomiędzy ulicami Podwale Przedmiejskie i Okopową, kończący się na fortyfikacjach wzdłuż Opływu Motławy. Znajduje się tu Urząd Marszałkowski Województwa Pomorskiego, Pomorski Urząd Wojewódzki, Muzeum Narodowe w Gdańsku, zabytkowe: Kościół Świętej Trójcy, Brama Nizinna, Bastion Żubr czy Śluza Kamienna.
Biskupia Górka.
Wzniesienie o wysokości 60,8 m n.p.m. w południowo-zachodnim krańcu dzielnicy. Zabudowę stanowią głównie przedwojenne kamienice czynszowe. Na szczycie wzgórza znajduje się gmach schroniska młodzieżowego z 1939 roku z wieżą zegarową, obecnie jego budynki są użytkowane przez policję. Oprócz tego znajdują się tu pozostałości fortyfikacji bastionowych. Część Biskupiej Górki znajduje się w dzielnicy Chełm. Rejon pomiędzy Biskupią Górką i Starym Przedmieściem nosi nazwę Zaroślak.
Wyspa Spichrzów.
Wyspa na Motławie położona w centrum dzielnicy. Niegdyś dzielnica przemysłowa z licznymi spichlerzami portowymi, zabudowa została niemal całkowicie zniszczona w 1945 roku przez Armię Czerwoną. Jedynym zachowanym zabytkiem są Stągwie Mleczne. Północna część wyspy nigdy nie została odbudowana. Poprzez Most Zielony i Most Krowi połączona z Głównym Miastem, poprzez Most Stągiewny z Długimi Ogrodami, przez Most Popielny ze Starym Przedmieściem. Ponadto przez środek wyspy przebiega Trasa W-Z.
Ołowianka.
Wyspa na Motławie i Kanale na Stępce położona na północ od Wyspy Spichrzów. Połączona z Długimi Ogrodami przy pomocy Mostu Kamieniarskiego. Niegdyś dzielnica przemysłowa (miejska elektrownia), obecnie pełni funkcję kulturalną: Filharmonia Bałtycka, Narodowe Muzeum Morskie w Gdańsku oraz Morski robotniczy Klub Sportowy (Sekcja Kajakowa i Łodzi Smoczych). Przy nabrzeżu wyspy stale cumuje statek-muzeum SS Sołdek. Wyspa jest połączona promem pasażerskim z Długim Pobrzeżem.
Długie Ogrody.
Obszar na wschodnim brzegu Motławy wokół ulicy o takiej samej nazwie. Ma charakter usługowo-mieszkaniowy. Przy ulicy Szafarnia znajduje się przystań jachtowa Marina Gdańsk. Do zabytków należą: Brama Żuławska, Kościół Św. Barbary czy zachowany spichlerz Nowa Pakownia. Mieści się tutaj Akademia Muzyczna im. Stanisława Moniuszki.
Dolne Miasto.
Obszar w południowo-wschodnim krańcu dzielnicy, pomiędzy wschodnim brzegiem Motławy, Opływem Motławy i Trasą W-Z. Pełni funkcje mieszkaniową, rozciąga się w osi ulicy Łąkowej. Zachowała się tu oryginalna zabudowa pierzejowa z XIX i XX wieku dopełniona punktowcami mieszkalnymi z okresu PRL-u.
Sienna Grobla.
Obszar w północno-wschodniej części dzielnicy, nad Martwą Wisłą. Posiada charakter mieszkaniowo-przemysłowy. Historycznie można wyodrębnić tu Sienną Groble I, Sienną Groblę II, Knipawę i Rudno. Północny kraniec dzielnicy w postaci cypla przy ujściu Motławy do Martwej Wisły nosi nazwę Polski Hak. Charakterystycznym obiektem jest tu stadion żużlowy Wybrzeże Gdańsk.
Transport.
Przez środek dzielnicy przebiega Trasa W-Z będąca częścią drogi wojewódzkiej nr 501. Krzyżuje się na węźle Unii Europejskiej z drogą krajową nr 91.
Komunikacja miejska.
W Śródmieściu kończą i zaczynają kursy prawie wszystkie autobusy jadące na wschód, zachód i południe miasta. Pętle autobusowe znajdują się przy Jana z Kolna, Dworcu Głównym, Wałach Piastowskich i Muzeum II Wojny Światowej Oprócz tego przy ul. 3 Maja znajduje się dworzec PKS obsługujący dalekobieżne połączenia autobusowe. Dawniej znajdowały się tam również pętle Wałowa oraz Targ Sienny.
Od 2013 roku po dzielnicy kursuje okrężna linia autobusowa 100.
W Śródmieściu łączą się ze sobą linie tramwajowe ze Stogów, Chełmu, Siedlec, Wrzeszcza i Nowego Portu.
Kolej.
Położony w dzielnicy dworzec Gdańsk Główny obsługuje pasażerskie połączenia kolejowe wszystkich typów. Jest on również przystankiem początkowym Szybkiej Kolei Miejskiej kursującej po aglomeracji trójmiejskiej i sąsiednich miejscowościach.
1 kwietnia 2015 oddano do użytku przystanek SKM Gdańsk Śródmieście pod wiaduktem Alei Armii Krajowej.
Żegluga.
Przy Długim Pobrzeżu swoją przystań ma Żegluga Gdańska prowadząca rejsy wycieczkowe po Zatoce Gdańskiej oraz do Kaliningradu.
Z Targu Rybnego odpływa gdański tramwaj wodny: linie: F5 Żabi Kruk – Westerplatte oraz F6 Targ Rybny – Górki Zachodnie. Oprócz tego z Motławy kursują statki wycieczkowe na Westerplatte i Hel. Spod Żurawia odpływa prom pasażerski Motława na Ołowiankę.
Pomniki przyrody.
Na terenie dzielnicy rośnie 17 pomników przyrody, większość z nich znajduje się na terenie parku kulturowego fortyfikacji miejskich "Twierdza Gdańsk" i są to w większości kasztanowce. Reszta rośnie przy Powiatowym Urzędzie Pracy, ul. 3 Maja, na placu Siennym i Rakowym.
Rada Dzielnicy.
Kadencja 2019–2024.
W Radzie Dzielnicy zasiada 21 radnych.

</doc>
<doc id="164277" url="https://pl.wikipedia.org/wiki?curid=164277" title="Acanthoscurria geniculata">
Acanthoscurria geniculata

Ptasznik białokolanowy ("Acanthoscurria geniculata") – duży pająk z rodziny ptaszników. Na wolności występuje w Brazylii. Gatunek ten opisał w 1841 roku C. L. Koch.
Wygląd.
Podstawowe ubarwienie tego ptasznika jest czarne, natomiast wszystkie golenie na odnóżach są białe. Między goleniami 1 i 2 licząc od karapaksu występują dwa białe paski wyraźniej widoczne u dużych osobników. Między pozostałymi goleniami paski te są słabo widoczne lub ich brak. Odwłok pokryty czerwonymi włoskami. Jeden z większych ptaszników naziemnych – długość ciała potrafi sięgać 9 cm a rozstaw rozłożonych odnóży dochodzić do 23 cm.
Dymorfizm płciowy
Nie ma różnicy w ubarwieniu samca i samicy. U samca po ostatniej wylince pojawiają się na nogogłaszczkach narządy kopulacyjne, a na pierwszej parze odnóży haczyki.
Zachowanie
Gatunek ten w większości przypadków jest agresywny i nie waha się zaatakować, jednak zdarzają się też łagodne osobniki. Zaniepokojony wyczesuje również włoski parzące. Jeżeli podrażnią naszą skórę, należy wymyć rękę w zimnej wodzie z dodatkiem mydła. Zazwyczaj są powolne, ale spłoszone potrafią szybko biegać. Aktywne całą dobę, najbardziej wieczorami i w nocy. Gatunek bardzo żarłoczny, z tego też powodu cieszący się dużą popularnością wśród terrarystów.
Hodowla.
Terrarium
Ze względu na rozmiary pająka dla osobnika dorosłego nie powinno być mniejsze niż 30x30x35 cm (dł., szer., wys.). Jako podłoże stosuje się około 5–10 cm warstwę torfu kwaśnego lub włókna kokosowe. Należy umieścić również miseczkę (pojemnik) z wodą do picia oraz korzeń lub skorupę orzecha kokosowego na schronienie. Oświetlenie nie jest konieczne.
Temperatura i wilgotność
Temperatura powinna wynosić 20–27 °C, w nocy o 1–2 °C mniej. Wilgotność powinna być w granicach 70-75%. Temperaturę można utrzymywać stosując czerwoną żarówkę jak źródło ciepła, natomiast wilgotność przez regularne (co 2-3 dni) nawilżanie podłoża, jednak fragment terrarium powinien być suchy.
Żywienie
Młode pająki karmi się, pinkami, wylęgiem świerszczy, małymi owady łąkowymi (niezalecane). Dorosłe osobniki jedzą świerszcze, larwy drewnojada, mączniki, okazyjnie myszy. Pokarm podaje się 2-4 razy w tygodniu w zależności od wielkości i rozmiarów pająka. Gatunek ten w pierwszym roku życia rośnie powoli, natomiast w drugim bardzo szybko.
Rozmnażanie
Przed kopulacją należy nakarmić pająki, zwłaszcza samicę, aby uniknąć zjedzenia samca przed lub po kopulacji. Po kopulacji samica po około 100-120 dniach buduje kokon, w którym może być ponad 1000 młodych.
Uwagi
Pająki należy hodować pojedynczo, gdyż są kanibalami. Gatunek polecany dla osób, które stawiają pierwsze kroki w terrarystyce. Zalecane jest manipulowanie w terrariach za pomocą pęset, aby uniknąć ugryzienia.

</doc>
<doc id="164278" url="https://pl.wikipedia.org/wiki?curid=164278" title="Humbert II">
Humbert II

Humbert II, właśc. Humbert Mikołaj Tomasz Jan Maria (; ur. 15 września 1904 w Racconigi, zm. 18 marca 1983 w Genewie) – król Włoch od 9 maja do 12 czerwca 1946, z dynastii sabaudzkiej, syn Wiktora Emanuela III i królowej Heleny Czarnogórskiej. Ze względu na zaledwie miesięczny okres panowania nazwany „królem Maja” (wł. "Re di Maggio").
Zarys biografii.
8 stycznia 1930 poślubił w Rzymie Marię Józefę Belgijską (ur. 4 sierpnia 1906, zm. 27 stycznia 2001), córkę Alberta I Koburga i jego żony Elżbiety Gabrieli Bawarskiej. Mieli czworo dzieci:
W czasie zaręczyn Marii Józefy i Humberta miała miejsce nieudana próba postrzelenia księcia. Uroczystości ślubne były bardzo wystawne. Maria była bardzo zakochana w mężu, który traktował ją ze znacznie większą rezerwą. Jego chłód, a później obojętność sprawiły, że małżonkowie coraz bardziej oddalali się od siebie, tym bardziej, że nie mieli wiele wspólnych zainteresowań.
Humbert przejął władzę, gdy jego ojciec abdykował na jego rzecz. Od samego początku starał się wiele podróżować po kraju, by spotykać się jak najczęściej z poddanymi, którzy okazywali mu swą lojalność.
Humbert II panował zaledwie 33 dni. Zrezygnował z piastowania urzędu królewskiego po referendum, które niewielką większością głosów zadecydowało o wprowadzeniu we Włoszech ustroju republikańskiego. Aktu abdykacji nie podpisał. Wyemigrował później do Szwajcarii, a następnie do Portugalii (Cascais).
W przeciwieństwie do innych rodzin królewskich, które zmuszone do ucieczki pozostawiały w ojczyźnie swoje dobra, Humbert dysponował olbrzymim majątkiem. Król narzucił sobie ścisły rozkład dnia: ranki poświęcał na skrupulatną lekturę włoskiej prasy i korespondencji, popołudniami przyjmował wizyty, redagował orędzia i odezwy. Pozwalał sobie jedynie na krótkie chwile odpoczynku: spacerował wówczas wzdłuż dzikiego portugalskiego wybrzeża lub też spędzał wieczory w teatrze.
Był przedostatnim właścicielem Całunu Turyńskiego. Zapisał go w testamencie Stolicy Apostolskiej.

</doc>
<doc id="164280" url="https://pl.wikipedia.org/wiki?curid=164280" title="Wormacja">
Wormacja

Wormacja ( //; "Wermajze"; ) – miasto na prawach powiatu w zachodnich Niemczech, w południowo-wschodniej części kraju związkowego Nadrenia-Palatynat. Port nad Renem. Jedno z najstarszych niemieckich miast. 31 grudnia 2019 r. liczyło 83 542 mieszkańców na powierzchni 108,77 km².
Nazwa miasta ma korzenie celtyckie – "Borbetomagus" oznacza „osadę na terenie podmokłym”. Od VI w. przyjęto łacińską nazwę "Wormatia". W czasach rzymskich nazwa miejscowości brzmiała "Civitas Vangionum". Mieścina była jednym z miejsc w eposie Pieśń o Nibelungach.
Historia.
14 r. p.n.e. nastąpił podbój tych ziem przez Rzymian.
W 423 r. została stolicą państwa Burgundów.
W 436 r. nastąpił upadek państwa Burgundów.
W 1122 roku podpisany został konkordat wormacki.
W 1495 roku ogłoszono "landfryd wormacki" zabraniający prywatnych wojen na terenie Rzeszy (zob. Pokój Boży).
26 maja 1521 roku Karol V ogłosił edykt wormacki (przedatowany na 8 maja) skazujący na banicję Marcina Lutra i jego zwolenników.
W 1689 roku miasto zostało zniszczone przez wojska Ludwika XIV.
W 1945 r., na skutek dwóch alianckich bombardowań, zniszczone zostało 60% zabudowy (zwłaszcza w śródmieściu).
Zabytki.
Późnoromańska katedra św. Piotra ("Dom. St. Peter") z 1130–1181, liczne kościoły romańskie i gotyckie m.in. św. Magnusa ("Magnuskirche") z XI–XIII w., synagoga żydowska i szkoła talmudyczna, pozostałości zamku.
Podział administracyjny.
Miasto posiada 13 osiedli otaczających centrum miasta
Gospodarka.
W mieście rozwinął się przemysł chemiczny, maszynowy, metalowy, meblarski, skórzany oraz spożywczy.
Współpraca.
Miejscowości partnerskie:

</doc>
<doc id="164283" url="https://pl.wikipedia.org/wiki?curid=164283" title="Janina Lewandowska">
Janina Lewandowska

Janina Antonina Lewandowska z domu Dowbor-Muśnicka (ur. 22 kwietnia 1908 w Charkowie, zm. 22 kwietnia 1940 w Katyniu) – polska pilotka szybowcowa i samolotowa, podporucznik pilot lotnictwa Wojska Polskiego II RP, jedyna kobieta-żołnierz zabita w Katyniu w ramach zbrodni katyńskiej, pośmiertnie awansowana na stopień porucznika.
Życiorys.
Urodziła się w Charkowie w ówczesnej Rosji, w rodzinie Józefa Dowbora-Muśnickiego i Agnieszki z domu Korsońskiej. Po powrocie do Polski mieszkała z rodzicami w Batorowie. Po ukończeniu gimnazjum im. Gen. Zamoyskiej w Poznaniu studiowała w Konserwatorium Muzycznym. Próbowała zostać śpiewaczką, jednak brak zgody ojca i słaby głos nie pozwoliły jej na to. Pracowała na poczcie i dorywczo na Wystawie Krajowej.
W gimnazjum pod wrażeniem pokazów na Ławicy zainteresowała się szybownictwem. Była członkinią Aeroklubu Poznańskiego. Ukończyła Wyższą Szkołę Pilotażu oraz kursy we Lwowie i w Dęblinie w zakresie radiotelegrafii. Została skierowana na kurs radiotelegraficzny do Lwowa w 1937, gdzie odbyła przeszkolenie na aparatach drukujących, tzw. juzach, będących wówczas na wyposażeniu wojska. Uzyskała stopień podchorążego, następnie awansowana do stopnia podporucznika rezerwy.
Była pierwszą kobietą w Europie, która wykonała skok spadochronowy z wysokości 5 km. Podczas pokazów szybowcowych w Tęgoborzu koło Nowego Sącza poznała ppłk. Mieczysława Lewandowskiego (1892–1964), instruktora szybowcowego (wcześniej oficera 10 pułku saperów). Para wzięła ślub cywilny 10 czerwca 1939 w Poznaniu, niedługo później w Tęgoborzu wzięli ślub kościelny.
3 września 1939 w drodze z Nekli do Wrześni dołączyła do rzutu kołowego Bazy Lotniczej Nr 3, którym dowodził oficer ewidencyjny 3 pułku lotniczego kpt. pil. Józef Sidor. Prawdopodobnie 22 września w rejonie Husiatyna dostała się do niewoli radzieckiej. Jedna z relacji mówi, że została zestrzelona przez Niemców i w czasie skoku ze spadochronem znalazła się po stronie sowieckiej, gdzie została wzięta do niewoli jako polski podporucznik. Inna wersja mówiła o zestrzeleniu przez Armię Czerwoną nad ziemiami wschodnimi.
Była przetrzymywana najpierw w Ostaszkowie, potem w obozie w Kozielsku. Tam przebywali jej znajomi z lotnictwa, z którymi utrzymywała kontakt; był nim m.in. ppor. Michał Kulikowski, lekarz 51 eskadry rozpoznawczej. Jej osobę wspominali w sporządzonych pamiętnikach obozowych inni jeńcy obozu kozielskiego: mjr Kazimierz Szczekowski i Włodzimierz Wajda (opisując, iż "trzyma się dzielnie i wzorowo", a także fakt zaproszenia jej na skromny obiad) oraz ocaleni od późniejszych egzekucji Witold Ogniewicz, Henryk Gorzechowski, kpt. dr Wacław Mucho (który stwierdził we wspomnieniach, że generalnie dla innych osadzonych w obozie nie było wiadome kim Lewandowska jest z pochodzenia i jedynie chodziły słuchy, iż jest krewną lub córką generała). Informacje o przetrzymywaniu w sowieckim obozie Janiny Lewandowskiej przekazał jej krewnym (konkretnie jej kuzynce, Zofii Ostromęckiej z Dowbór-Muśnickich, córce Konstantego, czyli stryja Janiny) Rafał Bniński, który został wywieziony z Kozielska 9 grudnia 1939 i przez tereny przyłączone do III Rzeszy dotarł do Warszawy (według jego relacji Janina Lewandowska na terenie obozu kozielskiego posiadała osobne pomieszczenie, uczestniczyła w tajnym życiu religijnym obozu, m.in. wypiekając opłatki hostii, za co była poddawana rewizjom przez władze obozowe). W czasie przesłuchań, podobnie jak część oficerów, zmieniła w zeznaniach swoje dane – podając, że urodziła się w 1914 oraz nieprawdziwe imię ojca, Marian. Z takimi danymi figuruje na liście wywozowej nr 0401, pod pozycją 53 (akta nr 1469 ujawnione w 1991). Transport wyruszył ok. 20 kwietnia 1940. Najprawdopodobniej nazajutrz lub dwa dni później, 22 kwietnia 1940 – w dzień swoich urodzin, jako jedyna kobieta wśród ofiar zgładzonych w Katyniu została zamordowana przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Ofiary tej części zbrodni katyńskiej zostały pochowane na terenie obecnego Polskiego Cmentarza Wojennego w Katyniu.
Zwłoki Janiny Lewandowskiej zostały odnalezione przez Niemców podczas pierwszej ekshumacji z mogił katyńskich w 1943. Był przy tym obecny m.in. Józef Mackiewicz. Była jedyną wydobytą z mogił kobietą, czego Niemcy nie potrafili wytłumaczyć i – w obawie przed niespodziewanymi efektami propagandowymi – nie ujawnili tego faktu. Dwa lata później – przywieziona do Wrocławia z Katynia przez prowadzącego pierwszą ekshumację prof. Gerharda Butza z Zakładu Medycyny Sądowej niemieckiego Uniwersytetu Wrocławskiego – jej czaszka wraz z sześcioma innymi trafiła do rąk profesora Bolesława Popielskiego, który przez kilkadziesiąt lat ukrywał je przed pracownikami Urzędu Bezpieczeństwa i NKWD. Tuż przed śmiercią w 1997 zdradził tajemnicę współpracownikom. Za pomocą metod komputerowych potwierdzono, że są to szczątki ofiar katyńskich, ale zidentyfikowano tylko jedną czaszkę – Janiny Lewandowskiej. Została ona zidentyfikowana w maju 2005 metodą superprojekcji w Zakładzie Medycyny Sądowej Akademii Medycznej we Wrocławiu (w badaniach uczestniczyli pracownicy Wrocławskiej Szkoły Rekonstrukcji przy Katedrze Antropologii Uniwersytetu Wrocławskiego, w tym prof. Zbigniew Rajchel. Po identyfikacji 4 listopada 2005 czaszkę z honorami wojskowymi pochowano w specjalnej urnie w grobowcu rodziny Dowbor-Muśnickich na cmentarzu w Lusowie.
Przywoływana jest jako jedyna kobieta zamordowana w ramach zbrodni katyńskiej, co jest nieścisłością, jako że na tzw. Ukraińskiej Liście Katyńskiej znajduje się grupa żeńskich ofiar, aczkolwiek wśród nich nie ma kobiet czynnych wojskowych.
Upamiętnienie.
Minister obrony narodowej decyzją Nr 439/MON z dnia 5 października 2007 awansował ją pośmiertnie do stopnia porucznika. Awans został ogłoszony w dniu 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia” Janinie Lewandowskiej poświęcono Dąb Pamięci w Połczynie-Zdroju.
Postać Janiny Lewandowskiej została wykorzystana w sztuce oratorskiej przez premiera Donalda Tuska w przemówieniu wygłoszonym podczas obchodów rocznicowych 7 kwietnia 2010 w Katyniu. Była jedyną ofiarą zbrodni katyńskiej wymienioną w tym przemówieniu z nazwiska.
Rzeźba przedstawiająca Janinę Lewandowską jest jednym z elementów Narodowego Pomnika Katyńskiego w Baltimore autorstwa Andrzeja Pityńskiego.
W 2010 Zbigniew Wacław Kowalewski zrealizował fabularyzowany dokument „Z nieba do nieba” poświęcony postaci Janiny Lewandowskiej. Film wyprodukowało Studio Filmowe Kronika.
W 2006 uchwałą Rady Miasta Krakowa nazwano jej imieniem rondo między ulicami Marii Dąbrowskiej i Mieczysława Medweckiego.
22 kwietnia 2011 imieniem Janiny Lewandowskiej nazwano 5 Poznańską Żeńską Drużynę Harcerską „Wędrowne Ptaki”.
W kwietniu 2019 Rada Miasta Poznania nazwała imieniem Janiny Lewandowskiej fragment ulicy Podgórnej.
19 marca 2020 Narodowy Bank Polski wprowadził do obiegu okolicznościową srebrną monetę o nominale 10 zł „Katyń–Palmiry 1940”, upamiętniającą zamordowane siostry: Agnieszkę Dowbor-Muśnicką i Janinę Lewandowską.

</doc>
<doc id="164286" url="https://pl.wikipedia.org/wiki?curid=164286" title="Roger Penrose">
Roger Penrose

Sir Roger Penrose (ur. 8 sierpnia 1931 w Colchesterze) – brytyjski naukowiec: fizyk teoretyk, matematyk, filozof nauki i jej popularyzator, noblista; profesor matematyki na Uniwersytecie Oksfordzkim, członek Towarzystwa Królewskiego w Londynie (ang. "Royal Society"). Jego specjalności to teoria względności i grawitacji, w tym kwantowanie grawitacji i kosmologia teoretyczna, a także kwantowe fundamenty i geometria.
Wraz ze Stephenem Hawkingiem udowodnił twierdzenie o osobliwościach w ogólnej teorii względności. Laureat Nagrody Nobla w dziedzinie fizyki za 2020 rok – dzięki wykazaniu, że ogólna teoria względności przewiduje powstawanie czarnych dziur. Penrose zdobył połowę tej nagrody; drugą otrzymali Andrea Ghez i Reinhard Genzel.
Penrose zajmował się również filozofią matematyki i filozofią umysłu. Bronił platonizmu matematycznego oraz nieobliczalności ludzkiego rozumowania w sensie Churcha i Turinga. Popularyzował naukę przez książki, publiczne wykłady i wywiady.
Dorobek naukowy.
Fizyka teoretyczna.
Autor twierdzenia o uwięzieniu dotyczącego ruchu po hiperpowierzchni w przestrzeni fazowej. W klasycznej teorii grawitacji sformułował też hipotezę kosmicznego cenzora o nieistnieniu nagich osobliwości czasoprzestrzennych.
Zasłużył się głównie dzięki próbom podejścia do kwantowej grawitacji (jeszcze nieistniejącej w całości teorii) za pomocą teorii twistorów. Jego zdaniem niezbędna jest nowa teoria kwantów, uwzględniająca grawitację, eliminująca trudności interpretacyjne.
Należy do krytyków teorii superstrun, interpretacji Everetta mechaniki kwantowej oraz inflacji kosmicznej.
W 2006 stworzył Konformalną Kosmologię Cykliczną będącą modelem kosmologicznym w ramach ogólnej teorii względności.
Matematyka.
W matematyce znany jest jego parkietaż (ang. "tesselation", "tiling"), który pokrywa płaszczyznę w sposób nieokresowy za pomocą jedynie dwu rodzajów „kafelków”. Ten sposób podziału płaszczyzny okazał się występować w naturze, w postaci kwazikryształów.
Filozofia i pogranicze nauki.
Autor książek takich jak "Nowy umysł cesarza", "Cienie umysłu", "Makroświat, mikroświat i ludzki umysł". Argumentuje w nich, że z twierdzenia Gödla wynika niemechaniczny charakter ludzkiej świadomości,
którego można dowieść również bez kodowania. Zdaniem Penrose’a, do wyjaśnienia zjawiska świadomości konieczne jest odwołanie się do zjawisk występujących na poziomie kwantowym w mózgu. Wspólnie ze Stuartem Hameroffem opracował kwantową teorię świadomości Orch-OR.
Popularyzacja.
Penrose prowadził wykłady popularnonaukowe m.in. w londyńskim Royal Institution. Występował także w Polsce:
Zaszczyty.
Nagrody i członkostwa.
Penrose to jedna z tylko dwóch osób – obok Lorda Rayleigha – które otrzymały najpierw Medal Copleya, a potem Nagrodę Nobla w dziedzinie fizyki.
Upamiętnienie.
Tytuł jednego z dzieł Penrose’a "Droga do rzeczywistości" (ang. "The Road to Reality") został upamiętniony przez Centrum Nauki Kopernik w Warszawie. W 2015 roku zorganizowano tam cykl wykładów popularnonaukowych „Drogi do rzeczywistości” skupionych na fizyce teoretycznej i matematyce. Jego echem były późniejsze serie:
Życie prywatne.
Jest synem Margaret (Leathes) oraz psychiatry i genetyka: Lionela Penrose’a, oraz bratem fizyka Olivera Penrose’a, genetyczki Shirley Hodgsoni i arcymistrza szachowego Jonathana Penrose’a. Penrose jest agnostykiem.
Linki zewnętrzne.
Polskojęzyczne
Anglojęzyczne

</doc>
<doc id="164287" url="https://pl.wikipedia.org/wiki?curid=164287" title="Superprojekcja">
Superprojekcja

Superprojekcja – metoda identyfikacji zwłok na podstawie czaszki opracowana w latach 30. XX wieku. Polega na nakładaniu na wyseparowane zdjęcie czaszki zdjęcia domniemanej osoby wykonanego za jej życia i porównywaniu punktów antropometrycznych. Jeśli główne punkty się pokrywają, można z dużą pewnością stwierdzić, że czaszka i zdjęcie należały do tej samej osoby.

</doc>
<doc id="164291" url="https://pl.wikipedia.org/wiki?curid=164291" title="Ciało doskonale białe">
Ciało doskonale białe

Ciało doskonale białe – modelowe ciało całkowicie rozpraszające padające na nie promieniowanie elektromagnetyczne, niezależnie od temperatury i widma padającego promieniowania. 
Ciało doskonale białe jest przeciwieństwem ciała doskonale czarnego, które całkowicie pochłania padające nań promieniowanie.
Ciało zwierciadlane.
Podobne cechy ma ciało zwierciadlane różniące się od ciała doskonale białego tylko tym, że światło nie jest przez nie rozpraszane a odbijane, zgodnie z prawem odbicia. Właściwości zbliżone do ciała zwierciadlanego mają przedmioty wykonane z czystego metalu (np. lustra, folie, wypolerowane blachy) o gładkiej powierzchni pozbawionej tlenków (czyste tlenki metali mają właściwości zbliżone do ciała doskonale czarnego). W przestrzeni kosmicznej często wykorzystuje się je do izolowania termicznego statków lub skafandrów kosmonautów. Jednak zdolność do blisko stuprocentowego odbicia i zaniedbywalnej absorpcji dotyczy tylko pewnego zakresu częstotliwości widma promieniowania elektromagnetycznego.

</doc>
<doc id="164293" url="https://pl.wikipedia.org/wiki?curid=164293" title="Roteiro">
Roteiro

Roteiro – to oficjalna piłka mistrzostw Europy w Portugalii, które odbyły się w 2004 roku oraz wszystkich innych rozgrywek międzynarodowych UEFA w 2004 roku. Posiada w zależności od typu atesty "FIFA Approved" bądź "FIFA Inspected". Roteiro jest pierwszą piłką wyprodukowaną bez użycia szwów – zgrzewa się ją w wysokich temperaturach. Jest także pierwszą piłką wykorzystującą technologię Power Balance. Roteiro swoją nazwę zawdzięcza jednej z kronik z podróży Vasco da Gamy. Wygląd piłki odzwierciedla ziemski glob z siatką kartograficzną. 
Podobnie jak większość nowych piłek Adidasa także i ta nie znalazła uznania w oczach wielu piłkarzy, głównie bramkarzy.

</doc>
<doc id="164302" url="https://pl.wikipedia.org/wiki?curid=164302" title="Jean de Lattre de Tassigny">
Jean de Lattre de Tassigny

Jean Joseph Marie Gabriel de Lattre de Tassigny (ur. 2 lutego 1889 w Mouilleron-en-Pareds, zm. 11 stycznia 1952 w Paryżu) – francuski wojskowy, Marszałek Francji (pośmiertnie).
Przebieg służby.
Dowódca dywizji w kampanii 1940 roku. Później generał armii Vichy; w 1941 naczelny dowódca wojsk francuskich w Tunezji. W 1942 roku dowódca dywizji we Francji kontynentalnej. Za próbę stawiania oporu wkraczającym w listopadzie 1942 roku Niemcom do strefy nieokupowanej, został aresztowany, zdegradowany i skazany na długoletnie więzienie. W 1943 roku zbiegł z więzienia. Od 1943 w siłach zbrojnych Wolnej Francji; dowódca francuskiej 1 Armii Francuskiej.
Reprezentował swój kraj przy podpisaniu w Berlinie aktu bezwarunkowej kapitulacji Niemiec. Zagroził samobójstwem, kiedy początkowo odmówiono mu prawa do podpisania dokumentu i wywieszenia francuskiej flagi (dzień wcześniej w Reims przedstawiciel Francji był tylko świadkiem podpisania „wstępnego protokołu kapitulacji”). Podpisujący akt kapitulacji w imieniu zwyciężonych Niemiec feldmarszałek Wilhelm Keitel skomentował obecność de Tassigny'ego w ten sposób, że powinien on złożyć podpis po obu stronach – składających i przyjmujących kapitulację. W końcu po protokolarnych przepychankach, pozwolono de Tassigny’emu podpisać akt kapitulacji Niemiec (jako świadek, ale również po stronie przyjmujących kapitulację). W rezultacie tych działań Francja otrzymała swoją strefę okupacyjną w Niemczech, status czwartego mocarstwa i stałe miejsce w Radzie Bezpieczeństwa ONZ.
Od 1945 szef Sztabu Generalnego. Francuski przedstawiciel w Sojuszniczej Radzie Kontroli. W 1948 mianowany naczelnym dowódcą Wojsk Lądowych Unii Zachodnioeuropejskiej; w latach 1950–1952 Wysoki Komisarz i naczelny dowódca wojsk francuskich w Indochinach. Pośmiertnie mianowany marszałkiem.

</doc>
<doc id="164303" url="https://pl.wikipedia.org/wiki?curid=164303" title="Droga Przyjaźni Polsko-Czechosłowackiej">
Droga Przyjaźni Polsko-Czechosłowackiej



</doc>
<doc id="164304" url="https://pl.wikipedia.org/wiki?curid=164304" title="Depolaryzacja (biologia)">
Depolaryzacja (biologia)

Depolaryzacja – zmniejszenie ujemnego potencjału elektrycznego wewnątrz neuronu spowodowane napływem przez kanały jonowe w błonie komórkowej jonów sodu do cytoplazmy komórki (potencjał zmienia się średnio od −80 mV do +10 mV). Prowadzi ona do pobudzenia komórki nerwowej lub mięśniowej. Jeżeli wartość potencjału przekroczy wartość progową to dojdzie do przekazania informacji.

</doc>
<doc id="164305" url="https://pl.wikipedia.org/wiki?curid=164305" title="Potencjał spoczynkowy">
Potencjał spoczynkowy

Potencjał spoczynkowy to różnica potencjałów (napięcie) między obiema stronami błony plazmatycznej niepobudzonej komórki pobudliwej.
Wszystkie napięcia na błonie wyraża się jako różnice potencjału wnętrza komórki do potencjału po stronie zewnętrznej. Potencjały spoczynkowe mają wartości ujemne, które w komórkach nerwowych wahają się między –65 mV a –90 mV. Powstanie potencjału spoczynkowego jest spowodowane przede wszystkim tendencją jonów potasu do przepływania zgodnie z gradientem stężenia tych jonów z wnętrza na zewnątrz błony komórkowej. Powoduje to pozostanie niewielkiego nadmiaru ładunków ujemnych po wewnętrznej stronie błony. Inne jony (np. sodu) jedynie w niewielkim stopniu wpływają na wartości potencjału spoczynkowego. Siła elektrochemiczna, powodująca ruch jonu poprzez błonę komórkową, jest różnicą między potencjałem spoczynkowym a potencjałem równowagi dla danego jonu. Potencjał równowagi jonu jest to taki potencjał, przy którym wypływ tego rodzaju jonów z komórki jest równy ich wpływowi do jej wnętrza. 
Potencjał równowagi dla poszczególnych jonów można obliczyć stosując równanie Nernsta. Potencjały spoczynkowe można obliczyć stosując równanie Goldmana, które uwzględnia wszystkie zaangażowane rodzaje jonów.

</doc>
<doc id="164306" url="https://pl.wikipedia.org/wiki?curid=164306" title="Stefan h. Pobóg (biskup płocki)">
Stefan h. Pobóg (biskup płocki)



</doc>
<doc id="164308" url="https://pl.wikipedia.org/wiki?curid=164308" title="Michalów (powiat zamojski)">
Michalów (powiat zamojski)

Michalów – wieś w Polsce położona w województwie lubelskim, w powiecie zamojskim, w gminie Sułów.
Prywatna wieś szlachecka Michalów położona była na przełomie XVI i XVII wieku w ziemi chełmskiej województwa ruskiego. W latach 1954–1968 wieś należała i była siedzibą władz gromady Michalów, po jej zniesieniu w gromadzie Szczebrzeszyn. W latach 1975–1998 miejscowość należała administracyjnie do województwa zamojskiego.
Części wsi.
Wieś leży koło Szczebrzeszyna. Przez wieś płynie rzeka Wieprz. Wieś składa się z 2 części: dawnego PGR-u i wsi. PGR powstał z majątku Ordynacji Zamoyskich. Obok Michalowa znajduje się ich siedziba Klemensów tworząc piękny, obecnie zaniedbany zespół pałacowo-parkowy. Po wojnie mieścił się tam Dom Opieki Społecznej, obecnie w stanie likwidacji. W Michalowie znajduje się stara mała elektrownia wodna i obok niej młyn, a kilkadziesiąt metrów od nich – stary budynek piętrowy. Wszystkie wspomniane budynki wykonano z cegły oraz bloczków wapiennych. Elektrownia wraz ze śluzą została odnowiona i funkcjonuje. Stary młyn jest wystawiony do sprzedaży. Pobliski budynek pełnił przez wiele lat funkcję szkoły podstawowej.
Do rejestru zabytków KOBiDZ wpisane są: urządzenia hydrotechniczne i elektrownia wodna w zespole folwarcznym (A/439 z 28.03.1988), maneż w zespole folwarcznym (A/353 z 23.02.1989) oraz zespół szkoły i ogród przyszkolny (A/486 z 20.04.1990).
Michalów i pobliski Klemensów od wieków były w posiadaniu Ordynacji Zamoyskich. W połowie XIX wieku Andrzej Zamoyski dla promocji i rozwijania kultury rolnej powołał tutaj Towarzystwo Rolnicze. Obecnie Marcin Zamoyski ze swym 520-hektarowym gospodarstwem rolnym (odkupionym od Państwa) kontynuuje tradycje rodzinne. Założył Zamojskie Towarzystwo Rolnicze i organizuje spotkania na rzecz podnoszenia kultury rolnej.
Urodzeni w Michalowie.
W Michalowie urodził się Feliks Kaczorowski – ojciec Emilii Kaczorowskiej i dziadek Karola Wojtyły, przyszłego papieża Jana Pawła II. Feliks Kaczorowski mieszkał w Białej Krakowskiej, gdzie w 1875 wziął ślub z Marią Anną Scholz, a w 1884 urodziła się Emilia – matka papieża.

</doc>
<doc id="164309" url="https://pl.wikipedia.org/wiki?curid=164309" title="Krwotok podpajęczynówkowy">
Krwotok podpajęczynówkowy

Krwotok podpajęczynówkowy (ang. subarachnoid hemorrhage, łac. "haemorrhagia subarachnoidalis") – krwawienie do przestrzeni podpajęczynówkowej, która znajduje się między pajęczynówką a oponą miękką mózgu. Krwawienie występuje niespodziewanie, zwykle z powodu pękniętego tętniaka mózgu lub jako skutek urazu głowy.
Objawy krwotoku podpajęczynówkowego to pojawiający się nagle, ostry ból głowy, wymioty, zdezorientowanie, brak świadomości, czasem również napad padaczkowy. Rozpoznanie krwawienia jest zwykle potwierdzane tomografią komputerową, czasem również punkcją lędźwiową. Leczenie odbywa się poprzez natychmiastową operację głowy lub radiologię zabiegową. Podaje się również leki, aby zapobiec nawrotowi krwawienia i ewentualnym komplikacjom. W latach 30. XX wieku opracowano operację tętniaka, jednakże od lat 90. wiele przypadków jest leczona mniej inwazyjną metodą, za pomocą platynowych elektroodczepialnych spiral ("GDC, Guglielmi detachable coils"), która przeprowadzana jest przez duże naczynia krwionośne.
Krwotok podpajęczynówkowy jest rodzajem udaru mózgu i stanowi 1–7% wszystkich udarów. Może doprowadzić do śmierci lub niepełnosprawności, nawet jeśli został zdiagnozowany i leczony na wczesnym etapie. Prawie połowa wszystkich przypadków krwotoku podpajęczynówkowego jest śmiertelna, a 10–15% wszystkich chorych umiera przed przybyciem do szpitala. Ci którzy przeżyją, często mają problemy neurologiczne.
Objawy.
Typowym objawem podpajęczynówkowego krwawienia jest piorunujący ból głowy (opisywany przez pacjentów „jakby zostali kopnięci w głowę”, albo „najgorszy ból w życiu”, pojawiający się w ciągu kilku sekund do kilku minut). Ból ten często pulsuje w kierunku potylicy (tyłu głowy). U około jednej trzeciej pacjentów nie występują żadne inne objawy oprócz charakterystycznego bólu głowy. U jednego na dziesięciu pacjentów, który zgłaszają się do lekarza z podobnym bólem głowy, diagnozowany jest później krwotok podpajęczynówkowy. Mogą wystąpić wymioty, a 1 na 14 pacjentów ma napad padaczkowy. Innymi objawami krwotoku są również splątanie, ograniczenie świadomości lub nawet śpiączka, sztywność karku oraz inne objawy oponowe. Sztywność karku występuje zwykle około sześciu godzin od rozpoczęcia krwawienia.
Pozostałe objawy krwotoku podpajęczynówkowego to:
Przyczyny i czynniki ryzyka.
Przyczyną krwotoku podpajęczynówkowego jest najczęściej pęknięcie tętniaka jednej z tętnic mózgu. Tętniaki tętnic mózgowych i malformacje tętniczo-żylne są najczęstszymi źródłami spontanicznego krwotoku podpajęczynówkowego.
Ryzyko krwotoku podpajęczynówkowego jest większe u ludzi z nadciśnieniem tętniczym, miażdżycą.
Klasyfikacja.
Do wstępnej oceny stanu klinicznego i rokowania u chorego z krwotokiem podpajęczynówkowym wykorzystywana jest m.in. skala Boterella w modyfikacji Hunta i Hessa:
Skalą uzupełniającą może być także skala WFNS (Światowej Federacji Towarzystw Neurochirurgicznych), opierająca się o skalę śpiączki Glasgow oraz obecność zaburzeń neurologicznych:
Powikłania.
Wczesne:
Późne:
Rozpoznanie.
Krwotok podpajęczynówkowy trzeba odróżnić od wielu innych chorób układu nerwowego oraz od zawału serca (kiedy oprócz utraty przytomności pojawiają się zaburzenia rytmu pracy serca). Chory musi natychmiast znaleźć się pod opieką lekarza na oddziale neurologicznym lub neurochirurgicznym – od szybkiego rozpoznania choroby zależy wynik leczenia, a często życie pacjenta.
Oprócz dokładnego badania lekarskiego wykonuje się tomografię komputerową głowy, badanie krwi oraz płynu mózgowo-rdzeniowego, który często jest jednolicie podbarwiony krwią oraz ksantochromiczny.
Przed ewentualnym zabiegiem operacyjnym wykonuje się także angiografię tętnic mózgowych w celu dokładnego uwidocznienia źródła krwotoku.
Leczenie.
Zabieg neurochirurgiczny w niektórych przypadkach pozwala zatrzymać krwawienie, usunąć krew z przestrzeni podpajęczynówkowej i zmniejszyć stopień uszkodzenia mózgu. Jednocześnie lekarze monitorują ogólny stan pacjenta. Alternatywą dla otwarcia czaszki i założenia na szypułę pękniętego tętniaka klipsa hamującego krwawienie (ang. "clipping") jest uszczelnienie tętniaka od środka naczynia za pomocą specjalnej „sprężynki” (ang. "coiling") przez radiologa interwencyjnego, przeprowadzane bez otwierania czaszki.
Po ustąpieniu ostrych objawów neurolog ocenia stopień uszkodzenia mózgu i rozpoczyna rehabilitację.
Rokowanie.
Niepewne, zależy m.in. od ciężkości krwotoku według skali Hunta-Hessa. Pomimo znacznego postępu w leczeniu neurochirurgicznym i śródnaczyniowym nadal jest poważne; u niektórych chorych występuje ponowny krwotok. U wielu chorych pozostają ubytki neurologiczne, wynikające z trwałych uszkodzeń mózgu (na przykład paraliż części ciała albo zaburzenia mowy).

</doc>
<doc id="164311" url="https://pl.wikipedia.org/wiki?curid=164311" title="WWO">
WWO

WWO – polska grupa wykonująca hip-hop, zaliczana do przedstawicieli nurtu ulicznego rapu. Powstała w 1999 roku w Warszawie z inicjatywy raperów Jędkera i Sokoła, na kanwie kolektywu ZIP Skład. Duet początkowo działał formalnie pod nazwą W Witrynach Odbicia. Debiutancki album zespołu pt. "Masz i pomyśl" ukazał się jesienią 2000 roku. Wydana przez koncern BMG Poland płyta stała się przyczynkiem konfliktu pomiędzy składem a wytwórnią. W konsekwencji ze względów prawnych zespół przyjął nazwę W Wyjątkowych Okolicznościach.
W 2002 roku do sprzedaży trafił drugi album WWO zatytułowany "We własnej osobie". Nagrania zarejestrowane w rozszerzonym o DJ-a Deszczu Strugi składzie przysporzyły zespołowi ogólnopolskiej popularności. W tym za sprawą piosenek „W wyjątkowych okolicznościach” i „Damy radę”, notowanych m.in. na listach przebojów Polskiego Radia. Materiał uzyskał także jedyną w historii działalności zespołu nominację do nagrody polskiego przemysłu fonograficznego Fryderyka. W 2005 roku równolegle ukazały się dwie płyty WWO – "Witam was w rzeczywistości" i "Życie na kredycie". Wyróżnione nominacją do Superjedynki nagrania nie odniosły jednak równie spektakularnego sukcesu komercyjnego co poprzedni album WWO.
Ostatecznie w 2006 roku trio zaprzestało regularnej działalności. W latach późniejszych zespół gościł na płytach takich wykonawców jak Fu, czy DJ Decks. Sokół podjął się kontynuacji działalności artystycznej w ramach, utworzonego w latach 90. XX w. wraz z raperem – Ponem projektu TPWC. Jędker podjął karierę solową, a także utworzył zespół muzyki tanecznej Monopol, w którym występował do 2013 roku. Natomiast DJ Deszczu Strugi pozostał aktywnym członkiem krajowej sceny hip-hopowej. Swym pseudonimem sygnował m.in. produkcję "Prosto Mixtape Deszczu Strugi" (2006).
Historia.
Grupa WWO (W Witrynach Odbicia) powstała w 1999 roku w Warszawie z inicjatywy raperów Jędkera i Sokoła, na kanwie kolektywu ZIP Skład. Rok później pierwszy autorski utwór duetu pt. „Nie mi to oceniać” znalazł się na kompilacji "Hiphopowy raport z osiedla 2000". Na początku 2001 roku do sprzedaży trafił debiut warszawskiego rapera Fu pt. "N.O.C.C." Na płycie znalazł się zarejestrowany z udziałem WWO i Wigora utwór pt. „Showgeszeft”. Następnie skład gościł na albumie producenckim Waco – "Świeży materiał" w utworze „Tak to wygląda”. 7 sierpnia 2000 roku został wydany pierwszy singel WWO pt. „Obejrzyj sobie wiadomości”, który zwiastował debiutancki album składu. Piosenka promowana teledyskiem dotarła do 42. miejsca Szczecińskiej Listy Przebojów Polskiego Radia (SLiP). Następnie, 6 września nakładem BMG Poland ukazał się pierwszy album WWO zatytułowany "Masz i pomyśl". Nagrania dotarły do 8. miejsca zestawienia OLiS. Gościnnie w nagraniach wzięli udział m.in. Pelson, Włodi oraz członkowie zespołu ZIP Skład. Natomiast materiał muzyczny poza WWO wyprodukowali m.in. Karton, Majki i Waco. W 2001 roku ukazał się drugi singel składu pt. „Jeszcze będzie czas”, do którego również powstał wideoklip. Piosenka znalazła się na 12. miejscu listy SLiP. W listopadzie 2001 roku, po wydaniu debiutu, w wyniku konfliktu z wytwórnią płytową BMG Poland grupa przyjęła nową nazwę "W Wyjątkowych Okolicznościach". Przyczyną sporu była piosenka WWO umieszczona bez wiedzy zespołu na kompilacji sygnowanej przez stację telewizyjną MTV. Do składu na stałe dołączył także DJ Deszczu Strugi.
W kwietniu 2002 roku zespół wystąpił z materiałem z płyty na festiwalu New Yorker Hip-Hop w Poznaniu u boku takich wykonawców jak Pono, Slums Attack i Fenomen. 1 października, tego samego roku został wydany pierwszy singel WWO zwiastujący drugą płytę pt. „Moda”. Na płycie znalazł się m.in. utwór „W wyjątkowych okolicznościach”, który przysporzył zespołu znacznej popularności. Promowana teledyskiem piosenka znalazła się m.in. na 16. miejscu w zestawieniu telewizyjnej audycji TVP2 30 ton – lista, lista przebojów. Również w październiku do sprzedaży trafił drugi album WWO pt. "We własnej osobie". Materiał wydała powołana w 2001 roku przez Sokoła oficyna Prosto. Wyróżniona nominację do nagrody polskiego przemysłu fonograficznego Fryderyka płyta dotarła o 2. miejsca listy OLiS. Nagrania wyprodukowali m.in. DJ 600V, Noon, DJ Decks i White House. Z kolei wśród gości znaleźli się m.in. zespoły Soundkail, Hemp Gru i Mor W.A. 8 maja 2003 roku został opublikowany drugi singel pochodzący z płyty zatytułowany „Damy radę”. Piosenka, również promowana teledyskiem odniosła znaczny sukces. Znalazła się m.in. na 2. i 12. miejscu, odpowiednio SLiP oraz Listy Przebojów Polskiego Radia Pomorza i Kujaw. W międzyczasie trio wystąpiło podczas drugiej edycji New Yorker Hip-Hop Festival.
W czerwcu 2003 roku został wydany singel „Nie bój się zmiany na lepsze”. Kompozycja została zobrazowana także wideoklipem. Czwarty obraz promocyjny został zrealizowany także do piosenki pt. „Sen”. W międzyczasie zespół gościł na wydanym pod koniec roku albumie producenckim wrocławskiego duetu White House – "Kodex". Raperzy wystąpili w nagranym wraz z Korasem utworze „Z dala od zgiełku”. W 2003 roku skład gościł na płycie znanaego z występów w zespole Slums Attack DJ-a Decska pt. "Mixtape Vol. 3" w piosence „To dla mnie ważne”. W 2004 roku zespół wziął udział w trasie koncertowej „RBK Hip Hop Tour 2004”. Wydarzenie było promowane kompilacją różnych wykonawców "U ciebie w mieście". Na minialbumie znalazł się m.in. popularny, utwór tytułowy, emitowany intensywnie m.in. przez stację telewizyjną VIVA Polska. Ponadto dochód ze sprzedaży wydawnictwa został przeznaczony na cele charytatywne. 17 kwietnia 2004 roku został wydany drugi album White House pt. '. Na płycie znalazła się utrzymana w stylistyce storytellingu piosenka „Każdy ponad każdym” ze zwrotkami Sokoła. Okraszony, animowanym, sugestywnym teledyskiem utwór dotarł do 7. miejsca listy SLiP. Zremiksowana wersja kompozycji ukazała się tego samego roku na płycie '. Następnie pod koniec roku grupa, m.in. u boku Zipery odbyła trasę koncertową Prosto Tour 2004.
Na początku 2005 roku skład gościł na albumie duetu Vienio i Pele – "Autentyk 3" w kompozycji „Straciłeś wątek”. Kolejne zwrotki Jędkera i Sokoła znalazły się na albumach Olsena i Fusznika – "Kameleon", Włodiego – "W...", a także projekcie skrzypka jazzowego Michała Urbaniaka – Urabantor – "III". Następnie jesienią trio wystąpiło w ramach imprezy „Otwarte Rewiry”, dnia kultury hip-hopowej zorganizowanego przez Polski Dom w Warszawie. Zespół dał koncert m.in. wraz z takimi wykonawcami jak: O.S.T.R., Donguralesko, Tede, czy Grammatik. 12 listopada, także 2005 roku równolegle do sprzedaży trafiły dwa albumy WWO zatytułowane "Witam was w rzeczywistości" i "Życie na kredycie". Wydawnictwa uplasowały się odpowiednio na 12. i 18. miejscu zestawienia OLiS, sprzedając się w przeciągu dziesięciu dni od premiery w nakładzie około 10 tys. egzemplarzy każda. Pierwsza z płyt powstała według koncepcji Sokoła z udziałem licznych producentów, w tym m.in. duetu White House, Beathoavenz, Korzenia i Emade. Natomiast druga, opracowana przez Jędkera płyta została w całości wyprodukowana przez Toma Meyera. W ramach promocji obu płyt został zrealizowane teledyski do utworów „Mogę wszystko”, „Minorum gentium” oraz „I tak to osiągnę”.
W czerwcu 2006 roku grupa wzięła udział trasie koncertowej RBK Hip Hop Tour 2006 promowanej kompilacją "pod tym samym tytułem". Potrzeby wydawnictwa skład zarejestrował piosenkę „Uszanuj 3". Po zakończonych występach WWO Jędker wyemigrował do Anglii. Tego samego roku powołał projekt muzyki tanecznej pod nazwą Monopol. W międzyczasie, w grudniu 2006 roku ukazała się kompilacja "Prosto Mixtape Deszczu Strugi". Na płycie znalazł się utwór WWO zarejestrowany we współpracy z francuskimi wykonawcami Lil’ Dap i Soundkail – „You Don’t Exist”. Rok później, w Polsce ukazał się debiut solowy Jędkera zatytułowany "Czas na prawdę". Natomiast Sokół powrócił do koncepcji duetu TPWC, który w latach poprzednich, z przerwami współtworzył wraz z Ponem. W 2008 roku skład WWO gościł na kolejnej produkcji DJ-a Decksa – "Mixtape 4" w utworze „Lojalność i przyjaźń”. Natomiast rok później muzycy rapowali na płycie Fu – "Retrospekcje" w kompozycji „Ekskluzywny nokaut”. Zobrazowane teledyskiem nagranie rok później trafiło także na mixtape Funiszka i DJ-a Element "Projekt 30 Mixtape". Także w 2010 roku na składance "Prosto Mixtape 600V" znalazł się zarejestrowany przez Komplex, WWO i Remiego utwór – „Bolji svet (Big Boss Remix)”. 26 lutego 2013 roku ukazało się wznowienie pierwszego albumu grupy "Masz i pomyśl". Nagrania dotarły do 13. miejsca na liście OLiS.

</doc>
<doc id="164312" url="https://pl.wikipedia.org/wiki?curid=164312" title="Naświetlarka">
Naświetlarka

Naświetlarka, fotonaświetlarka – urządzenie wykorzystywane w poligrafii do nanoszenia metodą optyczną obrazu drukowego bezpośrednio na formę drukową lub na formę kopiową służącą później do wykonania formy drukowej.
Wyróżnia się kilka typów naświetlarek.
W technologiach CtF i CtP spotykane są dwa rozwiązania naświetlarek:
W obu powyższych rozwiązaniach, na kliszy lub płycie powstaje w wyniku naświetlenia obraz utajony, który trzeba następnie poddać obróbce chemicznej w celu wywołania i utrwalenia obrazu.
Konstrukcja naświetlarek bębnowych ma przewagę nad liniowymi ze względu na dokładność i powtarzalność naświetlanego rysunku, gdyż naświetlana powierzchnia nie porusza się. Skutkuje to m.in. tym, że poszczególne wyciągi barwne można w dowolny sposób rozkładać na arkuszu filmu bez obawy o późniejsze ich spasowanie. Wadą jest ograniczenie wielkości naświetlanego materiału do wielkości (szerokości i obwodu) bębna. W naświetlarkach liniowych zaś można naświetlać powierzchnie ograniczone szerokością filmu, za to długość jest teoretycznie ograniczona tylko długością filmu w rolce. Jednak ze względu na gorszą geometrię naświetlarek liniowych kolejne wyciągi barwne dla danego użytku muszą być naświetlane szeregowo (a więc nie można ich np. naświetlać parami na kliszy obok siebie), a ponadto rozwijanie filmu i jego późniejsze zwijane w kasecie odbiorczej dodatkowo pogarsza geometrię obrazu. Stąd w naświetlarkach liniowych cały wielokolorowy użytek musi być naświetlany na wspólnym kawałku filmu, a jeśli film skończy się przed ostatnim kolorem, to trzeba od początku naświetlać wszystkie kolory z nowej rolki. W naświetlarkach bębnowych tego rodzaju problemy w zasadzie nie powstają.
Prędkość naświetlarek liniowych jest zazwyczaj większa od naświetlarek bębnowych.
Naświetlarki do klisz są z reguły użytkowane bezpośrednio w studiach DTP lub w ogólnodostępnych punktach usługowych, natomiast naświetlarki do blach, choć są użytkowane w punktach usługowych współpracujących bezpośrednio z konkretnymi drukarniami, to jednak częściej spotykane są na miejscu w drukarniach pracując na potrzeby własne.
Natomiast konstrukcja, zastosowanie i reguły rządzące się naświetlarkami w technologii CtPress są zupełnie inne od dwu wymienionych wcześniej i trudno tu o jakieś porównania.

</doc>
<doc id="164314" url="https://pl.wikipedia.org/wiki?curid=164314" title="Fotonaświetlarka">
Fotonaświetlarka



</doc>
<doc id="164315" url="https://pl.wikipedia.org/wiki?curid=164315" title="Język tabasarański">
Język tabasarański

Język tabasarański (nazwa własna: Табасаран чIал) – jeden z języków kaukaskich, używany przez Tabasaranów w południowym Dagestanie oraz w północnym Azerbejdżanie. Należy do zespołu samurskiego (tzw. języki lezgińskie), tworzącego podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich.
Używany, według różnych szacunków, przez ok. 95 tys. osób (1995 r.) do nawet 132 tys. (według spisu powszechnego, przeprowadzonego w 2000 r., który czasami jest kwestionowany jeśli chodzi o metodologię oraz możliwe przekłamania wyników, ze względu na pomijanie drobniejszych narodów i języków).
Język tabasarański wyróżnia się rekordową liczbą przypadków, których, według niektórych źródeł, ma być aż 45, jak również używaniem rzadkiego fonemu: [].
Wyróżnia się dwa dialekty języka tabasarańskiego: północny i południowy, który stał się podstawą współczesnego języka literackiego. Początki piśmiennictwa w języku tabasarańskim sięgają XVII w., kiedy to zaczęto zapisywać alfabetem arabskim, teksty przeznaczone głównie do celów religijnych. W późniejszym czasie (XVIII–XIX w.) sporadycznie zapisywano także tabasarańskie teksty niereligijne, takie jak np. pieśni ludowe, jednak w związku z niewielkim stopniem alfabetyzacji Tabasaranów teksty te nie były szeroko rozpowszechnione. Ponadto znaczną część twórczości zapisywano w lepiej rozwiniętych językach literackich, arabskim i azerskim. Prace nad stworzeniem współczesnego tabasarańskiego języka literackiego rozpoczęto w latach trzydziestych XX w. Początkowo, od 1932 r. był on zapisywany łacinką, później jednak (1938 r.), na mocy decyzji władz sowieckich wprowadzono jako obowiązujący alfabet cyrylicę, opartą na rosyjskiej. Dziś jest to jeden z lepiej rozwiniętych literackich języków Dagestanu. W języku tabasarańskim ukazuje się prasa codzienna, książki (literatura piękna, dzieła naukowe), pod koniec lat 90. XX w. rozpoczęto nawet przekład Biblii na tabasarański.
Oprócz swego własnego języka, większość Tabasaranów zna także rosyjski, jako język urzędowy Federacji Rosyjskiej, w Azerbejdżanie także język azerski.

</doc>
<doc id="164316" url="https://pl.wikipedia.org/wiki?curid=164316" title="Hubert II">
Hubert II



</doc>
<doc id="164317" url="https://pl.wikipedia.org/wiki?curid=164317" title="Szyfr Bacona">
Szyfr Bacona

Szyfr Bacona jest szyfrem, w którym tekst zaszyfrowany zawiera pięcioliterowe ciągi złożone z liter a i b. Szyfrowanie i odszyfrowanie przebiega według schematu:
 A = aaaaa
 B = aaaab
 C = aaaba
 D = aaabb
 E = aabaa
 F = aabab
 G = aabba
 H = aabbb
 I/J = abaaa
 K = abaab
 L = ababa
 M = ababb
 N = abbaa
 O = abbab
 P = abbba
 Q = abbbb
 R = baaaa
 S = baaab
 T = baaba
 U/V = baabb
 W = babaa
 X = babab
 Y = babba
 Z = babbb

</doc>
<doc id="164319" url="https://pl.wikipedia.org/wiki?curid=164319" title="Hemp Gru">
Hemp Gru

Hemp Gru – polski rapowy zespół muzyczny. Zespół powstał w 1998 roku w Warszawie z inicjatywy raperów: Roberta „Wilku” Darkowskiego znanego z występów w grupach FJS i Molesta Ewenement oraz Macieja „Bilona” Bilki. Skład współtworzyli także Piotr „DJ Steez” Szulc oraz hypeman Marek „Żary” Omelańczuk. Formacja współpracowała z takimi grupami i wykonawcami jak: WWO, Zipera, Pono, Peja, Sokół, Koras, Ero, ZIP Skład, Pablopavo, Włodi, RRI, Bez Cenzury, JWP, THS Klika, Dixon37, Firma czy Ras Luta.
Z zespołem związany był kolektyw Diil Gang w którego skład wchodzą: Damian „Bas Tajpan” Krępa, Maciej „Bilon” Bilka, DJ Steez, DJ Story, Przemysław „Fuso” Łuniewski, Hudy HZD, Jasiek MBH, Jongmen, Kubiszew, Kulfon, Łukasz „Paluch” Paluszak, Szczurek, Szwed SWD, Robert „Wilku” Darkowski i Marek „Żary” Omelańczuk.
Historia.
Grupa zadebiutowała utworem „Na krawędzi” wydanym w 1998 roku na kompilacji "Hiphopowy raport z osiedla w najlepszym wykonaniu". W 2004 roku nakładem wytwórni muzycznej Prosto ukazał się debiutancki album grupy zatytułowany "Klucz". Nagrania były promowane teledyskami do utworów „To jest to”, „Nienawiść” i „Sami swoi”. 27 kwietnia 2006 r. na oficjalnej stronie Molesty Ewenement, Wilku i Bilon oświadczyli, iż zakończyli pracę z wytwórnią Prosto. Wkrótce potem Wilku powołał wytwórnię muzyczną pod nazwą DIIL Records.
15 stycznia 2008 roku Komisja Europejska przyznała Hemp Gru nagrodę European Border Breakers Awards (EBBA). Wręczenie nagrody odbyło się 27 stycznia 2008 w Cannes, w dniu otwarcia największych międzynarodowych targów muzycznych MIDEM.
15 kwietnia 2009 roku ukazał się drugi album Hemp Gru zatytułowany "Droga". W ramach promocji grupa zrealizowała osiem teledysków, w tym do takich utworów jak: „...w hemp armii”, „63 dni chwały”, „Niespełnione obietnice” czy „Wyrok ulicy”. Nagrania były także promowane podczas trasy koncertowej w Polsce.
16 kwietnia 2011 roku ukazał się pierwszy minialbum grupy "Jedność". Początkowo miał ukazać się 26 marca tego samego roku. Gościnnie w nagraniach wzięli udział: Jr. Stress, Paluch, Żary i Banda de Chicas. Album promowany był utworem „Jedność” do którego powstał teledysk. Według strony internetowej hip-hop.pl, album dwa dni po premierze uzyskał status złotej płyty sprzedając się w ilości ponad 15 000 egzemplarzy.
Premiera drugiego minialbumu pt. "Lojalność" odbyła się 3 grudnia 2011 roku. Pierwszym singlem promującym album został utwór „Kiedy zabraknie słońca”.
10 grudnia także 2011 roku ukazał się pierwszy album koncertowy pt. "Jedność". Na płycie znalazł się materiał z finału trasy koncertowej w warszawskim klubie Palladium.
12 grudnia 2012 roku ukazał się trzeci minialbum formacji zatytułowany "Braterstwo". Pod koniec 2012 r. zespół zawiesił działalność.
Po sześciu latach nieobecności Hemp Gru wrócił na scenę. Ich nowy album zatytułowany "Eter" ukazał się 9 listopada 2018 roku z okazji 20-lecia istnienia zespołu. 

</doc>
<doc id="164322" url="https://pl.wikipedia.org/wiki?curid=164322" title="Sortowanie introspektywne">
Sortowanie introspektywne

Sortowanie introspektywne (ang. "introspective sort" lub "introsort") – odmiana sortowania hybrydowego, w której wyeliminowany został problem złożoności O(n2) występującej w najgorszym przypadku algorytmu sortowania szybkiego.
Sortowanie Hybrydowe.
Pomysł Sortowania Hybrydowego opiera się na spostrzeżeniu, że ogromna liczba rekurencyjnych wywołań algorytmu Quick Sort jest realizowana dla małych tablic. W przypadku małych tablic czynności organizacyjne dokonywane przez procedurę Partition, takie jak wyznaczenie mediany z trzech, przygotowanie wskaźników i sprawdzanie warunków na nie nakładanych, zajmują relatywnie dużo czasu w stosunku do rozmiaru samej tablicy. Poza tym, samo wywołanie rekurencyjne jest czasochłonne i zajmuje miejsce na stosie, a dla 5-elementowej tablicy mogą być potrzebne nawet 3 wywołania. Dlatego też w algorytmie Sortowania Hybrydowego przyjęto, że małe tablice będą sortowane jednym z elementarnych algorytmów sortowania, które chociaż mają kwadratową złożoność obliczeniową, dla zbiorów o niewielkim rozmiarze działają relatywnie szybko. Opisana metoda nazywana jest „odcinaniem małych podzbiorów” i realizowana jest w ten sposób, że warunkiem wywołania rekurencyjnego procedury Quick Sort jest rozmiar tablicy większy od pewnej ustalonej wartości, eksperymentalnie wyznaczonej na 9.
Po zakończeniu rekurencyjnych wywołań procedury Quick Sort tablica podzielona jest na szereg małych podzbiorów o rozmiarze nie większym niż 9, porozdzielanych elementami, które w rekurencyjnych wywołaniach procedury Quick Sort wykorzystywane były jako elementy osiowe. Dla każdego takiego podzbioru prawdą jest, że klucz żadnego z jego elementów nie jest mniejszy od klucza jakiegokolwiek elementu poprzedzającego zbiór w tablicy ani nie jest większy od klucza jakiekolwiek elementu po nim następującego. Dla prawie posortowanej tablicy wywołuje się wówczas procedurę Sortowania Przez Wstawianie, której zadaniem jest uporządkowanie zbioru do końca. Sortowanie Przez Wstawianie jest elementarnym algorytmem sortowania, ale posiada liniową złożoność obliczeniową dla uporządkowanych tablic danych, ponieważ każdy kolejny element jest przepychany do przodu tablicy do momentu natrafienia na element od niego mniejszy. Jeśli tablica jest podzielona na podzbiory w taki sposób, jak opisano powyżej, to elementy każdego podzbioru będą porównywane tylko ze sobą.
Sortowanie Introspektywne.
Głównym założeniem algorytmu Sortowania Introspektywnego jest obsługa najgorszego przypadku algorytmu Sortowania Szybkiego tak, aby zapewnić logarytmiczno-liniową złożoność obliczeniową. Przypomnijmy, że w najgorszym przypadku podziały wykonywane przez procedurę Partition były zdegenerowane i algorytm Quick Sort wykonywał O(n2) porównań. 
Rozwiązaniem problemu złożoności obliczeniowej O(n2) w najgorszym przypadku jest badanie głębokości rekurencji. W procedurze głównej Sortowania Introspektywnego: Hybrid Introspective Sort tworzona jest stała M o wartości 2∙log2n, która określa maksymalną dozwoloną głębokość wywołań rekurencyjnych. Następnie wywoływana jest procedura Intro Sort. Procedura Intro Sort przyjmuje jako dodatkowy parametr wartość M, która określa maksymalną dozwoloną głębokość wywołań rekurencyjnych z poziomu, na którym obecnie się znajdujemy. Jeżeli wartość parametru M wynosi 0, wywołania rekurencyjne są kończone i dla podproblemu, którym obecnie się zajmujemy, wywoływana jest procedura Sortowania Przez Kopcowanie, które jest traktowane jako sortowanie pomocnicze. 
W przypadku gdy M &gt; 0 procedura Intro Sort działa podobnie jak procedura Quick Sort. Wywoływana jest procedura Partition, która dzieli tablicę na dwa rozłączne podzbiory, gromadząc w pierwszym elementy posiadające klucze o wartości mniejszej równej wartości klucza elementu rozdzielającego, a w drugim elementy o wartościach kluczy większych równych kluczowi pivota. Następnie dla obu podzbiorów wywołana jest rekurencyjnie procedura Intro Sort z parametrem M pomniejszonym o 1, w związku z czym maksymalna dozwolona głębokość rekurencyjnych wywołań z następnego poziomu jest o 1 mniejsza.
Dzięki zastosowanej procedurze otrzymujemy gwarancję, że w najgorszym przypadku algorytmu Sortowania Szybkiego (sekwencja Median-Of-Three killer) po zrealizowaniu 2∙log2n zdegenerowanych podziałów rekurencja zostanie zatrzymana i wywołana zostanie procedura sortowania pomocniczego Heap Sort, którego złożoność obliczeniowa wynosi O(n∙log2n). Dla losowych danych Sortowanie Przez Kopcowanie działa około 3 razy dłużej niż Sortowanie Szybkie, zauważmy jednak, że dozwolona głębokość wywołań rekurencyjnych 2∙log2n przekracza głębokość rekurencji w średnim przypadku, czyli około 1,39∙log2n. Dzięki temu dla danych losowych Sortowanie Introspektywne będzie działało tak samo jak Sortowanie Szybkie z odcinaniem małych podzbiorów, a Sortowanie Przez Kopcowanie jako sortowanie pomocnicze wywoływane będzie tylko wówczas, gdy przynajmniej początkowe podziały będą zdegenerowane.
Listing procedury Hybrydowego Sortowania Introspektywnego w języku C++.
template &lt;class Item&gt;
void Hybrid_Introspective_Sort (Item *Array, long N)
 IntroSort(Array,N,(int)floor(2*log(N)/M_LN2));
 Insertion_Sort(Array,N);
 
template &lt;class Item&gt;
void IntroSort (Item *Array, long N, int M)
 long i;
 if (M&lt;=0)
 Heap_Sort(Array,N);
 return;
 i=Partition(Array,0,N);
 if (i&gt;9)
 IntroSort(Array,i,M-1);
 if (N-1-i&gt;9)
 IntroSort(Array+i+1,N-1-i,M-1);
Kod procedury Partition jest taki sam, jak w przypadku sortowania szybkiego:
template &lt;class Item&gt;
long Partition (Item *Array, long L, long R)
 long i, j;
 if (R&gt;=3)
 MedianOfThree(Array,L,R);
 for (i=L, j=R-2; ; )
 for ( ; Array[i]&lt;Array[R-1]; ++i);
 for ( ; j&gt;=L &amp;&amp; Array[j]&gt;Array[R-1]; --j);
 if (i&lt;j)
 Exchange(Array,i++,j--);
 else break;
 Exchange(Array,i,R-1);
 return i;
 
template &lt;class Item&gt;
void MedianOfThree (Item *Array, long &amp;L, long &amp;R)
 if (Array[++L-1]&gt;Array[--R])
 Exchange(Array,L-1,R);
 if (Array[L-1]&gt;Array[R/2])
 Exchange(Array,L-1,R/2);
 if (Array[R/2]&gt;Array[R])
 Exchange(Array,R/2,R);
 Exchange(Array,R/2,R-1);
 
template &lt;class Item&gt;
void Exchange (Item *Array, long i, long j)
 Item temp;
 temp=Array[i];
 Array[i]=Array[j];
 Array[j]=temp;
Kod procedury Heap Sort to kod sortowania przez kopcowanie: 
template &lt;class Item&gt;
void Heap_Sort (Item *Array, long N)
 long i;
 for (i=N/2; i&gt;0; --i)
 Heapify(Array-1,i,N);
 for (i=N-1; i&gt;0; --i)
 Exchange(Array,0,i);
 Heapify(Array-1,1,i);
template &lt;class Item&gt;
void Heapify (Item *Array, long i, long N)
 long j;
 while (i&lt;=N/2)
 j=2*i;
 if (j+1&lt;=N &amp;&amp; Array[j+1]&gt;Array[j])
 j=j+1;
 if (Array[i]&lt;Array[j])
 Exchange(Array,i,j);
 else break;
 i=j;
Procedura Insertion Sort to procedura sortowania przez wstawianie:
template &lt;class Item&gt;
void Insertion_Sort (Item *Array, long N)
 long i, j;
 Item temp;
 for (i=1; i&lt;N; ++i)
 temp=Array[i];
 for (j=i; j&gt;0 &amp;&amp; temp&lt;Array[j-1]; --j)
 Array[j]=Array[j-1];
 Array[j]=temp;
Złożoność obliczeniowa, najlepszy i najgorszy przypadek algorytmu.
W przypadku ogólnym, a więc również w najgorszym, algorytm Sortowania Introspektywnego posiada złożoność obliczeniową O(n∙log2n).
W najgorszym przypadku algorytm wykonuje najpierw M=2∙log2n rekurencyjnych wywołań, takich jak w Sortowaniu Szybkim, a następnie dla pozostałego podzbioru wywołuje procedurę Heap Sort. Tak więc w najgorszym przypadku dane na pozycjach o indeksach: 0, od N/2–M do N/2 i od N/2–2∙M do N muszą być ustawione w sekwencji Median-Of-Three killer, a dane na pozostałych pozycjach muszą stanowić zły przypadek dla algorytmu Heap Sort, na przykład być posortowane. W takiej sytuacji algorytm wykona około 4∙n∙log2n+n–6∙(log2n)2 operacji porównywania danych.
W najlepszym i pośrednim przypadku jednak algorytm Sortowania Introspektywnego działa tak samo, jak algorytm Sortowania Szybkiego, stąd można wywnioskować, że w najlepszym przypadku dla danych posortowanych wykonywanych będzie około n∙log2n porównań, a dla danych losowych około 1,39∙n∙log2n porównań.
Algorytm Sortowania Introspektywnego potrzebuje O(log2n) pamięci na stos w każdym przypadku i jest algorytmem sortującym w miejscu.

</doc>
<doc id="164324" url="https://pl.wikipedia.org/wiki?curid=164324" title="Ślesin">
Ślesin

Ślesin – miasto w Polsce położone w województwie wielkopolskim, w powiecie konińskim, siedziba gminy miejsko-wiejskiej Ślesin.
Do 1954 roku siedziba gminy Sławoszewek. Miasto biskupstwa poznańskiego, pod koniec XVI wieku leżało w powiecie konińskim województwa kaliskiego. W latach 1975–1998 miasto administracyjnie należało do województwa konińskiego.
Według danych z 31 grudnia 2009 miasto liczyło 3182 mieszkańców.
Położone jest nad Jeziorem Ślesińskim oraz Jeziorem Mikorzyńskim. Przez miasto prowadzą drogi do Konina i Bydgoszczy (DK25) oraz Słupcy i Sompolna (DW263).
Etymologia nazwy.
Według legendy nazwa miasta pochodzi od imienia rodu Szleszy, który zasiedlił we wczesnym średniowieczu okoliczne pola nad jeziorem. Przez wieki ulegała ona przekształceniom – Sleszyn, Slessyno, Szlyeszyno, Sliesin, by od 1889 roku ustalona została oficjalna, obowiązująca dzisiaj wersja nazwy.
Niemiecką nazwę "Schlüsselsee" można rozumieć jako „miasto położone nad kluczowym (znaczącym) jeziorem”.
Historia.
Początki miasta.
Pierwsza wzmianka o miejscowości pojawiła się w 1231 roku w dokumencie księcia Konrada I Mazowieckiego, który wtedy przekazał wieś biskupom poznańskim w zamian za zaciągnięte długi. W ich posiadaniu była do końca XVIII w. Pierwszym właścicielem był biskup Dulicz, którego herb po dziś dzień jest godłem miasta. 20 stycznia 1358 roku miejscowość Szleszyno otrzymała średzkie prawa miejskie, nadane przez króla Kazimierza Wielkiego. Biskup poznański Jan Teczyński uhonorował wtedy miasto herbem Dulicz. Jednym z przywilejów było prawo organizowania targów przez 7 lat. Pozwoliło to na gospodarczy rozwój miasteczka, gdzie mieszkańcy prowadzili handel owcami, wołami i trzodą chlewną z niemieckimi kupcami. Osiem razy w roku odbywały się tu jarmarki połączone ze spędem bydła. Już wtedy zaznaczyło się korzystne położenie miasta na szlaku handlowym łączącym Wielkopolskę z Mazowszem, a później głównie Poznań z Warszawą. Miasteczko nigdy jednak nie rozrosło się ani liczebnie, ani gospodarczo. O jego małym znaczeniu świadczy fakt, że w 1458 roku w czasie wojny trzynastoletniej prowadzonej z Zakonem Krzyżackim osada była zobowiązana wystawić tylko dwóch pieszych.
Z okresu lokacji Ślesina pochodzi jego układ urbanistyczny o małomiasteczkowej zabudowie z murowanymi parterowymi domami.
W XVI wieku Ślesin znajdował się na terenie województwa kaliskiego w ramach prowincji wielkopolskiej, powiatu konińskiego (w innych granicach niż obecnie). Od 1579 używana jest obecna nazwa miasta. W tym roku w rejestrze podatkowym umieszczono adnotację o jego przynależności do biskupów poznańskich. We wpisie z 1618 roku określono Ślesin jako wieś, w której pracuje 4 rzemieślników i 2 rybaków. Pozostali mieszkańcy zajmowali się rolnictwem. W 1604 roku na miejscu zniszczonej świątyni postawiono murowany kościół w stylu gotyckim. W 1900 roku na ocalałych fundamentach wzniesiono tam prezbiterium i 2 kaplice, które istnieją do dziś.
W 1655 roku w trakcie najazdu Szwedzi spalili zabytkowy drewniany kościół, który wprawdzie odbudowano, ale który został potem ponownie zniszczony w pożarze. Z kolejnym żywiołem miasto musiało się zmierzyć w 1725 roku, kiedy to przez Polskę przechodziły powodzie, które dotknęły też osady położone nad jeziorami ciągnącymi się do Gopła. Nabrzeżne domostwa zostały zalane, a ludzie zmuszeni byli je opuścić i szukać wyżej położonych terenów w pobliskiej puszczy. Budowano tam szałasy czekając, aż poziom wód opadnie, po czym zaczęto odbudowę osady.
Okres zaborów.
Od 1793 roku miasto, wraz z całą Wielkopolską, znalazło się pod zaborem pruskim. Ówczesne źródła podają, że miasto zamieszkiwało 175 mieszkańców, z czego większość trudniła się rolnictwem, a na jego terenie znajdowało się 45 drewnianych domów. Właściciel miasta posiadał 2 wiatraki. W 1800 roku miasto liczyło już 489 mieszkańców, co świadczy o rozwoju gospodarczym.
W 1807 roku miasto znalazło się w Księstwie Warszawskim. W roku 1812 w Ślesinie zbudowano Łuk Triumfalny na cześć Cesarza Francuzów Napoleona Bonaparte, który przechodził przez Ślesin 4 lata wcześniej. Okazały obiekt miał go witać ponownie w 1812 r., po (jak zakładano) zwycięskiej kampanii rosyjskiej. Budowla jest zwana powszechnie „Bramą Napoleona”. Obecnie jest to najcenniejszy zabytek miasta.
W 1815 roku miasto znalazło się w Królestwie Polskim. Dziesięć lat później mieszkało już w nim 881 osób w 107 domach. W czasie powstania styczniowego w 1863 roku walki toczyły się w pobliskim Ignacewie. Pamięć o bitwie i jej bohaterach obecna była w miejscowej społeczności, o czym świadczy pomnik z polnego kamienia z napisem "Poległym na chwałę – żywym na otuchę", postawiony w 1917 roku na mogile powstańców. W 1870 roku za czynne uczestnictwo obywateli w powstaniu Ślesin utracił prawa miejskie. 31 maja 1879 roku miejscowość znalazła się w gminie Sławoszewek należącej do powiatu konińskiego.
Specjalizacją tego obszaru była wtedy hodowla gęsi na pierze, które jak mówi legenda – „podkuwano” przeganiając stado przez smołę i rozsypane pierze. W ten sposób ptaki uzyskiwały ochronną warstwę na łapach i mogły wędrować wiele kilometrów. W okolicach wytworzyła się tzw. kmina ochweśnicka, żargon zapożyczony od skulskich malarzy obrazów kultu maryjnego – Ochweśników (od żargonowego „ochweśnik” – obraźnik, malarz obrazów religijnych, z czasem sprzedawca). Tego żargonu używano także w Krotoszynie. W Ślesinie używano go między innymi wśród wędrownych handlarzy.
Przy rynku znajduje się Bank Spółdzielczy, który zaczął działać w 1912 roku pod nazwą Kasa Stefczyka.
Dwudziestolecie międzywojenne.
Po odzyskaniu przez Polskę niepodległości powstał spontanicznie Obywatelski Komitet Straży Bezpieczeństwa. Rozpoczął się okres znacznego rozwoju miasta. Duże zasługi dla miasta wniósł od 1906 roku ks. Jan Lagier, który jako patriota i społecznik nawoływał w czasie mszy do pomocy w brukowaniu ulic. Mieszkańcy odpowiadali czynem, a dzieci przynosiły na lekcje po jednym kamieniu. Gliniane domy zastępowano murowanymi, a piaszczyste dotąd drogi brukowano polnym kamieniem. W 1921 roku Ślesin odzyskał prawa miejskie i liczył 2078 osób oraz 209 domów. Ślesinianie w podzięce za wolną ojczyznę wybudowali w 1922 roku Pomnik św. Rodziny, który w czasie II wojny światowej został zburzony, a w 1991 odbudowany. Do II wojny światowej na terenie miasteczka mieszkali też osadnicy niemieccy i Żydzi.
Przed wybuchem wojny miasto znajdowało się na terenie województwa poznańskiego, na obszarze ówczesnego powiatu konińskiego.
Okres II wojny światowej.
We wrześniu 1939 roku na terenie gminy (nad brzegiem jezior Mikorzyńskiego i Ślesińskiego oraz kanału Warta-Gopło) kompania z 17 DP, junaków i 37 robotników zbudowała 7 schronów. Wykorzystano je dla osłony wycofującej się w kierunku na Warszawę Armii Poznań, przez batalion ON „Opalenica”.
Zajęcie przez wojska niemieckie terenów Konina i okolic nastąpiło około 13 września 1939 r. Władze niemieckie, przy pomocy miejscowych Niemców, zorganizowały swoje pierwsze urzędy, początkowo wzywając wszystkich pozostałych na miejscu polskich urzędników do natychmiastowego powrotu do pracy. Kierownikami w nich zostawali Niemcy, którzy przybyli z terenu III Rzeszy lub dawni obywatele polscy, narodowości niemieckiej, którzy zamieszkiwali te tereny przed wojną. Okupacja hitlerowska doprowadziła do zniszczeń pomników, kościołów i ich wyposażenia. Wtedy też założono park miejski.
Już na początku niemieckiej okupacji w Różopolu w odwecie za śmierć 4 Niemców po łapance wykonano egzekucję na 18 osobach. Zwłoki do dzisiaj znajdują się we wspólnej mogile na cmentarzu w Ślesinie. Od 1969 roku stoi tam pomnik upamiętniający poległych. Na ścianie domu przy pl. Wolności 13 w Ślesinie (mieścił się tu posterunek żandarmerii hitlerowskiej i areszt) wmurowano tablicę ku czci osób pomordowanych jesienią 1939 r. oraz w latach 1942 i 1943. Rodzima ludność pochodzenia polskiego musiała opuszczać swoje domy i pracować w obozach pracy.
Podczas okupacji Ślesin znalazł się na terenach włączonych do III Rzeszy, w tzw. okręgu Rzeszy – Kraj Warty ("Warthegau"), w rejencji inowrocławskiej, pod nazwą "Sleszyn". Ślesin został wyzwolony przez pododdziały Armii Czerwonej 20 stycznia 1945 roku.
Czasy PRL.
13 października 1948 roku w mieście wybuchł pożar, który strawił 10 domów. Po 1953 roku miasteczko zaczęło przeżywać coraz szybszy wzrost gospodarczy i kulturalny. Wtedy to zradiofonizowano je, powstało też kino, biblioteka i nastąpiła stopniowa elektryfikacja.
Od 1 stycznia 1973 roku w wyniku reorganizacji rad narodowych rozpoczął działalność Urząd Miasta i Gminy Ślesin, po zniesieniu istniejących od 1952 roku 16 gromad tworzących gminę: Biskupie, Cegielnia, Dąbrowa, Goranin, Makarowo Sławenckie, Marianowo, Mikorzyn, Ostrowąż, Roztoka, Różnowa, Sławęcin, Sławoszewek, Sławoszewo, Szyszyn, Szyszyńskie Holendry i Żółwieniec. Znaczenie Ślesina wzrosło i zwiększył się obszar administrowany przez miasto – o dawną gminę Ślesin, Piotrkowice i miasto Ślesin, poza tym część gminy Gosławice i sołectwa Licheń Stary, Kępa, Bylew i Honoratka.
W lesie nad Jeziorem Ślesińskim usytuowano duży ośrodek sportowo-rekreacyjny Zjednoczenia Przemysłu Sprzętu Sportowego „Polsport” (hotel z restauracją i sezonową kawiarnią oraz plaża z kąpieliskiem i wypożyczalnią sprzętu). Funkcjonowały tu również ośrodki wypoczynkowe fabryki „Haft” w Kaliszu, Zespołu Elektrowni „PAK” oraz Kopalni Węgla Brunatnego „Konin”. Dużą atrakcją były rejsy stateczku wycieczkowego „Pawełek” na Jezioro Gopło.
Do 1975 r. Ślesin należał administracyjnie do powiatu konińskiego w województwie poznańskim. W latach 80. XX wieku powstały osiedla domków jednorodzinnych – na południu Osiedle Powstańców Wielkopolskich, a na północy Osiedle Północ. Istniejącą dotąd część miasta nazwano Starym Miastem. Przez miasto kilkadziesiąt lat kursowała Sompolińska Kolej Dojazdowa w kierunku Koła lub Jabłonki i dalej Gniezna.
W miejscowości działało Państwowe gospodarstwo rolne Ślesin.
Czasy najnowsze.
Po roku 1989 możliwe stało się utworzenie samorządów i modernizacja miasta. W ostatnich latach wybudowano nowy budynek gimnazjum, Miejsko-Gminny Ośrodek Kultury, w 2009 roku kompleks boisk sportowych typu „Orlik 2012”, a w 2010 r. przystań żeglarską Marina. Zabudowa Ślesina ciągnie się w kierunku północnym do miejscowości Szyszyn i Żółwieniec, a na południu przez Wąsosze i Mikorzyn łączy się z układem miejskim pobliskiego Konina.
W listopadzie 2010 r. ukończono renowację rynku. W 2012 r. oddano do użytku bulwar ciągnący się wzdłuż jeziora, od parku do Mikorzyna. Przy bulwarze znajdują się: plac zabaw, siłownia i skatepark. Planuje się budowę aquaparku na bazie wód geotermalnych. Powołano do tego celu spółkę Termy Ślesińskie.
We wrześniu 2012 r. Brama Napoleona została przemalowana, a w parku postawiono Pomnik Napoleona.
Ślesin jest siedzibą kilku przedsiębiorstw zajmujących się wyrobami z pierza (kołdry, poduszki) oraz producenta materaców lateksowych Hevea.
Sport.
W miejscowości działa uczniowski klub sportowy „UKS Delfin” Ślesin, którego sekcja kajak polo ma na swoim koncie takie osiągnięcia jak mistrzostwo Polski (w 2004), działa również klub sportowy „KS Ślesin”, którego sekcja piłkarska występuje w IV lidze wielkopolskiej, grupa południe.
Wyniki klubu w ostatnich latach:

</doc>
<doc id="164328" url="https://pl.wikipedia.org/wiki?curid=164328" title="Zespół samurski">
Zespół samurski

Zespół samurski (grupa samurska, inna nazwa: języki lezgińskie lub lezgijskie) – grupa blisko spokrewnionych języków kaukaskich, używanych przez ludność w południowym Dagestanie oraz (częściowo) w północnym Azerbejdżanie.
Zespół samurski obejmuje następujące języki (w nawiasie nazwa alternatywna):
W niektórych klasyfikacjach chinalugijski, ze względu na swą odrębność względem pozostałych języków grupy, bywa z niej wyłączany i uznawany za język izolowany. Czasami do grupy tej bywa zaliczany także język udyjski.

</doc>
<doc id="164329" url="https://pl.wikipedia.org/wiki?curid=164329" title="Molesta Ewenement">
Molesta Ewenement

Molesta Ewenement – polska grupa muzyczna wykonująca hip-hop. Zaliczana do prekursorów nurtu ulicznego rapu w Polsce. Powstała w 1995 roku w Warszawie z inicjatywy raperów Piotra „Vienia” Więcławskiego i Pawła „Włodiego” Włodkowskiego pod nazwą Mistic Molesta. Wkrótce potem skład uzupełnił raper – Marek „Kaczy” Andrasik. Zespół zadebiutował w 1998 roku pod nazwą Molesta płytą pt. "Skandal". Nagrania przysporzyły grupie natychmiastowej, ogólnopolskiej popularności, w tym za sprawą singli "Armagedon" i "Wiedziałem że tak będzie".
Po 1998 roku zespół opuścił Marek „Kaczy” Andrasik. Jako duet zespół nagrał album pt. "Ewenement" (1999). Na płycie znalazł się m.in. jeden z przebojów radiowych zespołu zatytułowany „Miejskie bagno”, który dotarł do 9. miejsca Szczecińskiej Listy Przebojów Polskiego Radia. Wydawnictwo uzyskało także nominację do nagrody polskiego przemysłu fonograficznego Fryderyka. Rok później do sprzedaży trafił trzeci album formacji zatytułowany "Taka płyta..." Wydawnictwo, wyróżnione nominacją do Fryderyka, zostało nagrane w poszerzonym składzie o raperów Tomasza „Pelsona” Szczepanka i Roberta „Wilka” Darkowskiego, którzy okazjonalnie współpracowali z zespołem w latach poprzednich.
Następnie Paweł „Włodi” Włodkowski podjął solową działalność artystyczną, której efektem były dwie płyty, wydany w 2003 materiał "...Jak nowonarodzony" i "W..." z 2005 roku. Natomiast Piotr „Vienio” Więcławski i Tomasz „Pelson” Szczepanek utworzyli duet w ramach którego zrealizowali trylogię "Autentyk" (2002–2005). Robert „Wilku” Darkowski równolegle tworzył w powołanym w 1998 roku zespole Hemp Gru, którego debiut pt. "Klucz" trafił do sprzedaży w 2004 roku. Po okresie prac nad innymi projektami, w 2006 roku ukazał się czwarty album kwartetu "Nigdy nie mów nigdy", sygnowany nazwą Molesta Ewenement.
W 2007 roku Robert „Wilku” Darkowski odszedł z Molesty na rzecz Hemp Gru. Pozostali muzycy kontynuowali działalność jako trio. Rok później ukazał się zrealizowany z udziałem licznych gości, piąty album studyjny formacji pt. "Molesta i kumple". Po 2008 roku grupa skupiła się na występach scenicznych, które zostały udokumentowane płytami "Live! in Fonobar" (2009) i "Live in Warsaw 2012" (2012). Równolegle Piotr „Vienio” Więcławski podjął karierę solową, natomiast Tomasz „Pelson” Szczepanek i Paweł „Włodi” Włodkowski we współpracy z Leszkiem „Eldo” Kaźmierczakiem utworzyli zespół Parias.
W latach 1999–2005 członkowie zespołu Molesta Ewenement prowadzili pododdział wytwórni muzycznej Pomaton EMI – Baza Lebel. W 2006 roku, już samodzielnie zespół utworzył oficynę Respekt Records. Obok takich zespołów jak Kaliber 44, Slums Attack, czy Nagły Atak Spawacza Molesta Ewenement z dorobkiem ponad 130 tys. sprzedanych płyt należy do najpopularniejszych zespołów hip-hopowych w Polsce.
W 2016 roku jeden z członków zespołu Molesta „Vienio” oznajmił, że zespół się rozpadł, a prace nad nową płytą zostały przerwane. Ostatnim singlem wydanym przez zespół był utwór „Teraz” opublikowany w 2015 roku.
Biografia.
Zespół powstał w 1995 roku w Warszawie z inicjatywy raperów Piotra „Vienia” Więcławskiego i Pawła „Włodiego” Włodkowskiego pod nazwą Mistic Molesta. Wkrótce potem skład uzupełnił raper – Marek „Kacza” Andrasik. Po raz pierwszy zespół zaistniał w 1997 roku na kompilacji różnych wykonawców "Smak B.E.A.T. Records" z utworem „Osiedlowe akcje”. Na płycie znalazł się także solowy utwór Włodkowskiego zatytułowany „Nie dla sławy i nie dla pieniędzy”. Następnie modyfikacji uległa nazwa formacji, skrócona została do określenia Molesta. 23 marca 1998 roku ukazał debiutancki album zespołu zatytułowany "Skandal". Na płycie wydanej przez B.E.A.T. Records znalazły się piosenki wyprodukowane przez sam zespół, a także Sebastiana „V.O.L.T.-a” Imbierowicza i Mole. Z kolei wśród gości znaleźli się Tomasz Chada, Robert „Wilku” Darkowski, Warszafski Deszcz oraz Tomasz „Pelson” Szczepanek. Płytę poprzedziły single „Armagedon” i „Wiedziałem że tak będzie”, które uplasowały się, odpowiednio na 13. i 29. Szczecińskiej Listy Przebojów Polskiego Radia (SLiP). Do drugiej z piosenek został zrealizowany również teledysk. W międzyczasie, w kwietniu ukazał się album zaprzyjaźnionego z Molestą kieleckiego składu Wzgórze Ya-Pa 3 – "Trzy". Na albumie znalazł się będący efektem współpracy obu zespołów utwór zatytułowany „Co ważne, a co ważne nie jest”. Natomiast, na wydanej pod koniec roku kolejnej płycie kielczan "Ja mam to co ty" znalazły się dwa remiksy tejże piosenki w wykonaniu DJ-a 600V i Elo. Również pod koniec roku, w grudniu ukazała się wydana przez oficynę R.R.X. składanka pt. "Hiphopowy raport z osiedla w najlepszym wykonaniu" z autorskim utworem Molesty – „Rap gra”.
Po 1998 roku zespół opuścił Andrasik. Jako duet zespół podjął prace nad drugim albumem studyjnym. Materiał zatytułowany "Ewenement" ukazał się 6 września 1999 roku. Wcześniej został wydany podwójny singel zwiastujący produkcję – pt. „Dla dzieciaków” / „Miejskie bagno”. Pochodząca ze Stony B piosenka „Miejskie bagno” uplasowała się na 9. miejscu SLiP. Była to najwyżej usytuowana kompozycja z repertuaru Molesty na tejże liście. Do prac nad płytą zespół ponownie zaangażował Sebastiana „V.O.L.T.-a” Imbierowicza, który był współproducentem sześciu z czternastu kompozycji. Pozostałe piosenki zrealizowali Włodkowski i Więcławski, który pod pseudonimem DJ Variat, był także odpowiedzialny za partie scratch’y. Na płycie warszawiaków wystąpili także goście, w tym: ponownie Tomasz Chada, Tomasz „Pelson” Szczepanek, Robert „Wilku” Darkowski oraz jego kolega z zespołu Hemp Gru – Maciej „Bilon” Bilka, członkowie zespołu Mor W.A. Przemysław „Pepper” Rekowski, Przemysław „Łysy” Król i Michał „Wigor” Dobrzański, Tomasz „Borixon” Borycki i Wojciech „Wojtas” Schmidt z grupy Wzgórze Ya-Pa 3, a także związani z kolektywem ZIP Skład Wojciech „Sokół” Sosnowski, Łukasz „Fu” Gaweł i Marcin „Koras” Korczak. Promocji wydawnictwa dopełnił drugi singel zatytułowany „Co jest nauczane”, do którego powstał wideoklip. Druga produkcja Molesty spotkała się także z zainteresowaniem przemysłu muzycznego, czego efektem była nominacja do nagrody Fryderyka.
23 października 2000 roku został wydany pierwszy singel zwiastujący kolejny album Molesty – „Będzie dobrze, dzieciak”. Promowana teledyskiem piosenka dotarła do 34. miejsca SLiP. 2 grudnia, tego samego roku do sprzedaż trafił trzeci album składu zatytułowany "Taka płyta...". Wydawnictwo zostało nagrane w poszerzonym składzie o raperów Tomasza „Pelsona” Szczepanka i Roberta „Wilka” Darkowskiego, którzy współpracowali z zespołem przy poprzednich płytach. Wyróżniony nominacją do Fryderyka album był jedynym w historii działalności warszawskiej formacji na którym nie wystąpili goście. Na płycie znalazło się dwanaście piosenek wyprodukowanych przez sam zespół, a także Michał „Majki” Michaluk i Piotr „Korzeń” Korzeniowski jako kolektyw, pod nazwą Czyste Tchnienie. Album dotarł do 12. miejsca Oficjalnej List Sprzedaży (OLiS), utworzonej w listopadzie tego samego roku przez ZPAV. Kolejny singel z płyty pt. „Muzyka miasta” ukazał się w styczniu 2001 roku. Do, prawdopodobnie najpopularniejszego utworu z płyty powstał także wideoklip. W ramach promocji trzeciego albumu Molesty został ponadto zrealizowany teledysk do utworu „Wszystko co najlepsze”. Także w 2001 roku Molesta zaangażowała się w realizację składanek "Zjazd na baze – remiksy" i "Radio Ewenement 5 G Fm". Na pierwszej z kompilacji znalazły się remiksy piosenek „Wszystko co najlepsze”, „Muzyka miasta” i „Będzie dobrze, dzieciak” w wykonaniu, odpowiednio Mariusza „Bezika” Bareziaka, Włodkowskiego i formacji Czyste Tchnienie. Natomiast na drugiej z płyt Molesta wystąpiła w utworze „Jedenastu”, m.in. u boku Rafała „Pona” Poniedzielskiego i białostockiego zespołu WNB (Wychowani na Błędach).
W 2002 roku Szczepanek i Więcławski utworzyli duet. Pierwszy wspólny album pt. "Autentyk" raperów ukazał się tego samego roku. Kolejne w 2003 "Autentyk 2" i wydana w 2005 roku ostatnia część "Autentyk 3". Nagrania przysporzyły muzykom nowych fanów za sprawą odejścia od typowego dla Molesty, opartego na konfrontacji hip-hopu. Druga płyta z serii przyniosła duetowi ponadto nominację do Fryderyka. W 2003 roku karierę solową rozpoczął także Włodkowski, której efektem były dwie płyty, wydany w 2003 materiał "...Jak nowonarodzony" i "W..." z 2005 roku. W międzyczasie, 2003 roku debiut Molesty składu "Skandal" uzyskał status złotej płyty, sprzedając się w nakładzie 50 tys. egzemplarzy. W okresie absencji, w 2004 roku piosenki kwartetu znalazły się na składankach "To jest hip-hop vol.1" i "Hip-Hop.pl – Kompilacja". Były to, odpowiednio kompozycje „Rap gra” i „Wszystko co najlepsze”.
Po okresie prac nad innymi projektami, 23 października 2006 roku ukazał się czwarty album kwartetu "Nigdy nie mów nigdy", sygnowany nazwą Molesta Ewenement. Wydawnictwo było promowane podwójnym singlem pt. „Powrót” / „Tak miało być”, który ukazał się na płycie winylowej. Pochodząca ze Strony A singla piosenka „Powrót” została wyróżniona tytułem "Polskiego singla roku" w plebiscycie Wudoo i Hip-Hop.pl. Promocji albumu dopełniły liczne teledyski, w tym do utworów: „Tak miało być” / „Grzeczne dzieci”, „Powrót”, „Wróg” oraz „Nie wiem jak Ty”. Płyta została wyprodukowana przez Przemysława „Fuso” Łuniewskiego, Michała „Szczurka” Jurka, Łukasza „L.A.” Laskowskiego, Mariusza „Mazsa” Moczulskiego, duet Tek.En, Damina „Dies” Szweda, Tomasa „Wicha” Pechláka, Ernesta „Reda” Ivandę, Pawła „Spinache” Grabowskiego, Adama „Erio” Piotrowskiego oraz DJ-a Brzydala. Z kolei wśród gości znaleźli się Paweł „Basolog” Kuźmicz, zespół Jamal, Leszek „Eldo” Kazimierczak, Karol „Pjus” Nowakowski, Agata „Setka” Sieradzka, Marcin „Koras” Korczak i Socha.
Nagrania dotarły do 5. miejsca zestawienia OLiS, natomiast po niespełna czterech miesiącach od sprzedaży materiał uzyskał status złotej płyty, sprzedając się w nakładzie 15. tys. egzemplarzy. Wydawnictwo przyniosło zespołowi także nominację do nagrody Asy Empiku.
W listopadzie 2007 roku podczas wspólnego koncertu Molesty, Hemp Gru i Firmy, Darkowski ogłosił, że odchodzi z Molesty na czas nieokreślony. Pozostali muzycy zdecydowali się na kontynuację działalność jako trio. Rok później DJ.B na swym mixtape’ie pt. "Mixtape 2008" wykorzystał pochodzące z repetuaru Molesty piosenki „Ty wiesz, że...”, „Dla społeczeństwa” i „Świat da się lubić”. Z kolei jeden z klasycznych utworów w dorobku składu – „Co ważne a co ważne nie jest” w remiksie Imbierowicza (DJ 600V) trafił na składankę "Road Hip-Hop Classic 2008". 18 września, także 2008 roku ukazał się piąty album studyjny zespołu zatytułowany "Molesta i kumple". Nagrania dotarły do 7. miejsca zestawienia OLiS. Wśród gości na płycie znaleźli się m.in. Michał „Ero” Czajkowski, Paweł „Pablopavo” Sołtys, Karol „Pjus” Nowakowski, Marcin „Kosi” Kosiorek, Piotr „Ten Typ Mes” Szmidt, Paweł „Pezet” Kapliński, Adam „O.S.T.R” Ostrowski, Emil Blef oraz Bartosz „Fisz” Waglewski. Natomiast producentami albumu byli m.in. duet The Returners, Łukasz Mróz i Więcławski. W ramach promocji piątej produkcji warszawskiego zespołu powstały teledyski do pochodzących z płyty utworów „Inspiracje”, „Nikt i nic”, „Wszystko wporzo” oraz „Martwię się”.
Rok później, 17 października nakładem Fonografiki ukazał się pierwszy album koncertowy zespołu zatytułowany "Live! in Fonobar". Na dwupłytowym wydawnictwie znalazł się zapis występu Molesty w warszawskim klubie Fonobar z 27 czerwca 2009 roku. W koncercie gościnnie wzięli udział ponadto Leszek „Eldo” Kazimierczak, Michał „Wigor” Dobrzański, Marcin „Kosi” Kosiorek, Kamil „Grizzlee” Raciborski, Paweł „Pablopavo” Sołtys, Piotr „Ten Typ Mes” Szmidt i Paweł „Pezet” Kapliński. W międzyczasie Szczepanek, Włodkowski we współpracy z Leszkiem „Eldo” Kazimierczakiem utworzyli zespół Parias, którego debiut fonograficzny ukazał się dwa lata później. Wcześniej solową działalność artystyczną podjął Więcławski, którego debiut zatytułowany "Etos 2010" ukazał się rok później. W 2010 roku status złotej płyty uzyskał album "Molesta i kumple", sprzedając się w nakładzie 15. tys. egzemplarzy. Tego samego roku Molesta gościła na płytach Jacka „Tedego” Granieckiego – "FuckTede/Glam Rap" i wspólnej produkcji braci Kaplińskich Pezeta i Małolata – "Dziś w moim mieście". Skład wystąpił, odpowiednio w utworach „Warszafski styl” i „Co by to zmieniło”. Pod koniec roku ukazał się także kolejny mixtape DJ-a Brzydala, któremu ponownie posłużył utwór z dorobku Molesty – „Nikt i nic”. 15 grudnia 2012 roku ukazał się drugi album koncerty Molesty pt. "Live in Warsaw 2012". Materiał został wydany w formie płyty CD i DVD. W 2015 roku wychodzi singiel zapowiadający nową płytę pt. „Teraz”. W 2016 roku jeden z członków zespołu Molesta „Vienio” oznajmił, że zespół się rozpadł a prace nad nową płytą zostały przerwane.

</doc>
<doc id="164331" url="https://pl.wikipedia.org/wiki?curid=164331" title="Tykocin">
Tykocin

Tykocin (, ) – miasto w województwie podlaskim, w powiecie białostockim, siedziba gminy miejsko-wiejskiej Tykocin, położone w Kotlinie Biebrzańskiej nad Narwią, na zachód od Białegostoku. W Tykocinie przebywali wielokrotnie królowie oraz książęta polscy. Duża liczba zabytków, a przede wszystkim zachowany oryginalny układ przestrzenny miasta, z widoczną do dzisiaj granicą części żydowskiej, z oryginalną synagogą (muzeum) powoduje, że miasto jest odwiedzane przez turystów z kraju i zagranicy.
Pod względem historycznym Tykocin leżał na pograniczu Mazowsza i Podlasia. Miasto prywatne, później królewskie, położone było w ziemi bielskiej województwa podlaskiego. Do 1950 r. był siedzibą gminy Stelmachowo. W latach 1975–1998 w woj. białostockim. Tykocin ma połączenia drogowe z Knyszynem, Białymstokiem i Sokołami.
Miasto liczy 1968 mieszkańców (31.12.2019).
Demografia.
Miasto ma 2010 mieszkańców (31 grudnia 2012).
Historia.
Początki Tykocina związane są z grodem mazowieckim, znajdującym się w odległości ok. 3 km na południe od obecnego miasta, którego pozostałości zachowane są w pobliżu wsi Sierki i nazywane potocznie „Zamczyskiem”. W okresie od XI do XIV w. był to mazowiecki gród rzędu kasztelańskiego z podgrodziem. Według badań historyków Tykocin powstał w miejscu przeprawy przez Narew dla skrócenia szlaku handlowego prowadzącego z Połocka i Wilna w kierunku Poznania i Krakowa. Rozwinął się z osady podgrodowej na pograniczu Mazowsza i Wielkiego Księstwa Litewskiego, na fali kolonizacji polskiej z Mazowsza oraz wskutek rozwoju wymiany handlowej w XIV w. między Koroną a Wielkim Księstwem Litewskim.
Tykocin początkowo należał do ziemi wiskiej, gdzie był siedzibą powiatu. Prawa miejskie w 1425 r. nadał Tykocinowi książę mazowiecki Janusz I Starszy w oparciu o prawo chełmińskie. Pierwszym wójtem został Piotr z Gumowa. Po powtórnym przejściu pod władztwo litewskie Tykocin stał się centrum rozległych dóbr i podlaską siedzibą możnego rodu litewskiego Gasztołdów. Po bezpotomnej śmierci ostatniego z rodu – Stanisława Gasztołda, dobra nie przeszły na wdowę Barbarę Gasztołdową z Radziwiłłów według prawa koronnego, a na podstawie prawa litewskiego ― na króla Zygmunta Starego za sprawą możnowładcy litewskiego Jana Hlebowicza konkurującego z rodem Radziwiłłów o władzę w Wielkim Księstwie Litewskim.
Tykocin u schyłku życia Zygmunta Augusta stał się centrum i siedzibą podlaskich dóbr królewskich. W tykocińskiej twierdzy został umieszczony arsenał Rzeczypospolitej, skarbiec (spoczywały tu między innymi słynne arrasy oraz biblioteka króla Zygmunta Augusta). Po wygaśnięciu dynastii Jagiellonów w 1572 r. Tykocin, obok Knyszyna i Wasilkowa, stał się królewszczyzną (starostwem i leśnictwem), pozostając nią do 1661 r., kiedy wraz z całym starostwem otrzymał go na dziedziczną własność uchwałą sejmową sejmu warszawskiego za zasługi dla Rzeczypospolitej hetman Stefan Czarniecki.
Czarniecki odbudował zniszczony w czasie Potopu szwedzkiego zamek i umieścił w nim swój osobisty skarbiec, gromadząc w nim znaczne dobra, które uczyniły jego córki jedną z najlepszych partii w Rzeczypospolitej. Poprzez mariaże córek hetmana, Tykocin wraz ze starostwem stał się własnością Gryfitów Branickich. Braniccy utworzyli w miejscu starostwa hrabstwo tykocińskie, a Tykocin stał się centrum ich podlaskich dóbr. Po pożarze i zniszczeniach wojny domowej o sukcesję między Sasem a Stanisławem Leszczyńskim w XVIII w. Tykocin został gruntownie przebudowany w stylu barokowym.
W czasie zaborów Tykocin znalazł się początkowo pod władzą Prus. W tym okresie Izabela Branicka sprzedała dobra podlaskie rządowi pruskiemu, pozostawiając sobie dobra rodowe Gryfitów Branickich w Małopolsce. Pochowana jednak została w Białymstoku. Prusacy zabudowali część rynku przy bożnicy, jednak nie ukończyli przebudowy miasta, gdyż po traktacie w Tylży w roku 1807 Tykocin znalazł się w Księstwie Warszawskim, zaś w 1815 r. – w granicach Królestwa Polskiego, gdzie pozostawał do roku 1918.
Po II wojnie światowej z powodu zniszczeń utracił prawa miejskie, które odzyskał w roku 1993.
W Tykocinie i okolicach mieszkali Zygmunt Bujnowski oraz Włodzimierz Puchalski, bywała w nim Agnieszka Osiecka, zaś filmy tworzyli Jacek Bromski i Michał Kwieciński.
Król Zygmunt II August stworzył starostwo i leśnictwo tykocińskie po przejęciu w 1542 roku dóbr tykocińskich wskutek bezpotomnej śmierci Stanisława Gasztołda.
Pierwsi osadnicy żydowscy osiedli na tych ziemiach w 1522 roku. Było to dziesięć rodzin żydowskich z Grodna, sprowadzonych na zaproszenie Olbrachta Gasztolta w celu ożywienia handlu. W 1576 roku z ręki Stefana Batorego otrzymali oni prawo osadnictwa potwierdzone w roku 1633 przez Władysława IV. W 1800 roku mieszkańcy pochodzenia żydowskiego stanowili ok. 70% ludności miasta. Tuż przed II wojną światową udział ludności żydowskiej w liczącej 5000 osób populacji miasta wynosił 50%.
W Tykocinie mieściła się druga co do wielkości (po krakowskiej) gmina żydowska w Polsce.
W lecie 1941 roku ludność żydowska licząca około 1400 osób została wymordowana w lasach w pobliżu wsi Łopuchowo.
Zabytki.
W Tykocinie znajduje się ponad 100 obiektów zabytkowych. Najstarszy zespół urbanistyczny historycznego Podlasia z zachowanym układem charakterystycznym dla miasteczka żydowskiego. Jeden z największych przedwojennych ośrodków kultury żydowskiej w Polsce.
Według rejestru zabytków Narodowego Instytutu Dziedzictwa do rejestru zabytków nieruchomych wpisane są następujące obiekty:
Według Zygmunta Glogera pomnik stanął pomiędzy rokiem 1755 a 1760. Jan Klemens Branicki powierzył jego wykonanie najlepszemu rzeźbiarzowi, jaki osiadł wówczas w Warszawie, francuzowi Delone'. 
Przyroda.
Tykocin leży na trasie podlaskiego szlaku bocianiego, biegnącego od Białowieskiego Parku Narodowego przez Biebrzański Park Narodowy do Narwiańskiego Parku Narodowego. Miastu został nadany tytuł Europejskiej Wioski Bocianiej. Przyznała go w 2001 roku niemiecka organizacja proekologiczna Euronatur.
Kultura.
Instytucją zajmującą się działalnością kulturalną, historyczną, edukacyjną, turystyczną, sportową jest Port Kultury Tykocin mieszczący się w zabytkowej kamienicy przy ul. Złotej 2.
A także Muzeum w Tykocinie Oddział Muzeum Podlaskiego w Białymstoku.
Ze względów na bogatą historię, nienaruszoną przyrodę oraz ścisły związek z kulturą żydowską, w mieście dominują wydarzenia związane z tymi tematami, a w szczególności jarmarki historyczne, rekonstrukcje wydarzeń historycznych, festyny i święta żydowskie, koncerty organowe.
W Tykocinie działa Tykociński Teatr Amatorski. Pierwsze wzmianki o jego występach pochodzą z 1914 roku. W okresie międzywojennym w Tykocinie działał również Żydowski Teatr Amatorski.
Szlaki turystyczne.
Rowerowe.
 Obwodnica Rowerowa Narwiańskiego Parku Narodowego, 90 km: Choroszcz – Zawady – Baciuty – Dobrowoda – Turośń Dolna – Borowskie Michały – Suraż – Łapy – Płonka Kościelna – Łupianka Stara – Jeńki – Waniewo – Kurowo – Jeżewo Stare – Tykocin – Choroszcz

</doc>
<doc id="164333" url="https://pl.wikipedia.org/wiki?curid=164333" title="Goguryeo">
Goguryeo

Goguryeo, Koguryŏ (, ) – historyczne koreańskie wczesnofeudalne królestwo, największe z Trzech Królestw Korei, obejmujące terytoria dzisiejszej Mandżurii i północnej części Półwyspu Koreańskiego.
Historia.
Według kronik koreańskich "Samguk Sagi" i "Samguk Yusa", Jumong (pośmiertnie nazwany Dongmyeong) założył królestwo z siedzibą w Jolbon. Jumong wywodził się z położonego w Mandżurii kraju Buyeo, lecz musiał stamtąd uciekać w obawie przed prześladowaniami przez rodzinę królewską. Po dotarciu w rejony rzeki Yalu Jiang założył własne państwo, które nazwano Goguryeo. Założenie Goguryeo jest datowane tradycyjnie na rok 37 p.n.e., aczkolwiek możliwe są też wcześniejsze daty – II wiek p.n.e. lub 277 p.n.e. (ta ostatnia wersja jest przyjmowana w historiografii północnokoreańskiej i uargumentowana interpretacją źródeł – np. "Księga Tang" stanowi, że Goguryeo istniało przez około 900 lat, zaś powstało w roku "kapsin" w 60-letnim cyklu kalendarza chińskiego).
Za rządów Sosurima (pan. 371–384) Koguryŏ przyjęło buddyzm i konfucjanizm, utworzono akademię "T’aehak" kształcącą urzędników oraz spisano kodeks prawny.
Do największego rozkwitu Koguryŏ doszło za panowania Kwanggaet’o Wielkiego (391–413) i jego syna Changsu (413–491). Podczas tego okresu królestwo zajmowało ¾ Półwyspu Koreańskiego i znaczną część Mandżurii. Kwanggaet’o przyjął tytuł "T’aewang", co było równoważne z „cesarzem”, czyniąc swój kraj oficjalnie równym względem cesarskich dynastii chińskich. W 427 król Changsu przeniósł stolicę do Pjongjangu, który stał się politycznym i gospodarczym centrum kraju.
Na początku VII wieku chińska dynastia Sui zaatakowała Goguryeo. Wszystkie te ataki zostały odparte, a w historii zapisała się bitwa nad rzeką Salsu (612), w której Koreańczycy całkowicie unicestwili armię inwazyjną. Poniesione przezeń straty były tak wysokie, że klęska ta przyczyniła się do upadku dynastii Sui.
W 668 roku Goguryeo upadło w wyniku zmowy pomiędzy Sillą a chińskim cesarzem Tang Gaozongiem. Południowa część przypadła w udziale królestwu Silla, zaś w północnej powstało w 698 królestwo Balhae.
Balhae (698–926) uważało się za spadkobiercę Goguryeo. Podobnież Taebong, początkowo zwane Hu-Goguryeo, oraz Goryeo (Koryŏ), którego nazwa pochodziła od "Goguryeo". Od średniowiecznego Goryeo (Koryŏ), a tym samym pośrednio od Goguryeo (Koguryŏ), pochodzi słowo „Korea” w językach indoeuropejskich.
Kultura.
Świadectwem rozwiniętej kultury Koguryŏ są pozostałości twierdz i pałaców, buddyjskie świątynie oraz liczne grobowce. W Korei Północnej znaleziono wiele artefaktów z okresu trwania królestwa, włączając w to malowidła w grobowcach. Część ruin znajduje się w Mandżurii w północno-wschodnich Chinach, na przykład "Onyeosan" w pobliżu Ji’an. Niektóre osiągnięcia kulturowe Goguryeo nadal pozostają obecne w kulturze Korei, jak na przykład system ogrzewania podłogowego "ondol".
Język.
Poza kilkoma słowami język Goguryeo jest obecnie nieznany. Na podstawie tych kilku słów określa się, że był on podobny do języka królestwa Silla i języków tungusko-mandżurskich. Większość koreańskich lingwistów zauważa, że język ten był blisko spokrewniony z hipotetyczną rodziną ałtajską. Chińskie kroniki wskazują, że ludy Goguryeo, Buyeo, Okjeo i Gojoseon mówiły podobnym językiem, zaś różniącym się od języka plemion Mohe z grupy tungusko-mandżurskiej. Niektóre słowa pochodzące z języka Goguryeo znaleziono także w średniowiecznym koreańskim (X–XIV w.), ale wiele z nich zostało zastąpionych przez słownictwo pochodzące z królestwa Silla. Niektórzy lingwiści proponują aby utworzyć rodzinę języków Fuyu, włączając do niej Fuyu, Goguryeo, wyższych klas Baekje oraz starojapoński. Zwolennicy języków ałtajskich często klasyfikują ten język w tej grupie.
Władcy Goguryeo.
Poniższe tabele przedstawiają nazwy władców Goguryeo wraz z ich zapisem koreańskim, znakami chińskimi i odczytaniem pinyin.
Legendarna linia.
Uwaga: Powyższe nazwy oraz daty władania określone są na podstawie "Samguk Sagi". "Wei shu" (Historia dynastii Wei) przedstawia nazwy: 朱蒙 Zhūméng, 閭達 Lǘdá, 始閭諧 Shǐlǘxié, 如栗 Rúlí oraz 莫來 Mòlái. Legendarna linia została pierwszy raz zapisana, z kilkoma różnicami, w V wieku, kiedy król Jangsu zbudował pomnik dla swego ojca a Goguryeo nawiązało kontakty z Północnym Wei. Napisy na pomniku dają przedstawiają imiona: 鄒牟 Chumo, 儒留 Yuryu oraz 大朱留 Daejuryu. Powiązania między tymi nazwami nie są jasne.

</doc>
<doc id="164334" url="https://pl.wikipedia.org/wiki?curid=164334" title="Walter Salles">
Walter Salles

Walter Moreira Salles Jr. (ur. 12 kwietnia 1956 w Rio de Janeiro) – brazylijski reżyser, scenarzysta i producent filmowy.
Życiorys.
Jego pierwszy zauważony film – "Obca ziemia" (1995) – został obsypany nagrodami. Najpierw otrzymał tytuł filmu roku w Brazylii, a następnie zdobył uznanie na arenie międzynarodowej. "Dworzec nadziei" (1998) był kolejną sensacją, którą zgotował publiczności Salles. W Berlinie otrzymał Złotego Niedźwiedzia, a od Amerykańskiej Akademii Filmowej – dwie nominacje oscarowe. Także "W cieniu słońca" (2001) zdobył uznanie krytyki już w chwili premiery w konkursie głównym na 58. MFF w Wenecji. "Dzienniki motocyklowe" (2004) – film o młodym Guevarze (znanym później jako Che) – też doczekał się wielu nominacji do nagród filmowych.
Zasiadał w jury sekcji "Cinéfondation" na 52. MFF w Cannes (1999) oraz w jury konkursu głównego na 55. MFF w Cannes (2002).
Walter Salles ma brata João Moreira Sallesa – również filmowca.

</doc>
<doc id="164336" url="https://pl.wikipedia.org/wiki?curid=164336" title="Kargowa">
Kargowa

Kargowa (dawniej "Unrugowo", ) – miasto w Polsce położone w powiecie zielonogórskim, w województwie lubuskim, siedziba gminy Kargowa, położone w Kotlinie Kargowskiej, nad Obrzycą.
Według danych GUS z 31 grudnia 2019 r. Kargowa liczyła 3768 mieszkańców.
Wieś położona była w 1581 roku w powiecie kościańskim województwa poznańskiego. W latach 1975–1998 miejscowość administracyjnie należała do województwa zielonogórskiego.
Położenie.
Według danych z 1 stycznia 2011 r. powierzchnia miasta wynosiła 4,55 km².
Kargowa leży w historycznej Wielkopolsce.
W okolicy Kargowej znajdują się trzy jeziora: Linie, Zacisze i Wojnowskie.
Historia.
Liczba mieszkańców przed 1945 r.
Demografia.
Według danych z 31 grudnia 2010 r. miasto miało 3658 mieszkańców.
Zabytki.
Do wojewódzkiego rejestru zabytków wpisane są:
inne zabytki:
Transport.
Miejscowość leży przy skrzyżowaniu drogi krajowej nr 32, drogi wojewódzkiej nr 313 oraz drogi wojewódzkiej nr 314.
Przez miasto przebiega nieczynna linia kolejowa Sulechów – Wolsztyn (przewozy pasażerskie zawieszono w 1994).
Kultura.
W ratuszu działa izba pamięci.
Ofertę kulturalną zapewnia Gminny Ośrodek Kultury
Sport.
Od 1947 roku istnieje tu Miejski Klub Sportowy „Cargovia” Kargowa, który występuje w A-klasie.

</doc>
<doc id="164337" url="https://pl.wikipedia.org/wiki?curid=164337" title="Lampa i Iskra Boża">
Lampa i Iskra Boża

Lampa i Iskra Boża – niezależne polskie wydawnictwo literackie. 
Wydawnictwo zostało założone w 1993 roku przez Pawła Dunin-Wąsowicza, który od 1989 wydawał w ruchu alternatywnym zin o tytule "Iskra Boża". W latach 90. wydawnictwo zagospodarowało niszę na polskim rynku wydawniczym, publikując dzieła mniej znanych polskich literatów i debiutantów, a także znacząco popularyzując ich twórczość, m.in. poprzez antologię "Macie swoich poetów. Liryka polska urodzona po 1960 r. Wypisy". W 2008 roku działalność Dunin-Wąsowicza w zakresie zarządzania kulturą została wyróżniona w rankingu magazynu „Polityka”. 
Oficyna wydawała miesięcznik kulturalny „Lampa”, a także prozę i poezję. W przeciągu lat opublikowała tytuły, które okazały się znaczące dla literatury polskiej ostatniej dekady XX w. Do autorów, których utwory wydała Lampa i Iskra Boża, należą: Marcin Świetlicki, Jacek Podsiadło, Dorota Masłowska, Krzysztof „Grabaż” Grabowski, Krzysztof Varga, Agnieszka Drotkiewicz, Xawery Stańczyk, Jakub Żulczyk. 
Do sukcesów wydawniczych wydawnictwa należy "Wojna polsko-ruska pod flagą biało-czerwoną" autorstwa Doroty Masłowskiej z 2003 (ponad 120 tysięcy sprzedanych egzemplarzy). Autorem okładki pierwszego wydania był Krzysztof Ostrowski, dla jednego z kolejnych wydań okładkę i ilustracje przygotował Maciej Sieńczyk. Kolejny utwór Masłowskiej wydany przez oficynę, "Paw królowej", został nagrodzony Nagrodą Literacką „Nike”.

</doc>
<doc id="164338" url="https://pl.wikipedia.org/wiki?curid=164338" title="Stoczek Łukowski">
Stoczek Łukowski

Stoczek Łukowski – miasto w województwie lubelskim, w powiecie łukowskim, nad Świdrem. Według danych GUS z 31 grudnia 2019 r. Stoczek Łukowski liczył 2500 mieszkańców. Ośrodek usługowy regionu, drobny przemysł, turystyka.
Stoczek Łukowski jest najmniejszą terytorialnie gminą województwa lubelskiego. Jest też najmniej ludną i najrzadziej zaludnioną gminą miejską w województwie. Na przełomie 2007 i 2008 r. pod względem powierzchni w zajmował 2317., a pod względem liczby mieszkańców – 2214. lokatę na 2478 gmin Polski.
Miasto biskupstwa poznańskiego w powiecie czerskim województwa mazowieckiego w drugiej połowie XVI wieku.
Położenie.
Historycznie Stoczek Łukowski położony jest w ziemi czerskiej na Mazowszu. Geograficznie leży na Wysoczyźnie Żelechowskiej, części Niziny Południowopodlaskiej, zlokalizowany na lewym brzegu rzeki Świder.
Od 1 stycznia 1992 do 31 grudnia 1997 miasto Stoczek Łukowski i gmina Stoczek Łukowski tworzyły wspólną gminę (tzw. "miasto-gminę"). Zostały połączone w związku z restrukturyzacją podziału administracyjnego w 1992 roku, lecz po 6 latach (1 stycznia 1998) gminy ponownie rozdzielono. Miasto stanowi 0,65% powierzchni powiatu.
Według danych z 1 stycznia 2009 powierzchnia miasta wynosi 9,15 km².
W latach 1975–1998 miasto administracyjnie należało do województwa siedleckiego.
Według danych z roku 2007 67% powierzchni miasta zajmują użytki rolne, a 12% – użytki leśne.
Miasto położone jest w odległości:
Nazwa.
W XV wieku miejscowość należała do biskupów poznańskich i nazywała się "Wola Poznańska". Człon "Wola" świadczy o pewnych ulgach podczas założenia osady. W XVI wieku w notatkach kilkakrotnie pojawia się nazwa "Sebastianowo" (m.in. w 1576 roku). Nazwa mogła wywodzić się od biskupa poznańskiego Sebastiana Branickiego. Od XVII wieku znana jest obecna nazwa pochodząca od wyrazu "stoczek", oznaczającego potok spływający po stromym zboczu.
Przymiotnik od nazwy miejscowej "Stoczek Łukowski" (jak i " Stoczek" w powiecie węgrowskim) brzmi "stoczecki". Formę "stoczecki" jako jedyną podaje również najnowszy słownik ortograficzny.
Historia.
Już w XIII w. pojawiły się pierwsze wzmianki o osadzie na wschodnich rubieżach ziemi czerskiej. W 1421 założono parafię przy miejscowym kościele. 
4 kwietnia 1546 (data dzienna niepewna) król Zygmunt Stary nadał miejscowości prawa miejskie magdeburskie. Od 1795 miasto znajdowało się pod zaborem austriackim. W 1805 r. przeszedł na własność państwa i od tego czasu w mieście zaczęła się osiedlać ludność żydowska. W latach 1809 - 1815 Stoczek znajdował się w Księstwie Warszawskim, a od roku 1815 w Królestwie Polskim. 
14 lutego 1831 r. pod Stoczkiem została stoczona pierwsza zwycięska bitwa powstania listopadowego. Wojska polskie pod dowództwem gen. Józefa Dwernickiego rozgromiły korpus gen. Fiodora Geismara. 
W czasie powstania styczniowego miasto aktywnie wspierało powstańców. W wyniku represji, 31 października 1864 r. publicznie stracono powstańczego burmistrza Jana Justynowicza oraz Ludwika Gierata, a w 1867 r. Stoczek utracił prawa miejskie i został włączony do gminy Prawda (pozostał jej siedzibą). 
Podczas I wojny światowej Stoczek znajdował się pod okupacją niemiecką. W 1916 r. odzyskał prawa miejskie. W dwudziestoleciu międzywojennym w mieście odbywały się największe w Polsce i jedne z największych w Europie targi końskie prowadzone przez żydowskich kupców. 
W czasie II wojny światowej miasto zostało spalone przez najeźdźcę. Jesienią 1941 roku utworzono nieogrodzone getto, w którym znalazło się około 3,500 Żydów z Stoczka Łukowskiego oraz m.in. z Garwolina, Prawdy i Mysłowa. Rok później, getto zlikwidowano, a osoby w nim przebywające deportowano do obozu zagłady w Treblince. W okolicy działały liczne oddziały partyzanckie kpt. Ostoi. Podczas trwania wojny w Stoczku prowadzone były kolonie głównie dla dzieci powstańców z Warszawy.
Demografia.
Dane z 31 grudnia 2007:
Według danych z 31 grudnia 2019 roku miasto miało 2500 mieszkańców.
Według danych z roku 2002 średni dochód na mieszkańca wynosił 1623,7 zł.
Piramida wieku mieszkańców Stoczka Łukowskiego w 2014 roku.
Transport.
Transport drogowy.
W mieście krzyżują się drogi krajowe i wojewódzkie:
Transport kolejowy.
Przez miasto przebiega linia kolejowa:
Transport zbiorowy.
Głównym przewoźnikiem komunikacji autobusowej jest PKS Łuków, ważną rolę pełnią także przedsiębiorstwa PKS Siedlce, PKS Mińsk Mazowiecki, PKS Garwolin i przewoźnicy prywatni. Stoczek Łukowski posiada bezpośrednie połączenia z Lublinem, Łukowem, Warszawą, Siedlcami, Mińskiem Mazowieckim, Garwolinem, Żelechowem, Kockiem i Lubartowem.
Atrakcje turystyczne.
Neogotycki kościół parafialny pw. Wniebowzięcia Najświętszej Maryi Panny, konsekrowany w 1934 roku przez bpa Henryka Przeździeckiego. Ołtarze boczne przeniesione z drewnianego kościoła stojącego do 1909 na miejscowym cmentarzu. Ołtarz od strony południowej był ołtarzem głównym, zaś ołtarz od strony północnej był jednym z czterech bocznych. Przy ołtarzach tych w 1861 roku odprawiał mszę ks. Stanisław Brzóska. Pomnik z 1931 r. wystawiony na setną rocznicę bitwy pod Stoczkiem. Przez miasto przepływa rzeka Świder, nad którą znajduje się ośrodek wypoczynkowy "Izydory".
Ukształtowanie powierzchni zarówno w samym Stoczku, jak i w okolicy jest wyjątkowo urozmaicone, a malowniczości krajobrazowi dodają zalesione wzgórza, wznoszące się do 200 metrów nad poziomem morza.
Będący częścią miasta sosnowy las Chojniak, wijący się wśród bagnistych łąk Świder, obramowane lesistymi pagórkami stawy za Świdrem – wszystko to stanowi o turystycznej atrakcyjności Stoczka. Jeszcze przed II wojną letnicy nazywali Stoczek i jego okolice "Szwajcarią Podlaską".
Pomniki.
W granicach miasta:
Poza granicami miasta:
Na miejscowym cmentarzu przy ul. Kościelnej zachowało się kilka dziewiętnastowiecznych nagrobków, gł. piaskowcowych: Józefa Kozarskiego – prezydenta Łomży w latach 1864–1865 (zm. 27 listopada 1891); Piotra Olkowicza (zm. 1857); Karoliny z Gregorkiewiczów Bogdaszewskiej (zm. 17 listopada 1864) żony Adolfa Bogdaszewskiego, uczestnika powstania styczniowego i ekspedytora poczty w Stoczku; Józefa Muczkowskiego (zm. 1867) – na nagrobku ślad po zdjęciu lub medalionie; Rozalii z Zakrzewskich Rękawek (zm. 1885), księdza Dzięciołowskiego (zm. 1886) Józefa Romiszewskiego (zm. 1896); Katarzyny z Chrzanowskich Rostkowskiej (zm. 1896) – nagrobek w formie kapliczki z figurą Matki Bożej.
Drugi rzymskokatolicki cmentarz, obecnie nieużywany, znajduje się przy ul. Polnej. Otoczony jest kamiennym parkanem. Nie zachowały się żadne nagrobki.
Przy ul. Dwernickiego znajduje się ponadto cmentarz żydowski o pow. 0,32 ha. Obecnie porośnięty lasem, nie zachowały się nagrobki ani ogrodzenie.
Kultura.
Najstarszą imprezą odbywającą się w Stoczku każdego lata od 1970 r. jest Sejmik Wiejskich Zespołów Teatralnych. Uczestniczące w nim zespoły z północno-wschodniej Polski prezentują swój teatralny dorobek oraz korzystają z konsultacji profesjonalnego jury.
Sport.
Największą imprezą sportową odbywającą się corocznie od 2001 r. jest Ogólnopolski Bieg Uliczny "Grzmią pod Stoczkiem armaty".

</doc>
<doc id="164339" url="https://pl.wikipedia.org/wiki?curid=164339" title="Drobin">
Drobin

Drobin – miasto w Polsce w województwie mazowieckim, w powiecie płockim, siedziba gminy miejsko-wiejskiej Drobin.
Drobin uzyskał lokację miejską w 1511 roku, zdegradowany w 1869 roku, ponowne nadanie praw miejskich w 1994 roku. Prywatne miasto szlacheckie "Drobnin" położone było w drugiej połowie XVI wieku w powiecie bielskim województwa płockiego. Miasto prywatne Królestwa Kongresowego położone było w 1827 roku w powiecie płockim, obwodzie płockim województwa płockiego. W latach 1954–1972 jako wieś Drobin należał i był siedzibą władz gromady Drobin. W latach 1975–1998 miasto administracyjnie należało do województwa płockiego.
Obok miejscowości przepływa rzeczka Karsówka, dopływ Raciążnicy.
Miasto jest ważnym węzłem drogowym. Rozchodzą się tu drogi do Warszawy, Torunia, Płocka, Ciechanowa i Baboszewa.
Według danych GUS z 31 grudnia 2019 r. miasto miało 2861 mieszkańców.
Przez Drobin przebiegają drogi krajowe nr 10 oraz nr 60.
Z Drobina pochodzi Jankiel Gutsztadt, polski kupiec, księgarz pochodzenia żydowskiego (zm. 1890).

</doc>
<doc id="164340" url="https://pl.wikipedia.org/wiki?curid=164340" title="Paweł Dunin-Wąsowicz">
Paweł Dunin-Wąsowicz

Paweł Dunin-Wąsowicz (ur. 31 grudnia 1967 w Warszawie) – polski dziennikarz, publicysta i krytyk literacki. Redaktor naczelny miesięcznika „Lampa”, założyciel wydawnictwa Lampa i Iskra Boża.
Życiorys.
Syn profesora historii Krzysztofa Dunin-Wąsowicza. Ukończył XVI Liceum Ogólnokształcące im. Stefanii Sempołowskiej w Warszawie, następnie dziennikarstwo na Uniwersytecie Warszawskim. 
Wraz z Tomaszem Łubieńskim i Kingą Dunin prowadził program „Dobre książki” w TVP1. Wcześniej pracował w „Życiu Warszawy”, „Machinie” i „Przekroju”, gdzie m.in. recenzował książki i komiksy. Od 1998 roku współpracował z redakcją magazynu „Nigdy Więcej". Poeta – w połowie lat 90. publikował wiersze we „Frondzie”, której był redaktorem. Wydawca Doroty Masłowskiej. Razem z Jarosławem Lipszycem i Piotrem Mareckim założył blog Kumple. Laureat Paszportu „Polityki” (2005) w kategorii „kreator kultury”. Stały współpracownik „Skarpy Warszawskiej”, publikuje też w „Stolicy”.
Śpiewa i gra na gitarze w zespole "Meble", który reklamuje jako „najgorszy zespół świata”.

</doc>
<doc id="164341" url="https://pl.wikipedia.org/wiki?curid=164341" title="Sarah Connor">
Sarah Connor

Sarah Connor, właśc. Sarah Marianne Corina Lewe (ur. 13 czerwca 1980 w Hamburgu) – niemiecka piosenkarka amerykańskiego pochodzenia, autorka tekstów muzycznych oraz tancerka.
Życiorys.
Dorastała słuchając muzyki soul. Miał na to wpływ dziadek wokalistki, urodzony w Nowym Orleanie. Śpiewała w kościelnym chórze gospel, jako dziesięciolatka rozpoczęła prywatną naukę śpiewu w szkole muzycznej. Na lekcje zarabiała pracując jako kelnerka w hotelu.
Po raz pierwszy wystąpiła przed dużą publicznością podczas koncertu Michaela Jacksona w Niemczech, jako wokalistka w chórku. W wieku 17 lat porzuciła szkołę muzyczną, nagrała demo i rozesłała je do wytwórni płytowych pod nazwiskiem „Sarah Gray”.
Zadebiutowała w 2001 duetem z amerykańskim raperem TQ w piosence Let’s Get Back to Bed – Boy!, który został wydany jako pierwszy singel promujący debiutancki album artystki Green Eyed Soul. Po wielkim komercyjnym sukcesie singla From Sarah with Love, Connor stała się jedną z najbardziej sławnych Niemek na światowym rynku muzycznym, co potwierdził fakt sprzedaży ok. 15 mln płyt w ciągu dotychczasowej kariery muzycznej. W tym samym roku zgodziła się dołączyć do wytwórni Sony Music, podwytwórni X-Cell Records, aby nagrywać pod nowym pseudonimem „Sarah Connor”. W X-Cell Records pracowała z takimi producentami jak: Bülent Aris, Toni Cottura, Diane Warren i duo-producentami Kay Denar oraz Rob Tyger (KayRob), którzy ostatecznie wydali jej debiutancki album "Green Eyed Soul", który ukazał się 26 listopada 2001. Piosenkarka była współautorką czterech piosenek, w tym dwóch wydanych jako single: "Let’s Get Back to Bed-Boy!", wykonywaną razem z amerykańskim raperem TQ oraz "French Kissing", który zawierał sample utworu "No Diggity" zespołu BLACKstreet. Trzecim singlem wydanym z albumu była piosenka "From Sarah With Love", która zajęła pierwsze miejsce na listach przebojów w: Niemczech, Polsce, Portugalii, Szwajcarii. Piosenka była największym sukcesem Connor w 2002 i przyniosła jej niemieckie nagrody muzyczne ECHO oraz Comet. Utwór po kilku dniach uzyskał status złotej płyty, a następnie z wynikiem 750 tys. sprzedanych egzemplarzy potrójną złotą płytą.
W 2002 wydała drugi studyjny album "Unbelievable". Wyclef Jean napisał, wyprodukował i rapował na pierwszym singlu z albumu "One Nite Stand (of Wolves and Sheep)", który stał się kolejną piosenką artystki w pierwszej piątce niemieckiej listy przebojów Natomiast sam album "Unbelievable" już po 48 godzinach od premiery uzyskał status złotej płyty w Niemczech. Pozostałymi singlami z płyty były "Skin on Skin", "He’s Unbelievable" i "Bounce". Ten ostatni został nagrany w 3 wersjach i wydany w wielu krajach, m.in. w Stanach Zjednoczonych.
W styczniu 2003 nagrała album koncertowy DVD, "", który został wydany w październiku tego samego roku. Piosenkarce towarzyszyła klasyczna orkiestra.
Kolejny album studyjny wokalistki nosi tytuł "Key To My Soul". Pierwszym singlem z albumu była piosenka nagrana z zespołem Naturally 7 "Music is the Key", która zajęła pierwsze miejsce na niemieckiej liście przebojów. Drugim i ostatnim singlem (z powodu zaawansowanej ciąży piosenkarki) była piosenka "Just One Last Dance" nagrana z zespołem Natural, która zajęła pierwsze miejsce w Niemczech i Polsce, a w notowaniu hitów z całego świata zajęła 22. pozycję.
Pod koniec 2003 wydano w USA remix utworu „Bounce”, który zadebiutował na 54. miejscu amerykańskiej listy przebojów Billboard Hot 100. W Stanach Zjednoczonych wydany został album zatytułowany po prostu "Sarah Connor", osiągając 106. miejsce amerykańskiej listy sprzedaży albumów
W 2004, po urodzeniu swojego pierwszego dziecka, piosenkarka powróciła na rynek muzyczny wydając singel "Living to Love You", który zajął pierwszą pozycję w Niemczech i Szwajcarii. Kolejnym singlem była piosenka "From Zero to Hero", która znalazła się na soundtracku do filmu "Roboty". Sarah zaszokowała wszystkich zmianą swojego wizerunku, który publicznie po raz pierwszy zaprezentowała na teledysku do owego singla – artystka pokazała się w irokezie. Album, z którego pochodzą single "Naughty but Nice" zajął pierwsze miejsce na liście najlepiej sprzedających się albumów w Niemczech.
Latem 2005, państwo Terenzi zdecydowali się na występ we własnym reality show „Sarah &amp; Marc in Love”. Życie rodziny piosenkarki można było oglądać do lipca, kiedy to ostatni odcinek programu zakończył ślub w Hiszpanii. W grudniu tego samego roku, podczas gdy Connor promowała płytę trasą koncertową "The Naughty But Nice Tour", wydany został świąteczny album "Christmas in My Heart", promowany singlem o tym samym tytule. Zajął on 4. miejsce na niemieckiej liście przebojów.
Po trasie koncertowej "The Naughty But Nice Tour" piosenkarka zrobiła przerwę w karierze muzycznej, z powodu drugiej ciąży. 24 listopada wydała singel "The Best Side of Life". Piosenka zadebiutowała na 4. miejscu niemieckiej listy przebojów. "The Best Side of Life" pojawił się w kampanii promocyjnej Coca-Coli. Pod koniec 2006 wydano również reedycję albumu "Christmas in My Heart".
W lutym 2007 piosenkarka powróciła do studia, aby nagrać kolejny już album "Soulicious". Nagrania z płyty to głównie covery piosenek lat 70. wytwórni Motown takie jak: "Son of a Preacher Man" czy "Sexual Healing". Pierwszym singlem z albumu był utwór "The Impossible Dream (The Quest)", który prowadził kampanię powrotu na ring niemieckiego boksera Henry Maske. Pod koniec 2007, w wywiadzie dla magazynu "Bild", wokalistka potwierdziła, iż jest w trakcie pracy nad nowym albumem; Sarah wyznała, że w tym celu wyjechała do Nowego Jorku. W maju artystka oficjalnie potwierdziła, że ukończyła nagrywanie płyty, a jej rodzina ponownie weźmie udział w reality show „”. Show rozpoczął się 3 lipca 2008 oraz zawiera fragmenty ukazujące prace nad longplayem "Sexy as Hell" i jego promocją.
Drugim singlem z płyty był utwór "Sexual Healing" nagrany w duecie z amerykańskim producentem muzycznym i piosenkarzem Ne-Yo.
Trzecim, a zarazem ostatnim singlem promującym album był utwór "Son of a Preacher Man". Wydana jedynie w formacie digital download, piosenka nie odniosła sukcesu nie debiutując na oficjalnym notowaniu najlepiej sprzedających się singli w Niemczech.
Album "Sexy as Hell" ukazał się 22 sierpnia 2008. Pierwszym singlem promującym dzieło jest utwór "Under My Skin" wydany 1 sierpnia do pobrania w Internecie oraz 8 sierpnia 2008 na płycie CD. 22 sierpnia 2008 roku Sarah wystąpiła w programie "Viva Live!" kanału rozrywkowego Viva. Opowiadała tam o zakończeniu reality show „Sarah &amp; Marc: Crazy in Love”, o „Under My Skin” i "Sexy as Hell" oraz drugim singlu z albumu. Wokalistka zastanawiała się pomiędzy „I’ll Kiss It Away” a „Still Crazy in Love”. Ostatecznie wybrana została piosenka „I’ll Kiss It Away”, zadedykowana córce Connor. Premiera odbyła się 7 listopada. W wakacje roku 2008 odbyło się kilka krótkich koncertów promocyjnych.
W 2009 Connor nagrała wraz z Enrique Iglesiasem utwór „Takin’ Back My Love”, który znalazł się na albumie „Greatest Hits”. Utwór został wydany, jako drugi singel promujący album w krajach niemieckojęzycznych oraz w Czechach i w Polsce (w pozostałych krajach oficjalnie singel został wydany w duecie wraz z amerykańską wokalistką R&amp;B Ciarą). W kwietniu 2010 roku, ogłoszono, iż Connor będzie zasiadać jako jurorka w niemieckiej edycji, brytyjskiego programu muzycznego „X-Factor”.
22 października 2010 ukazał się jej najnowszy, ósmy studyjny album "Real Love". 2 października pojawił się pierwszy singel promujący album "Cold as Ice". Jako drugi singel została wydana ballada „Real Love”.
Od 2010 do 2012 była członkiem komisji w pierwszych trzech edycjach programu "X Factor", który był emitowany na niemieckim kanale RTL i VOX.
Connor powróciła na scenę muzyczną pierwszego listopada 2013 z nową piosenką "Close to Crazy". Potem od razu wyruszyła w świąteczną trasę koncertową po całych Niemczech pt. "Święta w moim sercu".
W 2014 była jurorem w programie "Zaśpiewaj mój przebój". W tym samym roku promowała akcję "World Blood Cancer Day" razem z niemieckim ośrodkiem „Dawców Szpiku”.
W maju 2015, po sześciu latach znalazła się ze swoim pierwszym niemieckim singlem "Wie schön du bist" w pierwszej dziesiątce na niemieckiej liście przebojów.
22 maja 2015 wydała album "Muttersprache". W Niemczech i w Szwajcarii płyta znajduje się na pierwszym miejscu listy przebojów. W Austrii na trzecim.
Życie prywatne.
Sarah Connor jest jedną z pięciu córek Michaela Lewe, amerykańskiego imigranta, oraz jego byłej żony Sorayi Gray, modelki o szkocko-niemieckich korzeniach. Connor urodziła się w Hamburgu, w Niemczech. Ma cztery siostry: Annę Marię, Marisę, Sophię-Luisę i Valentinę. Ma również brata Robina i braci bliźniaków Micka i Lexa. Gdy miała 8 lat, jej rodzina przeprowadziła się do Delmenhorst w Dolnej Saksonii.
W 2004 wyszła za mąż za amerykańskiego wokalistę Marca Terenziego, z którym rozwiodła się w 2008. Ma z nim dwoje dzieci: Tylera i Summer.
W kwietniu 2010 oświadczyła, że jest w związku ze swoim menedżerem Florianem Fischerem. 4 września 2011 urodziła ich wspólną córkę Delphine Malou. Szwagierka rapera Bushido.

</doc>
<doc id="164342" url="https://pl.wikipedia.org/wiki?curid=164342" title="Numer Raz">
Numer Raz

Numer Raz, właściwie Michał Antoni Witak (ur. 20 czerwca 1977 w Warszawie) – polski raper i producent muzyczny, a także działacz społeczny i dziennikarz radiowy. Numer Raz znany jest przede wszystkim z wieloletnich występów w grupie muzycznej Warszafski Deszcz, której był członkiem od 1997 do 2017 roku. Od 2010 roku członek formacji Miejska Astma. Były członek zespołów Quit New Sort, Młoda Foka i Gib Gibon Skład, a także kolektywu Mop Skład. Współtworzy duety wraz z DJ-em Zero i DJ-em Abdoolem. Prowadzi także solową działalność artystyczną.
Witak współpracował ponadto m.in. z takimi wykonawcami jak: Trials X, Trzyha, OMP, Pęku, Sistars, O$ka, DJ 600V, Włodi, Dreadsquad, WSZ, CNE, Abradab, Święty, Emazet, Marika, WhiteHouse, Ten Typ Mes, Te-Tris, Proceente, Tede oraz HiFi Banda. Poza działalnością artystyczną pełni funkcję wiceprzewodniczącego w Stowarzyszeniu Kultury Młodzieżowej „Spoko Dzieciak”. Był także współzałożycielem wytwórni muzycznej Lubię Wąchać Winyl. Jako dziennikarz związany z Programem IV Polskiego Radia.
Życiorys.
Michał Witak działalność artystyczną rozpoczął w 1993 roku w lokalnym zespole Quit New Sort. Jednakże jego debiut fonograficzny nastąpił w 1995 roku na drugim albumie prekursorów hip-hopu w Polsce Trials X pt. "Prawda, cel, przesłanie". Raper gościł w utworze „Muzyczny narkotyk”. Następnie wystąpił gościnnie na albumie Trzyha – "WuWuA" (1997). W międzyczasie Numer Raz nawiązał współpracę z DJ-em Zero. Efektem był utwór „Muzyka, blunty i słodycze”, który znalazł się na pierwszej krajowej kompilacji hip-hopowej "Smak B.E.A.T. Records". Twórcy dołączyli także do kolektywu Mop Skład. Wcześniej Numer Raz występował także w zespole z nurtu funky pod nazwą Młoda Foka.
W 1997 roku za namową Tedego i DJ Mario dołączył do zespołu Trzyha, przekształconego wkrótce w Warszafski Deszcz. Przed nagraniem debiutu WFD Witak gościł na płytach zespołów Stare Miasto – "Stare Miasto" (1998) oraz OMP – "Wilanów... zobacz różnicę" (1998). Z kolei wraz z Warszafskim Deszczem wystąpił na debiutanckim albumach Molesty Ewenement – "Skandal" (1998). W 1999 roku nakładem wytwórni muzycznej R.R.X. ukazał się debiutancki album WFD pt. "Nastukafszy...". Ciesząca się popularnością płyta zyskała 50 tys. nabywców. Rok później trio wystąpiło na kompilacjach "Hiphopowy raport z osiedla 2000" i "Pokaż walory". Z kolei Numer Raz wraz z solowym utworem znalazł się na wydawnictwie "Styl reprezentacji pierwszej ligi".
W 2001 roku Numer Raz i Tede wspólnie z Małgorzatą Ostrowską wziął udział w programie TVP „Muzyka Łączy Pokolenia”. Raperzy zaprezentowali utwór „Szklana pogoda”, natomiast wokalistka Lombardu zaśpiewała „Aluminium”. Wkrótce potem Warszawski Deszcz zaprzestał działalności. W międzyczasie raper współtworzył zespół freestyle’owy Gib Gibon Skład. Wraz z którym wystąpił podczas Bitwy o Płock, gdzie doszło do konfrontacji z zespołem Obrońcy Tytułu, któremu przewodził Eldo. Wydarzenie, którego kanwą był beef pomiędzy Tede a Eldo uznawane jest za jedno z najważniejszych w historii polskiego hip-hopu. Zwycięzcą pojedynku był Gib Gibon Skład.
Kolejne dwa lata działalności Witaka obejmowały jedynie występy gościnne. Raper pojawił się na płytach DJ-a 600V, Sistars i Pęka. W 2004 roku nakładem wytwórni muzycznej Wielkie Joł ukazał się pierwszy album Witaka pt. "Muzyka, bloki, skręty", zarejestrowany z DJ-em Zero. Wydawnictwo był promowane teledyskami do utworów „Zazdrość”, „Ławka, chłopaki z bloków” i „Chwila” z udziałem Sistars. Ostatnia z piosenek zyskała pewną popularność w kraju, była notowana na 14. miejscu Szczecińskiej Listy Przebojów Polskiego Radia. Na kanwie wzrastającej popularności raper gościł w talk-show "Kuba Wojewódzki". Poza solową płytą Numer Raz rapował w 2004 roku także na płytach Tedego, WhiteHouse, O$ki i DJ-a 600V.
W 2005 roku Numer Raz podjął się działalności społecznej w ramach Stowarzyszenia Kultury Młodzieżowej „Spoko Dzieciak”, którego był współzałożycielem. Raper gościł także na płytach Włodiego, Dreadsquad, duetu WSZ i CNE oraz Abradaba. Równolegle wraz z DJ-em Zero, Piotrem Turkiem i Tomaszem Wiśniewskim założył wytwórnię muzyczną Lubię Wąchać Winyl. W ramach firmy powstało również studio nagraniowe pod nazwą Spoko Dzieciak Studio. 1 września 2006 roku nakładem Lubię Wąchać Winyl ukazał się mixtape rapera i DJ-a Abdoola pt. "Minęło 43756200 obrotów winyla". Następnie Numer Raz wystąpił w piosence „Lepiej późno niż wcale”, która znalazła się na albumie producenckim Świętego – "Tu wolno palić". W 2007 roku nastąpiła reaktywacja zespołu Warszafski Deszcz. Powrotny album WFD pt. "Reminiscencje" ukazał się 5 stycznia nakładem Wielkie Joł. 20 stycznia 2007 roku, ponownie nakładem Lubię Wąchać Winyl ukazał się drugi mixtape nagrany z DJ-em Abdoolem zatytułowany "Dokładnie tak". Zwrotki Witaka znalazły się także na wydanym tego samego roku albumie duetu Emazet/Procent pt. "Jedyneczka".
Rok później raper wystąpił na debiutanckim albumie Mariki pt. "Plenty". 6 czerwca 2009 roku został wydany kolejny album Warszafskiego Deszczu pt. "Powrócifszy...", wyróżniony nominacją do nagrody polskiego przemysłu fonograficznego Fryderyka. Następnie, 8 września nakładem Wielkie Joł ukazał się album "Ludzie, maszyny, słowa", pierwszy sygnowany jako zupełnie solowa produkcja Witaka. Płyta dotarła do 27. miejsca zestawienia OLiS. Materiał był promowany piosenką „PL.otki” z udziałem Milu Milu. Tego samego roku Numer Raz wystąpił gościnnie m.in. na płytach takich wykonawców jak Zawodnik, Proceente i DJ Abdool, WhiteHouse, Ten Typ Mes oraz Łysonżi. W międzyczasie ukazała się płyta gramofonowa WFD i O.S.T.R.-a "Podostrzyfszy..." 2 października 2010 roku ukazał się trzeci mixtape z DJ-em Abdoolem "Lursztyn". Płyta została wydana przez Wielkie Joł. Wcześniej raper nawiązał współpracę Emazetem, Jarosz KTR i Stemplo wraz z którymi utworzył formację Miejska Astma.
Także w 2010 roku gościł na licznych produkcjach w tym takich wykonawców jak: MVP, DJ Cube, Te-Tris i DJ Tort oraz HiFi Banda. 23 lutego 2011 roku firma Lubię Wąchać Winyl wydała czwarty mixtape DJ-a Abdoola i Numera zatytułowany "Zawsze spoko mixtape vol. 1". Z kolei w czerwcu został wydany album WFD pt. "PraWFDepowiedziafszy". Również w 2011 roku na kompilacji "Aloha 40%" znalazły się pierwsze autorskie piosenki Miejskiej Astmy. 20 czerwca 2012 roku przez Wielkie Joł z okazji trzydziestych piątych urodzin rapera został wydany mixtape "Numer stulecia". Materiał powstał we współpracy z Tede i DJ-em Tuniziano. Następnie Numer Raz podjął pracę w Programie IV Polskiego Radia, które od października nadaje jego autorską edycję „Numer Raz na fali”.

</doc>
<doc id="164343" url="https://pl.wikipedia.org/wiki?curid=164343" title="60 DP">
60 DP



</doc>
<doc id="164348" url="https://pl.wikipedia.org/wiki?curid=164348" title="Dzienniki motocyklowe (film)">
Dzienniki motocyklowe (film)

Dzienniki motocyklowe (hiszp. "Diarios de motocicleta") – południowoamerykański film z 2004 w reżyserii Waltera Sallesa. Scenariusz napisał José Rivera na podstawie pamiętników Ernesta „Che” Guevary i Alberta Granady ("Con el Che por America Latina"). W rolach głównych występują Gael García Bernal i Rodrigo de la Serna.
Jest to film drogi, który opowiada historię podróży młodego Ernesta Guevary (Gael García Bernal) – studenta medycyny – oraz jego przyjaciela – biochemika – Alberta Granady (Rodrigo de la Serna) z południa na północ kontynentu, od ich rodzinnej Argentyny, przez Chile, Peru i Kolumbię, aż do Wenezueli.
Początkowo poruszają się na Siłaczce ("La Poderosa"), trochę już zdezelowanym motocyklu, który po jakimś czasie zepsuje się zupełnie i zmusi ich do pokonania wielu setek kilometrów na piechotę i łapiąc okazję. Po drodze oglądają biedę i ciężkie życie przygodnie napotykanych ludzi. Dłuższy pobyt zaliczają w ośrodku leczenia trądu na północy Peru, gdyż Ernesto chce się w przyszłości specjalizować w tego typu schorzeniach. Stamtąd, w ostatni etap podróży, wyruszają na tratwie ofiarowanej im przez pracowników tego centrum terapeutycznego.
Pokonując tysiące kilometrów i obserwując świat wokoło Ernesto dostrzega, że w istocie ludzi Ameryki Południowej o wiele więcej łączy niż dzieli, a podziały na narody są sztuczne.
Obsada.
"Źródło: Filmweb"
i inni. 
Nagrody.
Film otrzymał Oscara w kategorii Najlepsza Piosenka, był również nominowany w kategorii Najlepszy Scenariusz Adaptowany. "Dzienniki motocyklowe" były także nominowane do Złotej Palmy. Na festiwalu w Cannes otrzymały Nagrodę François Chalais, Nagrodę Jury Ekumenicznego i Wielką Nagrodę Techniczną (ex aequo z "Clean").

</doc>
<doc id="164350" url="https://pl.wikipedia.org/wiki?curid=164350" title="ASA (tworzywo sztuczne)">
ASA (tworzywo sztuczne)

ASA – kopolimer (terpolimer) akrylonitrylu, styrenu i akrylanów zbliżony do ABS. Jest odporny na degradację utleniającą i promieniowanie nadfioletowe. Wykorzystywany m.in. w budownictwie i motoryzacji.

</doc>
<doc id="164353" url="https://pl.wikipedia.org/wiki?curid=164353" title="Fazu Alijewa">
Fazu Alijewa

Fazu Alijewa (ros. Фазу Алиева, ur. 5 grudnia 1932, zm. 1 stycznia 2016 w Machaczkale) – dagestańska pisarka narodowości awarskiej, uznana za ludową poetkę Dagestanu (1969). Tworzyła w języku awarskim oraz rosyjskim.
Studiowała w Dagestańskim Żeńskim Instytucie Pedagogicznym, w 1962 ukończyła Moskiewski Instytut Literacki im. Gorkiego i została redaktorem dagestańskiego wydawnictwa literatury naukowo-pedagogicznej. W twórczości Alijewej znajdowało się odzwierciedlenie życia i problemów przeciętnych mieszkańców Dagestanu lat 60.-80. XX w., głównie kobiet. W kontekście bogatych tradycji ludów dagestańskich, czego wyrazem były m.in. częste nawiązania do legend, opowieści i ludowych mądrości, pojawiały się opisy przemian w dotychczasowej, patriarchalnej obyczajowości Dagestańczyków.
W Polsce ukazały się przekłady opowiadań Alijewej, w tomach zatytułowanych "Sto pięćdziesiąt warkoczyków panny młodej", Warszawa 1979 oraz "Kosz dojrzałych wiśni" w przekładzie Grażyny Strumiłło-Miłosz, Warszawa 1979.
Została odznaczona Orderem Świętego Andrzeja Apostoła Pierwszego Powołania (2002), Orderem Za Zasługi dla Ojczyzny III klasy (16 lipca 2015) i IV klasy (1998), dwoma Orderami „Znak Honoru” i Orderem Przyjaźni Narodów.

</doc>
<doc id="164355" url="https://pl.wikipedia.org/wiki?curid=164355" title="Henryk IV Wielki">
Henryk IV Wielki

Henryk IV Wielki (ur. 13 grudnia 1553 w Pau w Nawarze, zm. 14 maja 1610 w Paryżu) – król Nawarry od 1572 (jako Henryk III) i Francji od 1589 r., pierwszy z dynastii Burbonów, najmłodszej gałęzi Kapetyngów.
Pochodzenie i dzieciństwo.
Ze strony ojca pochodził z rodu Burbonów, bocznej linii dynastii Kapetyngów, a ze strony matki z rodu Albretów. Był też spokrewniony z Walezjuszami – jego babka po kądzieli, Małgorzata d’Angoulême, była siostrą francuskiego króla Franciszka I. Henryk przyszedł na świat jako drugie z pięciorga dzieci Antoniego de Bourbon, księcia Vendôme, i Joanny d’Albret, córki Henryka d’Albret, króla Nawarry. Najstarszy syn Antoniego i Joanny, również Henryk, zmarł przed narodzinami swojego młodszego brata. Młodszym rodzeństwem Henryka IV byli Ludwik Karol hrabia de Marle, Magdalena i Katarzyna.
Henryk IV urodził się na zamku w Pau w Górnej Nawarrze. Został ochrzczony w marcu 1554, a jego rodzicami chrzestnymi byli dziad po kądzieli, Henryk d’Albret, i stryj, kardynał Karol de Bourbon. Jako noworodek Henryk otrzymał tytuły diuka de Beaumont i księcia de Vianne. W maju 1555 zmarł Henryk d’Albret i królestwo Nawarry przypadło jego córce i zięciowi – w ten sposób Henryk IV został następcą tronu Nawarry. Otrzymał przy okazji tytuł księcia Bearnu. Guwernantką Henryka została Zuzanna de Miossens; wczesne dzieciństwo spędził na należącym do Miossensów zamku Coarraze.
W lutym 1557 w Paryżu został przedstawiony królowi Francji Henrykowi II. Ten żartował, że w małym Henryku widziałby swojego zięcia – w tym czasie jedyną wolną córką francuskiego króla była Małgorzata de Valois. Gdy w 1558 roku Antoni de Bourbon ze swoją żoną Joanną udali się do Paryża na ślub delfina Franciszka i szkockiej królowej Marii Stuart, regentem Nawarry został czteroletni syn Henryk. W grudniu 1559 towarzyszył ojcu, który odprowadzał do Hiszpanii królewnę Elżbietę de Valois, narzeczoną króla Filipa II Habsburga.
W sierpniu 1561 roku wraz z matką i siostrą przybył na dwór królewski do Paryża. W tym czasie stosunki pomiędzy rodzicami Henryka uległy pogorszeniu – 25 grudnia 1560 Joanna oficjalnie przeszła na kalwinizm, z kolei Antoni ostatecznie opowiedział się po stronie religii rzymskokatolickiej. Dodatkowo de Bourbon zdradzał żonę. Henryk wychowywany na gorliwego kalwinistę, razem z m.in. królem Karolem IX, jego braćmi Henrykiem i Franciszkiem urządzał „antypapistowskie” maskarady. W marcu 1562 Antoni de Bourbon zmusił żonę do wyjazdu ze stolicy, pozostawiając syna przy sobie. Pod wpływem ojca w czerwcu 1562 Henryk publicznie zadeklarował się jako katolik. Antoni de Bourbon zmarł 17 listopada 1562 roku, jednak jego syn dalej pozostawał na paryskim dworze. Henryk, po ojcu, został tytularnym gubernatorem Gujenny.
Preceptorem Henryka był de La Gaucherie, protegowany Teodora Bezy, kalwinista. Wiosną 1562 został zastąpiony przez katolika Jana De Losses. Po śmierci Antoniego de Bourbon, francuska królowa-matka Katarzyna Medycejska, licząca się w tej kwestii ze zdaniem Joanny d’Albret, zmieniła preceptora. Został nim ponownie La Gaucherie, którego pomocnikiem był pastor Wiktor Palma-Cayet. Henryk posiadł znajomość łaciny. Z kolei jego ulubioną książką był romans rycerski "Amadis". Od końca 1562 do początku 1564 uczył się w Kolegium Nawarskim na Wzgórzu Świętej Genowefy w Paryżu. Następnie towarzyszył królowi Karolowi IX i jego matce Katarzynie Medycejskiej w ponad dwuletniej podróży po Francji. W połowie października 1564 roku w Salon-de-Provence dwór odwiedził Nostradamus, który przepowiedział Henrykowi IV, że zostanie królem Francji i Nawarry. W 1565 Henryk został na kilka miesięcy wysłany na dwór matki. Joanna przydzieliła synowi nowego nauczyciela, Morelly de Villiers. W grudniu 1565 Henryk dołączył do dworu królewskiego, z którym w 1566 dotarł do Paryża.
W styczniu 1567 Joanna uzyskała zgodę Katarzyny na to, żeby zabrać syna do dawnych posiadłości Antoniego de Bourbon w północnej Francji. Następnie, wbrew ustaleniom, Joanna z synem nie wróciła na dwór, lecz udała się do Bearn. W 1568 Henryk nominalnie stał na czele sił nawarskich, walczących z tamtejszymi katolickimi buntownikami. Faktycznym dowódcą był Antoni de Gramont. Nie doszło nawet do bitwy, buntownicy się rozpierzchli, a Henryk złożył zapewnienie, że tolerancja religijna nadal będzie respektowana w Nawarrze. Latem 1568 Henryk znalazł się na liście protestantów, którzy na polecenie Katarzyny Medycejskiej mieli zostać doprowadzeni na dwór królewski. Liderzy protestantów razem z Henrykiem schronili się w La Rochelle. Jesienią 1568 Henryk wyruszył na wojnę (trzecia wojna religijna we Francji); matka powierzyła go opiece admirała Kacpra de Coligny. Po śmierci Ludwika de Condé w bitwie pod Jarnac w marcu 1569 Joanna d’Albret ogłosiła dowódcami armii kalwińskiej Henryka IV i jego stryjecznego brata Henryka de Condé. Faktycznym wodzem pozostał Coligny.
Król Nawarry.
3 października 1569 brał udział w przegranej bitwie pod Moncontour. Rok później dowodził udaną szarżą wojsk protestanckich pod Arna-le-Duc. Wojnę zakończył układ z Saint-Germain-en-Laye, zawarty w lipcu 1570; w poufnych klauzulach wspominano o planie zaślubin Henryka z Małgorzatą de Valois. Po zakończeniu wojny Henryk z matką i siostrą udał się do Bearnu. Przez cały rok 1571 Joanna d’Albret i Katarzyna Medycejska prowadziły negocjacje w sprawie ślubu swoich dzieci. W styczniu 1572 Joanna udała się w tym celu do Paryża; Henryk pozostał w Bearnie. W kwietniu 1572 podpisano kontrakt ślubny. 23 maja 1572 Henryk opuścił Bearn i odbył trwającą aż półtora miesiąca podróż do Paryża; według legendy długi pobyt w zamku w Nérac spowodowany był romansem z piękną córką ogrodnika. 
Zanim dotarł do Paryża, 9 czerwca 1572 zmarła jego matka. Henryk odziedziczył po niej królestwo Nawarry. Do stolicy dotarł 8 lipca. Datę ślubu odwlekano ze względu na brak dyspensy papieskiej, ostatecznie ze względu na zwłokę papieża problem zignorowano. Zaręczyny odbyły się 17 sierpnia, ślub – 18 sierpnia. Małżeństwa Małgorzacie i Henrykowi udzielił stryj pana młodego – kardynał Karol de Bourbon, którego okłamano, że dyspensa jest w drodze. Na pytanie, czy chce wyjść za mąż za Henryka, Małgorzata milczała, w związku z czym jej brat nachylił jej głowę, co potraktowano jako zgodę. Przez całą ceremonię Henryk IV jako kalwinista stał z nakrytą głową. Już po zakończeniu uroczystości weselnych, w nocy z 23 na 24 sierpnia 1572, doszło do rzezi hugenockiej szlachty, przybyłej na ślub Małgorzaty i Henryka. Sam Henryk nie znalazł się na liście proskrypcyjnej; razem ze swoim bratem stryjecznym Henrykiem de Condé został zamknięty w gabinecie króla Karola IX.
We wrześniu 1572 Henryk został zmuszony do przyjęcia wiary katolickiej. Razem z wojskami króla brał udział w oblężeniu La Rochelle w czasie wojen religijnych, zakończonych zawarciem pokoju roszelskiego w lipcu 1573. Henryk był w praktyce zakładnikiem na dworze królewskim. Wspólnie z najmłodszym bratem króla Karola IX, Franciszkiem Herkulesem d’Alencon, bezskutecznie planowali ucieczkę. Zbiegł z początkiem lutego 1576, nie wracając z polowania. Historycy uważają, że ucieczkę ułatwiła mu Katarzyna Medycejska, licząc na pogłębienie się w obozie protestanckim sporów o przywództwo. 
Na mocy pokoju z Beaulieu, kończącego piątą wojnę religijną, w maju 1576 Henryk został gubernatorem Gujenny. Miesiąc później ponownie przeszedł na kalwinizm. Gdy doszło pod koniec 1576 do wznowienia działań wojennych, Henryk nie angażował się w nie za bardzo. W sierpniu 1577, kiedy rozpoczęto rozmowy pokojowe, zwrócili się do niego król Henryk III i jego matka Katarzyna Medycejska. Król Nawarry jako reprezentant hugenotów razem z Ludwikiem diukiem de Montpensier reprezentującym katolików wynegocjowali pokój w Bergerac. Jako gubernator Gujenny zajął się wyciąganiem prowincji z ekonomicznego kryzysu. Wydane przez niego rozporządzenie z Agen przewidywało m.in. kary dla zbrojnych band. Doszło również w tamtym czasie do nieudanego zamachu na jego życie, o który obwiniał markiza de Villars, wicegubernatora przysłanego przez Henryka III. W Bearnie regentką w imieniu Henryka została jego młodsza siostra, Katarzyna de Bourbon.
Henryk starał się o przyjazd żony, przebywającej na królewskim dworze. Henryk III odmawiał wydania zgody na wyjazd siostry do sierpnia 1578. Od połączenia małżonków ich stosunki układały się poprawnie, chociaż oboje nie dochowywali sobie wierności. W 1580 przystąpił do siódmej wojny religijnej. Występował jako obrońca monarchicznego porządku i przeciwnik tych, którzy łamią królewskie edykty – głównym wrogiem Henryka był wicegubernator Armand de Gontaut, baron de Biron. 1 czerwca 1580 zdobył Cahors. 26 listopada 1580 w Fleix podpisano pokój – Biron został odwołany, a Cahors zwrócone katolikom. Przeciwko warunkom protestował Henryk de Condé. Henryk Burbon odwołał się do zgromadzenia kościołów reformowanych Francji, które odbyło się w Montauban w kwietniu 1581. Przyznało ono rację królowi Nawarry i jednocześnie wybrało go generalnym protektorem kościołów reformowanych.
Jako generalny protektor kościołów reformowanych podjął ożywioną działalność dyplomatyczną. Za dyplomację u Henryka IV odpowiedzialni byli Filip Duplesis-Mornay i Franciszek de Ségur-Pardaillan. W 1582 Filip II Habsburg bezskutecznie próbował namówić Henryka do wsparcia planów hiszpańskiej inwazji na południową Francję. W marcu 1582, za zgodą Henryka, Małgorzata na zaproszenie matki opuściła dwór męża i wróciła do stolicy. Wypędzona z dworu przez brata w sierpniu 1583, ponownie wróciła do męża w kwietniu 1584.
11 czerwca 1584, po śmierci Franciszka d’Anjou, Henryk został – zgodnie z prawem salickim – oficjalnym następcą Henryka III. Rozpoczęły się pertraktacje na temat zmiany wyznania przez króla Nawarry. Prawa tego ostatniego kwestionował jego stryj, kardynał Karol de Bourbon, popierany przez Święta Ligę. We wrześniu 1584 papież Sykstus V ogłosił Henryka wrogiem Świętej Wiary i pozbawił go królestwa Nawarry – papieska decyzja nie wywołała większej reakcji ze strony Francuzów. W 1585 rozpoczęła się ósma wojna religijna. Na przełomie 1586 i 1587 Henryk prowadził bezowocne negocjacje pokojowe ze swoją teściową Katarzyną Medycejską. 20 października 1587 pod Coutras rozbił silną armię katolicką, dowodzoną przez Anne’a diuka de Joyeuse, który poległ w bitwie. Henryk przełamał tym samym ćwierćwiekową tradycję przegrywania wielkich bitew przez francuskich hugenotów. Latem 1588 Henryk III, ulegając żądaniom Gwizjuszy i Świętej Ligi, ogłosił, że Henryk Burbon został pozbawiony sukcesji do tronu i uznał kardynała Karola de Bourbon za pierwszego księcia krwi.
Za pośrednictwem Diany, wdowy po Franciszku de Montmorency, Henryk III nawiązał kontakt z Henrykiem Burbonem. Wynegocjowany w 1589 układ z Tours był skierowany przeciwko Lidze. 2 sierpnia 1589 Henryk III zmarł na skutek rany zadanej mu przez jednego z ligowców – dominikanina Jacques’a Clémenta. Umierając potwierdził sukcesję króla Nawarry. Zapoczątkował on nową dynastię królewską Burbonów, którzy panowali, z przerwami, do 1848 roku. Potomkowie Henryka IV w prostej linii panują do dziś w Hiszpanii i Luksemburgu.
Król Francji.
Początki rządów Henryka IV były trudne. Za króla od razu uznali go hugenoci, Święta Liga uważała go za uzurpatora. Zwolennicy zasztyletowanego Henryka III uznawali Nawarczyka jedynie za kandydata do tronu. Paryż pozostawał w rękach ligowców. 4 sierpnia 1589 w Deklaracji z Saint-Cloud Henryk złożył zobowiązanie, że katolicyzm będzie zachowany we Francji "bez żadnych zmian i innowacji". Urzędy publiczne miały być przyznawane katolikom, a w ciągu kolejnych pół roku miały zostać zwołane Stany Generalne.
5 sierpnia 1589 roku Karol Gwizjusz, diuk Mayenne, ogłosił królem kardynała Karola de Bourbon. Roszczenia do tronu francuskiego zgłosił Karol Emanuel, książę Sardynii, po kądzieli wnuk Franciszka I. Hiszpański król Filip II planował osadzić na francuskim tronie swoją córkę Izabelę, po kądzieli wnuczkę Henryka II. Krótko po objęciu tronu Henryka IV uznały m.in. Republika Zjednoczonych Prowincji, Szkocja i Anglia, kantony szwajcarskie i Wenecja. W kraju Nawarczyka poparła stosunkowa duża liczba księży katolickich oraz zamożne mieszczaństwo.
21 września 1589 pod Arques Henryk IV pokonał ligowców dowodzonych przez diuka Mayenne. Udało mu się utrzymać port Dieppe, a 1 listopada 1589 rozpoczął szturmować Paryż. Wobec groźby nadejścia głównych sił ligowców wycofał się spod stolicy. Zimą 1590 zajął kilka miast w Normandii, a 14 marca 1590 pod Ivry odniósł zdecydowane zwycięstwo nad diukiem Mayenne. Początkiem maja 1590 rozpoczął głodową blokadę Paryża. Po kilku miesiącach został zmuszony przez armię Aleksandra Farnese i diuka Mayenne do zaprzestania oblężenia. W czasie oblężenia Paryża Henryk nawiązał romans z Marią de Beauvilliers, ksienią benedyktynek na Montmartre, a później z Katarzyną de Verdun, mniszką z Longchamp. Pod koniec 1590 poznał Gabrielę d’Estrées, z którą związał się na kilka lat.
W 1591 zdobył Chartres, Noyon, a w listopadzie tego samego roku rozpoczął oblężenie Rouen. Rok 1592 przyniósł Henrykowi szereg niepowodzeń – połączone siły Hiszpanów i ligowców odnosiły sukcesy w Bretanii, Langwedocji i Prowansji. W takiej sytuacji Henryk zaczął przygotowywać się do zmiany wyznania i przyjęcia katolicyzmu.
Wiosną 1592 nawiązał rozmowy z diukiem de Mayenne i arystokratycznym skrzydłem ligowców. W styczniu 1593 w Paryżu rozpoczęły obrady Stany Generalne, uznane przez Henryka i jego zwolenników za nielegalne. Dość nieoczekiwanie Stany zdecydowały się rozpocząć negocjacje z królem. W Suresnes na spotkaniu z delegacją Stanów Henryk poinformował o zamiarze przyjęcia katolicyzmu. 25 lipca 1593 w Saint-Denis oficjalnie ogłosił, że przechodzi na katolicyzm, wygłaszając słynne zdanie: „Paryż wart jest mszy” (Paris vaut bien une messe). Zmiana wyznania sprawiła, że większość francuskich arcybiskupów i biskupów poparła Henryka IV. 27 lutego 1594 w Chartres został koronowany na króla Francji. 22 marca 1594 wjechał do Paryża. Pod koniec miesiąca ogłosił amnestię dla ligowców.
27 grudnia 1594 próbował go zabić Jean Châtel, paryski student, inspirowany kazaniami żarliwych ligowców. Henryk uszedł z życiem, a zamachowca stracono.
17 stycznia 1595 wypowiedział wojnę Hiszpanii; w tym czasie hiszpański król Filip II popierał Gwizjuszy, trzymających Burgundię i Bretanię, podsycał niechęć ligowców do Henryka, a jednocześnie planował osadzić na francuskim tronie swoją córkę Izabelę. Konflikt zaczął się od sukcesów króla Francji – opanował Burgundię i wygrał bitwę pod Fontanie-Française. Później poniósł pewne straty (m.in. Calais). W marcu 1598 przeciągnął na swoją stronę diuka de Mercour, kontrolującego Bretanię. Niedługo potem, 13 kwietnia 1598, wydał edykt nantejski, co zakończyło wojnę między katolikami a hugenotami. 2 maja 1598 w Vervins podpisał traktat pokojowy z Hiszpanią – przywracał on stan z traktatu z Cateau-Cambrésis z 1559 roku. Na mocy pokoju lyońskiego z 1601 uzyskał od Karola Emanuela Sabaudzkiego terytoria Bresse, Bugey, Pays de Gex i Valromey.
Wydał edykty zabraniające pojedynków (1602, 1609). Obniżył podatki bezpośrednie dla chłopów. Co pewien czas znajdował się w konflikcie z parlamentem. Wprowadził „rentę roczną” dla urzędników (1604). Zredukował dług publiczny. Próbował edyktami uporządkować sytuację monetarną (1603, 1609). Stworzył schroniska dla starych i okaleczonych żołnierzy. W 1601 na czele nowo powstałej Izby Handlowej postawił Bartłomieja de Laffemasa. Wspierał zamorskie wyprawy do Ameryki Północnej.
W 1602 rozbił spisek, w który byli zamieszani m.in. Charles de Gontaut, diuk de Biron, gubernator Burgundii (stracony w Bastylii) i hrabia Owernii, nieślubny syn króla Karola IX. Pełnych szczegółów o sprzysiężeniu dowiedział się w 1605 – stracono wtedy Thomasa Morgana, a hrabiego Owernii uwięziono w Bastylii. W 1606 królowi poddał się kolejny spiskowiec – diuk de Bouillon. Do grona najbliższych współpracowników króla Henryka zaliczali się: kanclerz Pomponie de Bellièvre, Mikołaj de Villeroy, Pierre Jeannin, Mikołaj Brûlart de Sillery, Maximilien de Béthune de Sully. W późniejszych latach Henryk wspierał Zjednoczone Prowincje w walce z Hiszpanią, zakończoną dwunastoletnim rozejmem w 1609. W 1610 rozpoczął przygotowania do wojny z Habsburgami; nastąpiła mobilizacja armii. W toku tych przygotowań Henryk został zamordowany 14 maja 1610 podczas przejazdu powozem ulicą de la Feronnerie w Paryżu. Trzy ciosy długim nożem myśliwskim zadał mu François Ravaillac.
Post mortem.
1 lipca 1610 roku popularny władca został pochowany w bazylice św. Dionizego w Saint-Denis, nekropolii królów Francji. Serce zostało złożone u jezuitów w La Flèche. W czasie Wielkiej Rewolucji Francuskiej jego zwłoki zostały zbezczeszczone. Rewolucjoniści odcięli za pomocą gilotyny zabalsamowaną głowę króla. Lekarz Philippe Charlier odkrył w 2010 roku, że w zbiorach kolekcjonera amatora znajduje się głowa króla odcięta w czasie Rewolucji. W 1910 roku niemiecki kolekcjoner zakupił głowę na aukcji w Paryżu. W późniejszym czasie proponował oddanie głowy do Luwru, ale muzeum nie było zainteresowane nieznaną wówczas głową.
W r. 1955 głowę kupił kolekcjoner amator, Jacques Bellanger, za sumę 5000 franków (równowartość kilkuset euro). Przeleżała u niego na strychu kilkadziesiąt lat, gdzie odnaleźli ją Stéphane Gabet i Pierre Belet, dziennikarze francuscy. Autentyczność szczątków króla początkowo potwierdziły szczegółowe badania naukowe. Pod koniec roku 2010 Bellanger przekazał głowę Ludwikowi de Bourbon, potomkowi króla i głowie rodu, który zamierzał pochować ją ponownie w bazylice Saint-Denis. W roku 2014 opublikowano wyniki badań archeogenetycznych, które wykazały, że odnaleziona głowa nie należała do osoby z rodu Burbonów.
Rodzina.
Potomstwo.
18 sierpnia 1572 poślubił Małgorzatę de Valois, małżeństwo to zostało anulowane w 1599, a para nie miała dzieci. 17 grudnia 1600 poślubił Marię Medycejską, z którą miał 6 dzieci:
Henryk IV miał co najmniej 11 dzieci ze związków nieślubnych, które później oficjalnie uznał.
Z Franciszką de Montmorency-Fosseux, dwórką swojej żony Małgorzaty de Valois, miał martwo urodzoną córkę.
Z Gabrielle d’Estrées miał:
Z Katarzyną Henriettą de Balzac d'Entragues, markizą de Verneuil, miał:
Z Żakliną de Bueil, hrabiną de Moret, miał
Z Karoliną des Essarts, hrabiną de Romorantin, miał:

</doc>
<doc id="164358" url="https://pl.wikipedia.org/wiki?curid=164358" title="Lirydy">
Lirydy

Lirydy (006 LYR) – rój meteorów związany z kometą Thatchera (C/1861 G1). Ich radiant znajduje się na granicy gwiazdozbiorów Lutni i Herkulesa. Aktywność roju wypada pomiędzy 16 a 25 kwietnia z maksimum
występującym w okolicach 21-22 kwietnia z aktywnością na poziomie ZHR=18. Prędkość Lirydów wynosi 49 km/s, są więc zjawiskami
dość szybkimi. 
Rój Lirydów jest pierwszym rojem, o którym wspominają starożytne kroniki. Najwcześniejsze wzmianki na temat jego aktywności można znaleźć już w chińskich zapiskach datowanych na rok 2000 p.n.e. Wysoką aktywność tego roju odnotowano także w latach 687 i 15 p.n.e. W znacznie bliższych nam czasach Lirydy też popisywały się wysoką aktywnością. W roku 1803 obserwatorzy amerykańscy odnotowali maksimum z ZHR rzędu 700. W roku 1922 w Polsce obserwowano ZHRy z zakresu 360-600. Trochę niższe maksima z ZHR rzędu 100 odnotowano także w latach 1934, 1945, 1946 i 1982. W ostatnich latach najwyższą aktywność Lirydów z ZHR=38 odnotowano w roku 2012. W Polsce, dzięki Pracowni Komet i Meteorów, udało się zorganizować dwie duże kampanie obserwacyjne poświęcone temu rojowi (lata 1996, 2004). 
Pomimo tego, że Lirydy są rojem bardzo starym, wyróżniają się w miarę ostrym maksimum i krótkim okresem aktywności. Takie zachowanie roju zawdzięczamy orbicie ciała macierzystego roju – komecie Thather (C/1861 G1), która przecina się z ekliptyką pod kątem aż 80 stopni. Tak duże nachylenie powoduje, że meteoroidy z roju Lirydów są prawie wolne od perturbacji grawitacyjnych innych ciał Układu Słonecznego.
Wieczorem w Polsce radiant Lirydów wznosi się ledwie 10 stopni ponad horyzont. Tuż po zachodzie Słońca nie należy więc liczyć na wysokie liczby godzinne. Już jednak około godziny 21 UTC (23 czasu lokalnego) znajduje się on na wysokości 30 stopni, a do świtu wzniesie się nawet do 70 stopni.

</doc>
<doc id="164359" url="https://pl.wikipedia.org/wiki?curid=164359" title="1980 w filmie">
1980 w filmie



</doc>
<doc id="164360" url="https://pl.wikipedia.org/wiki?curid=164360" title="28 pp">
28 pp



</doc>
<doc id="164362" url="https://pl.wikipedia.org/wiki?curid=164362" title="Karolcia">
Karolcia



</doc>
<doc id="164363" url="https://pl.wikipedia.org/wiki?curid=164363" title="Karabin HK G41">
Karabin HK G41

G41 – niemiecki karabin szturmowy kalibru 5,56 × 45 mm. Produkowany w krótkich seriach w latach 80. i na początku 90. XX wieku. Produkcję zakończono z powodu niskiego popytu na ten karabin, spowodowanego bardzo wysoką ceną, sięgającą 1700 $.
Opis konstrukcji.
Karabin G41 był indywidualną bronią samoczynno-samopowtarzalną. Zasada działania oparta na odrzucie zamka półswobodnego. Opóźnienie otwarcia zamka zapewniały dwie symetryczne rolki. Mechanizm spustowy kurkowy umożliwia strzelanie ogniem pojedynczym, seriami trójstrzałowymi i ogniem ciągłym. Dźwignia przełącznika rodzaju ognia po obu stronach broni pełniła także rolę bezpiecznika. Zasilanie z dwurzędowych magazynków łukowych o pojemności 30 naboi (magazynki zamienne z magazynkami M16). Otwarte przyrządy celownicze składały się z muszki i celownika bębnowego z przeziernikami do strzelania na odległość 200, 300, i 400 metrów i szczerbiną do strzelania na odległość 200 metrów. Kolba z tworzywa sztucznego stała. Karabin był wyposażony w zatrzask zamka, urządzenie do cichego zwalniania zamka, ręczny dosyłacz zamka i pyłoszczelną pokrywę okna wyrzutowego łusek.
Lufa produkowana była do amunicji belgijskiej 5,56 x 45 mm SS109 lub amerykańskiej 5,56 x 45 mm M193. Lufa zakończona tłumikiem płomieni.
Broń może być wyposażona w dwójnóg, bagnet od karabinu G3 i celownik optyczny (4 x 24).

</doc>
<doc id="164366" url="https://pl.wikipedia.org/wiki?curid=164366" title="Biblia Szatana">
Biblia Szatana

Biblia Szatana (ang. "The Satanic Bible", dosłownie: „Biblia satanistyczna”) – książka stanowiąca wykład filozofii i praktyki satanistycznej, autorstwa Antona Szandora La Veya. Została wydana w 1969 roku nakładem Avon Books.
Sekcje.
Książka ta jest przewodnikiem ludzkiej natury i interpretacją ludzkiego ego, ujętego przez pryzmat ogólnego, psychologicznego profilu ludzkości i wpływu wiary na jego wykreowanie. 
"Biblia Szatana" składa się z czterech ksiąg.

</doc>
<doc id="164367" url="https://pl.wikipedia.org/wiki?curid=164367" title="1984 w filmie">
1984 w filmie



</doc>
<doc id="164368" url="https://pl.wikipedia.org/wiki?curid=164368" title="B2">
B2



</doc>
<doc id="164372" url="https://pl.wikipedia.org/wiki?curid=164372" title="1985 w filmie">
1985 w filmie



</doc>
<doc id="164374" url="https://pl.wikipedia.org/wiki?curid=164374" title="1986 w filmie">
1986 w filmie



</doc>
<doc id="164378" url="https://pl.wikipedia.org/wiki?curid=164378" title="1987 w filmie">
1987 w filmie



</doc>
<doc id="164380" url="https://pl.wikipedia.org/wiki?curid=164380" title="Języki lezgińskie">
Języki lezgińskie



</doc>
<doc id="164382" url="https://pl.wikipedia.org/wiki?curid=164382" title="1988 w filmie">
1988 w filmie



</doc>
<doc id="164383" url="https://pl.wikipedia.org/wiki?curid=164383" title="Bronisław Dembiński">
Bronisław Dembiński

Bronisław Dembiński (ur. 14 sierpnia 1858 w Małej Komorzy, zm. 23 listopada 1939 w Poznaniu) – polski historyk, profesor uniwersytetów Lwowskiego, Warszawskiego i Poznańskiego, rektor Uniwersytetu Lwowskiego, działacz państwowy.
Życiorys.
Był synem zamożnego ziemianina Teodora (h. Rawicz) i Nepomuceny z Jasińskich. Kształcił się w gimnazjum w Chojnicach i gimnazjum Marii Magdaleny w Poznaniu (do 1878, m.in. pod kierunkiem Kazimierza Jarochowskiego), następnie studiował historię na uniwersytecie w Berlinie i Wrocławiu. Pod opieką Jacoba Caro przygotował pracę doktorską "Die Beschickung des Tridentinums durch Polen und die Frage vom Nationalconcil", obronioną na Uniwersytecie Wrocławskim w 1883. Lata 1885–1886 spędził w Rzymie na badaniach archiwalnych. W 1886 obronił pracę habilitacyjną "Wybór Piusa IV" (opiekunem przewodu habilitacyjnego był Stanisław Smolka) i został docentem w Katedrze Historii Powszechnej Uniwersytetu Jagiellońskiego. W 1892 został profesorem nadzwyczajnym Uniwersytetu Lwowskiego; dzięki poparciu Michała Bobrzyńskiego objął Katedrę Historii Powszechnej oraz dyrekcję Seminarium Historycznego. Prowadził wykłady z dziejów papiestwa XVI i XVII wieku, historii Europy XVI i XVII wieku oraz stosunków międzynarodowych Polski. W 1897 mianowany profesorem zwyczajnym, pełnił funkcje dziekana Wydziału Filozoficznego (1898/1899), rektora (1907/1908), prorektora (1908/1909). Prowadził polemiki naukowe z Szymonem Askenazym; znany był z używania w dyskusjach naukowych argumentów osobistych, a w przypadku Askenazego zablokował jego kandydaturę na objęcie Katedry Historii Nowożytnej Polski (1907). Brał udział w pracach Komisji Egzaminacyjnej dla nauczycieli szkół gimnazjalnych i realnych we Lwowie. .
W 1916 przeniósł się na Uniwersytet Warszawski, gdzie przez trzy lata kierował Katedrą Nowożytnej Historii Polski i Powszechnej. Był pracownikiem Rady Departamentu Spraw Politycznych Tymczasowej Rady Stanu. W latach 1919–1922 sprawował mandat posła do Sejmu Ustawodawczego, członek Klubu Pracy Konstytucyjnej; wcześniej był już posłem na sejm w Wiedniu (1914–1918). Był także w randze podsekretarza stanu (wiceministra) w Ministerstwie Wyznań Religijnych i Oświecenia Publicznego (1918–1920); . Reprezentował stronę polską (wraz z Janem Łukasiewiczem i Stefanem Ehrenkreutzem) w komisji dwustronnej, negocjującej w czerwcu i we wrześniu 1918 r. przejęcie akt dotyczących ziem polskich (w tym tzw. akt popruskich) od niemieckich instytucji archiwalnych. Stał na czele polskiej grupy Unii Międzyparlamentarnej (1919–1930) i Międzynarodowej Unii Stowarzyszeń Ligi Narodów (1927). W 1923 został profesorem Uniwersytetu Poznańskiego i kierownikiem Katedry Historii Powszechnej – . Przeszedł na emeryturę w 1933, ale współpracował z uczelnią w kolejnych latach.
Członek Towarzystwa Historycznego we Lwowie. W 1900 został członkiem korespondentem, a w 1917 członkiem czynnym AU (późniejsza PAU); był także członkiem czynnym (1918) i członkiem zwyczajnym (1929) Towarzystwa Naukowego Warszawskiego. Od 1887 członek-korespondent, a w latach 1923–1939 prezes Poznańskiego Towarzystwa Przyjaciół Nauk; w 1932 nadano mu członkostwo honorowe. W 1921 został członkiem czynnym Towarzystwa Naukowego we Lwowie, był ponadto członkiem honorowym Towarzystwa Naukowego w Toruniu. Uniwersytet w Oxfordzie (1930) i Uniwersytet Warszawski (1933) nadały mu doktoraty "honoris causa". W 1933 Uniwersytet Poznański wydał Medal ku Czci Br. Dembińskiego, . Dembiński brał aktywny udział w pracach III Zjazdu Historyków Polskich w Krakowie (1900) oraz Międzynarodowych Zjazdów Historyków w Rzymie (1903), Brukseli (1923), Oslo (1928), Warszawie (1933) i Zurychu (1938). Był wieloletnim działaczem środowiska katolickiego, przewodniczył Kongresowi Eucharystycznemu w Poznaniu, a pod koniec lat 20. został tercjarzem zakonu franciszkańskiego. Po zajęciu Poznania przez Niemców w 1939 zgłosił się do zastąpienia Zygmunta Wojciechowskiego (profesora historii Uniwersytetu Poznańskiego), aresztowanego jako zakładnika; Wojciechowski nie przyjął tej propozycji. Wkrótce potem Dembiński zmarł w zamienionym na szpital klasztorze sióstr elżbietanek w Poznaniu, tknięty paraliżem.
W pracy naukowej zajmował się historią nowożytną papiestwa, historią dyplomatyki nowożytnej, metodologią historii, dziejami europejskiego parlamentaryzmu oraz historią Polski XVIII wieku. Badał m.in. stanowisko Kurii Rzymskiej wobec Polski w okresie soboru trydenckiego; analizował przebieg konklawe po śmierci Pawła IV (1559). Zajmował się misją dyplomatyczną Wasyla Kapnisty, poszukującego w Niemczech pomocy dla wyzwolenia Ukrainy spod władzy rosyjskiej. Wiele uwagi poświęcił królowi Stanisławowi Augustowi Poniatowskiemu, badał jego życie i działalność, a także życie m.in. carycy Katarzyny II, Ignacego Potockiego, Scipione Piattolego, Feliksa Oraczewskiego (posła polskiego w Paryżu w latach 1791–1792). Przygotował do wydania m.in. "Korespondencję Stanisława Augusta z księciem Józefem Poniatowskim" (1904). Dokonał badań porównawczych nad upadkiem państw europejskich, m.in. Polski i Włoch; postawił tezę, że przyczyną upadku były przerost parlamentaryzmu i rządy oligarchii. Wskazał również ogólnodziejowe epoki przełomowe czasów nowożytnych; były to jego zdaniem reformacja i kontrreformacja oraz rewolucja francuska i upadek Rzeczypospolitej. Zajmował się ponadto hołdem pruskim oraz dorobkiem naukowym Michała Bobrzyńskiego.
Został pochowany na cmentarzu Górczyńskim w Poznaniu (kwatera VPe-2-21).
Jego synem był Zbigniew Dembiński, działacz narodowy i poseł na Sejm.

</doc>
<doc id="164386" url="https://pl.wikipedia.org/wiki?curid=164386" title="Słupy trakcyjne">
Słupy trakcyjne



</doc>
<doc id="164390" url="https://pl.wikipedia.org/wiki?curid=164390" title="Piotrowice (powiat polkowicki)">
Piotrowice (powiat polkowicki)

Piotrowice () – wieś w Polsce położona w województwie dolnośląskim, w powiecie polkowickim, w gminie Przemków, w Borach Dolnośląskich, na terenie Przemkowskiego Parku Krajobrazowego. Obok wsi rośnie pomnik przyrody – "Dąb Chrobry".
Podział administracyjny.
W latach 1975–1998 miejscowość należała administracyjnie do województwa legnickiego.
Historia.
W 1596 cesarz Rudolf II Habsburg sprzedał wieś rodzinie von Rechenberg, która włączyła ją do dóbr przemkowskich. W lutym 1945 miały tu miejsce ciężkie walki jednostek 4 Armia Pancerna Gwardii ZSRR) z Korpusem Pancernym Großdeutschland.
Demografia.
Według Narodowego Spisu Powszechnego (III 2011 r.) liczyły 394 mieszkańców. Są największą miejscowością w gminie Przemków.

</doc>
<doc id="164391" url="https://pl.wikipedia.org/wiki?curid=164391" title="Wierzchołówka żółtowłosa">
Wierzchołówka żółtowłosa

Wierzchołówka żółtowłosa ("Laphria flava") – gatunek muchówki z rodziny łowikowatych i podrodziny Laphriinae. Zamieszkuje lasy palearktycznej strefy umiarkowanej.
Morfologia.
Owad dorosły.
Muchówka o przysadzistym jak na przedstawiciela rodziny ciele długości od 12 do 24 mm. Ogólnym wyglądem upodobniona jest do trzmieli.
Głowa jest czarna z różnobarwnym owłosieniem. Górna część głowy ma owłosienie białe. Broda ("mystax") jest biała, niekiedy przyżółcona, z nielicznymi czarnymi szczecinkami na krawędziach perystomu. Kępki złotych włosków występują po bokach wzgórka przyoczkowego, a na jego wierzchu czarne szczecinki. Kępy czarnych włosków leżą po bokach czoła i koło aparatu gębowego. Czułki mają pierwszy człon nie przekraczający długością dwukrotności członu drugiego, zaś człon trzeci o bokach równoległych, pozbawiony wyraźnego "stylus antennalis", zamiast niego mający drobne sensorium osadzone w jamce.
Tułów jest czarny z brunatno opylonymi bokami. Owłosienie przedniej części śródplecza jest czarne, zaś tylnej jego części żółte. Pleury owłosione są jasno z wyjątkiem czarno owłosionych górnych części mezopleurów. Skrzydła mają wzdłuż żyłek przyciemnienia o brunatnym odcieniu. Przezmianki mają brunatne nóżki i białożółte główki. Odnóża mają żółte szczecinki oraz białe i żółte włoski na stopach i goleniach. Owłosienie ud przedniej pary jest czarne z białą kępką na spodzie, środkowej pary czarnorude na wierzchu i jasne na spodzie, zaś tylnej pary jasnorude i białe.
Odwłok jest czarny i owłosiony żółto lub brązowawo, tylko hypopygium samca jest kasztanowe z czarnym owłosieniem. Włoski na tergitach są puszyste i wzniesione.
Larwa.
Larwa ma odwłok o szczątkowych brodawkach bocznych, zwieńczony wąskim, ostrym i odgiętym ku górze kolcem terminalnym oraz małą płytką terminalną, której to boczne wyrostki są na wierzchołkach zaostrzone.
Ekologia i występowanie.
Terenem jego występowania są śródleśne łąki. Jak wszystkie łowikowate jest drapieżnikiem. Poluje na inne owady w locie chwytając je długimi odnóżami i paraliżując śliną po nakłuciu swej ofiary kłujką. Samica wyszukuje szpar w korze drzew i składa tam jaja. Wylęgłe larwy prowadzą drapieżny tryb życia żyjąc w chodnikach owadów drążących je i polując na ich larwy np. larwy kornika.
Gatunek palearktyczny. W Europie znany jest z Hiszpanii, Wielkiej Brytanii, Francji, Belgii, Holandii, Niemiec, Szwajcarii, Austrii, Włoch, Danii, Szwecji, Norwegii, Finlandii, Litwy, Polski, Czech, Słowacji, Węgier, Ukrainy, Słowenii, Chorwacji, Rumunii, Bułgarii, Serbii, Czarnogóry, Albanii, Grecji i europejskiej części Rosji. W Azji zamieszkuje Turcję, Kazachstan, zachodnią i wschodnią Syberię, Rosyjski Daleki Wschód, Mongolię oraz Indie. Ponadto znany jest z Afryki Północnej. W Polsce występuje dość pospolicie.

</doc>
<doc id="164400" url="https://pl.wikipedia.org/wiki?curid=164400" title="Granat RGZ-89">
Granat RGZ-89

Ręczny Granat Zaczepny wz. 89 (RGZ-89) – polski granat zaczepny produkowany przez Zakłady Metalowe Dezamet w Nowej Dębie.
Historia konstrukcji.
W 1987 roku w Katedrze Konstrukcji i Eksploatacji Uzbrojenia Klasycznego (obecnie Instytut Techniki Uzbrojenia) Wojskowej Akademii Technicznej rozpoczęto prace nad nowym granatem, który miał zastąpić granaty RG-42. Nowy granat miał być skuteczniejszy a przy tym łatwiejszy i tańszy w produkcji (granat RG-42 wywodził się z czasów drugiej wojny światowej i charakteryzował się skomplikowaną technologią produkcji). Wymagano także, aby odłamki nowego granatu przy wysokiej skuteczności rażenia celu nie zagrażały rzucającemu żołnierzowi.
Prace rozpoczęły się w 1989 r. Zespół konstrukcyjny tworzyli S. Ciepielski, S. Derecki, Z. Jopek, S. Majewski, J. Szymański i E. Włodarczyk. 
Wstępne teoretyczne obliczenia zostały przeprowadzone w ramach pracy magisterskiej przez podporucznika Jacka Walczewskiego (którego promotorem był pułkownik dr inż. Sylwester Majewski, członek zespołu konstrukcyjnego).
Konstruktorzy po przebadaniu kilku wersji granatu zdecydowali się na granat z korpusem z tworzywa sztucznego z wkładką odłamkową w postaci spiralnego drutu duraluminiowego. Prace konstrukcyjne zakończono w 1992 roku. W 1995 roku produkcję granatu rozpoczęły Zakłady Metalowe Dezamet w Nowej Dębie.
Opis konstrukcji.
Granat RGZ-89 jest granatem zaczepnym. Głównym elementem jest korpus (wykonany z tworzywa sztucznego) zawierający wkładkę odłamkową mającą postać spiralnie zwiniętego drutu o przekroju prostokątnym (nacięcia po wewnętrznej stronie spirali wymuszają fragmentację wkładki). Wewnątrz korpusu znajduje się materiał wybuchowy (heksogen). Korpus od dołu jest zamknięty denkiem. Korpus jest od zewnątrz karbowany. W górnej części korpusu znajduje się gniazdo zapalnika UZRG lub UZRGM.

</doc>
<doc id="164402" url="https://pl.wikipedia.org/wiki?curid=164402" title="Włodzimierz Demetrykiewicz">
Włodzimierz Demetrykiewicz

Włodzimierz Józef Demetrykiewicz (ur. 9 września 1859 w Złoczowie, zm. 13 kwietnia 1937 w Krakowie) – archeolog polski, profesor Uniwersytetu Jagiellońskiego. W latach 1894–1937 dyrektor Muzeum Archeologicznego w Krakowie.
Życiorys.
Był synem Józefa (1828–1881), lekarza, i Antoniny z Kuszpecińskich (1832–1899). Miał braci Mieczysława Antoniego (1865–1941), Stanisława Franciszka (1867–1868). Uczęszczał do szkół powszechnych i średniej w Rzeszowie i gimnazjum w Tarnowie. W latach 1878–1884 studiował prawo, a 1884–1887 historię sztuki na UJ. W 1884 obronił doktorat praw na UJ po przedstawieniu pracy "Konserwatorstwo dla zabytków archeologicznych. Rzecz ze stanowiska dziejów kultury i nauki porównawczej prawa". Uzupełniał studia z historii sztuki na uniwersytecie w Wiedniu (1890–1891), następnie podjął pracę konserwatora zabytków starożytnych w Urzędzie Konserwatorskim w Krakowie (1891–1912). W 1902 został docentem w Gabinecie Archeologicznym UJ; od 1907 był profesorem tytularnym i prowadził wykłady z archeologii pradziejowej Polski. W 1919 został profesorem nadzwyczajnym i kierownikiem Katedry Prehistorii, w 1921 profesorem zwyczajnym i dyrektorem Zakładu Prehistorii. Od 1921 kierował Muzeum Archeologicznym PAU (do 1928 kierownik, następnie dyrektor).
W 1903 został członkiem korespondentem, w 1930 członkiem czynnym PAU (wcześniej AU); brał udział w pracach Komisji Archeologicznej AU, Komisji Historii Sztuki AU (sekretarz), Komisji Antropologicznej AU (sekretarz), Komisji Antropologii i Prehistorii PAU (przewodniczący). Był członkiem korespondentem Komisji Centralnej w Wiedniu dla Badania i Konserwacji Zabytków (1887), sekretarzem Grona Konserwatorów z Galicji Zachodniej (1890–1895), członkiem korespondentem Poznańskiego Towarzystwa Przyjaciół Nauk (1916), członkiem honorowym Polskiego Towarzystwa Prehistorycznego (1924), członkiem Towarzystwa Antropologicznego w Wiedniu, członkiem Towarzystwa Starożytników w Królewcu, członkiem honorowym Sekcji Archeologicznej Muzeum Królewskiego w Pradze, członkiem honorowym Towarzystwa Opieki nad Polskimi Zabytkami Sztuki i Kultury.
Został pochowany w grobowcu na cmentarzu Rakowickim w Krakowie (kwatera U-płn-zach), w którym spoczywają także jego matka i brat Mieczysław.
W badaniach naukowych zajmował się archeologią pradziejową Małopolski, ochroną prawną zabytków sztuki, konserwacją zabytków, muzealnictwem i historią architektury Krakowa. Jako pierwszy dokonał gruntownych badań nad okresem lateńskim w Małopolsce; przedstawił próbę syntezy prahistorii Galicji; prowadził badania nad paleolitem polskim oraz tarnobrzeską grupą kultury łużyckiej. Przyczynił się do zachowania gotyckiej budowli kościelnej w Tarnowie; przeprowadził inwentaryzację zabytków prahistorycznych w Polsce, domagał się sprawowania opieki nad zabytkami sztuki wyłącznie przez wyspecjalizowane urzędy konserwatorskie. W latach 1896–1919 redagował „Materiały Antropologiczno-Archeologiczne i Etnograficzne AU w Krakowie”. W gronie jego uczniów byli m.in. Włodzimierz Antoniewicz, Roman Grodecki i Leon Kozłowski.

</doc>
<doc id="164403" url="https://pl.wikipedia.org/wiki?curid=164403" title="Bitwa pod Wittstock">
Bitwa pod Wittstock

Bitwa pod Wittstock – jedna z wielkich bitew wojny trzydziestoletniej, rozegrana 4 października 1636 roku pomiędzy armią szwedzką, dowodzoną przez feldmarszałka Johana Banéra, a połączonymi siłami cesarsko-saskimi hrabiego Melchiora von Hatzfeldta i elektora Saksonii Jana Jerzego I. Bitwę stoczono na południe od miasteczka Wittstock w Brandenburgii, ok. 80 km na północny zachód od Berlina.
Po klęsce wojsk protestanckich w bitwie pod Nördlingen w 1634 sytuacja armii szwedzkiej w Niemczech stała się trudna. Sprzymierzony dotychczas ze Szwecją elektor Saksonii, Jan Jerzy I, przeszedł do obozu cesarskiego. Również Dania skłaniała się ku siłom dążącym do ograniczenia wpływów Szwecji w Niemczech.
Bitwa.
22 września 1636 armia szwedzka wymaszerowała ze swego obozu w Parchimie, 80 km na południe od Rostocku, próbując zająć jak najkorzystniejszą pozycję do bitwy z wojskami cesarsko-saskimi.
Armia szwedzka liczyła 15-16 tys. żołnierzy, z czego ok. 5 tys. pochodziło ze Szwecji i Finlandii. Pozostałą część armii Johana Banéra stanowili najemnicy niemieccy, szkoccy i angielscy. Johan Banér uważany był za jednego z najlepszych dowódców swych czasów. Pod Wittstock dowodził wraz z Lennartem Torstenssonem prawym skrzydłem swej armii. Lewym skrzydłem armii szwedzkiej komenderował generał-lejtnant James King oraz Torsten Stålhandske. Centrum armii, które na początku bitwy stanowiło rezerwę, dowodził szkocki generał Aleksander Leslie.
Połączona armia katolicko-saska (ok. 22 tys. żołnierzy) nie miała naczelnego dowódcy. Prawym skrzydłem w bitwie pod Wittstock dowodził feldmarszałek hrabia Melchior von Hatzfeldt. Centrum prowadził włoski generał Rodolfo Giovanni Marazzino. Lewe skrzydło, złożone z wojsk saskich, dowodzone było osobiście przez elektora Jana Jerzego I.
Dowodzone przez Johan Banéra szwedzkie prawe skrzydło rozpoczęło manewr, przesuwając się w kierunku wschodnim. W ten sposób wojska cesarsko-saskie zmuszone zostały do zmiany frontu i opuszczenia wcześniej zajmowanych dogodnych pozycji. W tym czasie lewe skrzydło armii szwedzkiej opuściło pole bitwy, wykonując manewr okrążający. Piechota szwedzkiego centrum związała walką centrum wojsk cesarsko-saskich. O klęsce armii cesarskiej przesądził atak od tyłu na jej centrum, wykonany o zmierzchu przez wojska lewego skrzydła szwedzkiego.
Bitwa pod Wittstock była jednym z największych zwycięstw Johana Banéra. Zwycięstwo to została jednak drogo okupione ciężkimi stratami, zwłaszcza w jednostkach złożonych z rodowitych Szwedów i Finów. Według Johana Banéra niesubordynacja dowodzącego rezerwą Hansa Vitzhuma von Eckstädts, który zlekceważył jego wyraźny rozkaz i prowadził swe oddziały zbyt wolno, mogła doprowadzić do porażki armii protestanckiej.
Po bitwie.
W bitwie poległo 6 tys. ludzi.
W czerwcu 2007 roku, na piaszczystych wzgórzach Scharfenberg w pobliżu Wittstocku, znaleziono masowy grób po bitwie. Niemieccy badacze odsłonili ułożone warstwami jedna na drugiej szkielety około stu poległych. Zgodnie ze zwyczajem epoki grabarze obdarli trupy do bielizny, z której zachowały się tylko metalowe klamry i zapinki. Niektóre czaszki zostały strzaskane kulami muszkietów. Na innych kościach zachowały się ślady obrażeń zadanych przez rapiery i szpady. Pierwsze badania wykazały, że polegli pod Wittstock mieli 20–35 lat. Co najmniej trzech było zarażonych syfilisem, kości wielu zostały zdeformowane na skutek dźwigania ciężarów. W bitwie wzięli udział zbrojni z krain niemieckich, ze Szwecji, z Finlandii, a nawet szkoccy najemnicy.

</doc>
<doc id="164408" url="https://pl.wikipedia.org/wiki?curid=164408" title="Granat URG-86">
Granat URG-86

URG-86 (vz.86) – czechosłowacki granat ręczny. Jest to granat uniwersalny o cechach pośrednich pomiędzy granatem zaczepnym a obronnym.
Opis konstrukcji.
Granat URG-86 jest granatem uniwersalnym. Głównym elementem jest z korpus (wykonany z tworzywa sztucznego o barwie oliwkowej) we wnętrzu którego znajduje się kulista wkładka z wtopionymi odłamkami prefabrykowanymi. Wewnątrz wkładki odłamkowej znajduje się materiał wybuchowy. Z korpusem granatu fabrycznie połączony jest zapalnik o działaniu kombinowanym – natychmiastowym (po upadku) lub z opóźnieniem (3,2 – 4,6 s. po uruchomieniu).

</doc>
<doc id="164411" url="https://pl.wikipedia.org/wiki?curid=164411" title="Bitwa pod Dessau">
Bitwa pod Dessau

Bitwa pod Dessau – starcie zbrojne, które miało miejsce 25 kwietnia 1626 roku w trakcie wojny trzydziestoletniej. Oddziały protestanckie dowodzone przez hrabiego Mansfelda zostały w nim pokonane przez cesarskie wojska Wallensteina.
Wiosną 1626 Mansfeld na czele 12–tysięcznej armii wyruszył z Brandenburga w kierunku Magdeburga, zmierzając na Śląsk i Węgry w celu spowodowania dywersji na zapleczu przeciwnika. Po dotarciu do Łaby w pobliżu Rosslau armia protestancka natknęła się na wojska cesarskie pod dowództwem Johanna von Aldringen, obsadzające przeprawę na rzece i most prowadzący do Dessau. Dysponowały one 86 działami i były dobrze ufortyfikowane w zasiekach i szańcach. Nie doceniając możliwości przeciwnika Mansfeld dał z marszu rozkaz sforsowania cesarskich pozycji na mostowym przyczółku. Próby te zakończyły się jednak niepowodzeniem, a wkrótce w okolicę nadeszły większe siły Albrechta Wallensteina. 
25 kwietnia 1626 doszło do decydującego starcia. Kiedy wszystkie ataki oddziałów Mansfelda na silnie bronioną pozycję mostową zostały odparte, na drugim brzegu Wallenstein na czele swej jazdy obszedł ze skrzydeł i uderzył flankowo na pozycje protestantów. W trakcie walk doszło w protestanckim obozie do wybuchu wozów z prochem, co spotęgowało straty wśród żołnierzy Mansfelda; wskutek powstałego zamieszania przerwano atak i dowodzący armią protestancką zarządził odwrót. Bitwa pod Dessau była pierwszym zwycięstwem militarnym Wallensteina w służbie cesarsko-habsburskiej.
Jego wojska ścigały przeciwnika poprzez Śląsk aż do Siedmiogrodu, gdzie Mansfeld zamierzał przejść na służbę księcia Gabora Bethlena, który jednak zawarł separatystyczny pokój z Cesarstwem. Zawiedziony utratą sojusznika Mansfeld skierował się do Wenecji, jednakże w miejscowości Rakovica ciężko zachorował w listopadzie 1626 i zmarł.

</doc>
<doc id="164412" url="https://pl.wikipedia.org/wiki?curid=164412" title="Przełamując fale">
Przełamując fale

Przełamując fale (ang. "Breaking the Waves") – duński dramat filmowy z 1996 w reżyserii Larsa von Triera. Scenariusz napisali Lars von Trier, Peter Asmussen i David Pirie. Główne role w filmie zagrali debiutująca na dużym ekranie Emily Watson oraz szwedzki aktor Stellan Skarsgård.
"Przełamując fale" zdobyło Grand Prix Jury na Festiwalu Filmowym w Cannes, a Emily Watson była nominowana do Oscara w kategorii pierwszoplanowej roli żeńskiej.
Opis fabuły.
Film, osadzony w realiach Szkocji lat 70. XX wieku, przedstawia historię Bess McNeill (Emily Watson), która wychodzi za mąż za pracującego na platformie wiertniczej Jana (Stellan Skarsgård). Małżeństwo z „obcym” spotyka się z ostracyzmem lokalnej społeczności i konserwatywnego lokalnego kościoła kalwińskiego. Głęboko religijna Bess ma jednak wrażenie, że rozmawia z Bogiem, a ten ją wysłuchuje. Pragnąc, by rozłąka z mężem trwała jak najkrócej, prosi Boga, by ten sprawił, żeby Jan powrócił wcześniej z platformy. Tak się też staje, ale na skutek wypadku przy pracy, którego doznaje jej ukochany. Powraca na ląd sparaliżowany, a Bess uznaje, że to jej wina. Para nie może już uprawiać razem seksu, dlatego Jan prosi swoją żonę, by ta kochała się z innymi mężczyznami i opowiadała mu o tym, bo tylko w ten sposób ona może być dalej szczęśliwa. Bess stopniowo zaczyna wierzyć, że to, co robi, jest życzeniem samego Boga, a oddając się innym mężczyznom, może sprawić, że Jan odzyska sprawność. Bess, by sprostać postawionemu przez siebie zadaniu, uprawia rytualną prostytucję, w rezultacie zostaje zamordowana przez przygodnie poznanych marynarzy. Po śmierci zostaje potępiona przez miejscową wspólnotę religijną. Za to jej mąż odzyskuje władzę w nogach.

</doc>
<doc id="164413" url="https://pl.wikipedia.org/wiki?curid=164413" title="2038 bug">
2038 bug



</doc>
<doc id="164418" url="https://pl.wikipedia.org/wiki?curid=164418" title="Bitwa pod Höchst">
Bitwa pod Höchst

Bitwa pod Höchst – starcie zbrojne, które miało miejsce 20 czerwca 1622 roku w trakcie wojny trzydziestoletniej pomiędzy wojskami protestanckimi a armią Ligi Katolickiej pod komendą hrabiego Tilly’ego. Bitwa zakończyła się klęską wojsk protestanckich dowodzonych przez księcia Chrystiana Brunszwickiego.
Bitwa.
Dowódca oddziałów protestanckich w czerwcu 1622 na czele 17 000 żołnierzy (12 000 piechoty i 5 000 kawalerii) wyruszył z Westfalii w kierunku landgrafostwa Hesja-Darmstadt w celu połączenia się tam z wojskami księcia Mansfelda. 20 czerwca, w trakcie pokonywania rzeki Men po prowizorycznej przeprawie mostowej w rejonie miasteczka Höchst am Main, protestanci napotkali nadciągające z kierunku południowego oddziały katolickie (20 000 piechoty i 6 000 kawalerii), do których otworzyli ogień z dział. W ciągu 6-godzinnej walki oddziały protestanckie odparły liczne ataki przeciwnika, jednakże w czasie zarządzonego odwrotu przez wąski most na Menie wśród żołnierzy wybuchła panika, która spowodowała, że więcej żołnierzy zginęło w wodzie niż na lądzie. Książę Brunszwicki usiłował przedrzeć się w kierunku wojsk Mansfelda, jednak większość piechoty zginęła lub odniosła rany, wielu żołnierzy dostało się do niewoli. Cały tabor i wszystkie działa armii księcia Brunszwickiego dostały się w ręce wojsk Ligi, które nadto zajęły i złupiły miasto. Protestanci stracili 2 000 zabitych i rannych, straty wojsk Tilly’ego były minimalne.

</doc>
<doc id="164421" url="https://pl.wikipedia.org/wiki?curid=164421" title="Chociwel">
Chociwel

Chociwel (niem. "Freienwalde", w latach 1945-1946 "Leśnowola") – miasto w północno-zachodniej Polsce, w woj. zachodniopomorskim, w powiecie stargardzkim, siedziba gminy miejsko-wiejskiej Chociwel. Miasto leży na Pojezierzu Ińskim, nad rzeką Krąpiel i jeziorem Starzyca o charakterystycznym półksiężycowym kształcie.
Według danych z 30 czerwca 2009 roku, miasto miało 3266 mieszkańców.
Ośrodek przemysłu spożywczego i drzewnego.
Położenie.
Chociwel leży przy drodze krajowej nr 20 Stargard – Gdynia oraz przy linii kolejowej nr 202 Gdańsk Główny – Stargard (stacja kolejowa Chociwel), ok. 25 km na północny wschód od Stargardu.
Według danych z 1 stycznia 2009 powierzchnia miasta wynosi 3,67 km².
Części miasta stanowią także: Kołat, Studzianka.
Historia.
Gród pomorski w X–XII w. Pierwsza wzmianka z 1321. Prawa miejskie otrzymał w 1338 roku jako własność rodu Wedlów, w 1375 zbudowano fortyfikacje. Od XV wieku działała szkoła. Od 1648 pod panowaniem Brandenburgii. Zachowany dawny układ urbanistyczny.
3 marca 1945 roku miasto zdobyły oddziały 61 armii oraz 2 armii pancernej gwardii I Frontu Białoruskiego. Na cześć poległych podczas walk o miasto (m.in. Bohater Związku Radzieckiego Suga Najew) po wojnie na ówczesnej ul. Armii Czerwonej odsłonięto pomnik.
W latach 1975–1998 miasto administracyjnie należało do woj. szczecińskiego.
W roku 2017 przemianowane zostały ulice Karola Świerczewskiego na Jana Pawła II oraz 25 Lecia PRL na Maszynistów Kolejowych.
Wspólnoty religijne.
Miasto obejmuje parafia rzymskokatolicka Matki Boskiej Bolesnej, należąca do archidiecezji szczecińsko-kamieńskiej.
Na terenie miasta działalność duszpasterską prowadzi także protestancki zbór Kościoła Chrześcijan Baptystów.
Sport.
W mieście siedzibę ma Ludowy Klub Sportowy „Piast” Chociwel, który powstał w 1948 r. i ma barwy klubowe zielono-pomarańczowo-czerwone. Zespół piłkarski rozgrywa mecze na Stadionie Miejskim z boiskiem o wymiarach 102 × 67 m i trybunach o pojemności 1000 miejsc (w tym 700 siedzących). W sezonie 2009/2010 drużyna piłki nożnej brała udział w rozgrywkach IV ligi, grupie zachodniopomorskiej.
Administracja.
Miasto jest siedzibą gminy miejsko-wiejskiej. Mieszkańcy Chociwla wybierają do swojej rady miejskiej 8 radnych (8 z 15). Pozostałych 7 radnych wybierają mieszkańcy terenów wiejskich gminy Chociwel. Organem wykonawczym jest burmistrz. Siedzibą władz jest budynek przy Armii Krajowej.
Mieszkańcy Chociwla wybierają parlamentarzystów z okręgów wyborczych z siedzibą komisji w Szczecinie, a posłów do Parlamentu Europejskiego z okręgu wyborczego nr 13.

</doc>
<doc id="164423" url="https://pl.wikipedia.org/wiki?curid=164423" title="Simone de Beauvoir">
Simone de Beauvoir

Simone de Beauvoir (wym. ), właśc. Simone Lucie Ernestine Marie Bertrand de Beauvoir (ur. 9 stycznia 1908 w Paryżu, zm. 14 kwietnia 1986 tamże) – francuska pisarka, filozofka i feministka.
Jedna z pionierek współczesnego feminizmu drugiej fali. Jej książka "Druga płeć" uznana jest za jedną z klasycznych prac feminizmu. Szokująca opinię publiczną śmiałymi i niezależnymi poglądami oraz stylem życia. Współpracowniczka i partnerka życiowa Jean-Paula Sartre’a.
Życiorys.
Lata nauki.
Córka adwokata Georges’a de Beauvoir i Françoise Brasseur, pochodziła ze znanej rodziny arystokratyczno-mieszczańskiej z Verdun. Uczęszczała do szkół w Paryżu, gdzie ujawnił się jej talent pisarski i wybitna inteligencja. Jednak ojciec zawsze ubolewał, że zamiast wymarzonego syna urodziły mu się dwie córki; ten brak akceptacji ze strony ojca (ze względu na jej płeć) wywarł ogromny wpływ na Simone – przyszłą feministkę. 
W wieku 14 lat Simone, mimo iż została wychowana w tradycyjnej pobożności katolickiej, doszła do wniosku, że Bóg nie istnieje; od tej chwili przyjęła światopogląd ateistyczny. Była to także forma sprzeciwu wobec „zakłamanej moralności mieszczańskiej” jej konserwatywnej rodziny. Później rodzice zawsze potępiali ją za „rozwiązły” i „niemoralny” styl życia.
Po 1918 rodzina de Beauvoir znacznie zubożała; związek rodziców Simone faktycznie uległ rozpadowi.
Simone de Beauvoir wyróżniła się już w liceum. Na Sorbonie uzyskała licencjaty z literatury francuskiej, języka greckiego, łaciny i filozofii. Zdecydowała się poświęcić dalszym studiom w elitarnej École Normale Supérieure (ENS).
Związek z Sartrem.
W École Normale Supérieure na Sorbonie spotkała i zaprzyjaźniła się z Jean-Paulem Sartre’em. W czasie dyskusji w kręgu przyjaciół Beauvoir najbieglej ze wszystkich wytykała mu słabe punkty w rozumowaniu. "Jego myśl oddziałuje na mnie z coraz większą mocą. Podziwiam go i jestem mu wdzięczna za to, jak szczodrze się udziela" – napisała w swoim dzienniku.
Sartre i Beauvoir należeli do grupy siedemdziesięciu sześciu studentów z całego kraju, którzy w 1929 zdawali niezwykle trudną pisemną część „agrégation” z filozofii. Pomyślny wynik oznaczał dożywotnie zatrudnienie na stanowisku nauczyciela w państwowej szkole średniej. Wyniki egzaminu ogłoszono 30 lipca 1929 – pierwsza lokata przypadła Sartre’owi. Beauvoir, z wynikiem słabszym o dwa punkty, była druga.
Powszechnie uważa się, że to Jean Paul Sartre przemienił Simone de Beauvoir ze statecznej córki francuskiej burżuazji w niezależną myślicielkę. Nie jest to jednak prawda – Sartre jedynie zachęcił ją do tego.
Sartre uważał, że małżeństwo byłoby dla niej pułapką. Nie była to "obezwładniająca namiętność" – przyznała w dzienniku – "ale jest to szczęście". Sartre nie wspominał o małżeństwie; zamiast tego zaproponował umowę, początkowo na dwa lata. Sartre od początku wyraźnie zaznaczył, że nie jest zainteresowany monogamią. Odradzał to również Simone. Miłość między nimi nazywał konieczną. Byli „tego samego gatunku” i mieli kochać się aż do śmierci, ale nie powinni wyrzekać się miłości „przypadkowych”, czyli drugorzędnych. Sartre wierzył głęboko, że w miłości nie chodzi o posiadanie. Gdy Beauvoir podniosła drażliwy temat zazdrości, odparł, że jeśli będą sobie mówić wszystko, jedno nie poczuje się nigdy wyłączone z życia drugiego.
Beauvoir mieszkała w Paryżu w pokoju wynajmowanym od własnej babki, Sartre odbywał służbę wojskową. Gdy nie udał się planowany przez Sartre’a wyjazd do Japonii, w marcu 1931 przyjął miejsce w liceum w Hawrze. Tydzień później Beauvoir dowiedziała się, że przydzielono ją do szkoły w Marsylii. "Przejście do kategorii ludzi żonatych byłoby jeszcze jednym wyrzeczeniem" – napisała Beauvoir – "najbardziej elementarna przezorność zakazywała mi wyboru przyszłości, którą mogłyby zatruć [wyrzuty sumienia]".
W 1931 nauczała w liceum w Rouen, gdzie zaprzyjaźniła się z jedną ze swoich uczennic, mieszkających w internacie – Olgą Kossakiewicz. W październiku 1935 za zgodą rodziców uczennicy Sartre i Beauvoir wynajęli dla Kossakiewicz pokój. Zostały kochankami. Sartre uwodził Kossakiewicz od dawna, a teraz stał się jej mentorem. Z czasem dołączył do nich Jacques-Laurent Bost.
Dopiero w 1939 de Beauvoir i Sartre przenieśli się do Paryża. W 1943 de Beauvoir opublikowała swoją pierwszą książkę "L’Invitée", która opisuje swój „czworokąt uczuciowy”. Ta skandalizująca książka odniosła sukces. Jednocześnie usunięto de Beauvoir z zawodu nauczycielki z powodu związku homoseksualnego z jedną z jej uczennic. Podjęła wówczas pracę w radiu.
Z Sartre’em i Albertem Camusem założyli gazetę „Les Temps modernes”, której celem było propagowanie egzystencjalizmu poprzez współczesne dzieła literackie. De Beauvoir publikowała artykuły, wyrażające jej zaangażowanie dla ateizmu i komunizmu. Stała się sławna i bogata, odbyła liczne podróże, m.in. do Chile, Chin i ZSRR (gdzie poznała takich ludzi jak: Fidel Castro, Che Guevara, Mao Zedong, Richard Wright). W USA zakochała się w pisarzu Nelsonie Algrenie (zachowało się 300 miłosnych listów do niego).
Działaczka i feministka.
W 1949 jej najważniejsze dzieło, "Druga płeć" ("Le Deuxième sexe"), odniosło ogromny sukces: w ciągu pierwszego tygodnia sprzedano ponad 20 000 egzemplarzy. Książka zyskała akceptację uczonych, w tym antropologa Claude Lévi-Straussa. "Druga płeć" stała się jednym z głównych dzieł drugofalowego feminizmu. Na jej podstawie ufundował się nurt feminizmu egzystencjalnego (kontynuowany m.in. przez Élisabeth Badinter). "Druga płeć" jest ważna dla całej filozofii feministycznej.
Książka ta analizuje podporządkowaną mężczyznom sytuację kobiet w społeczeństwie, bada przyczyny m.in. religijne, biologiczne i cywilizacyjne. Często cytuje się jej słowa: "Nie rodzimy się kobietami – stajemy się nimi". Największy skandal wywołały poglądy de Beauvoir na temat macierzyństwa (sama nigdy nie chciała mieć dzieci), aborcji (której kilkakrotnie się poddała) oraz małżeństwa (porównała je do prostytucji). Książka de Beauvoir w znacznym stopniu przyczyniła się do legalizacji aborcji we Francji.
W 1954 otrzymała nagrodę Goncourtów za książkę "Mandaryni" ("Les Mandarins"), opisującą jej związek z Nelsonem Algrenem.
Od 1958 tworzyła kolejne książki na motywach autobiograficznych. W 1964 poznała studentkę filozofii Sylvie Le Bon, którą uznała za „duchową córkę” i adoptowała. Aktywnie uczestniczyła w protestach przeciwko wojnie w Algierii i za legalizacją aborcji.
W książce "La Cérémonie des adieux", opisała ostatnie chwile Jean-Paula Sartre’a z szokującymi szczegółami; nie wahała się także krytykować go.
Zmarła w 1986. Została uroczyście odprowadzona przez tłumy kobiet i pochowana obok Sartre’a na cmentarzu Montparnasse w Paryżu.

</doc>
<doc id="164428" url="https://pl.wikipedia.org/wiki?curid=164428" title="Balsa">
Balsa



</doc>
<doc id="164429" url="https://pl.wikipedia.org/wiki?curid=164429" title="Spółgłoska wargowa">
Spółgłoska wargowa

Termin spółgłoska wargowa odnosi się do sposobu artykulacji spółgłosek polegającego na zbliżeniu warg do siebie (spółgłoska dwuwargowa) lub górnych zębów do dolnej wargi (spółgłoska wargowo-zębowa). Dwuwargowo wymawia się na przykład /p/, /b/ i /m/. Spółgłoski wargowo-zębowe to między innymi /f/ i /v/ (polskie w). Głoska /w/ (polskie ł) to spółgłoska półotwarta wargowo-miękkopodniebienna.
W językach słowiańskich i w irlandzkim istnieją "zmiękczone" (palatalne) spółgłoski wargowe, jak początkowe spółgłoski w polskich wyrazach "pies", "bić", "fistaszek" i "wiać", o artykulacji ze środkową częścią języka zbliżoną do podniebienia (łac. "palatum").
W dialektach frankońskich, zwłaszcza w okolicy Norymbergi, istnieje szczególna wymowa L zwana "prelabialne L" ("prälabiales L") żuchwę wysuwa się do przodu, a język kładzie na górnych siekaczach.

</doc>
<doc id="164430" url="https://pl.wikipedia.org/wiki?curid=164430" title="Dobrzany">
Dobrzany

Dobrzany (, ) – miasto w województwie zachodniopomorskim, w powiecie stargardzkim, siedziba gminy miejsko-wiejskiej Dobrzany, na Pojezierzu Ińskim, nad jeziorem Szadzko.
Według danych z 31 grudnia 2011 miasto miało 2404 mieszkańców.
Położenie.
Dobrzany (przy współrzędnych ) leżą w centralnej części woj. zachodniopomorskiego, w południowej części powiatu stargardzkiego, w środkowej części gminy Dobrzany.
Miejscowość Dobrzany leży 32 km na wschód od Stargardu. Od strony południowej opływa Dobrzany niewielka rzeka Pęzinka, dopływ Krąpieli, która przepływa przez Staw Młyński i wpada do Jeziora Szadzkiego.
Według danych z 28 grudnia 2012 powierzchnia miasta wynosiła 5,34 km².
Rozciągłość zabudowań miejskich w kierunku południkowym wynosi ok. 2,3 km, a w kierunku równoleżnikowym ok. 1,2 km.
W latach 1975–1998 miasto administracyjnie należało do woj. szczecińskiego.
Historia.
Nieznana jest pierwsza słowiańska nazwa tej miejscowości. Dobrzany powstały prawdopodobnie w XII wieku. W zachowanych dokumentach występowała pod nazwą "Jacobshagen". Nazwa ta po II wojnie światowej uległa kilkakrotnej zmianie. Najpierw miejscowość nazywała się "Jakubowo", później "Dobrzanek", aż wreszcie utrwaliła się obecna nazwa "Dobrzany". Prawa miejskie Dobrzany otrzymały przed 1336. Liczne ryglowe domy z XVIII i XIX wieku.
Pierwsza wzmianka o kościele w Dobrzanach pojawiła się w 1381. Obok kościoła znajdował się do końca XVI w. cmentarz, który następnie przeniesiono na zachodni kraniec miasta. Ten cmentarz zachował się do XIX w. Następnie cmentarz usytuowano na małym wzniesieniu (obecnie znajduje się przy ul. Cmentarnej).
Już na VII w. datowane jest pierwotne osadnictwo na terenie Dobrzan. W IX-XIII w. istniały tu dwa grody obronne. Przed rokiem 1336 miała miejsce lokacja miasta Jakobshagen. Lata 1368-1459 to czas, gdy miasto leżało w granicach księstwa słupskiego. W styczniu 1606 miasto spotkało się z dużymi zniszczeniami wskutek pożaru – spłonęły 22 domy, prawie sto izb, a także około połowy bydła i pozostałego inwentarza. Ze względu na straty duża część mieszkańców postanowiła opuścić miasto i osiedlić się w sąsiednich wioskach. Pozostali skorzystali z pomocy księcia – 20 gospodarzy otrzymało prawo do wyrębu lasu. Wybudowano także nową karczmę. W 1618 roku Dobrzany musiały być na tyle odbudowane, by znaleźć się na pierwszej mapie Pomorza, autorstwa kartografa Eilharda Lubinusa z 1618 jako liczące się miasteczko.
W latach 1651–1654 Dobrzany, jak i cały powiat stargardzki były pod zarządem szwedzkim, następnie przeszły pod panowanie elektora brandenburskiego.
W roku 1781 miał miejsce kolejny wielki pożar miasta, który wymusił reorganizację zabudowy. Z istniejących wcześniej 294 domów w mieście pozostały tylko 4. Odbudowa miasta nastąpiła po otrzymaniu dotacji w wysokości 39.000 talarów z kasy państwowej. Niezależnie od państwowej dotacji w całym kraju zorganizowano zbiórkę pieniędzy na rzecz poszkodowanych. W odbudowie posłużyły materiały (głównie kamienie i cegły) z rozbiórki zniszczonego w wojnie trzydziestoletniej zamku w pobliskim Szadzku. Początkowo Król Fryderyk II nie wyraził zgody na użycie elementów zamku, jednakże ostatecznie zezwolił na rozbiórkę, z zastrzeżeniem że pod nadzorem władz rejencji, która wydawała pisemne pozwolenia.
W 1896 r. zaczęła kursować "Szadzka Kolej Wąskotorowa", która jeździła na trasie Stargard – Poźrzadło Dwór (przez Starą Dąbrowę, Trąbki i Kozy Pomorskie). Po II wojnie światowej odcinek za Dobrzanami zlikwidowano z powodu utworzenia poligonu drawskiego. Przewozy na linii Stargard – Dobrzany zawieszono w 1996 r.
2 marca 1945 miasto zostało zajęte przez wojska radzieckie (I Front Białoruski, 3. Armia Uderzeniowa, I Armia Pancerna), zniszczenia sięgnęły 60% zabudowy miasta. Jeszcze w tym samym miesiącu wybrano burmistrza Dobrzan, którym został Jan Nagórski. Latem 1945 rozpoczęto wysiedlanie dotychczasowej ludności do Niemiec.
Po przejęciu miasta przez polską administrację przejściowo używano nazw "Jakubowo" oraz "Dobrzanek". Nazwę "Dobrzany" wprowadzono w listopadzie 1946 roku.
W 1973 zmniejszono zasięg administracyjny miasta.
Oświata.
Miasto po likwidacji pozostałych szkół na terenie gminy pełni rolę głównego gminnego ośrodka oświaty. Na terenie Dobrzan funkcjonuje Zespół Szkół Publicznych, do którego uczęszczało w 2009 637 uczniów z całej gminy Dobrzany.
W skład Zespołu wchodzą:
Sport.
W Dobrzanach działa wielosekcyjny klub sportowy MKS Zorza Dobrzany. Wcześniej znany był pod nazwą "KS Sokół" (przed 1954) oraz "LZS Zorza-Saturn Dobrzany" (do 2001). Obecnie prowadzi dwie sekcje: piłkarską i kolarską. W przeszłości prowadzono także sekcje: żeglarską, turystyczną, piłki siatkowej, szachowo-warcabową i tenisa stołowego.
Klub został założony w 1954 r. i ma barwy biało-niebieskie. Zespół piłkarski rozgrywa mecze na Stadionie Miejskim im. Dionizego Stąpóra w Dobrzanach z boiskiem o wymiarach 105x67 i trybunach o pojemności 1000 miejsc (w tym 700 miejsc siedzących). W sezonie 2012/2013 MKS Zorza Dobrzany występuje w Lidze Okręgowej, w grupie "Szczecin".
Administracja.
Miasto jest siedzibą gminy miejsko-wiejskiej. Mieszkańcy Dobrzan wybierają do swojej rady miejskiej 7 radnych (7 z 15). Pozostałych 8 radnych wybierają mieszkańcy terenów wiejskich gminy Dobrzany. Organem wykonawczym jest burmistrz. Siedzibą władz jest budynek przy ul. Staszica.
Burmistrzowie Dobrzan:
Mieszkańcy Dobrzan wybierają parlamentarzystów z okręgów z komisją wyborczą w Szczecinie, a posłów do Parlamentu Europejskiego z okręgu wyborczego nr 13.

</doc>
<doc id="164431" url="https://pl.wikipedia.org/wiki?curid=164431" title="Nadrealizm">
Nadrealizm



</doc>
<doc id="164437" url="https://pl.wikipedia.org/wiki?curid=164437" title="Wernisaż">
Wernisaż

Wernisaż – uroczyste otwarcie wystawy (zazwyczaj dzieł sztuki, ale także innych osiągnięć, np. naukowych lub dorobku miasta), odbywające się przed oficjalnym rozpoczęciem dostępu dla publiczności. Jest połączeniem spotkania środowiskowego, wydarzenia towarzyskiego oraz prezentacji dla mediów i zazwyczaj ma charakter zamknięty. Odbywa się bezpośrednio w miejscu wystawy, pośród eksponatów oraz ewentualnie w jej najbliższej okolicy, np. innych pomieszczeniach lub przyległym terenie otwartym. Wernisażowi mogą towarzyszyć także inne wydarzenia, jak występy artystyczne i inne pokazy uświetniające wernisaż, konferencje dla mediów, przemówienia autora wystawy, a czasem także jego mecenasów lub sponsorów, poczęstunki, wystawne bankiety itp. Wystawiana jest również księga, do której goście mogą się wpisywać.
Celem wernisażu jest nadanie rozgłosu wystawie, jednocześnie jest to okazja do spotkania przyjaciół i znajomych bohatera wystawy oraz osób interesujących się bądź związanych z branżą, którzy mają okazję osobistego kontaktu z autorem prac. Dla uświetnienia wernisażu zapraszani bywają goście specjalni – osoby publiczne, takie jak: artyści, politycy, biznesmeni itp.
Nazwa wernisaż pochodzi od rzeczownika "vernis" („lakier”), "vernissage" oznacza „lakierowanie, werniksowanie”. W XIX wieku przed otwarciem wystawy artyści po ostatnich poprawkach nanosili werniks, aby nadać finalny, pożądany efekt płótna.

</doc>
<doc id="164439" url="https://pl.wikipedia.org/wiki?curid=164439" title="Granatnik l.Gr.W.36">
Granatnik l.Gr.W.36

Leichter Granatwerfer 36 (5cm) – niemiecki granatnik z okresu II wojny światowej.
Historia konstrukcji.
Na początku lat trzydziestych w Niemczech rozpoczęto prace nad lekkim granatnikiem o donośności kilkuset metrów, który miał stać się standardowym wyposażeniem każdego plutonu piechoty i umożliwić zwalczanie przeciwnika znajdującego się poza zasięgiem granatów ręcznych.
Pierwsze egzemplarze przekazano Wehrmachtowi na przełomie 1936 i 1937 roku. Broń otrzymała nazwę leichter Granatwerfer 36 (5cm), ale najczęściej stosowano skróty l.Gr.W.36 lub l.Gr.W.36(5cm). Do granatnika opracowano granat odłamkowy rażący skutecznie odłamkami w promieniu 20-30 metrów.
Pierwsze serie granatników były wyposażone w celownik-kątomierz, ale później z niego zrezygnowano i zastąpiono go białym pasem namalowanym na lufie. W następnych latach granatnik poddano drobnym modyfikacjom mającym na celu uproszczenie produkcji.
Granatniki l.Gr.W.36 stanowiły uzbrojenie wszystkich plutonów w dywizjach piechoty Wehrmachtu i Waffen-SS. Obsługę granatnika stanowiło trzech żołnierzy. Uzbrojenie osobiste obsługi stanowił karabinek (dowódca) i pistolety (celowniczy i ładowniczy). Granatnik po rozłożeniu był przenoszony na plecach przez celowniczego (płyta oporowa) i ładowniczego (lufa). Amunicja w skrzynkach zawierających po 10 granatów była przenoszona przez wszystkich członków obsługi (dowódca 10, celowniczy i ładowniczy po 20, razem 50 granatów na granatnik). O popularności granatnika może świadczyć liczba 555 959 granatów kalibru 50 mm zużytych przez wojsko niemieckie w trakcie walk we Francji w maju i czerwcu 1940 roku.
Doświadczenia bojowe potwierdziły wysoką skuteczność granatnika. Bardzo wysoka była zwłaszcza celność. Jednak po 1941 roku oceny stawały się bardziej krytyczne. Krytykowano szczególnie niewielką donośność granatów i ich siłę niszczącą. Niektóre źródła wspominają o próbach wystrzeliwania z granatników l.Gr.W.36 radzieckich granatów 50 mm (z granatnika wz. 38 i wz. 40).
Od 1942 roku granatnik wycofywano stopniowo z jednostek pierwszoliniowych, ale produkcje zakończono dopiero w czerwcu 1943 roku po wyprodukowaniu 31 836 granatników. Pomimo wycofania granatnika z uzbrojenia jednostek pierwszoliniowych w lutym 1945 roku Wehrmacht miał nadal na stanie 3953 sztuki tych granatników. W 1944 roku dużą partię l.Gr.W.36 przekazano Chorwacji.
Budowa.
Granatnik ten był zespołową bronią jednostrzałową, odprzodową, gładkolufową. Budową przypominał moździerz. Składał się z płyty oporowej połączonej z lufą kalibru 50 mm za pomocą specjalnego sworznia ułatwiającego szybkie rozkładanie granatnika. Mechanizm spustowy był uruchamiany dźwignią spustową.

</doc>
<doc id="164441" url="https://pl.wikipedia.org/wiki?curid=164441" title="Rodzynki">
Rodzynki

Rodzynki (liczba pojedyncza rodzynek lub rodzynka) – suszone winogrona, zaliczane do bakalii. Mogą być spożywane surowe lub używane do pieczenia (np. ciast).
Charakterystyka.
Rodzynki są bardzo słodkie z powodu dużej koncentracji cukrów (55–70%; głównie fruktoza i dekstroza), a jeżeli są przechowywane przez długi czas, cukier krystalizuje się wewnątrz owocu. Staje się on przez to ziarnisty, ale nie zmienia to jego użyteczności. Aby zdekrystalizować cukier w rodzynkach, można je na krótki czas zanurzyć w płynie (alkoholu, soku owocowym, mleku lub gorącej wodzie) aby cukier rozpuścić.
Odmiany, gospodarka.
W zależności od szczepu winogron rozróżniane są rodzynki
Znane są także rodzynki włoskie o zapachu muszkatołowym.
W celu wydłużenia okresu przydatności do spożycia zazwyczaj są konserwowane dwutlenkiem siarki, co jednak obniża ich wartość i może być zagrożeniem dla alergików.
Światowa produkcja rodzynków to 1,1 miliona ton (2005), z czego najwięcej produkują: Turcja 30%, USA 28%, Iran 13%, Grecja i Chile po 6%.

</doc>
<doc id="164442" url="https://pl.wikipedia.org/wiki?curid=164442" title="Rodzynka">
Rodzynka



</doc>
<doc id="164445" url="https://pl.wikipedia.org/wiki?curid=164445" title="Szczęsny Dettloff">
Szczęsny Dettloff

Szczęsny Feliks Dettloff (ur. 5 października 1878 w Nakle nad Notecią, zm. 4 listopada 1961 w Poznaniu) – polski historyk sztuki, duchowny katolicki, profesor Uniwersytetu Poznańskiego, członek PAN.
Życiorys.
Był synem Wiktora (mistrza tapicerskiego) i Honoraty z Drobińskich. Uczęszczał do gimnazjum z Nakle (do 1896), następnie studiował w seminariach duchownych w Poznaniu i Gnieźnie. Angażował się w działalność kół młodzieżowych, był prezesem tajnego kółka młodzieżowego im. Tomasza Zana w gimnazjum w Nakle, kierował również kołem oświatowo-politycznym w seminarium gnieźnieńskim. W 1901 przyjął święcenia kapłańskie i został wikariuszem katedry w Poznaniu oraz kapelanem biskupa pomocniczego poznańskiego. Prowadził działalność społeczno-patriotyczną. W 1910 wyjechał na uzupełniające studia; na uniwersytecie w Monachium zgłębiał historię sztuki, archeologię klasyczną i muzykologię (1910–1913), w Berlinie historię sztuki (1913), w Wiedniu historię sztuki i muzykologię; na Uniwersytecie Wiedeńskim obronił w 1914 doktorat na podstawie pracy "Der Entwurf von 1488 zum Sebaldusgrab".
W latach 1914–1915 kierował Galerią Muzeum im. Mielżyńskich w Poznaniu. W czasie I wojny światowej działał na rzecz utworzenia Uniwersytetu Poznańskiego, a także Szkoły Zdobniczej i Konserwatorium Muzycznego w Poznaniu. W latach 1915–1918 prowadził wykłady z historii sztuki sakralnej w seminariach duchownych w Poznaniu, Gnieźnie i Monasterze Westfalskim. Od 1918 był kierownikiem Muzeum Wielkopolskiego w Poznaniu. W 1919 został profesorem nadzwyczajnym Uniwersytetu Poznańskiego; wykładał historię sztuki średniowiecznej. W latach 1918–1953 i 1956–1958 kierował Katedrą Historii Sztuki, od 1924 był profesorem zwyczajnym. Po zajęciu Poznania przez hitlerowców został początkowo zakładnikiem (1939), później był wysiedlony; przebywał w Zakopanem i Nowym Targu, pracował jako urzędnik. W ramach tajnego nauczania wykładał historię sztuki na Uniwersytecie Ziem Zachodnich w Częstochowie (1944–1945). W latach 1953–1956 przebywał na przymusowej emeryturze (było to spowodowane niepochlebnym komentarzem na temat Stalina). Powrócił do pracy na uniwersytecie w 1956, ale z powodu choroby oczu musiał ograniczyć aktywność. Zmarł 4 listopada 1961 w Poznaniu i został pochowany na Cmentarzu Junikowskim.
Wydarzenie z 5 marca 1953 (śmierć Stalina i reakcja na nią ks. prof. Sz. Dettloffa) zostały udokumentowane w "Dzienniku wypadków" prof. Karola Estreichera następująco: „Z Poznania wiadomość o kolosalnej awanturze, którą wywołał tam ksiądz Dettloff, historyk sztuki, profesor Uniwersytetu Poznańskiego. Miał on w klubie profesorskim wyrazić się brzydko o Stalinie z okazji jego śmierci. Garderobiana doniosła o tym tajnej policji, ci do rektoratu i oto gotowa awantura!. Dettloff nie jest mi sympatyczny, ledwo raz w życiu i to przelotnie spotkałem się z nim. Zawsze go unikałem i jego uczniów. Niemniej nie ma powodu, ażeby go wyrzucać z katedry dlatego, że wyraził się nie dość czołobitnie o Stalinie. Podobno partyjny uczeń Dettloffa historyk sztuki i profesor Uniwersytetu Poznańskiego – [Zdzisław] Kępiński bronił gorąco Dettloffa. Ostatecznie skończyło się na emeryturze, na którą był i tak już czas. Dettloff stary, chory, ślepy – ale prześladowaniu ze strony partyjnych nie było końca”.
Zaś po latach ówczesne wydarzenia na Uniwersytecie Poznańskim skorygował krakowski historyk literatury staropolskiej prof. Tadeusz Ulewicz, pisząc: „|Co się zaś tyczy epizodu z ks. Dettloffem (rodem z Kaszubszczyzny), to rzecz, znana mi od kolegów z Poznania wyglądała następująco. Profesorowie spotykali się zwykle między 10 a 12 na czarna kawę. Otóż sędziwy ks. Szczęsny Dettloff przyszedł tam po Mszy, jak zwykle o niczym nie wiedząc, a kelner dyskretnie się nachyliwszy szepnął mu do ucha, że Stalin umarł. Na co ks. Dettloff zawołał odruchowo: «natychmiast dwa pączki!» – ku powszechnej radości całej sali, co oczywiście musiało dojść do policji. Ale za taką wiadomość warto było pójść w odstawkę, nawet bez emerytury…”.
Dodać należy, że fromalnym powodem usunięcia ks. Detloffa z katedry była, według źródeł IPN, była jednogłośna opinia komisji Senatu Uniwersytetu Poznańskiego - po mieformalnym śledztwie przeprowadzonym na polecenie rektora UP - która 12 marca 1953 stwierdził, że "wpływ wychowawczy ks. prof. Dettloffa na młodzież akademicką jest zdecydowanie szkodliwy". W rezultacie wysłał pismo do "Obywatela ministra z prośbą o natychmiastowe rozwiązanie z ks. prof. Dettloffem stosunku służbowego". Od 15 do 20 marca 1953, przez kilkanaście dni, upokarzano profesora na publicznych linczach na Uniwersytecie. 20 marca 1953 Senat jednogłośnie wydał decyzję o wydaleniu o. Detloffa, nastnego dnia "dla dobra nailo" zatwierdzone przez ministerstwo.
Zajmował się historią sztuki późnogotyckiej, muzeologią i ochroną zabytków; jest uważany za twórcę poznańskiej szkoły historii sztuki. Szczególnie wiele uwagi poświęcił twórczości Wita Stwosza, m.in. dokonując analizy porównawczej jego dorobku na tle sztuki europejskiej; zajmował się sprawą formy językowej nazwiska rzeźbiarza, opowiadając się za formą "Stosz". Badał związki artystyczne biskupa poznańskiego Uriela Górki z Norymbergą oraz zabytki śląskiej sztuki średniowiecznej (Wrocław, Kłodzko, Jelenia Góra). Zorganizował wystawę wielkopolskiej plastyki gotyckiej, był inicjatorem dużej akcji inwentaryzacyjnej zabytków parafii w Wielkopolsce. Zorganizował Komisję Historii Sztuki Poznańskiego Towarzystwa Przyjaciół Nauk; był członkiem zwyczajnym tego towarzystwa (1915), członkiem tytularnym (1952) i rzeczywistym (1957) PAN, członkiem honorowym Stowarzyszenia Historyków Sztuki. Otrzymał również honorowe obywatelstwo Poznania (1957). Organizował coroczne wyjazdy naukowe studentów do Włoch, Austrii i Niemiec, był znany z komentowania własnych zajęć ze studentami poza uczelnią, np. w kawiarni. Brał aktywny udział w Międzynarodowym Kongresie Historyków Sztuki w Brukseli (1930). Był także członkiem Towarzystwa Miłośników Miasta Poznania.
Jest fundatorem i patronem nagrody przyznawanej corocznie przez Stowarzyszenie Historyków Sztuki za najlepsze prace naukowe młodych historyków sztuki, które pojawiły się w danym roku.
Dorobek naukowy.
Ogłosił ponad 160 prac naukowych, m.in.:

</doc>
<doc id="164451" url="https://pl.wikipedia.org/wiki?curid=164451" title="PIAT">
PIAT



</doc>
<doc id="164456" url="https://pl.wikipedia.org/wiki?curid=164456" title="M14">
M14



</doc>
<doc id="164457" url="https://pl.wikipedia.org/wiki?curid=164457" title="Consolidated PBY Catalina">
Consolidated PBY Catalina

Consolidated PBY Catalina – amerykańska patrolowa łódź latająca i samolot-amfibia zbudowany w 1935 w amerykańskiej wytwórni lotniczej "Consolidated Aircraft Corporation".
Historia.
W 1929 na zlecenie amerykańskiej marynarki wojennej w wytwórni lotniczej "Consolidated Aircraft Corporation" zespół Isaaca Laddona opracował pod nadzorem mjr. Rubena Hallisa Fletta projekt dwusilnikowej patrolowej łodzi latającej oznaczonej jako "Model 28". 28 października 1933 przystąpiono do budowy prototypu tego samolotu oznaczonego jako "XP3Y-1", a do jego napędu użyto 2 silników gwiazdowych "Pratt &amp; Whitney XR-1830-54" o mocy 825 KM (607 kW) każdy. Prototyp oblatano w dniu 21 marca 1935. Samolot spisywał się doskonale, lecz miał zbyt słabe osiągi.
W związku z tym zmieniono w nim silniki na gwiazdowe Pratt &amp; Whitney R-1830-64 o większej mocy 850 KM (625 kW) i taki prototyp oznaczono "XPBY-1". Został on oblatany w październiku 1935. Po lotach próbnych i poprawieniu stwierdzonych braków samolot wprowadzono do produkcji seryjnej, najpierw jako "P3Y-1", a potem "PBY-1 Catalina". Pierwszą seryjną łódź latającą "PBY-1 Catalina" wyprodukowano w październiku 1936, a w sumie wyprodukowano 60 samolotów tej wersji. Jako uzbrojenie posiadały 4 karabiny maszynowe kal. 7,62 mm i mogły przenosić ładunek bomb o masie 907 kg pod skrzydłem.
W latach 1937–1938 zbudowano 50 łodzi latających "PBY-2 Catalina", które były ulepszoną wersją "PBY-1".
W 1937 zbudowano nową wersję samolotu oznaczoną jako "PBY-3 Catalina", która miała mocniejsze silniki "Pratt &amp; Whitney R-1830-66" o mocy 900 KM (662 kW) każdy. Trzy łodzie latające tej wersji zakupił Związek Radziecki i nabył licencję na jej budowę. W ZSRR łódź ta nosiła oznaczenie "GST „Mop”" i od 1939 wyposażano ją w radzieckie silniki "Mikulin M-26" lub Szewców ASz-621 o mocy od 900 do 1000 KM . Według różnych źródeł zbudowano od 150 do 1000 łodzi latających GST. Także amerykańska marynarka wojenna nabyła 66 samolotów "PBY-3 Catalina".
W dniu 18 grudnia 1937 oblatano kolejną wersję łodzi latającej oznaczoną jako "PBY-4 Catalina" z 2 silnikami "Pratt &amp; Whitney R-1830-72" o mocy 1050 KM (773 kW) każdy. Pierwszy egzemplarz seryjny został ukończony w maju 1938. Łącznie zbudowano 33 samoloty tej wersji.
W 1939 rozpoczęto produkcję kolejnej wersji oznaczonej jako "PBY-5 Catalina" wyposażonej w 2 silniki" Pratt &amp; Whitney R-1830-82" o mocy 1200 KM (883 kW) każdy. W 1941 dostarczono 100 łodzi latających wersji PBY-5 do Wielkiej Brytanii, gdzie otrzymała ona oznaczenie "Catalina Mk I". Łącznie wyprodukowano 1175 łodzi latających tej wersji.
W 1939 przekonstruowano łódź latającą "PBY-4 Catalina" w prototyp samolotu-amfibii oznaczony jako "XPBY-5A", który oprócz pływaków wsporczych wyposażono w trójpodporowe podwozie z kółkiem przednim wciągane w locie. Oblot tego prototypu odbył się w dniu 22 listopada 1939, a produkcję seryjną uruchomiono w grudniu 1941. Samolot seryjny został oznaczony jako "PBY-5A Catalina". 14 tych samolotów-amfibii otrzymała Kanada, gdzie oznaczono je jako Catalina Mk IA. W 1942 zakłady Canadian Vickers rozpoczęły produkcję licencyjną tej wersji pod oznaczeniem "Canso A" oraz "PBV-1A" i wyprodukowały ich 424 sztuki. W 1942 dostarczono 11 samolotów "PBY-5A Catalina" do Wielkiej Brytanii, gdzie otrzymały oznaczenie "Catalina Mk III". W lotnictwie amerykańskim zostały one wprowadzone w 1943 do jednostek ratownictwa morskiego, gdzie oznaczono je "OA-10A Catalina". Ogółem zbudowano 828 sztuk tych samolotów nie licząc wersji kanadyjskiej.
W styczniu 1945 rozpoczęto produkcję ostatniej wersji tych samolotów-amfibii oznaczonych jako "PBY-6A Catalina", w których zastosowano dwa silniki "Pratt &amp; Whitney R-1830-92" o mocy 1200 KM (883 kW). Wyprodukowano 175 samolotów tej wersji.
Łącznie (nie licząc ZSRR) zbudowano ponad 3300 samolotów PBY Catalina wszystkich wersji.
Użycie w lotnictwie.
Samoloty "Consolidated PBY Catalina" w czasie II wojny światowej były używane do rozpoznania, zwalczania okrętów i ratownictwa morskiego przez lotnictwo amerykańskiej marynarki wojennej, lotnictwo Kanady, Australii, Nowej Zelandii i Holenderskich Indii Wschodnich oraz Wielkiej Brytanii.
Do najgłośniejszych akcji samolotów "PBY Catalina" należały: w Royal Air Force 26 maja 1941 kiedy brytyjskie siły nawodne zgubiły tropiony okręt, samoloty te wytropiły niemiecki pancernik „Bismarck”, co umożliwiło jego późniejsze zatopienie, a w lotnictwie amerykańskim 3 czerwca 1942 wykryły w rejonie Midway zbliżający się zespół inwazyjny floty japońskiej.
Jedna PBY-5A w lipcu 1943 odpędziła od statku „Port Fairy” dwa bombowce Focke-Wulf Fw 200, za co załoga otrzymała odznaczenia.
Samoloty "PBY Catalina" były używane do lat 70. XX w. w amerykańskich jednostkach ratownictwa morskiego.
Użycie w lotnictwie polskim.
W lotnictwie polskim nie używano samolotów "PBY Catalina", lecz polscy piloci mający przerwę w lotach operacyjnych – latający w 45 Grupie Transportowej RAF (ang. 45 Transport Group RAF), dostarczali te samoloty z Kanady przez Atlantyk. Najczęściej drogą północną, do Prestwick w Szkocji.
Opis konstrukcji.
Samolot "Consolidated PBY-5A Catalina" był sześcio- lub dziewięciomiejscowym patrolowym samolotem-amfibią, górnopłatem o konstrukcji metalowej z jednopokładowym wnętrzem. Posiadał dwa pływaki i podwozie trójpodporowe z kółkiem przednim wciągane w locie. Elektrycznie chowane i wysuwane dwa podskrzydłowe pływaki podtrzymujące na końcach skrzydeł były unikalne w tej klasie samolotów. W locie tworzyły końcówki skrzydeł. Napęd: 2 silniki gwiazdowe, śmigło metalowe, trójłopatowe. Wyposażony był w urządzenia radarowe i aparaturę fotograficzną.

</doc>
<doc id="164458" url="https://pl.wikipedia.org/wiki?curid=164458" title="Smuga kondensacyjna">
Smuga kondensacyjna

Smuga kondensacyjna – chmury typu cirrus w postaci długich linii, powstająca najczęściej za samolotem odrzutowym lecącym w górnej troposferze i dolnej stratosferze, zazwyczaj na wysokości między 8 a 15 km nad ziemią. Może utrzymywać się nawet kilka dni.
Wystąpić może także za samolotem o napędzie śmigłowym, jeśli tylko zaistnieją ku temu odpowiednie warunki.
Mechanizm powstawania.
Silniki lotnicze emitują parę wodną, dwutlenek węgla (CO2), niewielkie ilości tlenków azotu (NOx), węglowodory, tlenek węgla, tlenki siarki oraz cząstki sadzy powstałe w wyniku spalania w wysokiej temperaturze paliwa lotniczego. Spośród tych emiterów do tworzenia się smug przyczynia się głównie para wodna, gazowe związki siarki, ponieważ prowadzą do powstawania jąder kondensacji, które są konieczne do tworzenia kropelek wody. Jądra kondensacji mogą być już obecne w powietrzu lub pochodzą ze spalin. Wszystkie pozostałe emisje silników są uważane za nieistotne dla tworzenia się smug.
Powietrze zawsze zawiera pewną ilość pary wodnej. Im wyższa jest temperatura powietrza, tym zawartość wody może być większa, spaliny zawierają znaczną ilość pary wodnej. Spaliny po wylocie z silnika stygną w wyniku mieszania się z otaczającym powietrzem i promieniowania. Jeśli temperatura powietrza zawierającego parę wodną spada poniżej temperatury punktu rosy, powstaje nadmiar pary wodnej i w efekcie tego nadmiar pary wodnej kondensuje jako krople wody lub kryształki lodu, które są widoczne w postaci chmury. Do kondensacji pary potrzebne są jądra kondensacji, czyli zawieszonych w powietrzu stałych lub ciekłych cząstek, na których mogłyby się tworzyć zaczątki kropel wody. W czystym środowisku pozbawionym jąder kondensacji zjawisko kondensacji nie może zajść. Występuje wówczas zjawisko przechłodzenia. Gdy tylko pojawia się aerozol, w tym przypadku spaliny samolotu, para wodna błyskawicznie skrapla się i natychmiast zamarza tworząc drobne kryształki lodu, tworząc chmurę pierzastą. Zjawisko przechłodzenia pary wodnej w atmosferze jest możliwe, ponieważ na tak duże wysokości docierają tylko śladowe ilości pyłów. 
W zależności od wilgotności względnej powietrza przez które przelatuje samolot, smugi parują szybko gdy otaczającym je powietrzu para wodna nie jest nasycona albo utrzymują się i rosną, gdy para jest przesycona. Wylot silnika odrzutowego dostarcza tylko niewielką część wody, która tworzy lód w długo utrzymujących się smugach. Trwałe smugi kondensacyjne składają się głównie z wody naturalnie występującej wzdłuż toru lotu samolotu.
Smugi kondensacyjne w klasyfikacji chmur.
Smugi kondensacyjne z czasem stają się nieodróżnialne od naturalnie powstałych chmur pierzastych cirrus. Światowa Organizacja Meteorologiczna stwierdza, że smugi które utrzymują się powyżej 10 minut mogą być określane terminem Cirrus homogenitus (od , „stworzone przez człowieka”). Długo utrzymujące się smugi, które pod wpływem wiatrów rozprzestrzeniają się na większy obszar nieba, przybierają formy chmur cirrus, cirrostratus i cirrocumulus; można je wówczas określać nazwą rodzaju i gatunku z epitetem homomutatus, np. "Cirrus fibratus homomutatus".
„Kuzynki” smug kondensacyjnych.
Zjawiskiem zbliżonym do smug kondensacyjnych, lecz o innym mechanizmie powstawania, są tzw. „kuzynki” smug (ang. "contrail cousins"), powstające w wyniku nagłego obniżenia ciśnienia powietrza, przekroczenia punktu rosy i kondensacji pary wodnej w postaci drobnych kropli np. przy końcach skrzydeł. Pojawiające się białe smugi (chmur kondensacyjnych) są krótkotrwałe, gdyż po wyrównaniu ciśnienia kropelki wody natychmiast odparowują, powracając do postaci niewidocznej dla oka pary wodnej.

</doc>
<doc id="164459" url="https://pl.wikipedia.org/wiki?curid=164459" title="Chauchat">
Chauchat



</doc>
<doc id="164460" url="https://pl.wikipedia.org/wiki?curid=164460" title="Adeodat II">
Adeodat II

Adeodat II OSB (ur. w Rzymie, zm. 17 czerwca 676 r.) – protektor benedyktynów, 77. papież w okresie od 11 kwietnia 672 do 17 czerwca 676.
Życiorys.
Pochodził z Rzymu, jego ojcem był Jowianin. Do wyboru na papieża był mnichem benedyktyńskim w rzymskim klasztorze św. Erazma na wzgórzu Celius. Podczas, gdy wybrano go na Stolicę Piotrową był już w podeszłym wieku.
Adeodat zwalczał monoteletyzm. Ponieważ nowy cesarz Bizancjum, Konstantyn IV, był monoteletą, a Adeodat odrzucił synodalne wyznanie wiary, przesłane przez cesarza, jego imię zostało wykreślone z dyptychów.
W swoim liście do Hadriana, opata z Canterbury, potwierdził egzempcję klasztoru, natomiast w liście do biskupów Galii poinformował o przywilejach klasztoru św. Marcina z Tours. Po raz pierwszy wprowadził formułę błogosławieństwa apostolskiego: "Pozdrowienie i błogosławieństwo Apostolskie".
Troska o pielgrzymów i ubogich przyniosła mu szczególne uznanie.
Odrestaurował bazylikę św. Piotra i podniósł honoraria dla kleru.

</doc>
<doc id="164466" url="https://pl.wikipedia.org/wiki?curid=164466" title="Epopeja narodowa">
Epopeja narodowa



</doc>
<doc id="164474" url="https://pl.wikipedia.org/wiki?curid=164474" title="DJ">
DJ

DJ (ang. "Disc Jockey") – osoba zajmująca się dobieraniem oraz odtwarzaniem i miksowaniem muzyki na żywo. DJ najczęściej stara się stworzyć płynność muzyczną w swoim występie, łącząc ze sobą różne utwory muzyczne, dodając efekty dźwiękowe, sample, utwory typu a capella. DJ-e turntabliści posługują się także skreczem.
Niektórzy DJ-e podczas swoich występów prezentują utwory wraz z udziałem wokalistów lub z grą na instrumentach, takich jak np. syntezator, saksofon. Podczas pracy DJ może być też wspomagany przez MC, który utrzymuje kontakt z publicznością przez mikrofon.
Pojęcie "Disc Jockey" zostało po raz pierwszy użyte w 1935 roku przez Waltera Winchella, gdy opisywał Martina Blocka, pierwszego radiowca, który w oczach społeczeństwa uzyskał status gwiazdy.
Sprzęt.
Ze względu na sposób montażu, sprzęt DJ-ski może występować w wersjach:
DJ również dobiera odpowiedni sprzęt pod względem stylu pracy – skreczer/turntablista będzie preferował skrecz-mikser (specjalnie przystosowany do skreczowania) i koniecznie będzie używał gramofonów lub odtwarzaczy cyfrowych wyposażonych w możliwość skreczowania, natomiast DJ, który płynnie miksuje muzykę taneczną, raczej będzie preferował mikser wielokanałowy z efektorem oraz wystarczą mu nawet odtwarzacze bez możliwości skreczowania.
Gramofon.
Gramofon DJ-ski posiada suwak "Pitch" służący do płynnego przyspieszania bądź zwalniania obrotów talerza, na którym umieszcza się płytę winylową, płynnie regulując w ten sposób prędkość odtwarzanego utworu. Wyróżnia się gramofony z napędem bezpośrednim i paskowym.
Wyższe modele gramofonów didżejskich mogą także posiadać funkcję zachowania jednakowej tonacji utworu (tzw. „beat lock”, ew. „master tempo”), gdy ulega zmianie prędkość odtwarzania. Wybrane modele gramofonów posiadają złącze USB do zgrywania ścieżki dźwiękowej z płyt winylowych do plików cyfrowych.
Odtwarzacz CD.
Najprostsze odtwarzacze CD dla DJ-ów posiadają obowiązkowo regulację "Pitch" oraz przyciski "PLAY" i "CUE". Ulepszone modele odtwarzaczy CD oferują zapętlanie fragmentu utworu (funkcja "loop"), możliwość ustawienia i błyskawicznego przywoływania kilku punktów w obrębie utworu lub całej płyty (funkcja "Hot start", znana też jako "Hot cue"), przedstawienie graficznego obrazu struktury utworu ("Waveform display"), automatyczny licznik tempa utworu (ang. "BPM" – "beats per minute" – uderzenia na minutę), czułą na dotyk tarczę "JOG" lub talerz napędzany silnikiem, jak w gramofonie (mają one na celu umożliwienie skreczowania jak płytą winylową). Nowsze odtwarzacze CD potrafią odczytywać pliki MP3 na płytach CD.
Odtwarzacz plików z pamięci masowej.
Na rynku są również odtwarzacze DJ-skie, które potrafią odtwarzać muzykę z pamięci masowych podłączanych przez złącze USB lub przez slot kart pamięci, albo też z wbudowanych wewnątrz dysków twardych. Część z takich odtwarzaczy posiada też czytnik CD lub DVD do odczytu plików także z tych nośników.
Mikser.
Zadania miksera DJ-a:
Mikser jest wyposażony w złącza wejściowe i wyjściowe, za pomocą których można podłączyć źródła sygnału elektroakustycznego, wzmacniacze i zestawy głośnikowe. Niektóre miksery posiadają funkcję "fader start", która pozwala sterować odtwarzaczami CD przez suwaki miksera.
Słuchawki.
Dzięki słuchawkom DJ może odsłuchać i odpowiednio przygotować utwór, zanim publiczność go usłyszy z głośników (podczas odtwarzania poprzedniego utworu). Ze względu na to, że podczas występu z głośników płynie bardzo głośna muzyka, słuchawki DJ-skie powinny dobrze izolować (tłumić dźwięki z zewnątrz). Zatem słuchawki DJ-skie to słuchawki typu zamkniętego, które także powinny charakteryzować się możliwością przyjęcia stosunkowo dużej mocy i zapewnić wyraźny dźwięk, a także powinny być wytrzymałe. Bardzo często jest też możliwość odchylania lewej i prawej czaszy słuchawek, ponieważ DJ-e czasem zakładają słuchawki tylko na jedno ucho. W tym celu, niektóre słuchawki, są wyposażone w przełącznik "MONO/STEREO", który może okazać się przydatny do wymuszenia jednakowego dźwięku w obydwu czaszach słuchawek.
Komputer i oprogramowanie do miksowania dźwięku.
Programy mogą współpracować z kontrolerami (kontroler steruje programem) lub mogą wykorzystywać specjalne systemy umożliwiające użycie prawdziwego gramofonu i płyty winylowej (specjalnej, z kodem czasowym) oraz prawdziwego odtwarzacza CD (specjalnej płyty z kodem czasowym) do sterowania programem obecnym w komputerze.
Nośniki muzyki DJ-a.
Płyta winylowa.
Często z pracą didżeja związana jest płyta winylowa. Dźwięk uzyskany dzięki jej wykorzystaniu jest w opinii wielu lepszy niż dźwięk z nośników cyfrowych. Płyta winylowa jest wygodna, bo można błyskawicznie przestawić igłę w pożądane miejsce na płycie, a nawet dzięki rowkom zauważyć na płycie momenty cichsze i głośniejsze.
Płyta CD.
Już w latach 90. płyta kompaktowa stała się stosunkowo łatwa do wykorzystania przez DJ-ów klubowych – to za sprawą odpowiednich dla DJ-ów odtwarzaczy płyt CD.
Pamięć masowa i pliki cyfrowe.
Technologia pozwoliła na uniknięcie konieczności transportowania ze sobą obszernego objętościowo zestawu płyt winylowych czy płyt CD. Już w połowie pierwszej dekady XXI wieku DJ-e zaczęli wykorzystywać komputery oraz pamięć masową (dyski twarde i pamięci flash) w swoich występach przed publicznością. Ten sposób magazynowania dźwięku przez DJ-ów staje się nieustannie coraz popularniejszy. Muzyka w plikach cyfrowych jest przechowywana najczęściej w formatach MP3 (format stratny) i WAV.
Wyróżnia się dwie technologie odtwarzania dźwięku z pamięci masowej:

</doc>
<doc id="164481" url="https://pl.wikipedia.org/wiki?curid=164481" title="Dj">
Dj



</doc>
<doc id="164491" url="https://pl.wikipedia.org/wiki?curid=164491" title="Stanisław Dobrzycki">
Stanisław Dobrzycki

Stanisław Dobrzycki (ur. 30 marca 1875 w Krzęcinie k. Skawiny, zm. 15 lipca 1931 w Poznaniu) – polski historyk literatury, rektor Uniwersytetu Poznańskiego w latach 1924–1925, slawista.
Życiorys.
Syn Marcina (organisty) i Heleny z Podoskich. Uczęszczał do gimnazjum Św. Anny w Krakowie (1885–1893), następnie studiował filologię na Uniwersytecie Jagiellońskim (1893–1897), m.in. pod kierunkiem Jana Baudouina de Courtenay (opiekuna pracy doktorskiej) i Stanisława Tarnowskiego, a później jeszcze przez rok na uniwersytecie praskim (1897–1898).
Kariera naukowa.
W 1898 obronił doktorat na Uniwersytecie Jagiellońskim na podstawie pracy "O mowie ludowej we wsi Krzęcinie" wydanej drukiem tego samego roku. W latach 1899–1901 pracował jako nauczyciel języka polskiego w Krakowie i Bochni. W 1901 wyjechał do Szwajcarii, gdzie został profesorem nadzwyczajnym oraz kierownikiem Katedry Języków i Literatur Słowiańskich na Uniwersytecie we Fryburgu Bryzgowijskim. W 1906 otrzymał tytuł profesora zwyczajnego, a w roku akademickim 1911–1912 pełnił funkcję dziekana Wydziału Filozoficznego. W 1909 bez powodzenia ubiegał się o Katedrę Historii Literatury Polskiej na Uniwersytecie Jagiellońskim (po Stanisławie Tarnowskim).
Podczas I wojny światowej członek Szwajcarskiego Komitetu Generalnego Pomocy Ofiarom Wojny w Polsce.
W 1919, po powrocie do Polski został profesorem Uniwersytetu Poznańskiego i kierował I Katedrą Historii Literatury Polskiej. W latach 1920–1921 był dziekanem Wydziału Filozoficznego, w roku akademickim 1924–1925 pełnił funkcję rektora, rok później – prorektora. Prowadził wykłady z historii literatury staropolskiej. W 1926 został wybrany na członka korespondenta PAU, należał także do Poznańskiego Towarzystwa Przyjaciół Nauk (1920: członek zwyczajny, 1923–1926: sekretarz generalny). W listopadzie 1925 wyróżniono go jednogłośnym wyborem na przedstawiciela uniwersytetów europejskich na obchodach półwiecza Institut Catholique w Paryżu. 30-lecie pracy naukowej Dobrzyckiego uhonorowano wydaniem "Księgi pamiątkowej ku uczczeniu 30-letniej pracy naukowej i nauczycielskiej Stanisława Dobrzyckiego" (1928) i uroczystym jubileuszem na Uniwersytecie Poznańskim. Był kuratorem i filistrem honorowym Korporacji Chrobria.
W pracy naukowej zajmował się historią literatury polskiego średniowiecza i Odrodzenia, literaturą ludową oraz metodologią badań literackich. Uważał, że na zjawiska literackie duży wpływ mają czynniki socjologiczne oraz warunki topograficzne. Zainicjował szerokie badania nad twórczością Kochanowskiego, m.in. pod kątem językowym; dokonał szczegółowej analizy hymnu "Czego chcesz od nas, Panie". Analizował również twórczość innych autorów, zwłaszcza Mickiewicza; przygotował wydanie "Żywota Adama Mickiewicza" autorstwa syna poety Władysława (1929–1931, 2 tomy). Zajmował się badaniem kolęd staropolskich i ich związkami z kolędami czeskimi. W czasie pracy w Szwajcarii współpracował z wydawaną tamże "Encyklopedią Polską" (1915–1919). W gronie jego uczniów byli m.in. Tytus Benni i Ludwik Bronarski.
Śmierć.
Zmarł po długiej i ciężkiej chorobie 15 lipca 1931 roku w Poznaniu. Pogrzeb odbył się w sobotę 18 lipca 1931 roku. Pochód żałobny przeszedł z domu żałoby przy ul. Matejki 53, przed Aulą Uniwersytecką, gdzie nastąpiło pożegnanie zmarłego, aż do miejsca pochówku na cmentarzu parafialnym św. Marcina w Poznaniu przy ul. Bukowskiej, który po wojnie zlikwidowano, rozbudowując tereny Międzynarodowych Targów Poznańskich.
Jego pamięć Uniwersytet Poznański uczcił 25 lutego 1932 roku akademią żałobną, połączoną z uchwałą Senatu, ustanawiającą (pochodzące z odsetek, ze składek ofiarowanych przez społeczność uniwersytecką – kolegów z wszystkich wydziałów) „Stypendium prof. Stanisława Dobrzyckiego”, przyznawane corocznie w dniu 8 maja studentowi polonistyki za najlepszą pracę.
Życie prywatne.
Od 1903 był żonaty z Marcjanną Świerczewską. Miał sześcioro dzieci w tym trzech synów: Stanisława – juniora (ur. 1905), profesora matematyki na Politechnice Lubelskiej, Jana (ur. 1917), profesora cukrownictwa Politechniki Łódzkiej i Jerzego (ur. 1927), profesora historii nauki w Instytucie Historii Nauki, Oświaty i Techniki PAN oraz trzy córki: Irenę (ur. 1909), profesora literatury angielskiej na Uniwersytecie Warszawskim, Annę (ur. 1920), historyka sztuki w Poznaniu i Marię (ur. 1906), romanistkę, żonę Stanisława Kolbuszewskiego.

</doc>
<doc id="164493" url="https://pl.wikipedia.org/wiki?curid=164493" title="Screencasting">
Screencasting



</doc>
<doc id="164494" url="https://pl.wikipedia.org/wiki?curid=164494" title="Zażalenie">
Zażalenie

Zażalenie – jednolita nazwa środków odwoławczych od orzeczeń wpadkowych (tzn. nierozstrzygających co do istoty sprawy) stosowanych w różnych postępowaniach (sądowych i pozasądowych).
Instytucja zażalenia jest znana wszystkim systemom prawnym rodziny prawa kontynentalnego, zaś system "common law" przewiduje środki o podobnej naturze. Dalsze uwagi są oparte na prawie polskim.
Zażalenie w prawie polskim.
Instytucję zażalenia znają wszystkie najważniejsze postępowania w polskim prawie: postępowanie cywilne, postępowanie karne i postępowanie administracyjne. Szczegółowe regulacje w każdej z tych procedur są, oczywiście, odmienne, lecz istota zażalenia jest ta sama. Specyfika zażalenia polega:
Od zasad tych są dość liczne wyjątki: na przykład zażalenie na postanowienie sądu w przedmiocie rozpoznania wniosku o uchylenie lub zmianę środka zapobiegawczego – złożone po upływie co najmniej 3 miesięcy stosowania środka – rozpoznaje ten sam sąd w składzie trzech sędziów (art. 254 § 3 Kodeksu postępowania karnego).
Zażalenie w postępowaniu cywilnym.
Zaskarżeniu za pomocą zażalenia podlegają jedynie niektóre postanowienia sądów powszechnych, tak więc wobec postanowienia sądu polubownego zażalenie nie przysługuje.
Zażalenie jest środkiem odwoławczym od postanowień nierozstrzygających co do istoty sprawy, lecz w kwestiach procesowych (formalnych). Ma charakter suspensywny (wstrzymujący) i względnie dewolutywny. Wnoszone jest do sądu wyższej instancji od postanowień kończących postępowanie w sprawie (np. o odrzuceniu pozwu) i od innych postanowień, jeśli przepis szczególny tak stanowi, a także zarządzeń sądu i przewodniczącego szczegółowo oznaczonych. Dodatkowo zażalenie przysługuje do Sądu Najwyższego od postanowień sądu drugiej instancji odrzucających skargę kasacyjną i skargę o stwierdzenie niezgodności z prawem prawomocnego orzeczenia, a w sprawach, w których przysługuje skarga kasacyjna, od niektórych postanowień kończących postępowanie w sprawie.
W postępowaniu cywilnym zażalenie służy tylko od niektórych nieprawomocnych postanowień wskazanych w odpowiednich przepisach:
Do wniesienia zażalenia uprawniona jest nie tylko strona (uczestnik) postępowania, prokurator, organizacja pozarządowa i interwenient uboczny, jak w przypadku apelacji, lecz również osoba trzecia, której praw dotyczyć może zażalenie: pełnomocnik, świadek, biegły. Termin do wniesienia zażalenia wynosi tydzień od dnia doręczenia stronie odpisu postanowienia z uzasadnieniem, a jeżeli postanowienie nie podlegało uzasadnieniu z urzędu, to od dnia doręczenia uzasadnienia postanowienia. Wymogi dotyczące formy zażalenia są raczej łagodne: musi ono zostać złożone na piśmie, wskazywać zaskarżone postanowienie, zawierać wniosek o jego zmianę lub uchylenie, uzasadnienie oraz, w miarę potrzeby, wskazanie nowych faktów lub dowodów. Od zażalenia jest pobierana opłata sądowa, tak zwany wpis, w wysokości (co do zasady) jednej piątej części wpisu należnego od pozwu (wniosku) wszczynającego daną sprawę.
Zażalenie, o którym mowa w art. 394 § 1 Kodeksu postępowania cywilnego, kieruje się do sądu drugiej instancji, ale wnosi się je do sądu pierwszej instancji, który wydał zaskarżone postanowienie (częstym błędem stron jest wnoszenie zażalenia wprost do sądu drugiej instancji, co zazwyczaj kończy się uchybieniem terminu). Sąd drugiej instancji odrzuca zażalenie spóźnione, nieopłacone lub z innych przyczyn niedopuszczalne, jak również zażalenie, którego braków strona nie usunęła w wyznaczonym terminie. Odrzucenie następuje w drodze postanowienia, wydanego na posiedzeniu niejawnym, na które również służy zażalenie.
Po wniesieniu zażalenia sąd pierwszej instancji doręcza jego odpisy pozostałym stronom (uczestnikom), po czym przedstawia akta sprawy z zażaleniem sądowi drugiej instancji. Każda z pozostałych stron może wnieść odpowiedź na zażalenie wprost do sądu drugiej instancji. Sąd drugiej instancji rozstrzyga o zażaleniu postanowieniem (niezaskarżalnym, co do zasady), wydawanym na posiedzeniu niejawnym, które z urzędu uzasadnia, po czym doręcza stronom odpisy swego postanowienia i zwraca akta sądowi pierwszej instancji.
Jeżeli zażalenie jest oczywiście uzasadnione lub zarzuca zaskarżonemu postanowieniu wydanie w warunkach nieważności, sąd pierwszej instancji może na posiedzeniu niejawnym, nie przedstawiając akt sądowi drugiej instancji, uchylić zaskarżone postanowienie i w miarę potrzeby rozpoznać sprawę na nowo. Od nowo wydanego postanowienia również służy stronom zażalenie.
Sąd może wstrzymać wykonanie zaskarżonego postanowienia do czasu rozstrzygnięcia zażalenia. Tym niemniej postępowanie ulega faktycznemu wstrzymaniu, gdyż sąd nie może procedować bez akt sprawy, które przesyła sądowi wyższej instancji. Fakt ten jest często wykorzystywany do przewlekania postępowania – strona dążąca do zwłoki składa kolejne zażalenia, zmuszając sądy do ich rozstrzygania, co odwleka rozstrzygnięcie co do istoty sprawy.
Zażalenie może zostać cofnięte przez stronę, która je wniosła. W takim przypadku sąd umarza postępowanie zażaleniowe, a zaskarżone postanowienie staje się prawomocne, jeżeli upłynął już termin do jego zaskarżenia.
Zażalenie w postępowaniu cywilnym regulują przepisy art. 394–397 Kodeksu postępowania cywilnego przy odpowiednim zastosowaniu przepisów regulujących apelację (art. 367–391 tego Kodeksu).
Zażalenie w postępowaniu administracyjnym.
W postępowaniu administracyjnym zażalenie służy tylko na postanowienia w przypadkach wyliczonych przez poszczególne przepisy. Zażalenie może wnieść strona. Termin do wniesienia zażalenia wynosi siedem dni od dnia doręczenia stronie postanowienia, a jeżeli postanowienie zostało ogłoszone ustnie, to od dnia ogłoszenia.
Poza tym do zażaleń stosuje się przepisy o odwołaniach od decyzji administracyjnych. Zgodnie z nimi zażalenie nie musi spełniać szczególnych wymogów formalnych, wnosi się je do organu odwoławczego za pośrednictwem organu, który wydał zaskarżone postanowienie, przy czym wniesienie zażalenia nie wstrzymuje wykonania postanowienia (wyjątek: organ, który wydał postanowienie, może wstrzymać jego wykonanie, gdy uzna to za uzasadnione).
Zażalenie w postępowaniu administracyjnym regulują przepisy art. 141–144 Kodeksu postępowania administracyjnego przy odpowiednim zastosowaniu przepisów regulujących odwołanie (art. 127–140 tego Kodeksu).
Zażalenie w postępowaniu administracyjnosądowym.
W postępowaniu administracyjnosądowym zażalenie służy od postanowień wojewódzkiego sądu administracyjnego. Rozpoznaje je Naczelny Sąd Administracyjny. Poza tym postępowanie zażaleniowe toczy się tak samo jak w postępowaniu cywilnym (oczywiście z pewnymi różnicami, dotyczącymi jednak tylko szczegółów).
Zażalenie w postępowaniu administracyjnosądowym regulują przepisy art. 194–197 Prawa o postępowaniu przed sądami administracyjnymi przy odpowiednim zastosowaniu przepisów regulujących skargę kasacyjną (art. 173–193 tego Prawa).
Zażalenie w postępowaniu karnym.
Zażalenie w postępowaniu karnym służy:
W odróżnieniu od innych postępowań zażalenie w postępowaniu karnym służy także na niektóre czynności procesowe niebędące orzeczeniami, na przykład na zatrzymanie oraz czynności związane z przeszukaniem i zatrzymaniem dowodów, a także na zaniechanie tych czynności.
Zażalenie może wnieść strona, a także inna osoba, której postanowienie bezpośrednio dotyczy. Warunkiem dopuszczalności zażalenia jest jednak to, by rozstrzygnięcie bądź ustalenie naruszało prawa skarżącego lub szkodziło jego interesom.
Warunki formalne zażalenia są ograniczone do minimum: skarżący powinien wskazać zaskarżone rozstrzygnięcie lub ustalenie i podać, czego się domaga. Nieco ostrzejsze wymagania stawia się podmiotom fachowym – oskarżycielowi publicznemu, obrońcy i pełnomocnikowi – powinni oni wskazać zarzuty i uzasadnienie.
Zażalenie wnosi się na piśmie do sądu, który wydał zaskarżone rozstrzygnięcie. Jeżeli zażalenie pochodzi od osoby nieuprawnionej, jest spóźnione albo niedopuszczalne, prezes sądu (w praktyce: upoważniony sędzia albo przewodniczący wydziału) w formie zarządzenia odmawia przyjęcia zażalenia. Na to zarządzenie również przysługuje zażalenie.
Zażalenie wnosi się w terminie 7 dni od dnia ogłoszenia postanowienia, a jeżeli postanowienie podlega doręczeniu, to od dnia doręczenia. Wniesienie zażalenia nie tamuje wykonania zaskarżonego postanowienia, jednak sąd, który je wydał (albo sąd odwoławczy), może wstrzymać jego wykonanie.
Sąd pierwszej instancji wraz z aktami sprawy przekazuje zażalenie do rozpoznania sądowi odwoławczemu, może jednak uwzględnić zażalenie, jeżeli orzeka w tym samym składzie, który wydał zaskarżone postanowienie. Sąd odwoławczy rozstrzyga co do zażalenia na posiedzeniu, w którym strony często (choć nie zawsze) mogą wziąć udział – zazwyczaj wtedy, gdy miały prawo wziąć udział również w posiedzeniu sądu pierwszej instancji. Sądem odwoławczym nie zawsze jest sąd wyższego rzędu: po ostatnich nowelizacjach Kodeksu postępowania karnego zażalenia w niektórych sprawach rozpoznaje ten sam sąd w innym składzie.
Sąd odwoławczy pozostawia bez rozpoznania zażalenie pochodzące od osoby nieuprawnionej, spóźnione albo niedopuszczalne oraz cofnięte. Postanowienie o pozostawieniu zażalenia bez rozpoznania jest zaskarżalne zażaleniem do równorzędnego składu sądu odwoławczego.
Przepisy regulujące zażalenia na postanowienia sądu stosuje się odpowiednio do zażaleń na postanowienia innych organów procesowych. Organem odwoławczym od postanowień prokuratora prowadzącego postępowanie przygotowawcze jest sąd właściwy do rozpoznania sprawy, chyba że ustawa stanowi inaczej. Zażalenie na postanowienie prowadzącego postępowanie przygotowawcze, jeżeli nie jest nim prokurator, rozpoznaje prokurator sprawujący nadzór nad postępowaniem.
Zażalenie w postępowaniu karnym regulują przepisy art. 459–467 Kodeksu postępowania karnego, poza tym stosuje się do nich przepisy regulujące ogólnie środki odwoławcze (art. 425–443 tego kodeksu).

</doc>
<doc id="164495" url="https://pl.wikipedia.org/wiki?curid=164495" title="Enemy Territory">
Enemy Territory



</doc>
<doc id="164498" url="https://pl.wikipedia.org/wiki?curid=164498" title="Prowizorium">
Prowizorium



</doc>
<doc id="164499" url="https://pl.wikipedia.org/wiki?curid=164499" title="Szymon Laks">
Szymon Laks

Szymon Laks (ur. 1 listopada 1901 w Warszawie, zm. 11 grudnia 1983 w Paryżu) – kompozytor, dyrygent, pianista, pisarz, tłumacz pochodzenia żydowskiego.
Urodził się w Warszawie w rodzinie zasymilowanych Żydów polskich. Przez dwa lata studiował matematykę na Uniwersytecie Wileńskim i Warszawskim. W 1921 r. wstąpił do Konserwatorium Warszawskiego, gdzie uczył się harmonii oraz kontrapunktu i kompozycji. W latach 1927–29 kontynuował studia muzyczne w paryskim Conservatoire National pod kierunkiem Paula Vidalа (kompozycja) i Henri Rabauda (dyrygentura). Był członkiem Stowarzyszenia Młodych Muzyków Polaków w Paryżu i uczestniczył w jego pracach. W swoich kompozycjach Szymon Laks łączył różne gatunki muzyczne, szukając nowej jakości na styku muzyki popularnej i poważnej. W jego utworach, szczególnie pieśniach, słychać inspirację bluesem, jazzem oraz folklorem polskim i żydowskim. W pierwszej połowie lat 30. współpracował z Aleksandrem Fordem, dla którego napisał partytury do filmów – Sabra (1933) oraz Przebudzenie (1934). 
W 1941 r. Szymon Laks został aresztowany i internowany w obozie pod Orleanem. Deportowany w lipcu 1942 r. do niemieckiego obozu koncentracyjnego Auschwitz-Birkenau (nr obozowy 49543), przeżył tam ponad dwa lata. Był kopistą i kapelmistrzem obozowej orkiestry męskiej. W październiku 1944 r. został przewieziony do obozu w Dachau (KL), gdzie doczekał wyzwolenia przez armię amerykańską. Do Paryża powrócił w maju 1945 r. Swoje obozowe przeżycia, w tym przede wszystkim pracę w obozowej orkiestrze, opisał w książce "Musiques d’un autre monde" (Paryż 1947), a następnie w "Grach oświęcimskich" (Londyn 1979, Państwowe Muzeum Auschwitz-Birkenau 1998). W okresie powojennym kontynuował twórczość muzyczną. W latach 70. poświęcił się działalności pisarskiej i przekładowej. Jego pełne żywych intelektualnie polemik, analiz i komentarzy książki "Epizody, epigramy, epistoły" (1976), "Poloniki, polemiki, polityki" (1977), "Słowa i antysłowa" (1978), "Gry oświęcimskie" (1979), "Szargam świętości" (1980), "Dziennik pisany w biały dzień" (1981), "Taryfa ulgowa kosztuje drożej" (1982), "Moja wojna o pokój" (1983) oraz "Kultura z cudzysłowem i bez" (1984) wydawała londyńska Oficyna Poetów i Malarzy.

</doc>
<doc id="164505" url="https://pl.wikipedia.org/wiki?curid=164505" title="GDK">
GDK

GDK ("GIMP Drawing Kit") – oryginalnie biblioteka pośrednia pomiędzy X serwerem i GTK+. Wykonuje proste operacje graficzne takie jak rysowanie figur geometrycznych, bitmap i fontów oraz przechwytywanie zdarzeń dotyczących okien.
GDK ma istotny wpływ na przenośność GTK+. Kiedy funkcje niskiego poziomu są obsługiwane przez bibliotekę GLib jedyną czynnością konieczną do przeniesienia GTK+ na inną platformę jest dopasowanie GDK do warstwy graficznej danego systemu operacyjnego. Istnieją wersje GDK dopasowane do systemów Microsoft Windows i OS X.

</doc>
<doc id="164509" url="https://pl.wikipedia.org/wiki?curid=164509" title="Turner Classic Movies">
Turner Classic Movies

Turner Classic Movies (TCM) – kanał filmowy prezentujący klasykę kina amerykańskiego, od Złotej Ery Hollywood do współczesności, czerpiący z zasobów takich wytwórni jak MGM czy Warner Bros. TCM prezentuje także filmy dokumentalne i autorskie wywiady z twórcami filmowymi.
Historia.
Powstał 14 kwietnia 1994 w Stanach Zjednoczonych z inicjatywy Turner Broadcasting System, należącej do koncernu Time Warner. W Europie TCM pojawił się dużo później, bo w 1999. Zastąpił on jednocześnie kanał TNT, który prócz klasycznych filmów nadawał m.in. wrestling.
Emisja w Polsce.
W Polsce, jak również w innych krajach Europy Środkowej od początku był emitowany w paśmie zajmowanym przez Cartoon Network, w godzinach 20:00-2:00, od 1 października 2001 w godzinach 21:00-3:00, następnie 21:00-6:00. 1 marca 2007 uruchomiono także dodatkowy, całodobowy przekaz obu kanałów (dostępny m.in. w Cyfrowym Polsacie, Cyfrze+ oraz sieci kablowej UPC). Do października 2015 roku nadal dostępny był łączony przekaz obu stacji.
W styczniu 2008 został opatrzony polską grafiką, tzn. tytuły angielskie filmów podane były również w językach polskim oraz rumuńskim. Równocześnie rozdzielono w Rumunii TCM i Cartoon Network.
1 lutego 2009 zmieniono oprawę graficzną oraz zmodyfikowano logo kanału. W maju natomiast wprowadzono bloki reklamowe. 18 listopada w Cyfrowym Polsacie zostały rozdzielone obie stacje. Na liście kanałów TCM udostępniono na pozycji 44. 27 listopada telewizja n i Turner Broadcasting System podpisały umowę, w ramach której zmieniono dotychczasową formę emisji Cartoon Network i TCM na platformie n. Abonenci platformy cyfrowej n oglądali Cartoon Network i TCM jako dwa, osobne 24-godzinne kanały.
Kanał dostępny był w platformach nc+, Cyfrowym Polsacie i Orange TV w dwóch wersjach językowych do wyboru: polskiej i angielskiej.
3 stycznia 2011 roku TCM został udostępniony w Vectrze na kanale 329, dzięki czemu program Cartoon Network zyskał całodobową formułę.
1 września 2015 przeszedł na nadawanie w 16:9.
6 października 2015 roku kanał TCM został zastąpiony amerykańskim kanałem TNT w wysokiej rozdzielczości HD.
TCM w innych krajach.
4 lipca 2009 w Niemczech kanał powrócił do pierwotnej nazwy – TNT. Dodatkowo w tym kraju, jak i w Hiszpanii uruchomiono kanały TNT Series, a w Hiszpanii w pakiecie D+ kanał TNT Classico, który poprzednio nosił nazwę TCM Classico. W pierwszej połowie 2009 do emisji na satelicie Hot Bird dodano napisy w języku greckim.

</doc>
<doc id="164510" url="https://pl.wikipedia.org/wiki?curid=164510" title="Pinia">
Pinia



</doc>
<doc id="164512" url="https://pl.wikipedia.org/wiki?curid=164512" title="Jan Domaszewski">
Jan Domaszewski

 
Jan Wacław Domaszewski (ur. 28 lutego 1848 w Chodeczu na Kujawach, zm. 4 listopada 1915 w Warszawie), prawnik polski, specjalista prawa cywilnego i administracyjnego, członek Towarzystwa Naukowego Warszawskiego.
Życiorys.
Był synem Edwarda (prawnika) i Heleny z Czyńskich. Uczęszczał do gimnazjum w Płocku; zgłosił się do walki w powstaniu styczniowym, ale został zwolniony ze służby ze względu na słabe zdrowie i młody wiek. W latach 1864-1868 studiował prawo w Szkole Głównej Warszawskiej. Był następnie aplikantem sądowym w Warszawie (1868-1870), asesorem Sądu Poprawczego w Sandomierzu (1870-1873), członkiem Wydziału I Sądu w Warszawie (1873); w latach 1873-1886 pracował jako asesor w Prokuratorii Królestwa Polskiego w Warszawie, a 1886-1907 był tam radcą. Bezskutecznie zabiegał o nominację na sędziego Sądu Okręgowego Warszawskiego. W 1913 został członkiem rzeczywistym Towarzystwa Naukowego Warszawskiego. Działał we władzach Kasy im. Mianowskiego (1897-1914 członek Komitetu, 1904-1914 wiceprezes).
W pracy badawczej zajmował się m.in. zagadnieniem odpowiedzialności państwa za szkody i za straty obywateli, badał procedurę wywłaszczania na użytek publiczny. Zajmował się uporządkowaniem i ujednoliceniem wielu sprzecznych uregulowań prawno-administracyjnych w Królestwie Polskim, obowiązujących na przełomie XIX i XX wieku. Dokonał inwentaryzacji archiwaliów Warszawskiego Zarządu Pałacowego Ministerstwa Dworu Cesarskiego, przygotował krytyczną analizę "Bibliografii prawniczej polskiej XIX i XX w." Adolfa Suligowskiego. Współpracował z pismami "Biblioteka Umiejętności Prawnych", "Gazeta Sądowa Warszawska", "Przegląd Sądowy". Zajmował się również problemem bytu opuszczonych dzieci oraz reedukacji młodocianych przestępców, w latach 1897-1907 zajmował stanowisko wiceprezesa Komitetu Osad Rolnych.
Pochowany na cmentarzu Powązkowskim w Warszawie (kwatera K-2-28).
Najważniejsze publikacje:
Zięciem Domaszewskiego był Stanisław Kutrzeba, historyk państwa i prawa polskiego, profesor Uniwersytetu Jagiellońskiego.
Źródła:

</doc>
<doc id="164517" url="https://pl.wikipedia.org/wiki?curid=164517" title="Rezerwat przyrody Miranowo">
Rezerwat przyrody Miranowo

Miranowo – torfowiskowy rezerwat przyrody w gminie Dolsk, w powiecie śremskim, w województwie wielkopolskim, położony na zachód od Dolska. W pobliżu osada leśna Miranowo.
Charakterystyka.
Utworzony w 1972 roku do ochrony naturalnego zbiorowiska wapniolubnych roślin łykowych o charakterze reliktowym. Początkowo rezerwat obejmował podmokłą łąkę o powierzchni 4,78 ha, która pasem o szerokości 50–100 metrów okala fragment jeziora Dolskiego Wielkiego na długości około 0,5 km. W 2017 roku został powiększony o sąsiednie tereny o cennych walorach, stanowiące własność prywatną. Po powiększeniu jego powierzchnia wynosi 9,89 ha. Obszar rezerwatu podlega ochronie ścisłej (7,71 ha) i czynnej (2,18 ha).
Celem ochrony przyrody w rezerwacie jest zachowanie torfowisk mszarnych i nakredowych oraz łąk trzęślicowych z rzadkimi gatunkami flory.
Na terenie rezerwatu stwierdzono występowanie 233 gatunków roślin naczyniowych, 57 gatunków mszaków oraz 6 gatunków ramienic. Występują tu m.in.: kosatka kielichowa, goryczka błotna, sit tępokwiatowy, turzyca dwupienna, komonica skrzydlatostrąkowa, marzyca ruda, kłoć wiechowata, turzyca Davalla i lipiennik Loesela.

</doc>
<doc id="164518" url="https://pl.wikipedia.org/wiki?curid=164518" title="Państwa osi">
Państwa osi



</doc>
<doc id="164520" url="https://pl.wikipedia.org/wiki?curid=164520" title="Pancernik (okręt)">
Pancernik (okręt)



</doc>
<doc id="164523" url="https://pl.wikipedia.org/wiki?curid=164523" title="Współkatedra">
Współkatedra



</doc>
<doc id="164526" url="https://pl.wikipedia.org/wiki?curid=164526" title="Oleg Gribanow">
Oleg Gribanow

Oleg Michajłowicz Gribanow (ros. Оле́г Миха́йлович Гриба́нов, ur. 18 lipca 1915 we wsi Pianteg w powiecie czerdyńskim w guberni permskiej, zm. 8 października 1992 w Moskwie) – generał KGB, oficer radzieckich służb specjalnych (kontrwywiadu: NKWD, MGB, KGB), m.in. szef II Zarządu Głównego KGB; zajmował się z ramienia KGB sprawą Olega Pieńkowskiego, pułkownika wywiadu wojskowego GRU, współpracującego z amerykańską Centralną Agencją Wywiadowczą i brytyjską Tajną Służbą Wywiadowczą.
Służba w organach NKWD/NKGB/MGB/MWD.
Swoją służbę w organach bezpieczeństwa rozpoczął w czerwcu 1932 w Pełnomocnym Przedstawicielstwie OGPU w obwodzie uralskim, następnie swierdłowskim, od lutego 1938 do kwietnia 1941 pomocnik pełnomocnika operacyjnego Oddziału V Wydziału IV Zarządu Bezpieczeństwa Państwowego (UGB) Ludowym Komisariacie Spraw Wewnętrznych (NKWD) ZSRR, oficer śledczy i starszy oficer śledczy Wydziału Śledczego UGB; w czasie II wojny światowej i późniejszych latach pełnił różne obowiązki w NKWD i Ludowym Komisariacie Bezpieczeństwa Państwowego (ros. NKGB), m.in. od sierpnia 1943 do kwietnia 1947 był zastępcą szefa i szefem Wydziału Śledczego oraz zastępcą szefa Zarządu Ludowego Komisariatu Bezpieczeństwa Państwowego/Ministerstwa Bezpieczeństwa Państwowego (ros. MGB) w obwodzie swierdłowskim. Od marca 1942 porucznik, od lutego 1943 starszy porucznik bezpieczeństwa państwowego, od lutego 1943 major, od 29 maja 1945 podpułkownik, od listopada 1947 pułkownik. Od 30 lipca 1950 do 3 listopada 1951 szef Zarządu MGB obwodu uljanowskiego. Na wyższe stanowisko przeszedł w 1951, kiedy został zastępcą szefa II Zarządu Głównego (kontrwywiadu) MGB; po likwidacji MGB w 1953 i przejęciu obowiązków należących do tej pory do MGB przez Ministerstwo Spraw Wewnętrznych (MWD), Gribanow został zastępcą szefa I Zarządu Głównego (kontrwywiadu) MWD. 
Służba w KGB, sprawa płk. Pieńkowskiego.
W 1954, po wydzieleniu z Ministerstwa Spraw Wewnętrznych ZSRR policji politycznej i organów bezpieczeństwa byłego MGB, został powołany Komitet Bezpieczeństwa Państwowego (KGB); Gribanow został naczelnikiem II Zarządu Głównego KGB, odpowiedzialnym za bezpieczeństwo wewnętrzne i kontrwywiad. Na tym stanowisku zajmował się m.in. sprawą pułkownika Pieńkowskiego, oficera radzieckiego wywiadu wojskowego GRU, który w dzisiejszych czasach uważany jest za najważniejszego szpiega zimnej wojny oraz szpiega, który uratował świat. 14 stycznia 1956 Gribanow został awansowany na generała majora, a 23 lutego 1961 na generała porucznika.
Oleg Gribanow i kierowany przez niego II Zarząd całkiem przypadkowo wpadł na ślad pułkownika Pieńkowskiego. Bogusław Wołoszański w swojej książce "Władcy Ognia" przedstawił to następująco:
Dalsza służba.
Sprawując stanowisko naczelnika II Zarządu Głównego KGB, Gribanow jednocześnie od września 1959 był członkiem kolegium KGB. W 1964 został przesunięty do rezerwy KGB, następnie w 1965 przeszedł na emeryturę.

</doc>
<doc id="164531" url="https://pl.wikipedia.org/wiki?curid=164531" title="Introsort">
Introsort



</doc>
<doc id="164533" url="https://pl.wikipedia.org/wiki?curid=164533" title="Państwowa Wyższa Szkoła Filmowa, Telewizyjna i Teatralna im. Leona Schillera w Łodzi">
Państwowa Wyższa Szkoła Filmowa, Telewizyjna i Teatralna im. Leona Schillera w Łodzi

Państwowa Wyższa Szkoła Filmowa, Telewizyjna i Teatralna im. Leona Schillera (PWSFTviT) – polska uczelnia artystyczna w Łodzi przy ulicy Targowej 61/63 specjalizująca się w sztukach filmowych.
Historia.
Państwowa Wyższa Szkoła Filmowa, Telewizyjna i Teatralna wywodzi swe początki z pomysłu kształcenia operatorów filmowych w szkole artystycznej.
Pierwszą formą szkolenia filmowego w Polsce, był utworzony w Łodzi w marcu 1945 "Państwowy Instytut Sztuki Teatralnej" pod dyrekcją Aleksandra Zelwerowicza i założony w Krakowie przez reżysera Antoniego Bohdziewicza "Warsztat Filmowy Młodych" z ogłoszeniem w Dzienniku Polskim o naborze słuczaczy. Wkrótce przemianowano go na ‘‘Kurs Przysposobienia (lub: Przygotowania) Filmowego‘‘, prowadzony przez Antoniego Bohdziewicza. Inauguracja pierwszego roku akademickiego miała miejsce 1 listopada 1945 w Krakowie, przy ul. Józefitów 16; trwał do czerwca 1946. Był to kurs w ramach Przedsiębiorstwa Państwowego „Film Polski”, a dokładnie jego wydziału – Instytutu Filmowego. Umiejętności zdobywali tutaj: Wojciech Jerzy Has i Jerzy Kawalerowicz i była to jedyna szkoła filmowa, którą ukończyli.
W 1946 kurs ten przeniesiony do Łodzi, nadając mu nazwę Wyższego Studium Filmowego, które rok później przekształcono w Wydział Filmowy Państwowej Wyższej Szkoły Sztuk Plastycznych w Łodzi (1946–1948) pod kierownictwem zastępcy dyrektora Instytutu Filmowego do spraw szkolenia Mariana Wimmera. W tym okresie (1946–1948) na Wydziale Filmowym kształcono na kierunkach: operator filmowy i scenograf.
Po likwidacji wydziału w PWSSP studenci zostali przeniesieni do powstałej w 1948 Wyższej Szkoły Filmowej (II i III rok studiów) z siedzibą w Pałacu Oskara Kona. Inauguracja roku akademickiego dla szkół artystycznych odbyła się 19 listopada 1948 w Łodzi. Na I i II rok szkolny WSF 1948/1949 przyjmowano po egzaminach wstępnych. Zaliczono lata nauki studentom po roku kursu: otwartego (po egzaminach wstępnych), oraz zamkniętego dla pracowników P.P. „Film Polski” oba o specjalności reżyserskiej z 1947/1948. Ci drudzy to studenci II roku WSF (1948–1949) wraz ze studentami po roku studiów na Wydziale Filmowym PWSSP. WSF w chwili otwarcia 1948 miała trzy roczniki studentów. W 1950 Wyższa Szkoła Filmowa uzskazla status akademicki i zmieniono nazwę na: Państwowa Wyższa Szkoła Filmowa ze stanowiskiem rektora zamiast dyrektora. Pierwszym absolwentem był operator Marceli Matraszek (1924-2008), posiadacz dyplomu nr 1 z 16 maja 1951.
Państwowa Wyższa Szkoła Filmowa, Telewizyjna i Teatralna im. Leona Schillera powstała w 1958 w wyniku połączenia dwóch łódzkich uczelni – Wyższej Szkoły Filmowej (od 1950 PWSF), powstałej w 1948 (w ramach której istniały wydziały reżyserski i operatorski) i Państwowej Wyższej Szkoły Aktorskiej (powstałej w 1949). W 1952 otworzono nowy wydział organizacyjno-ekonomiczny, który kształcił kierowników produkcji filmowej. Istnieje do dnia dzisiejszego (2022). W 1954 zmieniono nazwę na Państwową Wyższą Szkołę Teatralną im. Leona Schillera.
Uczelnie zapoczątkowały swoją działalność w Łodzi, głównie z tego powodu, że w pierwszych latach powojennych w Warszawie nie było warunków do szybkiego uruchomienia produkcji filmowej. Obie szkoły były tworami pionierskimi, gdyż przed II wojną światową nie istniała w Polsce tradycja państwowego kształcenia aktorów i reżyserów na poziomie uniwersyteckim. Jej struktury zostały później skopiowane w analogicznych szkołach w Warszawie, Krakowie i Wrocławiu, natomiast Szkoła Filmowa pozostaje do dzisiaj instytucją unikalną w skali całego kraju.
Pierwszym rektorem uczelni aktorskiej (która nosiła wtedy miano Państwowej Wyższej Szkoły Teatralnej w Warszawie z siedzibą w Łodzi) był wybitny polski twórca teatralny Leon Schiller. Kilkakrotnie odmówił uczestniczenia w budowaniu uczelni filmowej w Łodzi, zasłaniając się mnogością pracy. W 1949 Zelwerowicz i Schiller przenieśli szkołę do Warszawy. Osoby nieposiadające lokum w Warszawie pozostały bez zatrudnienia. Założyły zupełnie nową uczelnię w miejscu opuszczonym przez szkołę Zelwerowicza i Schillera w Łodzi – Państwową Wyższą Szkołę Aktorską, której rektorem w latach 1950–1952 był Kazimierz Dejmek, założyciel łódzkiego Teatru Nowego. Historię sztuki wykładał tam Jerzy Toeplitz.
Pierwszy okres działania Wyższej Szkoły Filmowej/Państwowej Wyższej Szkoły Filmowej, zanim została ona scalona ze Szkołą Aktorską (do 1958) stworzył w dużym stopniu jej legendę. Mury uczelni opuściła plejada reżyserów i operatorów, którzy stworzyli tzw. polską szkołę filmową. Byli to m.in. Andrzej Munk, Janusz Morgenstern, a nieco później Andrzej Wajda i Kazimierz Kutz.
W latach 1949–1952 pod kierownictwem rektora mgr. Jerzego Toeplitza w Szkole dominował socrealizm. Toeplitz był jednym z głównych propagatorów tego kierunku – wygłosił wykład zagajający na zjeździe w Wiśle w 1949.
W 1954 w Szkole Aktorskiej zaczął studiować Roman Polański. Po scaleniu obu szkół w 1958 rozpoczął się być może najsławniejszy okres jej działalności. Szkoła stała się rodzajem „laboratorium sztuki nowoczesnej”, w której wokół działalności związanej bezpośrednio z filmem i teatrem rozwijały się także muzyka, literatura i malarstwo – np. dwóch studentów wydziału operatorskiego było jednocześnie jednymi z pierwszych muzyków jazzowych w Polsce (Jerzy Matuszkiewicz, Witold Sobociński). Do legendy tego okresu przeszły burzliwe dyskusje artystyczno-światopoglądowe, które miały miejsce w czasie przerw między zajęciami na schodach pałacyku Kona. Wokół osoby Romana Polańskiego, który od 1956 zaczął studiować na wydziale reżyserskim, powstała nieformalna grupa muzyków, aktorów i operatorów, z których wielu zrobiło później kariery za granicą. Sukcesy tego okresu wynikają niewątpliwie z atmosfery i pionierskiego programu nauczania stworzonego przez prof. Mariana Bernarda Wimmera i jego ucznia Jerzego Toeplitza.
Okres ten zakończył się w 1968 kiedy to w wyniku wydarzeń marcowych Jerzy Toeplitz utracił stanowisko rektora uczelni, a razem z nim odeszło z niej większość najwybitniejszych wykładowców. Po 1970 szkoła odzyskała jednak swój charakter, głównie dzięki kolejnemu rektorowi Wojciechowi Hasowi, który odtworzył dawny program Jerzego Toeplitza i ściągnął wielu dawnych wykładowców. W latach 70. uczelnię ukończyła cała plejada aktorów, reżyserów i operatorów, którzy do dzisiaj są aktywni w filmie, telewizji i teatrze, zarówno w Polsce, jak i za granicą.
Szkoła interesowała się i jej studenci nakręcili wiele materiału filmowego z aktualnych wydarzeń polityc znych, między innymi: o sytuacji na Węgrzech w 1956 - „Węgrzy potrzebują pomocy", ironiczny obraz z czasów Gierka „Mechaniczna nażeczona" z 1974, wiec w „Wimie" (nieistniejąca hala sportowa w Łodzi), na którym wystąpił dwudziestoletni Roman Polański, za co miał później kłopoty, czy film studentów o wydarzeniach Grudnia 1970 na Wybrzeżu w reżyserii Adama Sobolewskiego, który został zabrany 13 grudnia 1981.
Absolwenci.
Absolwenci uczelni (a nawet w jednym przypadku student) otrzymali prestiżowe polskie i zagraniczne nagrody filmowe m.in. Zbigniew Rybczyński (Oscar 1983), Roman Polański (Oscar 2002 i Złota Palma 2002 w Cannes), Krzysztof Zanussi (Złoty Lew w Wenecji i Złote Lwy), Krzysztof Kieślowski (Europejska Nagroda Filmowa 1988 i Złoty Lew), Juliusz Machulski (Złote Lwy), Andrzej Wajda (Oscar 2000 i Złota Palma 1981).
Wydziały.
"Źródło":
Absolwenci Łódzkiej Szkoły Filmowej otrzymują tytuł magistra sztuki.
Kampusy i budynki uczelniane.
Główną siedzibą PWSFTviT jest niezmiennie od 1948 dawny pałacyk łódzkiego przemysłowca Oskara Kona, przy ul. Targowej 61/63, wokół którego znajduje się kilka większych budynków, z których część to zaadaptowane dawne budynki fabryczne, a część nowoczesne budynki zaprojektowane specjalnie na potrzeby uczelni. Naprzeciwko „filmówki” znajduje się park Źródliska, najstarszy park w Łodzi (powstał w 1840), a w nim, w pałacu pofabrykanckim Karola Scheiblera, mieści się siedziba Muzeum Kinematografii.
Przy uczelni działają również:
Ściśle związane z uczelnią, choć formalnie poza jej strukturami są:
Wydarzenia.
W latach 1970–1977 funkcjonował Warsztat Formy Filmowej. Od 1983 roku Szkoła organizuje Festiwal Szkół Teatralnych, będący przeglądem spektakli dyplomowych stworzonych przez studentów wydziałów aktorskich polskich uczelni teatralnych. W 2013 roku miała miejsce jego 31. edycja. Od 1994 do 2011 Szkoła organizowała także Międzynarodowy Festiwal Szkół Filmowych i Telewizyjnych „Mediaschool”, będący spotkaniem najwybitniejszych studentów z najbardziej znanych szkół filmowych na świecie.
Od 2003 w Warszawie corocznie organizowany jest Festiwal Filmów Studenckich z Łódzkiej Szkoły Filmowej „Łodzią po Wiśle”. Jest on przeglądem najlepszych filmów zrealizowanych w ciągu roku akademickiego przez studentów PWSFTviT, które konkurują o nagrodę Grand Prix festiwalu.
Wyróżnienia.
W 2014 roku Państwowa Wyższa Szkoła Filmowa, Telewizyjna i Teatralna im. Leona Schillera zajęła drugie miejsce na świecie w rankingu szkół filmowych magazynu „The Hollywood Reporter”, pisma wydawanego od 1930 roku w Los Angeles. Ranking nie uwzględniał uczelni ze Stanów Zjednoczonych. W uzasadnieniu podano, że "utworzona w 1948 roku PWSFTviT wykształciła panteon wybitnych ludzi kina, wśród których jest zdobywca Oscara Roman Polański".

</doc>
<doc id="164534" url="https://pl.wikipedia.org/wiki?curid=164534" title="BBC World News">
BBC World News

BBC World News (do 20 kwietnia 2008 BBC World) – brytyjski telewizyjny kanał informacyjno-publicystyczny, nadawany przez BBC i adresowany do publiczności poza Wielką Brytanią.
Historia i charakterystyka.
Kanał powstał w 1995 w wyniku podziału dotychczasowej stacji BBC World Service Television na dwa kanały: informacyjny oraz rozrywkowy (BBC Prime). Przez pierwsze trzynaście lat działalności nosił nazwę BBC World, w 2008 została ona zmieniona na obecną. Do stycznia 2013 jego siedzibą było BBC Television Centre, następnie w ramach procesu scalania wszystkich redakcji informacyjnych BBC został przeniesiony do nowej części Broadcasting House. Oprócz głównej siedziby w Londynie kanał posiada również pomocnicze ośrodki w Waszyngtonie i Singapurze. 
Od strony produkcyjnej BBC World News jest ściśle zintegrowane z BBC World Service oraz częścią BBC przygotowującą wiadomości na rynek brytyjski. Wszystkie te media działają w oparciu o centralny newsroom w Londynie, posiadają również wspólną sieć korespondentów, zaś część prezenterów występuje naprzemiennie na różnych antenach. World News posiada jednak odrębne finansowanie, pochodzące wyłącznie ze źródeł komercyjnych - reklam oraz opłat od operatorów kablowych i platform satelitarnych. W przeciwieństwie do większości komercyjnych stacji BBC, World News nie stanowi części BBC Worldwide, lecz jest zarządzane przez odrębną spółkę pod nazwą BBC Global News Ltd.
Zasięg i dostępność.
Według danych nadawcy, kanał jest dostępny w 295 milionach gospodarstw domowych, w ponad 1,7 mln pokoi hotelowych, na 81 statkach wycieczkowych, w 35 sieciach telefonii komórkowej oraz w samolotach 46 przewoźników. Łączna liczba widzów mających kontakt z kanałem w ciągu jednego tygodnia wynosi średnio 74 mln osób, co czyni go zdecydowanie największą anteną telewizyjną BBC pod względem zasięgu.
W Polsce kanał dostępny jest w Platforma Canal+, Polsacie Box, sieciach kablowych, usłudze telewizyjnej sieci Orange oraz przez stronę internetową Livestation. Dostępny jest także przekaz z satelitów Astra i HotBird, które są niekodowane.
Kanał jest rozszczepiany na sześć wersji regionalnych oraz wersję globalną, które nieznacznie różnią się ramówką, za to mogą nadawać odrębne reklamy. Każda z wersji transmitowana jest przez kilka lub kilkanaście satelitów.
Współpraca z TVN.
BBC World News kupił od Grupy TVN prawa do emisji dwóch produkcji dokumentalnych: Niepokorny i Fabryka wolności. Niepokorny opowiada historię księdza Tadeusza Isakowicza-Zaleskiego, autor książki „Księża wobec bezpieki”. Fabryka wolności to opowieść o grupie outsiderów z wyboru, mieszkających w ruinach opuszczonej fabryki. W 2011 roku TVN i TVN24 we współpracy z BBC nakręciły film Ewy Ewart "W milczeniu / Tragedy in Smolensk". Film powstał w wersji polskiej i angielskiej.

</doc>
<doc id="164535" url="https://pl.wikipedia.org/wiki?curid=164535" title="Marcel Breuer">
Marcel Breuer

Marcel Breuer (właśc. Marcel Lajos Breuer, ur. 21 maja 1902 w Peczu, zm. 1 lipca 1981 w Nowym Jorku) – architekt i projektant form przemysłowych pochodzenia węgierskiego, działający w Niemczech, Wielkiej Brytanii i USA, przedstawiciel stylu międzynarodowego.
Breuer należał do pierwszego rocznika studentów Bauhausu. Będąc jeszcze studentem został tam kierownikiem pracowni meblarskiej i jednym z "mistrzów-juniorów". Około 1926 zaprojektował niezależnie od Marta Stama i Miesa van der Rohe tzw. krzesło zawieszone, lecz prawa autorskie sąd ostatecznie przyznał van der Rohe'mu.
Zostawszy na początku lat 30. następcą Neuferta na stanowisku kierownika pracowni Waltera Gropiusa, związał się z nim zawodowo na wiele lat. Wraz z nim przeniósł się do Anglii, aby później przyjąć posadę profesorską w Harvardzie (z Gropiusem jako dziekanem). Rozstanie z Gropiusem na tle nieporozumień osobistych prowadzi do uniezależnienia się Breuera na początku lat 40. Breuer projektował odtąd formy przemysłowe, liczne domy jednorodzinne, lecz też większe budynki biurowe, przede wszystkim zaś urbanistycznie kontrowersyjny gmach UNESCO w Paryżu.
Po II wojnie światowej Breuer odszedł stopniowo od stylu międzynarodowego, zbliżając się do brutalizmu. Zajmował się też problemem wpisania budynku w tkankę miejską.

</doc>
<doc id="164537" url="https://pl.wikipedia.org/wiki?curid=164537" title="Wahadło Oberbecka">
Wahadło Oberbecka

Wahadło Oberbecka – obracający się wokół poziomej osi walec z krzyżakiem z prętów prostopadłych do osi obrotu, do prętów krzyżaka można mocować ciężarki dobierając dowolnie ich odległość od osi obrotu. Wahadło ma też walec o promieniu "r", na który nawinięta jest nić. Na nici zawiesza się ciężarki. 
Przyrząd służy do doświadczalnego sprawdzania drugiej zasady dynamiki ruchu obrotowego, wyznaczania momentu bezwładności wahadła i praw rządzących momentem bezwładności.

</doc>
<doc id="164538" url="https://pl.wikipedia.org/wiki?curid=164538" title="Sith">
Sith



</doc>
<doc id="164541" url="https://pl.wikipedia.org/wiki?curid=164541" title="Nowy Port">
Nowy Port

Nowy Port (kaszb. "Fôrwôter" albo "Nowi Pòrt", niem. "Neufahrwasser") – dzielnica Gdańska położona przy ujściu Martwej Wisły. Graniczy od zachodu z Brzeźnem, od południa z Letnicą, a przez Martwą Wisłę z Przeróbką. Dzielnica ma charakter mieszkaniowo-portowy, dawniej mieszkaniowo-portowo-przemysłowy. Wzdłuż nabrzeży rozciągają się tereny portu morskiego Gdańsk.
Toponimia.
Dawniejsza, niemiecka nazwa dzielnicy "Neufahrwasser" pochodzi od "Neues Fahrwasser", czyli "nowy tor wodny" i w XVIII wieku oznaczała pierwotnie akwen pomiędzy wybrzeżem w Nowym Porcie a wyspą w miejscu dzisiejszego półwyspu Westerplatte, obecny Kanał Portowy. Kanał ten zastąpił zamulane, pierwotne ujście Wisły przebiegające w okolicy dzisiejszej nasady półwyspu Westerplatte. Nazwę tę przeniesiono następnie na powstającą od 1772, położoną nad Kanałem Portowym osadę. W języku polskim pod koniec XIX wieku zaczęto używać nazwy w brzmieniu "Nowyport" lub Nowy Port, co dobrze określało dzielnicę w stosunku do "starego" portu Gdańska położonego na Motławie.
Warunki naturalne.
Nowy Port jest dzielnicą mieszkaniowo-portową, dawniej mieszkaniowo-portowo-przemysłową, znajdującą się w północnej części miasta nad brzegiem morza. Dzielnica w całości leży w mezoregionie Pobrzeże Kaszubskie, zachodnia i północno-zachodnia granica dzielnicy (ze Stogami z Przeróbką) jest granicą pomiędzy mezoregionami – Stogi leżą już na Mierzei Wiślanej.
. Temperatury notowane w Nowym Porcie są minimalnie niższe niż te obserwowane w innych okolicznych stacjach. Różnica ta jest szczególnie widoczna wiosną i jesienią.
Zabudowa.
Obiekty portowe.
Znaczna część terenu dzielnicy, położona wzdłuż Kanału Portowego i Martwej Wisły, leży w granicach morskiego portu Gdańsk. Zarząd przedsiębiorstwa Morski Port Gdańsk SA ma siedzibę przy ul. Zamkniętej 18. Najważniejsze obiekty portowe w Nowym Porcie to, zaczynając od zachodu:
nad Kanałem Portowym:
oraz, na południowym skraju dzielnicy, nad Martwą Wisłą;
Przy ul. Na Zaspę 57 znajduje się siedziba Portowej Straży Pożarnej "Florian", której oddział I stacjonuje w Nowym Porcie.
Z portem gdańskim związany jest też Morski Oddział Straży Granicznej, którego komenda zlokalizowana jest w zabytkowych koszarach przy ul. Oliwskiej 35.
Zajęte niegdyś przez bazę paliwową obszary dawnego Szańca Zachodniego zostały udostępnione mieszkańcom; planowane jest przekształcenie tego terenu w park z widokiem na martwą Wisłę i Twierdzę Wisłoujście.
Obiekty mieszkalne.
Zabudowę mieszkaniową Nowego Portu można podzielić na dwie zasadnicze części: starszą, w której dominują przedwojenne kamienice oraz nowszą, w której dominują bloki z prefabrykatów, w tym jedyny poza Przymorzem Wielkim falowiec z 1978, wybudowany jako ostatni z 8 gdańskich falowców. 11-piętrowy budynek ma 230 m długości i jest zamieszkiwany przez około 1200 osób.
Zabytki.
Na terenie Nowego Portu znajdują się następujące obiekty wpisane do rejestru zabytków:
Inne ważne obiekty zabytkowe, niewpisane do rejestru to m.in. zespół koszarowy z l. 1883-85 przy ul. Kasztanowej i Oliwskiej, zajezdnia tramwajowa przy ul. Władysława IV czy kilka domków robotniczych przy ul. Wilków Morskich (pozostałość osiedla wybudowanego przez Fundację Abegga, w latach 1891-94).
Historia.
Przed 1817.
Dawne nazwy: "Neufahrwasser" (1772), "Danzig-Neufahrwasser" (1906).
W 1454 tereny Mierzei Wiślanej zostały przyznane Gdańskowi Wielkim Przywilejem. Gdańsk wszedł w posiadanie tych obszarów w XVII/XVIII wieku.
Nowy Port został lokowany na mocy rozporządzenia Fryderyka Wielkiego z 9 września 1772 jako osada portowa konkurencyjna dla Gdańska. Wtedy to obszar ten wszedł w granice zaboru pruskiego. Król pruski, nie będąc w stanie zdobyć Gdańska militarnie, promował powstanie portu i nakładał dodatkowe opłaty celne na wchodzące do ujścia Wisły statki, co w ciągu kilku lat spowodowało zamierzony upadek handlu, zubożenie gdańszczan i kapitulację miasta.
Wcześniej istniała tu niewielka osada rybacka, przynajmniej od XVI wieku, jednak Gdańszczanie nie dopuszczali do jej rozwinięcia, obawiając się powstania kolonii przemytników. W XVI wieku na terenie obecnego Nowego Portu odbyła się bitwa pomiędzy wojskami króla Polski Stefana Batorego a miastem Gdańsk, zakończona ugodą. Od tego czasu Nowy Port, leżący faktycznie poza Gdańskiem, był przez Gdańsk lub przez cystersów kontrolowany.
Przed 1673 został założony cmentarz u zbiegu ulic Władysława IV i Wyzwolenia, na którym chowano żołnierzy z załogi Szańca Zachodniego, a od końca XVIII wieku także mieszkańców, zarówno protestantów jak i katolików. Teren cmentarza był powiększany, po 1855 był przeznaczony już wyłącznie dla ewangelików (katolicy otrzymali odrębny cmentarz). Został zamknięty po 1945 i następnie zlikwidowany, a na jego miejscu powstał ogród jordanowski. Obecnie miejsce to oznaczone jest tablicą pamiątkową.
W 1772, podczas pierwszego rozbioru Polski, teren Nowego Portu w przeciwieństwie do Gdańska znalazł się na terenie Prus i powstała w nim komora celna. Władze pruskie, pragnąc zdobyć Gdańsk, chciały osłabić go ekonomicznie, stąd zbudowały pod koniec XVIII wieku osadę portową i zachęcały kapitanów statków, by towary zostawiali już w Nowym Porcie, a nie w Gdańsku. W 1793 również Gdańsk znalazł się w granicach Prus, co spowodowało zlikwidowanie granicy pomiędzy Nowym Portem a Gdańskiem. Ponieważ nie było sensu utrzymywać dwóch portów w tak niewielkiej odległości od siebie, połączono w 1806 oba kapitanaty, tworząc de facto jeden port.
W 1785 powstała w Nowym Porcie szkoła elementarna.
Coraz większy tonaż budowanych statków oraz niski stan rzek Wisły i Motławy spowodował konieczność przebudowy portu gdańskiego (na Motławie), jednakże już w 1807 okazało się, że port w Gdańsku będzie zbyt mały. Spowodowało to wzrost znaczenia portu w Nowym Porcie, który mógł przyjmować znacznie większe jednostki. W 1812, podczas wojen napoleońskich, na teren państwa pruskiego wkroczyli Rosjanie, oblegając w styczniu 1813 Nowy Port, broniony przez wojska francuskie. Osada wyszła z oblężenia zrujnowana, po wojnie jednak nastąpił wielki rozwój osady, a w szczególności portu.
W 1814 w Gdańsku utworzono zarząd policji, który w swoim zasięgu działania miał nie tylko miasto Gdańsk, ale również nieleżący jeszcze w granicach miasta Nowy Port, którego niewielka część, biorąc pod uwagę granice dzielnicy po reformie z 1992, została włączona do miasta już 17 marca 1814.
1817–1920.
W 1817 Nowy Port został przyłączony do Gdańska, a znajdujący się na terenie dzielnicy port morski stał się drugim portem w mieście. Wówczas to Nowy Port zaczął rozwijać się jeszcze bardziej dynamicznie niż wcześniej. W 1831 Gdańsk nawiedziła epidemia cholery. Epidemia ta na terenie miasta rozpoczęła się na terenie Nowego Portu, gdzie zaczęli chorować na nią robotnicy.
W 1840 port w Nowym Porcie przestał oficjalnie istnieć jako osobny obiekt, gdyż został połączony z portem na Motławie. Dość istotnym impulsem do fuzji stała się ostra zima, która spowodowała odcięcie tradycyjnej drogi do portu na Motławie i konieczność przepływania przy nabrzeżu Nowego Portu (Martwą Wisłą). W latach 40. XIX wieku do Nowego Portu zaczęła docierać komunikacja publiczna. Powozy były własnością prywatną, ale kursowanie było kontrolowane przez miasto. W tym samym czasie na terenie portu zadebiutowały parowe holowniki, które spowodowały znaczny wzrost przepustowości portu. W 1848 nastąpił bunt robotników portowych, którzy wcześniej holowali statki ręcznie. Władze miejskie zawiesiły działalność służb holownicznych. Holowniki wróciły jednak do służby już w 1849.
W 1855 katolicy otrzymali własny cmentarz u zbiegu ulic Wolności i Góreckiego, który funkcjonował tylko do 1886. W 1928 jego teren został przekształcony w park, a w latach 60. XX wieku na jego miejscu zbudowano betonowy obiekt usługowy. Nowy cmentarz katolicki został uruchomiony w 1866 przy ul. Góreckiego i funkcjonuje nadal (cmentarz w Nowym Porcie). W latach 20. XX wieku został powiększony w kierunku wschodnim.
W latach 1857–1858 zbudowano kościół, który obecnie jest własnością parafii rzymskokatolickiej pw. Św. Jadwigi Śląskiej.
W latach 60. XIX wieku gdański port przeżywał trudności gospodarcze, związane z zaniedbaniami i niedoinwestowaniem. W petycji do władz pruskich stwierdzono, że w Prusach nie ma drugiego portu, który musi obsługiwać taką ilość statków (około 3000 rocznie) i jednocześnie byłby tak zaniedbany. Gdańska korporacja kupiecka żądała przesunięć środków inwestycyjnych z małych portów na terenie Pomorza Zachodniego na rzecz portu w Gdańsku. Mimo podwojenia żeglugi w Nowym Porcie, w latach 60. Port nie został rozbudowany. Jedyną istotną inwestycją była wybudowana w 1867 linia kolejowa, łącząca centrum Gdańska z Nowym Portem (linia kolejowa nr 249). Linia kolejowa oprócz tego, że spowodowała możliwość całorocznej pracy przeładunkowej na kierunku ląd-statki, spowodowała też rozwój dzielnicy.
W 1891 zostały przyłączone grunty wsi Brzeźno (wokół Basenu Wolnocłowego).
W 1891 w Nowym Porcie powstała pierwsza linia tramwajowa, łącząca Nowy Port (obecny przystanek kolejowy Gdańsk Brzeźno) z Brzeźnem. Linia ta nie była połączona z żadną inną gdańską linią tramwajową. W 1894 otwarto latarnię morską, która oprócz wskazywania drogi okrętom i samolotom, posiadała kulę czasu umożliwiającą synchronizowanie zegarów. W 1899 w Nowym Porcie powstały Gdańskie Tramwaje Elektryczne, będące filią drezdeńskiego Towarzystwa Akcyjnego Kummer. Połączono wówczas sieci tramwajowe, przez co Nowy Port zyskał połączenie tramwajowe z Wrzeszczem przez Brzeźno oraz linię łączącą Nowy Port ze Śródmieściem, przechodzącą przez obecne tereny stoczniowe. W 1899 wybudowano również zajezdnię, służącą do dziś.
Szczególnie dynamiczny okres w rozwoju dzielnicy przypada jednak na początek XX wieku. W latach 1902-1909 w Nowym Porcie powstało 126 nowych budynków mieszkalnych, głównie przeznaczonych dla robotników, szybciej budowano tylko w znacznie większym terytorialnie i ludnościowo Wrzeszczu (364 domy). W 1906 dzielnica została skanalizowana.
Podczas I wojny światowej produkcja przemysłowa Nowego Portu była podporządkowana celom militarnym, a dotychczasowy port handlowy został przekwalifikowany na port wojenny.
W 1919, na skutek kryzysu, jedna z linii tramwajowych do Nowego Portu została zawieszona na niemal cały rok.
1920–1945.
Po wejściu w życie postanowień traktatu wersalskiego Gdańsk stał się wolnym miastem, port został przekazany w zarząd Rady Portu i Dróg Wodnych. Opuszczone przez wojsko koszary przy ul. Kasztanowej/Oliwskiej zostały 11 marca 1922 przyznane na własność rządowi polskiemu, który urządził w nich tzw. etap emigracyjny. W późniejszych latach w obiekcie tym znajdowało się wiele mieszkań zajmowanych przez obywateli polskich pracujących w Wolnym Mieście Gdańsku, świetlica Związku Polaków, szkoła podstawowa Macierzy Szkolnej, sala sportowa, Dom Harcerza oraz kaplica pw. Matki Boskiej Częstochowskiej, której rektorem był ks. Marian Górecki.
W 1928 zajezdnia w Nowym Porcie została zbudowana od podstaw i w tym kształcie istnieje bez większych zmian do dziś. W 1929 przeniesiono torowisko z terenów stoczniowych na obecną ulicę Marynarki Polskiej – linia ta otrzymała taki przebieg, jaki ma obecnie.
1 września 1939 ostrzał z okrętu Schleswig-Holstein, cumującego w Nowym Porcie oraz z Latarni Morskiej rozpoczął II wojnę światową. Wielu Polaków mieszkających w dzielnicy zostało w tym dniu aresztowanych. Równocześnie władze niemieckie przejęły dawny kompleks koszarowy przy ul. Kasztanowej/Oliwskiej, gdzie powstał obóz przejściowy Nowy Port (Zivilgefangenenlager Neufahrwasser) oraz komenda obozów jenieckich, pod którą podlegały jeszcze dwa inne obozy na Pomorzu (do 31 marca 1940). W lutym 1945 z Nowego Portu rozpoczęła się ewakuacja niemieckiej ludności Gdańska.
30 marca 1945 do Nowego Portu wkroczyły wojska radzieckie. W wyniku działań wojennych port został doszczętnie zniszczony.
1945–1989.
W 1951 utworzono Szybką Kolej Miejską, obsługującą początkowo odcinek Gdańsk Główny – Gdańsk Nowy Port.
7 listopada 1954, w 37. rocznicę rewolucji październikowej, został otwarty Morski Dom Kultury z kinem.
W 1961 w Nowym Porcie powstał Zespół Szkół Morskich, przekształcony w 1974 w Morskie Liceum Zawodowe, szkoła ta miała za zadanie kształcić przyszłych marynarzy. W latach 60. zajezdnia Nowy Port została zmodernizowana.
W latach 70. gdańskie porty szybko się rozwijały, a wraz z nimi rozwijała się dzielnica portowa Nowy Port. W 1984 latarnia morska przestała pełnić funkcję nawigacyjną.
Po 1989.
15 grudnia 2002 lub w 2003 skrócono linię Gdańsk Główny – Gdańsk Nowy Port, do przystanku Gdańsk Brzeźno. Linia ta została ostatecznie zamknięta w czerwcu 2004.
W 2004 latarnia morska w Nowym Porcie została otwarta dla zwiedzających.
W latach 2007-2009 zostały zbudowane "Kamienice Magellana" przy ul. Wyzwolenia (zespół dwóch trzypiętrowych budynków).
Popularna za PRL restauracja i klub nocny "Wiking" w nowej rzeczywistości gospodarczej został zlikwidowany; obecnie w jego miejscu znajduje się sklep popularnej sieci sklepów dyskontowych.
W ostatnim czasie dzielnica zaczęła wzbogacać się w małe, plenerowe formy architektoniczne (drewniana rzeźba ryby pomuchel przy ul. Rybołowców oraz rzeźby lwa i lwicy na terenie Szkoły Podstawowej nr 55 przy ul. Wolności).
W 2019 zaprezentowano koncepcję przekształcenia terenu przy dawnej bazie promowej w obszar spacerowo-rekreacyjny. Obszar ten obejmuje najstarszy fragment cmentarza ewangelickiego z XVII w.. Planowane przekształcenie terenu dawnej bazy paliw przy Szańcu Zachodnim o pow. 4,5 ha w park miejski, znajdującego się od 2007 we władaniu miasta, z powodu zanieczyszczenia gruntów i wysokiego kosztu rekultywacji (od 6,5 do 30 mln zł), nie zostanie zrealizowane.
W 2020 podpisano umowę na rewitalizację ulic Góreckiego (około 350 m od skrzyżowania z ul. Wolności do skrzyżowania z ul. Oliwską), Strajku Dokerów (200 m od skrzyżowania z ul. Góreckiego do ul. Wilków Morskich) oraz fragmentu ulicy Wilków Morskich (250 m od ul. Oliwskiej do ul. Wolności).
Transport i komunikacja.
Komunikacja zbiorowa zaczęła docierać ze Śródmieścia do Nowego Portu w latach 40. XIX wieku, kiedy to do wprowadzono prywatną, ale regulowaną przez miasto komunikację powozową.
Kolej.
Na terenie dzielnicy znajdują się dwie zamknięte stacje, obsługiwane wcześniej przez SKM w Trójmieście: Gdańsk Nowy Port i Gdańsk Brzeźno.
Linia do Nowego Portu powstała w 1867, początkowo łącząc stację czołową przy Dworcu Brama Nizinna przez tereny ówczesnej wsi Zaspa z nabrzeżem Kanału Portowego. Linia od początku obsługiwała zarówno przewozy towarowe, jak i pasażerskie. Przed 1938 stacja zmieniła nazwę z Neufahrwasser na Danzig Neufahrwasser, a stacja Brösen na Danzig Brösen.
W 1951 powstała szybka kolej miejska, która połączyła Nowy Port z Gdańskiem Głównym.
15 grudnia 2002 skrócono linię Gdańsk Główny – Gdańsk Nowy Port do przystanku Gdańsk Brzeźno.
24 czerwca 2005 ostatecznie zlikwidowano linię Gdańsk Główny – Gdańsk Nowy Port. O 18.55 odjechał ostatni pociąg z Gdańska Brzeźna. Przyczyną likwidacji tej linii była niska frekwencja, spowodowana konkurencją ze strony komunikacji miejskiej, a zwłaszcza tramwajów linii 10, 13 i 15
Po likwidacji ruchu pasażerskiego linia jest używana w ruchu towarowym, obsługując port.
W 2006 rozebrano linię kolejową nr 722 prowadzącą do Nabrzeża Wiślanego w Porcie Gdańskim. Ruch pociągów na tej linii był bardzo uciążliwy dla mieszkańców, gdyż biegła ona przez tereny mieszkalne dzielnicy. Powodowało to, że mimo zachowania szczególnej ostrożności i jazdy z maksymalną prędkością 20 km/h dochodziło do kolizji z pociągami. Zadanie rozebranej linii przejęła linia kolejowa z Zaspy Towarowej przez teren elektrociepłowni "Wybrzeże" do Nabrzeża Wiślanego, leżąca już poza terenem Nowego Portu.
Drogi krajowe.
W Nowym Porcie, przy przystani promowej, rozpoczyna się droga krajowa nr 91. Droga ta przebiega ulicami Przemysłową, Oliwską, Rybołowców, Wolności, Marynarki Polskiej, a w przeciwnym kierunku, zamiast przez Rybołowców, prowadzi ulicą Władysława IV.
Tramwaje.
Na terenie dzielnicy znajduje się zajezdnia tramwajowa oraz dwie pętle uliczne. Do dzielnicy docierają: linia nr 5 z pętli Zaspa przez Wrzeszcz i Brzeźno, nr 7 z pętli Łostowice Świętokrzyska oraz nr 10 z przystanku Brętowo PKM przez Dworzec Główny. Torowisko na terenie dzielnicy ma kształt podwójnej pętli ulicznej o wspólnym odcinku na ulicy Wolności. Większa pętla wiedzie ulicami Rybołowców, Wolności, Władysława IV, Oliwską i korzystają z niej linie 5 i 7, mniejsza natomiast w stronę Letnicy ulicami Wolności, Władysława IV, Strajku Dokerów, Góreckiego i Marynarki Polskiej, przejeżdża nią linia 10.
Tramwaje elektryczne pojawiły się w Nowym Porcie już w XIX wieku. Linie do Nowego Portu wielokrotnie zmieniały swój przebieg, obecny przebieg linii z centrum Gdańska został wytyczony w 1929. Zajezdnia posiada schemat, który bez większych zmian pochodzi z ostatniej modernizacji w latach 60.
Autobusy miejskie.
Na terenie dzielnicy jeżdżą autobusy miejskie linii 148 (z Żabianki SKM) i 188 (z Zaspy SKM).
Linia nr 148 łączy Nowy Port z Żabianką SKM. Jedzie przez Nowy Port ulicami Wyzwolenia, Marynarki Polskiej, Wolności (gdzie linia biegnie tą samą drogą co 188 i linie tramwajowe) i Władysława IV do zajezdni tramwajowej. Z powrotem linia prowadzi ulicami Władysława IV, Na Zaspę, Ks. Mariana Grójeckiego.
Linia nr 188 łączy Nowy Port z Zaspą SKM. Jedzie przez Nowy Port ulicami Oliwską, Rybołowców, Wolności (gdzie linia biegnie tą samą drogą co 148 i linie tramwajowe) i Władysława IV do zajezdni tramwajowej. Z powrotem linia biegnie ulicami Władysława IV, Na Zaspę.
Komunikację nocną zapewniają linie N2 (Nowy Port – Brzeźno – Wrzeszcz – Piecki – Łostowice Świętokrzyska) oraz N12 (Jasieńska – Migowo – Suchanino – Dworzec Główny – Nowy Port – Brzeźno – Żabianka SKM).
Prom.
Do 31 maja 2016, znajdujący się na terenie dzielnicy Szaniec Zachodni łączył z Twierdzą Wisłoujście i Szańcem Wschodnim samochodowo-pasażerski prom Wisłoujście.
Kultura i edukacja.
Galerie Sztuki w Nowym Porcie.
W Nowym Porcie znajduje się kilka miejsc zajmujących się promocją sztuki wśród mieszkańców i mieszkanek.
Jedna z nich to Galeria NPS, która działa od 6 maja 2009, powstała z inicjatywy Marcina Bildziuka. Galeria funkcjonuje przy powstałym w 2008 Stowarzyszeniu Nowy Port Sztuki. Od 2009 uczestniczy w projekcie Noc Muzeów. W 2010 w galerii miała miejsce wystawa Tadeusz Kantor "Dziś są moje urodziny", zorganizowana w XX rocznicę śmierci artysty we współpracy z Cricoteką – Ośrodkiem Dokumentacji Sztuki Tadeusza Kantora
Przy ulicy Bliskiej 11A, znajduje się Galeria Społecznie Zaangażowana MEWKA., którą prowadzi artysta Bartosz Zimniak mieszkający w Nowym Barcie. W galerii organizowane są liczne wystawy, wernisaże oraz warsztaty artystyczno-kreatywne oraz spotkania autorskie. Głównym założeniem MEWKI jest aktywne angażowanie mieszkańców i mieszkanek dzielnicy do uczestniczenia w procesach twórczych.
Centrum Sztuki Współczesnej Łaźnia, ma swoją siedzibę w budynku dawnych łaźni miejskich na skrzyżowaniu ulicy ks. M. Góreckiego oraz Strajku Dokerów. Galeria w swojej ofercie posiada wystawy, warsztaty oraz pokazy filmowe w kinie studyjnym Kino Port. W budynku znajduje się także oddział Wojewódzkiej i Miejskiej Biblioteki Publicznej w Gdańsku.
Szkoły ponadgimnazjalne.
Na terenie Nowego Portu znajdują się trzy szkoły:
Sport.
Na terenie dzielnicy działa klub Portowiec Gdańsk, założony w 1957 i po 40-letniej przerwie reaktywowany w 2009. Klub posiada drużynę piłki nożnej, w sezonie 2010/11 występującą w A klasie. Klub rozgrywa swoje mecze na boisku Zespołu Szkół Morskich.
Przed II wojną światową na terenie dzielnicy działały: FC Comet Neufahrwasser założony przed 1909, zlikwidowany przed 1914 oraz działający w latach 1919-1945 SV Neufahrwasser.
Kościoły i związki wyznaniowe.
Kościoły i zakony rzymskokatolickie.
Teren dzielnicy znajduje się w granicach rzymskokatolickiej parafii pw. Św. Jadwigi Śląskiej. Kościół parafialny został zbudowany w latach 1857–1858.
Przy ulicy Oliwskiej znajduje się Morski Kościół Misyjny pw. Niepokalanego Serca Maryi, użytkowany przez franciszkanów reformatów.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.
Przemysł.
Przemysł w Nowym Porcie ma już mniejsze znaczenie niż przed 1945. W przeszłości działały tu rafineria cukru, fabryka melasy, browar "Bierbrauerei Richard Fischer" oraz gorzelnia. Większość zakładów przemysłowych została zlikwidowana.

</doc>
<doc id="164542" url="https://pl.wikipedia.org/wiki?curid=164542" title="Letnica">
Letnica

Letnica ("Lewen Thal, Lowenthal, Lówenthal", niem. "Lauenthal", nazywana też "Letniewo") – dzielnica administracyjna Gdańska o charakterze mieszkaniowo-przemysłowym, położona w północnej części miasta nad Martwą Wisłą.
Położenie.
Letnica leży nad zachodnim brzegiem Martwej Wisły oraz jej dopływem Strzyżą.
Letnica jest zlokalizowana na Pobrzeżu Kaszubskim, na prawie płaskiej nizinie, wznoszącej się do 3,8 m n.p.m. Na stosunkowo niewielkiej głębokości znajdują się wody gruntowe i występują problemy ze stanem środowiska naturalnego, co wynika z otoczenia terenami przemysłowymi. Dodatkowo duża wilgotność powietrza i niska średnia prędkość wiatru (około 4 m/sek) sprzyjają koncentracji zanieczyszczeń i ich długotrwałemu utrzymywaniu się. W miejscowym planie zagospodarowania przestrzennego obowiązującym w roku 2007 obszar ten określono jako teren o charakterze przemysłowym. W MPZP z roku 2012 północną część dzielnicy przeznaczono do zabudowy mieszkalnej i usługowej.
Pod względem administracyjnym Letnica sąsiaduje z następującymi dzielnicami:
Letnica posiada radę dzielnicy.
Historia.
Do 1772 Letnica należała do klasztoru oliwskiego. Od najdawniejszych czasów losy Letnicy były związane z jeziorem Zaspa. Pierwsza wzmianka o jeziorze Zaspa pochodzi z 1238, od 1245 klasztor utrzymywał na nim stację rybacką. Od 1591 okolicę tę nazywano Gburowem ("Burau").
W 1728 mieszkańcy Letnicy uzyskali zgodę na „warzenie piwa i palenie gorzałki na domowy użytek”.
W 1734 dwór w Letniewie został spalony przez oblegających Gdańsk Rosjan. W tym okresie na mapach i dokumentach Letnica występowała jako "Lewen Thal", "Lowenthal" lub "Löwenthal", później utarł się zapis Lauental.
Po I rozbiorze Polski w 1772 i zajęciu okolic Gdańska przez Prusy, posiadłości klasztorne przeszły pod zarząd państwowy. Nastąpił spadek zaludnienia. W 1789 znajdowały się tu tylko 2 domy. Po wojnach napoleońskich w 1820 mieszkało tu 11 osób. W 1821 zaczęła się komasacja gruntów. W 1821 po raz ostatni Letnica wystąpiła pod nazwą Gburowa.
W latach 1803-1805 została zbudowana (na zlecenie kupca Broschkego) wzdłuż Martwej Wisły ważna ulica o znaczeniu portowo-przemysłowym, ul. Wiślna ("Broschkischerweg").
W 1833 umocniona została droga z Gdańska do Brzeźna, prowadząca przez Letnicę (obecny ciąg ul. Wielopole, ul. Starowiejskiej i ul. Letnickiej). Do II wojny światowej na całej długości nosiła nazwę ul. Letnickiej ("Lauentaler Weg"). W 1867 uruchomiona została kolej do Nowego Portu (linia kolejowa nr 249). W 1869 ulokowano w Letnicy Inspektorat Rybołówstwa. Tereny stały się atrakcyjne dla przemysłu. W latach 1871-1873 przy ul. Wielopole powstała fabryka nawozów fosforowych. Zbudowane zostało również osiedle robotnicze, które w 1880 zajmowało powierzchnię 78 ha.
Powstała charakterystyczna, wachlarzowata siatka ulic, których nazwy wiązały się z powstającymi zakładami przemysłowymi. Ul. Niecała nazwana została ul. Huty Marii ("Marienhüttenweg") – od huty i walcowni stali „Maria” między Brzeźnem a Letnicą, czynnej w latach 1872-1876. Również od tej huty pochodzą nazwy ul. Żelaznej ("Eisenweg") i ul. Stalowej ("Stahlweg"). Nazwy ul. Śrubowej ("Schraubenweg") i Nitowej ("Nietenweg") pochodziły od założonej w 1901 na Młyniskach (w rejonie ul. Załogowej) fabryki śrub i nitów, której pracownicy także mieszkali w Letnicy. Fabryka była czynna do II wojny światowej, a po wojnie ulice przemianowano na Sielską i Suchą. Zachowana na całej długości nazwa ul. Szklana Huta ("Glashüttenweg") jest pozostałością po czynnej od 1886 wytwórni butelek i gąsiorów nad Martwą Wisłą. Ul. Uczniowska do 1945 nosiła nazwę ul. Redewka ("Redewkaweg"), pochodzącą od nazwy strumyka wypływającego z Lasów Oliwskich, którego śladem jest równoległy do tej ulicy rów na terenie ogródków działkowych.
Od końca XIX wieku nad brzegiem Martwej Wisły, wzdłuż ul. Wiślnej (w okolicach obecnego Nabrzeża Wiślanego) funkcjonował Dworzec Wiślany.
We wrześniu 1900 została uruchomiona linia tramwaju elektrycznego z Nowego Portu, przez Nabrzeże Wiślane, do
Śródmieścia. W 1906 została otwarta szkoła przy ul. Uczniowskiej. W latach 1913-1914 została zbudowana wielka stacja rozrządowa Gdańsk Zaspa Towarowa. W 1927 powstał przy ul. Wiślnej gmach Urzędu Pocztowo-Telegraficznego Gdańsk 3, tzw. Poczta Morska (Poczty Polskiej w Wolnym Mieście Gdańsku). W 1929 wybudowano ul. Pawła Benekego ("Paul-Beneke-Weg") z linią tramwajową, obecna ul. Marynarki Polskiej. Letnica zyskała dzięki temu bezpośrednie połączenie tramwajowe z Gdańskiem. Dwutorowa linia tramwaju została umieszczona między jezdniami. Po otwarciu nowej trasy została zlikwidowana trasa wzdłuż nabrzeża portowego, obok Dworca Wiślanego. W latach 1932-1933 został zbudowany kościół św. Anny i Joachima przy ul. Suchej. W 1933 założono osiedla Żeńcy, Gwiazda Morza i Zieleniec. W 1935 Polacy otrzymali ochronkę umieszczoną przy ul. Uczniowskiej 41. Starsze dzieci chodziły do „szkoły senackiej” przy ul. Gdańskiej lub jeździły do jednej ze szkół Macierzy Szkolnej.
Dzielnica nie była zamożna. Ponad połowa mieszkań miała tylko jeden pokój z kuchnią, a dachy domów były z reguły pokryte papą.
Po II wojnie światowej władze Gdańska umieszczały w Letnicy lokatorów nie płacących czynszu i eksmitowanych, co spowodowało degradację dzielnicy. Dodatkowo po wojnie zaczęła się degradacja i likwidacja jeziora Zaspa, które zmieniono na składowisko popiołu i żużla Elektrociepłowni Gdańskiej. Powierzchnia składowiska wynosi ponad 30 ha.
W 2010 rozpoczęła się rewitalizacja dzielnicy. Do rozpoczęcia rewitalizacji ponad 60% budynków pochodziło sprzed 1918, a około 30% powstało w latach 1918-1944. Budynki te były pozbawione kanalizacji sieciowej i tylko 4% z nich posiadały kanalizację lokalną. Nie było sieci gazowej i sieci centralnego ogrzewania. Tylko 25% mieszkań posiadało WC, a około 17% łazienkę i ciepłą wodę.
W 2019, w związku z planowanymi inwestycjami mieszkaniowymi, przystąpiono do budowy ul. Letnickiej.
Transport.
Przez Letnicę przebiega ulica Marynarki Polskiej, będąca częścią drogi krajowej nr 91. Znajduje się na niej torowisko tramwajowe. 
Na terenie osiedla znajduje się również stacja towarowa Gdańsk Zaspa Towarowa z nieczynnym peronem SKM. W 2012 otwarto przystanek kolejowy Gdańsk Stadion Expo, przeznaczony do obsługi Międzynarodowych Targów Gdańskich oraz stadionu piłkarskiego. Odbywa się z niego okazjonalny ruch pociągów SKM.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="164545" url="https://pl.wikipedia.org/wiki?curid=164545" title="Darth Sidious">
Darth Sidious



</doc>
<doc id="164546" url="https://pl.wikipedia.org/wiki?curid=164546" title="Herb Mokotowa">
Herb Mokotowa

Herb Mokotowa – według legendy jest związany z osobą księżnej Izabeli Lubomirskiej, właścicielki osiemnastowiecznej posiadłości Mon coteau (nazwa nawiązywała zapewne do wcześniejszej osady z tych terenów, Mokotowo), gdzie wybudowany został pałacyk Lubomirskiej, znany obecnie jako pałacyk Szustra. Nad wejściem do budynku znajdował się tympanon, pośrodku którego umieszczono herb Mon coteau - fantazyjną tarczę z inicjałami "I.L.", zwieńczoną pięcioramienną koroną z krzyżem.
Herb Mokotowa odzwierciedla kształt tej tarczy oraz korony, dodatkowo przepasany jest dwukolorową wstęgą w barwach Warszawy.

</doc>
<doc id="164547" url="https://pl.wikipedia.org/wiki?curid=164547" title="PWSF">
PWSF



</doc>
<doc id="164548" url="https://pl.wikipedia.org/wiki?curid=164548" title="PWSFTviT">
PWSFTviT



</doc>
<doc id="164549" url="https://pl.wikipedia.org/wiki?curid=164549" title="Persona non grata">
Persona non grata

Persona non grata (łac. „intruz”, „osoba niepożądana”, l.mn. "personae non gratae") – w dyplomacji termin oznaczający członka personelu dyplomatycznego (szefa misji dyplomatycznej, "attaché", "chargé d’affaires", radców, a także ich rodziny przebywające wraz z nimi na misji) lub konsularnego, który otrzymał nakaz opuszczenia terytorium kraju, w którym przebywa. Termin ten nie jest równoznaczny z pojęciem „osoby niepożądanej”, gdyż za taką można uznać jedynie personel administracyjny i techniczny (np. lekarzy, sekretarki) oraz służbę misji dyplomatycznej (np. kierowcy, kucharze, ogrodnicy).
Na gruncie prawa międzynarodowego, kwestię tę reguluje konwencja wiedeńska o stosunkach dyplomatycznych z 18 kwietnia 1961, gdzie w art. 9 pkt 1 zapisano:
W praktyce stosunków dyplomatycznych, procedury uznania za "persona non grata" używa się najczęściej wobec dyplomatów, którzy rażąco naruszyli prawo lub obyczaje państwa przyjmującego, w szczególności poprzez prowadzenie działalności szpiegowskiej. Często bywa to również kara za publiczne krytykowanie państwa przyjmującego lub próbę nadmiernej ingerencji w jego sprawy wewnętrzne. Niekiedy jest to również forma okazania niezadowolenia z określonych działań państwa wysyłającego. W takich sytuacjach wydalenie dyplomatów staje się częścią szerszego kryzysu w stosunkach dwustronnych.
Wydalenie dyplomatów, niezależnie od swoich przyczyn, jest uważane za akt nieprzyjazny wobec państwa wysyłającego i niemal zawsze spotyka się z retorsjami, zwykle w postaci wydalenia (ekspulsja) takiej samej liczby dyplomatów podobnego szczebla z placówki państwa przyjmującego w państwie wysyłającym.
W szczególnych przypadkach państwa uznają także za "persona non grata" zagranicznych polityków, którzy zajęli skrajnie nieprzyjazne stanowisko wobec tego państwa. Np. w latach 90. Polska uznała za osobę niepożądaną Władimira Żyrinowskiego po tym, jak w jednej z wypowiedzi przyrównał ją do prostytutki. Może być to również forma sankcji nałożonej na przywódcę lub wysokiej rangi funkcjonariusza państwa, nałożona w celu „ukarania go” za określone działania, np. udział w dyktatorskim reżimie. W takich sytuacjach, polityk otrzymuje zakaz wstępu na terytorium danego państwa lub ich grupy (jeśli tego rodzaju sankcje nałoży np. Unia Europejska).

</doc>
<doc id="164550" url="https://pl.wikipedia.org/wiki?curid=164550" title="Spektroskopia dielektryczna">
Spektroskopia dielektryczna

Spektroskopia dielektryczna oraz jej odmiana zwana spektroskopią impedacyjną to metoda spektroskopowa pozwalającą badać właściwości dielektryczne materiału w funkcji częstotliwości oraz amplitudy przyłożonego pola elektrycznego. Tym samym, umożliwia ona badanie oddziaływania zewnętrznego pola elektrycznego ze stałymi bądź indukowanymi momentami dipolowymi w badanej próbce.
Mechanizmy polaryzacji.
Istnieje kilka mechanizmów powodujących polaryzację materiału dielektrycznego. 
Komplementarność.
Metoda spektroskopii dielektrycznej jest komplementarna do spektroskopii NMR, nieelastycznego rozpraszania neutronów i innych technik.

</doc>
<doc id="164553" url="https://pl.wikipedia.org/wiki?curid=164553" title="Jarema Stępowski">
Jarema Stępowski

Jarema Junosza-Stępowski (ur. 15 stycznia 1925 w Warszawie, zm. 11 stycznia 2001 tamże) – polski aktor i piosenkarz.
Życiorys.
Zagrał w ponad 20 filmach. Występował w Kabarecie Starszych Panów, gdzie zaśpiewał m.in. piosenki "Odrażający drab" (z Jeremim Przyborą) i "Zimy żal".
Znany jest z wykonań wielu piosenek nawiązujących tematycznie i językowo do gwary oraz folkloru warszawskiego.
Występował w serialu Wojna domowa, gdzie wcielił się w charakterystyczną postać mężczyzny zbierającego suchy chleb dla konia.
Bratanek aktora Kazimierza Junoszy-Stępowskiego. Został pochowany na cmentarzu Powązkowskim (kwatera 46-2-16/17).

</doc>
<doc id="164556" url="https://pl.wikipedia.org/wiki?curid=164556" title="Prawo krwi">
Prawo krwi



</doc>
<doc id="164558" url="https://pl.wikipedia.org/wiki?curid=164558" title="Marek Zdrojewski">
Marek Zdrojewski

Marek Michał Zdrojewski (ur. 29 września 1961 w Gdyni) – polski polityk i menedżer, w latach 1997–1999 minister łączności.
Życiorys.
Ukończył studia na Wydziale Prawa i Administracji Uniwersytetu Gdańskiego, po czym pracował na tej uczelni. Współpracował z pismem „Młoda Polska” redagowanym przez Wiesława Walendziaka, w okresie przemian politycznych dołączył do Zjednoczenia Chrześcijańsko-Narodowego. Od 15 marca 1992 do 15 października 1993 pełnił funkcję podsekretarza stanu w Ministerstwie Przekształceń Własnościowych. W latach 1993–1994 przewodniczył radzie nadzorczej Huty Katowice. Od 1994 do 1996 był dyrektorem Biura Ekonomiczno-Finansowego Telewizji Polskiej.
Od 31 października 1997 do 26 marca 1999 sprawował urząd ministra łączności w rządzie Jerzego Buzka. W 1998 wstąpił do Zjednoczenia Chrześcijańsko-Narodowego, odszedł po utracie partyjnej rekomendacji ZChN do zajmowania tego stanowiska. Od października 2000 do października 2001 był prezesem Urzędu Regulacji Telekomunikacji.
Zajął się następnie prowadzeniem własnej działalności gospodarczej w branży konsultingowej. Powoływany w skład organów zarządzających i nadzorczych m.in. przedsiębiorstw telekomunikacyjnych, OBOP-u, Fundacji Dzieło Nowego Tysiąclecia.

</doc>
<doc id="164559" url="https://pl.wikipedia.org/wiki?curid=164559" title="Prawo ziemi">
Prawo ziemi



</doc>
<doc id="164561" url="https://pl.wikipedia.org/wiki?curid=164561" title="Język obiektowy">
Język obiektowy



</doc>
<doc id="164562" url="https://pl.wikipedia.org/wiki?curid=164562" title="Mad Band">
Mad Band

Mad Band - zespół bluesowy utworzony w maju 1992 roku w Ostrowie Wielkopolskim przez Przemysława Łukasiewicza (gitara akustyczna, harmonijka ustna, śpiew). Wraz z nim zespół tworzyli Jarosław Bury (gitara basowa) i Grzegorz Greinert (perkusja).
W grudniu 1992 lider zespołu P. Łukasiewicz zdobył I nagrodę, na festiwalu "Bluefest" w Jeleniej Górze, którą była 12-godzinna sesja nagraniowa. Podczas tej sesji zespół nagrał dwa własne utwory oraz trzy standardy.
W 1993 do zespołu dołączył gitarzysta elektryczny Jacek Markowski. W tym samym roku zespół wygrał "konkurs im. Majki Jurkowskiej", podczas "IV Festiwalu Bluesa nad Piławą", oraz wystąpił na "Muzycznym Campingu" w Brodnicy. We wrześniu zespół zagrał na Małej Scenie podczas festiwalu "Rawa Blues Festival", a w listopadzie na toruńskim "Blues Meeting".
Zespół zakończył działalność 12 grudnia 1993, nie pozostawił po sobie żadnych nagrań, a jego muzycy utworzyli zespół R.M.I.

</doc>
<doc id="164563" url="https://pl.wikipedia.org/wiki?curid=164563" title="Młyniska (Gdańsk)">
Młyniska (Gdańsk)

Młyniska (dawniej "Szelmeja", kaszb. "Szelmeja", niem. "Schellmühl") – dzielnica przemysłowo-mieszkaniowa Gdańska, położona w centralnej części miasta, nad Martwą Wisłą.
Położenie.
W skład dzielnicy wchodzą tereny na zachodnim brzegu Martwej Wisły oraz wyspa na tej rzece - Ostrów. Od północy graniczy z Letnicą, od południa ze Śródmieściem, od zachodu z Aniołkami i Wrzeszczem Dolnym. Przez Kanał Kaszubski biegnie granica z dzielnicą Przeróbka.
Granice dzielnicy.
Według statutu dzielnicy granice stanowi rozwidlenie Martwej Wisły i Kanału Kaszubskiego na wysokości Nabrzeża Szczecińskiego i Nabrzeża Chemików, dalej biegnie w dół Kanału Kaszubskiego do połączenia z Martwą Wisłą na wysokości Nabrzeża Krakowskiego. Następnie skręca w kierunku południowo–zachodnim do zbiegu ulicy Podstocznej i Rybaki Górne (bez tych ulic), dalej biegnie w kierunku zachodnim do ulicy Gazowniczej (bez tej ulicy) i skręca na północ wzdłuż ulicy Doki (bez tej ulicy). Na wysokości ulicy Robotniczej skręca w kierunku zachodnim do ulicy Jana z Kolna. Dalej biegnie wzdłuż torów kolejowych w kierunku SKM Brzeźno do skrzyżowania z ulicą Reja, skręca na wschód wzdłuż tej ulicy, przechodząc w ulicę Swojską. Na styku z Martwą Wisłą skręca w kierunku północnym i biegnie wzdłuż Martwej Wisły do połączenia z Kanałem Kaszubskim.
Do dzielnicy Młyniska należą:
Transport.
Przez dzielnicę przebiega droga krajowa nr 91 pod postacią ul. Jana z Kolna i ul. Marynarki Polskiej. Ulice te łączą się na Węźle Kliniczna. Na węźle stykają się linie tramwajowe z Wrzeszcza, Nowego Portu i Śródmieścia. Znajduje się tu pętla tramwajowa "Kliniczna". Na obrzeżu dzielnicy znajduje się przystanek Szybkiej Kolei Miejskiej Gdańsk Stocznia.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="164564" url="https://pl.wikipedia.org/wiki?curid=164564" title="Jan Szyszko">
Jan Szyszko

 (ur. 19 kwietnia 1944 w Starej Miłośnie, zm. 9 października 2019 w Warszawie) – polski leśnik, nauczyciel akademicki oraz polityk. Profesor nauk leśnych. W latach 1997–1999 minister ochrony środowiska, zasobów naturalnych i leśnictwa w rządzie Jerzego Buzka, w latach 2005–2007 minister środowiska w rządach Kazimierza Marcinkiewicza i Jarosława Kaczyńskiego, w latach 2015–2018 minister środowiska w rządach Beaty Szydło oraz Mateusza Morawieckiego, poseł na Sejm V, VI, VII i VIII kadencji (2005–2019).
Życiorys.
Wykształcenie i praca naukowa.
W 1966 ukończył studia na Wydziale Leśnym Szkoły Głównej Gospodarstwa Wiejskiego, na której uzyskał następnie stopnie naukowe doktora i doktora habilitowanego nauk leśnych (odpowiednio w 1972 i 1984). W 2001 otrzymał tytuł naukowy profesora.
W latach 1993–1994 pełnił funkcję dyrektora Krajowego Zarządu Parków Narodowych w Ministerstwie Ochrony Środowiska, Zasobów Naturalnych i Leśnictwa. Został pracownikiem naukowo-dydaktycznym w SGGW i kierownikiem Katedry Architektury Krajobrazu na Wydziale Ogrodnictwa i Architektury Krajobrazu. Był współtwórcą i kierownikiem Pracowni Oceny i Wyceny Zasobów Przyrodniczych. Zasiadał w Komitecie Ekologii Polskiej Akademii Nauk. Wykładał także w Wyższej Szkole Kultury Społecznej i Medialnej w Toruniu.
Był autorem ponad stu publikacji naukowych z zakresu użytkowania zasobów przyrodniczych i ekologii. Założył i prowadził prywatną stację naukowo-badawczą dla studentów krajowych i zagranicznych, przeznaczoną do prowadzenia badań nad podnoszeniem zdrowotności lasów i wykorzystaniem zasobów przyrodniczych dla rozwoju gospodarczego. Był jednym z założycieli i prezesem Stowarzyszenia na Rzecz Zrównoważonego Rozwoju Polski.
W działalności naukowej zajmował się dynamiką liczebności populacji i regeneracją systemów leśnych. W swoich badaniach jako wskaźniki (bioindykatory) zmian zachodzących w środowisku wykorzystywał chrząszcze z rodziny biegaczowatych ("Carabidae"). Był dostarczycielem okazu, na podstawie którego opisano dla nauki jeden z gatunków z rodzaju "Trechusa". Posiadał w swojej prywatnej kolekcji ponad 50 tysięcy egzemplarzy owadów, w tym ponad tysiąc przedstawicieli gatunków z rodziny biegaczowatych. Okazy te pozyskano podczas wielu wypraw i podróży po Europie (m.in. z Turcji, Bułgarii, a także z Polski).
Działalność polityczna.
Od 1987 był radnym i członkiem prezydium Miejskiej Rady Narodowej podwarszawskiej gminy Wesoła. W 1990, po utworzeniu samorządu gminnego, uzyskał mandat radnego tej miejscowości.
Od 1991 był działaczem Porozumienia Centrum, a od 1996 wiceprezesem zarządu głównego tej partii. W wyborach prezydenckich w 1995 pełnił funkcję szefa krajowego komitetu wyborczego Adama Strzembosza. Bez powodzenia kandydował do Sejmu w okręgu podwarszawskim – z listy PC w 1993 oraz z ramienia Akcji Wyborczej Solidarność w 1997. Był utożsamiany z kręgiem polityków bliskich Radiu Maryja.
Od 31 października 1997 do 19 października 1999 zajmował stanowisko ministra ochrony środowiska, zasobów naturalnych i leśnictwa w rządzie Jerzego Buzka. Następnie sprawował funkcję sekretarza stanu w Kancelarii Prezesa Rady Ministrów. Był pełnomocnikiem rządu do spraw Konwencji Klimatycznej i prezydentem V Konferencji Stron Konwencji Klimatycznej ONZ (1999–2000). W latach 2001–2005 zasiadał w Trybunale Stanu z rekomendacji Prawa i Sprawiedliwości.
Od 2001 należał do Prawa i Sprawiedliwości. W wyborach parlamentarnych w tym samym roku bez powodzenia kandydował do Sejmu z okręgu pilskim (otrzymał 4108 głosów). W wyborach w 2005 uzyskał liczbą 7042 głosów mandat posła na Sejm V kadencji z okręgu podwarszawskiego.
Od 31 października 2005 do 7 września 2007 i od 11 września 2007 do 16 listopada 2007 sprawował urząd ministra środowiska w rządach Kazimierza Marcinkiewicza oraz Jarosława Kaczyńskiego. Pomiędzy tymi okresami był sekretarzem stanu w Ministerstwie Środowiska i kierownikiem tego resortu. W wyborach parlamentarnych w 2007 po raz drugi uzyskał mandat poselski, otrzymując 15 623 głosy. Wszedł w skład Komisji do Spraw Unii Europejskiej oraz Komisji Ochrony Środowiska, Zasobów Naturalnych i Leśnictwa.
W wyborach w 2011 z powodzeniem ubiegał się o reelekcję, dostał 13 636 głosów. W wyborach w 2015 został ponownie wybrany do Sejmu, otrzymując 15 015 głosów.
16 listopada 2015 powołany na ministra środowiska w rządzie Beaty Szydło. 11 grudnia 2017 objął to samo stanowisko w nowo utworzonym rządzie Mateusza Morawieckiego. 9 stycznia 2018 został odwołany z funkcji ministra. W wyborach parlamentarnych w 2019 ponownie został zarejestrowany jako kandydat z listy PiS do Sejmu i prowadził kampanię wyborczą, jednak zmarł cztery dni przed dniem głosowania. Jego pogrzeb odbył się 16 października 2019 w Starej Miłośnie.
Krytyka.
Jego niektóre decyzje jako ministra środowiska często były przedmiotem krytyki, w tym głównie środowisk proekologicznych.
W 2006 wydał decyzję o środowiskowych uwarunkowaniach realizacji obwodnicy Augustowa przez Dolinę Rospudy w wariancie uważanym przez niektórych aktywistów ekologicznych za bardziej szkodliwy dla środowiska naturalnego. Wydane przez niego rozporządzenie z 2007 ustanowiło na terenie Polski najbardziej restrykcyjne normy hałasu w Unii Europejskiej. Zdaniem ekspertów na skutek jego obowiązywania w latach 2008–2012 przy nowo wybudowanych drogach powstawały nieuzasadnione ekrany dźwiękochłonne. Normy te zostały podniesione w 2012 pod wpływem raportu Najwyższej Izby Kontroli.
Przedmiotem krytyki była też ustawa z 16 grudnia 2016, zwana niekiedy w mediach jako "lex Szyszko", uchwalona przez Sejm podczas kryzysu sejmowego w Sali Kolumnowej. Zwiększyła ona uprawnienia właścicieli nieruchomości do usuwania rosnących na nich drzew i krzewów. Ustawa, uchwalona w błyskawicznym tempie i bez konsultacji społecznych, doprowadziła do nadmiernej wycinki drzew. Pod wpływem nacisku społecznego i protestów została ona zmieniona w maju 2017. Według szacunków Zbigniewa Karaczuna z Katedry Ochrony Środowiska SGGW przez kilka miesięcy jej obowiązywania mogło zostać wyciętych 3 mln drzew.
Krytykowano również wprowadzenie masowej wycinki z użyciem ciężkiego sprzętu w Puszczy Białowieskiej; w lipcu 2017 Komisja Europejska wystąpiła przeciwko Polsce do Trybunału Sprawiedliwości UE, wskazując, że prowadzona wycinka drzew stanowiła poważne zagrożenie integralności obszaru Natura 2000, nie była zgodna z celami ochrony Puszczy Białowieskiej i przekraczała środki, jakich można używać do zapewnienia zrównoważonego użytkowania lasu. W kwietniu 2018 Trybunał Sprawiedliwości Unii Europejskiej orzekł, że wycinka ta była niezgodna z prawem unijnym.
Życie prywatne.
Syn Jana (zm. 1987) i Eleonory (zm. 1990).
Był żonaty, miał dwie córki. Pochowany na cmentarzu parafii Najświętszego Serca Pana Jezusa w Starej Miłośnie.
Odznaczenia, wyróżnienia i upamiętnienie.
Jan Szyszko otrzymał następujące odznaczenia i wyróżnienia:
W 2022 odsłonięto pomnik Jana Szyszki w Jarocinie.

</doc>
<doc id="164565" url="https://pl.wikipedia.org/wiki?curid=164565" title="Architektura organiczna">
Architektura organiczna

Architektura organiczna - kierunek w modernistycznej architekturze opierający się na założeniu, że architektura powinna być kształtowana w analogii do natury. Cechuje się płynnym i plastycznym kształtowaniem formy, wzorowanej czasem na organizmach żywych. 
Architektura organiczna rozwijała się od początku XX wieku, szczególnie zaś w latach 20. i miała swój wielki rozkwit w latach 50. i 60.
Historia.
Autorem tezy o analogii między architekturą i naturą był działający w 1. połowie XIX wieku amerykański rzeźbiarz Horatio Greenough. Postulował on odejście od gorsetu historyzmu i naturalne kształtowanie bez związania schematami. Wśród wyróżniających się architektów wątek tej analogii w podjął Louis Sullivan, który uważał, że kształtowanie architektury nie polega na naddawaniu formy, lecz jej odszukiwaniu. W 1896 w swojej książce "The tall office building" (dosł. "wysoki biurowiec") pisał, "że życie charakteryzuje się tym, że formę przybiera do funkcji" i że "właściwą istotą każdego problemu jest to, że zawiera rozwiązanie i je podpowiada".
O ile funkcjonalistyczne prądy modernizmu korzystały z analogii do przyrody tylko w sensie ontologicznym, twórcy organicznej architektury naśladowali przyrodę stosunkowo dosłownie, uważając przy tym nierzadko, że architektura powinna stawać się częścią przyrody. Hugo Häring pisał, że "dążąc do odnalezienia kształtu, nie zaś do sztywnej formy, będziemy w zgodzie z naturą". Zwolennicy architektury organicznej argumentowali, że architektura modernistyczna, jako skierowana na potrzeby człowieka i oparta na naukowym pojmowaniu świata, powinna wypływać z żywotnych prądów natury, nie zaś być "kreślona od linijki". Krytykowali też jako nienaturalną i niepotrzebną stylizację kubiczne kształty budynków, zwłaszcza jeżeli ich zewnętrzna forma przyjmowała inny kształt przestrzenny niż funkcja. Ich dzieła przejmowały zatem kształty skomplikowane, lecz wypływające z rzeczywistych zależności funkcjonalno-przestrzennych. Stąd też używa się niekiedy określeń funkcjonalizm organiczny lub modernizm organiczny.
Jakkolwiek architektura organiczna pozostawała zawsze w cieniu stylu międzynarodowego, wywarła wpływ przede wszystkim na jednoprzestrzenne obiekty użyteczności publicznej takie jak kościoły czy teatry. Przy konstrukcjach przekryć o wielkich rozpiętościach wykorzystywano formy przywołujące zawartą w naturze zasadę minimalnego wykorzystania materiału. Do rozwoju architektury organicznej epoki modernizmu przyczynił się postęp w naukach takich jak akustyka i materiałoznawstwo, które potwierdziły sens tworzonych częściowo instynktownie plastycznych form, jak również nowe techniki obliczeniowe.
Architektura organiczna rozwija się do chwili obecnej w epoce postmodernizmu.

</doc>
<doc id="164567" url="https://pl.wikipedia.org/wiki?curid=164567" title="Jarosław Bauc">
Jarosław Bauc

Jarosław Bauc (ur. 1 grudnia 1957 w Łodzi) – polski polityk, ekonomista i menedżer, minister finansów w latach 2000–2001.
Życiorys.
Ukończył Technikum Mechaniczne Nr 3 w Łodzi (1977) oraz studia na Wydziale Ekonomiczno-Socjologicznym Uniwersytetu Łódzkiego (1982). W 1991 uzyskał następnie stopień naukowy doktora na podstawie pracy zatytułowanej "Systemy alokacji w gospodarce centralnie planowanej". Absolwent University of Windsor w Ontario w Kanadzie, odbył też w 1990 kursy z zakresu makroekonomii, mikroekonomii i finansów w London School of Economics, a w 1991 na Uniwersytecie Wiedeńskim.
W 1995 był konsultantem Banku Narodowego Estonii. W 1996 pracował jako doradca ministra finansów Mongolii, współtworząc reformę mongolskiego systemu podatkowego. W 1997 został doradcą ministra finansów Rumunii. W 1999 przewodniczył Radzie Banku PKO BP S.A.
Od 10 stycznia 1998 do 8 czerwca 2000 zajmował stanowisko sekretarza stanu w ministerstwie finansów. W okresie od 8 czerwca 2000 do 28 sierpnia 2001 pełnił urząd ministra finansów w rządzie Jerzego Buzka.
Od 2002 do 2004 sprawował funkcję prezesa zarządu Powszechnego Towarzystwa Emerytalnego „Skarbiec-Emerytura”. Od 1 lutego 2006 zajmował stanowisko prezesa zarządu i dyrektora generalnego spółki akcyjnej Polkomtel, operatora telefonii komórkowej Plus, kontrolowanego przez spółki z udziałem Skarbu Państwa. Został odwołany 3 lipca 2007 i zastąpiony przez Adama Glapińskiego. W maju 2008 powrócił na to stanowisko. 28 marca 2012 złożył rezygnację z tego stanowiska. 26 lipca 2013 został powołany na stanowisko wiceprezesa zarządu spółki giełdowej Hawe, 30 grudnia 2013 objął funkcję wiceprezesa zarządu ds. finansowych Polskiego Górnictwa Naftowego i Gazownictwa.
W lipcu 2010 zasiadł w radzie nadzorczej BNP Paribas Banku Polska, od sierpnia tegoż roku pełnił funkcję wiceprzewodniczącego tej rady. We wrześniu 2014 powołany do rady nadzorczej Banku BGŻ BNP Paribas Polska. 11 grudnia 2015 odwołany ze stanowiska członka zarządu PGNiG.

</doc>
<doc id="164568" url="https://pl.wikipedia.org/wiki?curid=164568" title="Badanie">
Badanie



</doc>
<doc id="164569" url="https://pl.wikipedia.org/wiki?curid=164569" title="Badania">
Badania



</doc>
<doc id="164570" url="https://pl.wikipedia.org/wiki?curid=164570" title="Interkalacja (chemia)">
Interkalacja (chemia)

Interkalacja – zjawisko wiązania niewielkich cząsteczek, wewnątrz cząsteczek związków wielkocząsteczkowych lub wewnątrz struktur ponadcząsteczkowych zbudowanych z cząsteczek związanych ze sobą np. wiązaniami wodorowymi, czy oddziaływaniami van der Waalsa.
Przykładem interkalacji jest tworzenie się stabilnych kompleksów z przeniesieniem ładunku pomiędzy DNA a planarnymi cząsteczkami, które dzięki swej płaskiej strukturze maja zdolność wsunięcia się pomiędzy sąsiadujące ze sobą pary zasad nukleinowych. Takie niewielkie cząsteczki przyłączające się do makrocząsteczek nazywane są interkalatorami.
Przykład:

</doc>
<doc id="164574" url="https://pl.wikipedia.org/wiki?curid=164574" title="Halina Wasilewska-Trenkner">
Halina Wasilewska-Trenkner

Halina Weronika Wasilewska-Trenkner (ur. 26 kwietnia 1942 w Warszawie, zm. 15 listopada 2017 w Grodzisku Mazowieckim) – polska urzędniczka państwowa, w latach 1995–2001 i 2001–2004 wiceminister, a w 2001 minister finansów, w latach 2004–2010 członek Rady Polityki Pieniężnej.
Życiorys.
Córka Romualda i Haliny. Była absolwentką XV Liceum Ogólnokształcącego im. Narcyzy Żmichowskiej w Warszawie. Ukończyła studia na Wydziale Ekonomii i Handlu Zagranicznego Szkoły Głównej Planowania i Statystyki w Warszawie. 20 grudnia 1973 obroniła pracę doktorską zatytułowaną "Ekonomiczno-społeczne aspekty emigracji z Polski w latach 1960–1970" i napisaną pod kierunkiem docenta Mikołaja Latucha, uzyskując stopień doktora nauk ekonomicznych. Była pracownikiem naukowym Szkoły Głównej Handlowej, prowadziła także zajęcia w Wyższej Szkole Przedsiębiorczości i Zarządzania im. Leona Koźmińskiego.
W latach 1975–1990 pełniła funkcję sekretarza naukowego Komitetu Nauk Demograficznych Polskiej Akademii Nauk. W 1986 została wicedyrektorem w Zespole Zatrudnienia i Dochodów Ludności w Komisji Planowania przy Radzie Ministrów, skąd rok później przeniesiono ją na stanowisko wicedyrektora w Zespole Systemów Regulacyjnych i Metod Planowania. Od 1989 do 1991 pracowała jako dyrektor w Centralnym Urzędzie Planowania, w 1991 została sekretarzem tej instytucji.
Od 20 listopada 1995 do 28 sierpnia 2001 sprawowała urząd podsekretarza stanu w Ministerstwie Finansów, odpowiedzialnego za budżet. Następnie do 19 października 2001 była ministrem finansów w rządzie Jerzego Buzka. Od 22 października 2001 do 12 sierpnia 2002 ponownie pełniła funkcję podsekretarza stanu w tym resorcie, później do 22 stycznia 2004 sekretarza stanu.
W 2004 powołano ją w skład Rady Polityki Pieniężnej II kadencji, funkcję tę pełniła do 2010. W tym samym roku prezes Narodowego Banku Polskiego Marek Belka powołał ją w skład zespołu doradców.
W 2006 prokurator przedstawił jej zarzut niedopełnienia obowiązków służbowych, w wyniku czego Skarb Państwa miał stracić kilkadziesiąt milionów złotych w tzw. aferze LFO. W czerwcu 2008 w tej sprawie m.in. przeciwko niej został skierowany akt oskarżenia. W listopadzie 2009 Sąd Okręgowy w Warszawie uniewinnił ją od popełnienia zarzucanego czynu.
Wyróżniona Nagrodą im. Andrzeja Bączkowskiego (2002), odznaczona Krzyżem Kawalerskim (1997) i Komandorskim (2004) Orderu Odrodzenia Polski. W 2010 otrzymała odznakę honorową „Za zasługi dla bankowości Rzeczypospolitej Polskiej”.
Została pochowana na Cmentarzu w Wilanowie.
Publikacje.
Była również autorką publikacji w prasie, a także w czasopismach naukowych (tj. „Studia Demograficzne”, „Gospodarka Narodowa”, „Zeszyty Naukowe WSB w Poznaniu”). Udzielała także wywiadów i komentarzy na bieżące tematy gospodarcze.

</doc>
<doc id="164575" url="https://pl.wikipedia.org/wiki?curid=164575" title="Samoorganizacja molekularna">
Samoorganizacja molekularna

Samoorganizacja molekularna – proces spontanicznej samoorganizacji cząsteczek w struktury ponadcząsteczkowe, zwane supramolekularnymi. Zjawiskiem tym zajmuje się chemia supramolekularna.
Przyczyny samoorganizacji.
W zasadzie wszystkie przypadki samoorganizacji molekularnej są wynikiem działania anizotropowych (czyli ukierunkowanych przestrzennie) oddziaływań międzycząsteczkowych wynikających ze struktury chemicznej cząsteczek tworzących dany samoporządkujący się system. Struktura ta wymusza taki układ cząsteczek, w którym energia oddziaływań międzycząsteczkowych jest jak najniższa. Zysk energetyczny tworzenia się takiego uporządkowanego układu musi być na tyle duży aby skutecznie przeciwdziałać tendencji do tworzenia się układu posiadającego maksymalny poziom entropii, czyli maksymalnie nieuporządkowanego.
W kategoriach termodynamicznych warunkiem samoorganizacji układu jest ujemna wartość energii swobodnej (ΔG &lt; 0) procesu tworzenia się uporządkowanych struktur nadcząsteczkowych:
Rodzaje i przykłady samoorganizacji.
Wyróżnia się: 
Wewnątrzcząsteczkowa organizacja powoduje zwykle przyjmowanie przez cząsteczkę określonego kształtu przestrzennego. Ma to kluczowe znaczenie w układach biologicznych, gdzie ściśle określony kształt przestrzenny cząsteczek decyduje o ich aktywności biologicznej. Przykładem takiego zjawiska jest zwijanie białka.
Najprostszym przypadkiem samoorganizacji międzycząsteczkowej jest zwykły proces spontanicznej krystalizacji przechłodzonej cieczy, po wrzuceniu do niej małego kryształka.
Bardziej złożonym przypadkiem jest samoorganizacja surfaktantów. Surfaktanty to cząsteczki o własnościach amfifilowych, tj. posiadające na jednym końcu grupę hydrofilową a na drugim hydrofobową. W mieszaninie wody z olejem tworzą one spontanicznie warstwę na granicy wody i oleju. Przykładem takiej warstwy jest np: dwuwarstwa lipidowa, która stanowi podstawowy budulec błony komórkowej. 
Te same cząsteczki, gdy występują w odpowiednim stężeniu w samej wodzie, tworzą kuliste twory, zwane micelami, w których ich hydrofobowe części są skierowane do wnętrza, a na zewnątrz wystają części hydrofilowe. W ten sposób powstaje emulsja.
Innym przykładem samoorganizacji molekularnej jest tworzenie się ciekłych kryształów. Ciekłe kryształy są tworzone przez długie i sztywne cząsteczki, które w odpowiednich warunkach dążą do układania się w struktury, w których osie cząsteczek są ustawione równolegle do siebie. 

</doc>
<doc id="164578" url="https://pl.wikipedia.org/wiki?curid=164578" title="Bromek etydyny">
Bromek etydyny

Bromek etydyny (ang. "Ethidium bromide)", nazwa systematyczna: bromek 3,8-diamino-N-etylo-6-fenylo-fenantrydyny) – organiczny związek chemiczny, interkalujący w DNA często używany w laboratoriach biologii molekularnej w technikach takich, jak elektroforeza żelowa DNA oraz ultrawirowaniu w gradiencie chlorku cezu (CsCl). Pod wpływem promieniowania UV fluoryzuje w kolorze różowo-pomarańczowym. Intensywność fluorescencji wzrasta ok. 20 razy po przyłączeniu do DNA pozwalając tym samym na obrazowanie prążków DNA w żelu oraz warstw DNA w ultrawirowaniu w gradiencie CsCl. Bromek etydyny wykazuje również powinowactwo do form jednoniciowych (takich jak RNA czy ssDNA), jest ono jednak dużo słabsze.
Bardzo silny mutagen, prawdopodobnie także karcynogen i teratogen – właściwość ta wynika z pomyłki polimeraz, które podczas replikacji DNA w miejscu interkalacji wstawia dodatkowy nukleotyd, co owocuje przesunięciem ramki odczytu. Powoduje mutacje typu krótkich insercji lub delecji podczas replikacji DNA.

</doc>
<doc id="164582" url="https://pl.wikipedia.org/wiki?curid=164582" title="Lidija Litwiak">
Lidija Litwiak

Lidija (Lilija) Władimirowna Litwiak (; ur. 18 sierpnia 1921 w Moskwie, zm. 1 sierpnia 1943 w Dmytriwce w rejonie szachtarskim) – radziecka pilotka, as myśliwski II wojny światowej z największą liczbą zwycięstw wśród pilotów-kobiet. 
Życiorys.
Od młodości interesowała się lotnictwem – w wieku 14 lat wstąpiła do aeroklubu, w wieku 15 lat odbyła pierwszy lot. Pod koniec lat 30. uzyskała uprawnienia instruktora pilotażu. 
Po ataku Niemiec na ZSRR w czerwcu 1941 podczas II wojny światowej, próbowała wstąpić do lotnictwa wojskowego. Udało jej się dostać do 586. pułku lotnictwa myśliwskiego (586 IAP), formowanego z kobiet-pilotów przez pilotkę Marinę Raskową (w tym celu Lidija podała zawyżoną ilość 100 wylatanych przez nią wcześniej godzin). Pierwsze loty bojowe odbyła latem 1942 nad Saratowem, latając na myśliwcu Jak-1, zespołowo zestrzeliła tam niemiecki bombowiec Junkers Ju 88. We wrześniu przeniesiono ją z grupą innych pilotek, m.in. Jekateriną Budanową, do 437 IAP, walczącego nad Stalingradem. 13 września zestrzeliła samodzielnie pierwszy samolot (Ju 88), a następnie myśliwiec Bf 109. W kolejnych miesiącach odniosła dalsze zwycięstwa, latając na Jak-1, następnie Jak-1b. Pod koniec 1942 została przeniesiona do już nie „kobiecego” 9. Gwardyjskiego pułku lotnictwa myśliwskiego (9 GIAP), a w styczniu 1943 – do 296 IAP, przemianowanego później na 73. Gwardyjski pułk lotnictwa myśliwskiego. 
23 lutego 1943 została odznaczona Orderem Czerwonej Gwiazdy. Dwa razy przymusowo lądowała na skutek uszkodzeń samolotu, a 22 marca i 16 lipca 1943 była raniona w walce powietrznej. Uzyskała stopień młodszego lejtnanta gwardii (najniższy stopień oficerski). W lutym 1943 roku pobrała się z pilotem myśliwskim 73 GIAP Aleksiejem Sołomatinem, który zginął 21 maja 1943.
1 sierpnia 1943, podczas walki z grupą myśliwców Bf 109, samolot Lidii Litwiak został zestrzelony i zaginął. Poszukiwania nie przyniosły rezultatu – przypuszczano, że Lidija mogła dostać się do niewoli (co w propagandzie stalinowskiej było równoznaczne ze zdradą). Z uwagi na wątpliwości co do jej losu, nie zdecydowano się nadać jej pośmiertnie wnioskowanego tytułu Bohatera Związku Radzieckiego, uhonorowano ją Orderem Wojny Ojczyźnianej I stopnia. Poszukiwania podjęto na nowo w 1968 za sprawą akcji prasowej. W 1979 ustalono, że samolot jej spadł w rejonie wsi Dmytriwka w rejonie szachtarskim, przy czym Lidija poniosła śmierć od postrzału w głowę i została tam pochowana w zbiorowym grobie. 5 maja 1990 Prezydent ZSRR Michaił Gorbaczow nadał jej pośmiertnie tytuł Bohatera Związku Radzieckiego. 
Dane odnośnie do liczby zwycięstw odniesionych przez Lidiję Litwiak różnią się w publikacjach, brak oficjalnej statystyki. Podaje się najczęściej 11 zestrzeleń indywidualnych i 3 odniesione zespołowo, ale też 8 indywidualnych i 4 zespołowo. Zestrzeliła ponadto balon obserwacyjny (31 maja 1943). Została uhonorowana orderami Czerwonego Sztandaru, Czerwonej Gwiazdy i dwukrotnie Wojny Ojczyźnianej I stopnia.
Nazywana była „Białą Różą ze Stalingradu”.

</doc>
<doc id="164585" url="https://pl.wikipedia.org/wiki?curid=164585" title="Ernst Jünger">
Ernst Jünger

Ernst Jünger (ur. 29 marca 1895 w Heidelbergu, zm. 17 lutego 1998 w Riedlingen) – niemiecki pisarz.
Życiorys.
Ernst Jünger był niemieckim nacjonalistą, ale nacjonalizm pojmował na własny sposób. Podczas pierwszej wojny światowej jako żołnierz był wielokrotnie ranny i wyróżniany najważniejszymi odznaczeniami II Rzeszy, w czasie drugiej – już jako oficer – przebywał głównie w Paryżu. Jünger zachowywał dystans zarówno do NSDAP, do której nigdy nie przystąpił, jak i do osoby Hitlera. Powieść Jüngera "Na marmurowych skałach" postrzega się jako metaforyczną krytykę nazizmu.
Jünger przeprowadzał na sobie eksperymenty z wieloma narkotykami – m.in. jako jeden z pierwszych opisywał doświadczenia z LSD (znał się z jego odkrywcą, Albertem Hofmannem). Podróże pod wpływem psychodelików zainspirowały go do napisania "Drogen und Rausch" ("Przybliżenia. Narkotyki i upojenie"). Pisarz zajmuje się w niej filozoficznym aspektem odurzenia, ksiązka stanowi studium ludzkich transgresji i środków, za pomocą których ludzie przekraczali granice rzeczywistości. Ponadto pasją, która pochłaniała go przez całe życie, było zbieranie owadów.
Urodził się jako pierwsze dziecko aptekarza. W czasie jego dzieciństwa rodzina przenosiła się kilkakrotnie, między innymi do Hanoweru, gdzie Ernst uczęszczał do gimnazjum. Jako 18-latek pod wpływem książek opisujących przygody europejskich kolonizatorów w Afryce, zgłosił się do służby w Legii Cudzoziemskiej. Szybko jednak powrócił do Niemiec na skutek interwencji swojego ojca.
W 1914, po wybuchu wojny, zgłosił się na ochotnika do armii. W listopadzie 1915 został skierowany na front do Szampanii. Służył na froncie zachodnim, głównie we Francji. W ciągu kolejnych czterech lat czternastokrotnie był ranny, został odznaczony między innymi Krzyżem Żelaznym I klasy oraz Orderem Pour le Mérite – jako jeden z ostatnich. Był ostatnim żyjącym kawalerem tego orderu. Zakończył wojnę jako dowódca kompanii szturmowej w stopniu porucznika.
Po wojnie wydał swoje okopowe wspomnienia, które zostały entuzjastycznie przyjęte przez prawicową prasę. W 1923 zawiesił karierę w wojsku. Zajął się studiami – zoologią i filozofią – których jednak nie ukończył. Zwrócił się ku pracy pisarskiej i dziennikarskiej. Po przejęciu władzy przez nazistów odrzucił ich propozycje zajęcia miejsca w Reichstagu oraz członkostwa w tzw. akademii poetów ("Dichterakademie"). Pociągnęło to za sobą różne nieprzyjemności, m.in. przeszukanie mieszkania przez Gestapo.
W 1939 wydał powieść "Na marmurowych skałach", która zapoczątkowała serię powieści fantastycznych w jego twórczości. Kolejne były: "Heliopolis" (1949), "Szklane pszczoły" (1957), "Eumeswil" (1977) oraz "Problem Aladyna" (1983). W "Szklanych pszczołach" Jünger poddał konserwatywnej krytyce rozwój techniczny – przeciwstawiał technikę naturze oraz zwrócił uwagę na zagrożenia ze strony postępu technicznego, a także na potrzebę przeciwdziałania im.
Po wybuchu wojny Jünger jako oficer Wehrmachtu został skierowany do stolicy okupowanej Francji, gdzie zajmował się cenzurą listów. W tym okresie nawiązał stały kontakt z przedstawicielami paryskich elit kulturalnych pozostałych po klęsce 1940 we Francji. Spotkał się m.in. z Jean-Paulem Sartrem i Picassem. Jego syn Ernst poległ 29 listopada 1944 na froncie włoskim.
Po ostatecznej klęsce III Rzeszy pisarz nie zgodził się na wypełnienie denazyfikacyjnego kwestionariusza i otrzymał zakaz publikacji w brytyjskiej strefie okupacyjnej, który został uchylony w 1949. Wtedy mieszkał już w Wiflingen w Badenii-Wirtembergii. W dalszych latach swojego życia wciąż podróżował, brał udział w spotkaniach upamiętniających ofiary wojen, wydawał kolejne książki. Otrzymał wiele nagród literackich oraz niemieckich odznaczeń, w tym Order Zasługi Republiki Federalnej Niemiec.

</doc>
<doc id="164596" url="https://pl.wikipedia.org/wiki?curid=164596" title="Tabernakulum">
Tabernakulum

Tabernakulum ( „namiot”) – w chrześcijaństwie, głównie w kościołach katolickich, mała, zamykana na klucz szafka, umieszczona najczęściej w tylnej części prezbiterium. Jest ono miejscem przechowywania chleba eucharystycznego, konsekrowanego w czasie mszy. Zazwyczaj przechowywane są konsekrowane komunikanty w cyborium przeznaczone do rozdzielania Komunii świętej oraz hostia umocowana w melchizedeku w kustodii, przeznaczona do adoracji Najświętszego Sakramentu w monstrancji.
Nazwa tabernakulum, czyli namiot, nawiązuje do starotestamentalnego Namiotu Spotkania, w którym przechowywano Arkę Przymierza – największą świętość religii mojżeszowej. Wchodzili do niego przywódcy Narodu Wybranego, by spotkać się z obecnym tam w szczególny sposób Bogiem.
Historia.
We wczesnym etapie chrześcijaństwa tabernakula znajdowały się również w prywatnych domach chrześcijan – księża i świeccy zabierali poświęcony podczas Eucharystii chleb do swoich domów, aby dać go tym, którzy nie mogli uczestniczyć w liturgii. Nie były to jednak konsekrowane hostie, tylko pobłogosławione chleby, tzw. eulogie, które rozdawane były chorym i biednym. Jednak po wprowadzeniu w 313 r. edyktu tolerancyjnego Konstantyna (edykt mediolański) ustanowiono zwyczaj trzymania Eucharystii jedynie w kościołach. Od tego momentu tabernakulum stało się miejscem adoracji Najświętszego Sakramentu.
Początkowo na tabernakulum znajdowały się wyszukane i skomplikowane formy zdobień, które z biegiem czasu były stopniowo zastępowane formami prostszymi.
Eucharystię najpierw przechowywano w zakrystii (stąd sacrarium). W średniowieczu pojawiła się szafka znajdująca się z dala od środkowej części kościoła, podwieszona nad ołtarzem lub wmurowana w ścianę obok lub za ołtarzem. Od XIII w. zaczęto ją umieszczać na ołtarzu, co miało związek z rozwojem kultu eucharystycznego. Sobór laterański IV (1215) zarządził, aby Eucharystię przechowywano w zamkniętym pojemniku, a tabernakulum było dobrze zabezpieczone. W starych kościołach, budowanych do odprawiania mszy według rytu trydenckiego (versus Dei, czyli przodem do Pana), tabernakulum znajdowało się na ołtarzu głównym. W nowych świątyniach znajduje się tam, gdzie dawniej był ołtarz, czyli w tylnej części prezbiterium lub w osobnej kaplicy (jak zaleca "Ogólne wprowadzenie do Mszału Rzymskiego").
Na początku XVI w. biskup Matteo Giberti rozkazał, by (w jego diecezji w Weronie) pomieszczenie na Najświętszy Sakrament znajdowało się na ołtarzu. Zwyczaj ten rozprzestrzenił się na północną część Włoch. Święty Karol Boromeusz (który został Arcybiskupem Mediolanu w 1560 r.) rozkazał przenieść Eucharystię z zakrystii na ołtarz swojej katedry. Jednak wydanie mszału, rozpropagowane przez Papieża Piusa V w 1570 r. (zob. msza trydencka), nadal nie przewidywało umieszczania tabernakulum na ołtarzu. Stało się to regułą dopiero w 1614 r., dzięki papieżowi Pawłowi V. W odpowiedzi na protestanckie zaprzeczenie obecności Chrystusa w Eucharystii zaczęto coraz częściej umieszczać tabernakulum nawet na głównym ołtarzu, skąd było bardziej widoczne. Stawało się coraz większe i bogato zdobione, aż zaczęło dominować nad ołtarzem. Niekiedy przykrywano je ozdobną tkaniną zwaną konopeum.
Zgodnie z obecnymi przepisami liturgicznymi, wymaga się, by tabernakulum było wykonane z materiału trwałego i niepalnego. Winno być nieusuwalne, nieprzezroczyste i dobrze zamykane, by zapobiec narażeniu Świętych Postaci Eucharystycznych na profanację. Klucz do tabernakulum powinien być strzeżony przez proboszcza lub rektora kościoła. Obok tabernakulum umieszcza się wieczną lampkę, będącą znakiem obecności Eucharystii (a przez to Chrystusa) w tabernakulum. Obecność Chrystusa w Eucharystii jest dogmatem wiary, określonym przez Sobór Trydencki.
Po zmianach soborowych w starych kościołach tabernakula pozostawiono na dawnym wielkim ołtarzu w apsydzie kościoła. Jest to miejsce dostojne, zwykle przyozdobione, sprzyjające modlitwie prywatnej i zbiorowej, jak również udzielaniu Komunii świętej. W nowych świątyniach tabernakula umieszczane są w widocznych miejscach w prezbiterium, najczęściej na osi środkowej kościoła. W katedrach lub większych kościołach tabernakula znajdują się w osobnej kaplicy wydzielonej specjalnie do przechowywania i adoracji Eucharystii.
Czasy obecne.
Kościół katolicki.
Kościół katolicki wyznaje doktrynę transsubstancjacji, tzn., że chleb i wino w czasie konsekracji stają się Ciałem i Krwią Chrystusa. Po zakończeniu mszy św. konsekrowany chleb nadal jest Ciałem Chrystusa, zaś konsekrowane wino jest nadal Krwią Chrystusa Tabernakulum jest miejscem, w którym przechowuje się Ciało Chrystusa (Najświętszy Sakrament), które może być zaniesione tym, którzy nie mogą uczestniczyć w Eucharystii. Najświętszy Sakrament jest także centralnym miejscem, na którym skupiają się wierni podczas indywidualnych lub zbiorowych modlitw w kościele. Światło, które pali się obok tabernakulum podczas mszy, jest znakiem obecności Chrystusa dla zgromadzonych wiernych. Jednym z celów odnowy obrzędu liturgii Kościoła katolickiego zaraz po Soborze Watykańskim II było podkreślenie pierwotności świętowania mszy. Przed Soborem Watykańskim II msza była celebrowana na ołtarzu zwróconym w stronę tabernakulum. Dziś ołtarz, na którym odbywa się celebracja mszy świętej, jest zwrócony w stronę wiernych, a tabernakulum ma swoje oddzielne miejsce, zwykle mniejsze, przeważnie znajdujące się z tylu ołtarza, dlatego że najważniejszym miejscem w czasie sprawowania liturgii mszy jest właśnie ołtarz. Stoi on zazwyczaj na podwyższeniu, tzw. prezbiterium (to dodatkowo pozwala wiernym skupić się na istocie mszy oraz zauważyć każdy szczegół, który dokonuje się na ołtarzu podczas jej sprawowania). Zachowując godność miejsca, istotę modlitwy i medytacji tabernakulum ma swoją własną przestrzeń.
Miejsce przechowywania Najświętszej Eucharystii.
Tabernakula są zazwyczaj wykonane z metalu (brąz lub mosiądz) albo czasami z ciężkiego drewna. Są zawsze ostrożnie umiejscowione oraz umocowane i zaryglowane. Niektóre tabernakula są zawoalowane, zwłaszcza, gdy w środku znajduje się monstrancja. Welony, nakładane na monstrancje, są dobrane kolorystycznie do ornatu kapłanów (ażeby tworzyły harmonię i piękno). Czasem są białe (kolor Hostii), złote (mogą zastępować kolor biały), a czasem fioletowe, zielone bądź czerwone – zależnie od okresu liturgicznego.
Prawosławie.
Przechowywana Eucharystia.
W cerkwiach prawosławnych Najświętszy Sakrament (przechowywana Eucharystia) jest trzymany w tabernakulum znanym pod nazwą darochranitielnica lub (gr.) kibotos, czyli Dom Boży. Darochranitielnica znajduje się na Świętym Stole (prestole), czyli ołtarzu, znajdującym się za ikonostasem. Darochranitielnica jest zazwyczaj wykuta ze złota, srebra lub wyrzeźbiona z drewna i pokryta bogatymi zdobieniami. Najczęściej przypomina ona kształtem miniaturę cerkwi, z krzyżem umieszczonym na górze. Może być otwierana dzięki małym drzwiczkom lub szufladzie. W niektórych cerkwiach darochranitielnica umieszczona jest pod szklaną kopułą, aby zarówno ją, jak i Najświętszy Sakrament chronić przed kurzem i wilgocią. W liturgii prawosławnej nie ma momentu przeistoczenia podczas modlitwy eucharystycznej, gdyż cała modlitwa eucharystyczna jest przeistoczeniem w trakcie Liturgii Ofiary. Jednakże, występuje moment komunii świętej. Najświętszy Sakrament jest traktowany z najwyższą godnością, jako że prawosławni wierzą w rzeczywistą obecność Ciała i Krwi Chrystusa, w "Świętych Darach". Duchowieństwo musi być w stanie łaski uświęcającej za każdym razem, gdy błogosławi Najświętszym Sakramentem. Podczas Liturgii Uprzednio Poświęconych Darów (komunia jest otrzymywana z przechowywanej Eucharystii), kiedy to poświęcony chleb jest wyniesiony podczas Wielkiego Wyjścia (jedna z procesji w ramach liturgii prawosławnej), wszyscy pozostają w ciszy, śpiewy ustają i każdy przeżywa ten moment w skupieniu. Prawosławni chrześcijanie zawsze otrzymują Komunię św. pod dwoma postaciami: Ciała i Krwi Chrystusa. Ma to również miejsce podczas przyjmowania Komunii św. przez chorych, dlatego najświętszy sakrament jest przechowywany w daronosnicy. Każdego roku w Wielki Czwartek przechowywana Eucharystia jest odnawiana. Ksiądz odłamuje kawałek prosfory i po poświęceniu, a tuż przed tym jak duchowieństwo otrzymuje Komunię św., bierze on Baranka (prosforę) i skrapia ją krwią Chrystusa. Ten oto Baranek zostaje połamany na małe fragmenty, pozostawiony do wyschnięcia i umieszczony w arce. Diakon lub ksiądz spożywa wszystko, co pozostało z przechowywanej Eucharystii z lat poprzednich. Typowa wieczna lampka pali się przy Świętym Miejscu, gdy Najświętszy Sakrament jest wewnątrz. Może to być oddzielna lampka, zwisająca z sufitu lub główna lampa lichtarza, który znajduje się na ołtarzu lub za nim.
Komunia dla chorych.
Komunia niesiona jest chorym w specjalnym, małym pojemniku zwanym daronosnica. Pojemniki różnią się wzornictwem, najczęściej jest to jednak metalowa skrzynka, z łańcuchem, przymocowanym tak, by można ją było zawiesić na szyi. W skrzynce znajduje się parę przegródek. Jedna z nich zawiera pudełko ze ściśle dopasowaną pokrywką, umieszczona jest w nim przechowywana Eucharystia. Jest tam również miejsce dla bardzo małego kielicha, który mieści niewielką ilość wina i kawałek przechowywanej Eucharystii. Dodatkowo znajduje się tam mała buteleczka niekonsekrowanego wina, które służy do zmiękczenia Eucharystii przed konsumpcją, małe szczypce, za pomocą których przenosi się kawałek Eucharystii z pudełka do kielicha i łyżeczka do podawania Komunii. Skrzynka do przenoszenia Komunii dla chorych trzymana jest najczęściej na ołtarzu (prestole). Zamiast tej skrzynki duchowni mogą również używać małego kielicha ze ściśle dopasowaną pokrywką. Nalewa się wtedy do kielicha niewielką ilość wina, wkłada kawałek przechowywanej Eucharystii i przykrywa. W ten sposób duchowni mogą podać Komunię chorym biorąc ze sobą jedynie kielich i łyżeczkę.
Liturgia Uprzednio Poświęconych Darów.
Istnieje również mniejsza darochranitielnica, czasem nazywana pyxis, której używa się w czasie Wielkiego Postu. Najczęściej jest to trójkątne, pozłacane pudełko z motywem krzyża na pokrywce. W Kościele greckokatolickim w wielkopostne niedziele ksiądz konsekruje przechowywaną Eucharystię (w ten sam sposób jak w Wielki Czwartek), by użyć jej w czasie Liturgii Uprzednio Poświęconych Darów. Eucharystia ta jest przechowywana w pyxis na Świętym Stole.
Kościół anglikański.
Wiele z parafii anglikańskich umiejscawia tabernakula w ołtarzu, za nim, nad lub obok niego. Tak jak w Kościele rzymskokatolickim, płomień wiecznej lampki, znajdującej się przy tabernakulum oznacza obecność przechowywanej Eucharystii. Najczęściej w tabernakulum znajduje się tylko puszka zwana cyborium i Hostia, choć często chowa się tam również wino i poświęcone oleje. Kiedy tabernakulum jest puste zostawia się je otwarte by wierni nieświadomie nie oddawali czci Eucharystii poprzez pokłon czy przyklęknięcie.
Jeśli tabernakula nie są wykonane z drzewa cedrowego, to są nim zazwyczaj wyłożone, ponieważ jego aromatyczne właściwości odstraszają insekty. Anglikańskie artykuły wiary zabraniają użycia przechowywanej Eucharystii i zbyt częstych adoracji Najświętszego Sakramentu. Gdy w XIX w. doszedł do głosu ruch oksfordzki, którego członkowie interesowali się wczesnym katolicyzmem, w Anglii i Północnej Ameryce zaczęto inaczej interpretować artykuły wiary lub całkiem je odrzucono. Dało to początek grupie anglikanów nazywaną anglokatolikami traktującej reformację jako jeden z epizodów w historii Kościoła, który w żaden sposób nie określa ich wiary. Kiedy restrykcje przestały mieć tak duży wpływ na komunię świętą, w kościele anglikańskim w wielu parafiach zaczęto adorować Najświętszy Sakrament lub w inny sposób oddawać cześć Eucharystii.

</doc>
