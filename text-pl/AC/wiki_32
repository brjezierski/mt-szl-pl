<doc id="164598" url="https://pl.wikipedia.org/wiki?curid=164598" title="Krater Silverpit">
Krater Silverpit

Krater Silverpit – przykryta osadami morskimi formacja znajdująca się na dnie Morza Północnego w pobliżu wschodniego wybrzeża Wielkiej Brytanii. Został odkryty w roku 2002 podczas analizy danych sejsmicznych zebranych w czasie poszukiwania ropy naftowej. Niektórzy naukowcy uważają, że powstał on na skutek uderzenia w powierzchnię Ziemi ciała niebieskiego, ale zaproponowano również inne hipotezy.
Badania pozwoliły oszacować wiek krateru Silverpit na od 45 do 74 milionów lat (późna kreda, paleocen, eocen). Na granicy kredy i paleocenu miało miejsce wymieranie kredowe (wielkie wymieranie dinozaurów oraz innych form życia). Istnieje hipoteza, według której Ziemia zderzyła się w tym czasie nie z jednym obiektem, lecz z całą formacją ciał poruszających się w Układzie Słonecznym. Taka katastrofa mogła mieć przebieg zbliżony do obserwowanej w roku 1994 kolizji komety Shoemaker-Levy 9 z Jowiszem. Autorzy hipotezy wielu kraterów sugerują, że kilka innych miejsc na Ziemi może nosić ślady zderzeń z tego samego okresu.
Inni badacze zakwestionowali jego pochodzenie pozaziemskie sugerując, że formacja skalna została utworzona przez wycofanie się pokładów soli (mobilność soli). Hipoteza ta została uznana jako bardziej prawdopodobna w 2009 podczas debaty zorganizowanej przez Geological Society of London.
Odkrycie.
Krater został odkryty podczas analizy danych sejsmicznych zebranych przez geologów poszukujących podmorskich złóż ropy naftowej, Simona Stewarta z BP oraz Philipa Allena z firmy Production Geoscience Ltd, w odległości 130 km od estuarium Humber. Allen zauważył na wygenerowanej mapie szereg współśrodkowych pierścieni. Początkowo nie miał pojęcia, skąd się one wzięły. Dziwna formacja wzbudziła jego zainteresowanie, więc postanowił powiesić jej mapę na ścianie w swoim biurze w nadziei, że ktoś wyjaśni mu, z czym ma do czynienia. Stewart w zupełnie innej sprawie trafił do biur Production Geoscience i przypadkiem zauważył wydruk z pierścieniami. Zasugerował, że może to być krater uderzeniowy powstały na skutek upadku ciała niebieskiego na powierzchnię planety. W roku 2002 Allen i Stewart opublikowali wspólnie artykuł w Nature. Krater otrzymał nazwę od okolicznego łowiska, Silver Pit.
Badania wskazują, że w czasie powstania krateru głębokość wody mogła mieścić się w zakresie od 50 do 300 m. Inny Krater Chicxulub powstał w tym samym okresie w Ameryce Środkowej, która wtedy należała z Europą do jednego kontynentu Laurazji.
Przez miliony lat ogromny kontynent uległ rozpadowi, a Amerykę i Europę rozdzielił Ocean Atlantycki. Nad kraterem zbierały się morskie osady, które całkowicie go przykryły warstwą o grubości 1500 m. Morze przykrywające krater wielokrotnie ustępowało lądowi a potem powracało, na skutek zmian poziomu Oceanu Światowego i innych procesów geologicznych.
Obecnie na powierzchni dna morskiego krater Silverpit jest całkowicie niewidoczny, a nad nim znajduje się 40 m wody. Odkrycie tej formacji skalnej było możliwe tylko dzięki badaniom geologicznym z wykorzystaniem fal sejsmicznych generowanych sztucznie przez naukowców szukających ropy naftowej. Ilustracje przedstawiają wyniki obliczeń, w których wykorzystano fakt odbijania się fal od warstw skalnych o różnych właściwościach mechanicznych. Techniki stosowane przez geologów przypominają metody pozwalające na uzyskanie trójwymiarowego obrazu dziecka w łonie matki. Zamiast fal ultradźwiękowych wykorzystano fale sejsmiczne, pozwalające na "prześwietlenie" wnętrza Ziemi. Procesy takie jak erozja, sedymentacja prowadzą do całkowitego zatarcia na powierzchni Ziemi, wszelkich śladów kosmicznych katastrof. Tylko badania geofizyczne pozwalają na odkrywanie podziemnych struktur ukrytych przed okiem geologa stojącego na powierzchni.
Zaledwie trzy lata przed ogłoszeniem odkrycia Krateru Silverpit sugerowano, że dane sejsmiczne z Morza Północnego z dużym prawdopodobieństwem zawierają dowodów na istnienie krateru uderzeniowego: biorąc pod uwagę tempo tworzenia kraterów na Ziemi i wielkość Morza Północnego, oczekiwana liczba kraterów uderzeniowych wynosiła jeden.
Struktura.
Krater Silverpit ma średnicę około 2,4 km. Otaczają go pierścienie sięgające 10 km od jego środka. Podobna struktura jest charakterystyczna dla sporej części kraterów uderzeniowych. Przykładem może być tutaj krater Valhalla znajdujący się na Kallisto, jednym z księżyców Jowisza lub kratery na powierzchni innego księżyca, Europy. Jednakże kratery te są dużo większe od krateru Silverpit, co budzi pewne wątpliwości. Dodatkowym czynnikiem, który utrudnia właściwą interpretację struktury krateru, jest mała ilość znanych podmorskich kraterów. Możliwe, że na dnie morza procesy fizyczne związane z kolizją prowadzą do powstania pierścieni dla dużo mniejszych kraterów, niż w przypadku upadku bolidu na lądzie.
Jednym z możliwych wyjaśnień dotyczących pierścieni jest wytworzenie podczas uderzenia dużego wgłębienia w dnie. Miękki materiał otaczający środek mógł osunąć się do wnętrza tworząc koncentryczne pierścienie. Cienka warstwa osadów mogła ulec zgnieceniu i po niej przemieszczały się skały leżące powyżej. Podobne struktury geologiczne występują często na lodowych księżycach w zewnętrznych rejonach Układu Słonecznego. Jednak procesy geologiczne na planetach typu ziemskiego nieczęsto prowadzą do powstania miękkich warstw leżących poniżej twardszych. Pojawiła się hipoteza, według której cienka warstwa kredy posłużyła jako elastyczne podłoże, umożliwiając powstanie pierścieni podczas kolizji.
Pochodzenie krateru.
Pochodzenie krateru jest obecnie gorąco dyskutowane przez społeczność geologów, którzy mierzą się z teoriami alternatywnymi dotyczącymi wycofywania się soli oraz proponowanym zapadliskiem podnosząc wątpliwości dotyczące klasyfikacji Silverpit jako struktury uderzeniowej.
Argumenty na rzecz kolizji.
Podczas pierwszych badań krateru Allen i Stewart odrzucili procesy geologiczne jako źródło jego pochodzenia. Działanie wulkanu zostało wykluczone, bo nie zarejestrowano anomalii magnetycznych. Wypływ lawy trwający setki tysięcy lat powinien prowadzić do powstawania skał wulkanicznych zachowujących w swojej strukturze zmiany kierunku pola geomagnetycznego Ziemi. Uderzenie doprowadziłoby do powstania całej formacji w jednym momencie, tak więc pole magnetyczne zarejestrowane w skałach powinno być zgodne.
Poza wulkanizmem formacja krateru może powstać na skutek przemieszczania się złóż soli poniżej krateru. Jednakże warstwy osadów w kraterze z triasu oraz permu nie zostały przemieszczone na skutek tego procesu, co wyklucza jego udział.
Na rzecz pozaziemskiego pochodzenia Krateru Silverpit przemawia formacja stożka centralnego, który powstaje najczęściej podczas kolizji z bolidami. Procesy geologiczne zwykle nie prowadzą do powstania takich kształtów.
Argumenty na rzecz procesów geologicznych.
Inna analiza danych sejsmicznych przeprowadzona przez profesora geologii Johna Underhilla z Uniwersytetu Edynburskiego doprowadziła do sformułowania hipotezy, według której przemieszczanie się materiału skalnego może lepiej tłumaczyć strukturę krateru. Badania Underhilla wskazują na przemieszczenie warstw skalnych, aż do osadów z permu (ok. 250 mln lat). Utworzyły one synklinę tworząc charakterystyczne fałdy. Uległy również zgnieceniu, co sugeruje, że krater powstał na skutek ich odkształcenia. Underhill podał również w wątpliwość istnienie centralnego stożka, twierdząc, że może być on artefaktem powstałym podczas obliczeń.
Według Underhilla koncentryczne struktury wokół krateru Silverpit można wyjaśnić ich ziemskim pochodzeniem. W pobliżu krateru znajduje się wiele synklin oraz antyklin utworzonych przez ruch osadów solnych, co sugerują analizy wyników badań sejsmicznych. Sól powstająca w czasie wysychania zbiornika wodnego, została na obszarze Morza Północnego przykryta grubą warstwą osadów kredowych i piaskowcowych. Ciśnienie skał powoduje, że sól zaczyna się zachowywać jak płyn i migruje do góry tworząc nieckowate struktury. Mogą one przybierać formę koncentryczną, jaką obserwuje się przy analizie danych sejsmicznych.
Ostatecznie wątpliwości mogą rozwiać tylko wiercenia. Kosmiczna kolizja wytwarza ciśnienia i temperatury zwykle niewystępujące na powierzchni ziemi. W środku krateru skały ulegają charakterystycznym przemianom. Jeżeli geolodzy uzyskają próbki z wnętrza formacji będą mogli stwierdzić jak powstała.
Uderzenie.
Na podstawie rozmiaru krateru można oszacować wielkość bolidu, który zderzył się z Ziemią. Większość ciał niebieskich spadających na Ziemię porusza się z prędkościami w zakresie 20–50  km/s. Można obliczyć, że Krater Silverpit mogła utworzyć kolizja ze skalistą asteroidą o średnicy 120 m oraz masie 2 mln ton.
Dla porównania Krater Chicxulub powstał po upadku ciała o średnicy ok. 9,6 km, a meteoryt tunguski z roku 1908 miał ok. 50 m i masę około 400 tys. ton. Upadek na dno morza ciała niebieskiego o średnicy 120 m powinien wywołać gigantyczną falę tsunami. Trwają poszukiwania śladów jej przejścia przez okoliczne wybrzeża, ale jak dotąd nie odnaleziono żadnych dowodów jej wystąpienia.
Wiek.
Umiejscowienie struktury krateru pomiędzy warstwami osadów pozwala na datowanie jego wieku. Allen i Stewart stwierdzili, że krater powstał w warstwach kredy pochodzących z okresu kredowego oraz jurajskich łupków, a pokryty jest nienaruszonymi osadami trzeciorzędowymi. Okres kredowy zakończył się 65 mln lat temu, co sugeruje, że krater ma od 60 do 65 mln lat, a 65 mln lat temu nastąpiło wielkie wymieranie dinozaurów oraz innych organizmów.
Przedstawiona powyżej technika datowania jest przybliżona, a jej wyniki mogą zostać podważone, jeżeli przyjmie się hipotezę pochodzenia geologicznego sformułowaną przez Underhilla. Aby pewniej określić wiek krateru Silverpit, można posłużyć się tektytami lub odszukać ślady tsunami. Jednak późniejsze zlodowacenia zatarły większość ich śladów. Wielu badaczy stara się rozwikłać wątpliwości dotyczące krateru. W rejonie prowadzone są odwierty w poszukiwaniu ropy naftowej, co może dać szansę na uzyskanie próbek skał z krateru Silverpit. Są one już analizowane, ale jak dotąd nie pobrano skał z samego stożka uderzeniowego.
Inne kratery uderzeniowe.
Oszacowany wiek Krateru Silverpit prowadzi do hipotezy sugerującej, że z Ziemią 65 mln lat temu zderzyło się więcej niż jedno ciało niebieskie. Wiek Krateru Chicxulub jest zbliżony. Między północną szerokością 20° oraz 70° odnaleziono szereg kraterów uderzeniowych.
Siły pływowe planet powodują rozrywanie wielu komet. Tworzą one formacje zbliżone do sznura korali. Jeżeli taka formacja zderzy się z planetą, prowadzi to do powstania serii kraterów uderzeniowych. Zderzenie w roku 1994 komety Shoemaker-Levy 9 z Jowiszem miało właśnie taki przebieg. Oczywiście na powierzchni gazowego olbrzyma zamiast kraterów pojawiły się tylko plamy (największa o rozmiarach zbliżonych do Ziemi), które rozwiały wiatry występujące w burzliwej atmosferze. Podobna katastrofa mogła 65 mln lat temu przydarzyć się na Ziemi.
Scenariusz wielokrotnego uderzenia jest tylko hipotezą, bo wiek kraterów uderzeniowych jest znany z dokładnością rzędu milionów lat. Zamiast jednej podzielonej na fragmenty komety na Ziemię mogło spaść kilka bolidów w odstępie kilku milionów lat.

</doc>
<doc id="164605" url="https://pl.wikipedia.org/wiki?curid=164605" title="Opeth">
Opeth

Opeth – szwedzka grupa, grająca metal progresywny połączony z death metalem, założona w 1990 w Sztokholmie. Liderem zespołu jest Mikael Åkerfeldt, piszący muzykę i teksty, będący wokalistą oraz gitarzystą zespołu.
Nazwa zespołu pochodzi z książki Wilbura Smitha – "Ptak Słońca". W niej "Opet" to zaginione, starożytne miasto Fenicjan w Botswanie na południu Afryki, zwane "Księżycowym Miastem".
Muzyka Opeth to specyficzny death metal, połączony z rockiem progresywnym. Ten ostatni staje się szczególnie widoczny od płyty "Blackwater Park", gdy Opeth nawiązał współpracę ze Stevenem Wilsonem, liderem rockowej grupy Porcupine Tree. Kompozycje grupy, trwające często ponad 10 minut, składają się z granych naprzemiennie spokojnych, rockowych zwrotek, z czystym śpiewem Åkerfeldta, gitarą akustyczną i jazzową perkusją oraz ostrych – z growlem, szybką gitarą prowadzącą i wyrazistą stopą. W dorobku grupy znajdują się także utwory w całości utrzymane w gatunku rocka progresywnego (np. „Harvest”, „A Fair Judgement” czy cały album "Damnation"). Zespół aktualnie wydaje swoje płyty w wytwórni Roadrunner Records.
Historia.
Początki zespołu (1990–1993).
Zespół Opeth założył w 1990 roku w Sztokholmie David Isberg. W tym czasie przez zespół przewijało się bardzo wiele osób w zbyt krótkim czasie i trudno je wszystkie wymienić. Przyjaciel Isberga, Mikael Åkerfeldt, dołączył do Opeth ponieważ jego zespół Eruption zaczął się rozpadać. Wkrótce do Åkerfeldta grającego na gitarze i Isberga udzielającego się wokalnie dołączyli: poprzedni perkusista Eruption – Anders Nordin, basista Nick Döring oraz drugi gitarzysta Andreas Dimeo. Skład ten zagrał jeden koncert, po którym z zespołu odeszli Dimeo i Döring. Na ich miejsce przyszli wkrótce Kim Petterson i Johan DeFarfalla. Po drugim koncercie DeFarfalla odszedł, natomiast Petterson został do kolejnego koncertu. Na owym koncercie na basie grał Peter Lindgren, który po odejściu Kima wrócił do gitary – swojego oryginalnego instrumentu.
Isberg odszedł z zespołu z powodu „różnic twórczych”, a ponieważ Mikael miał doświadczenia wokalne z zespołu Eruption, objął to stanowisko i natychmiast zaczął pisać nowy materiał z Peterem. Zespół ćwiczył w trzyosobowym składzie przez ponad rok, aż w końcu dołączył do nich Stefan Guteklint, obejmując osierocony bas.
Pierwsze albumy (1994–2000).
Po podpisaniu kontraktu z Candlelight Records, Guteklint został wydalony. Zespół nagrał w 1994 swój debiutancki album "Orchid" z Johanem DeFarfallą jako studyjnym basistą. Album został wydany w 1995, a DeFarfalla został pełnoprawnym członkiem zespołu. Zespół sam zajął się produkcją, Dan Swanö zajął się realizacją dźwięku.
Drugi album, "Morningrise", został nagrany na przełomie marca i kwietnia 1996 i wydany później tego samego roku. Opeth ruszył w swoją pierwszą trasę koncertową po Europie u boku Cradle of Filth. W trakcie tej trasy odwiedzili również Polskę. Po jej zakończeniu z zespołu wyrzucony został DeFarfalla, a Anders Nordin opuścił zespół i przeprowadził się do Brazylii.
Trzeci album, "My Arms, Your Hearse", został nagrany po przyjęciu perkusisty Martina Lopeza, który opuścił zespół Amon Amarth by przyłączyć się do Opeth. Przyjaciel Lopeza, Martin Mendez, został przyjęty na bas, ale z powodu braku czasu nie był w stanie opanować nowego materiału i w studiu na basie grał Åkerfeldt. Po nagraniu "My Arms, Your Hearse" wygasł kontrakt z Candlelight Records.
W 1999 roku zespół nagrał kolejny album, "Still Life" wydany przez Peaceville Records. Album ten jest uważany za punkt zwrotny w brzmieniu zespołu – zawiera dużo niespotykanych wcześniej elementów, głównie za sprawą gry na perkusji Lopeza i zastosowania nieużywanego od lat 1970. efektu e-bow. Jest drugim po "My Arms, Your Hearse" albumem konceptowym z równie tajemniczą atmosferą.
Współpraca ze Stevenem Wilsonem i sukces komercyjny (2001–2004).
Piąty album, "Blackwater Park", przyniósł zespołowi komercyjny sukces. Z pewnością, jednym z powodów było nakłonienie do współpracy Stevena Wilsona z zespołu Porcupine Tree, który zajął się produkcją, wprowadził wiele nowych elementów do brzmienia zespołu, a także zagrał kilka partii gitarowych i klawiszowych.
Współpraca z Wilsonem zaowocowała jeszcze dwoma albumami – wydanym w drugiej połowie 2002 "Deliverance", oraz wydanym niecałe pół roku później "Damnation". Początkowo oba albumy miały być wydano jako jeden podwójny album – materiał do nich powstał w tym samym czasie, podobnie nagrania studyjne. Deliverance jest uważany za jeden z najcięższych albumów zespołu i jednocześnie jeden z najłagodniejszych ze względu na ogromne kontrasty wewnątrz utworów. "Damnation" natomiast jest całkowicie progrockowym albumem i bezpośrednio nawiązuje on do brzmienia charakterystycznego dla progresywnych zespołów lat 70.
W 2004 roku wydane zostało DVD "Lamentations (Live at Shepherd’s Bush Empire 2003)" z nagraniem koncertu z 2003, który odbył się w londyńskim Shepherd’s Bush Empire. Koncert podzielony był na dwie części – ciężką, zawierającą materiał z "Blackwater Park" i "Deliverance", oraz łagodną zawierającą cały album "Damnation" oraz utwór „Harvest” z "Blackwater Park". Koncert ten był częścią trasy promującej bliźniacze albumy. Podczas tych występów Per Wiberg z zespołu Spiritual Beggars po raz pierwszy współpracował z Opeth, grając partie klawiszy. Wtedy też Opeth po raz kolejny odwiedził Polskę, grając na Metalmanii. Na krążku DVD znalazł się również film dokumentalny zawierający relację ze studia i wywiady z artystami.
"Ghost Reveries" i "Watershed" (2005–2011).
W 2005 Opeth wydał album "Ghost Reveries" w Roadrunner Records – przez część fanów i krytyków uznawany za najlepsze dotychczas dzieło zespołu. Mikael Åkerfeldt zaprezentował nowy styl czystego śpiewu oraz znacznie pogłębiony growl. Klawisze stanowią niemal wyłącznie tło i doskonale wpisują się w charakter albumu. Per Wiberg został stałym członkiem zespołu.
W kolejnych latach skład grupy zaczął ulegać zmianie – w 2006 roku zespół opuścił Martin Lopez, a jego miejsce zajął Martin „Axe” Axenrot. W roku 2007, po 16 latach udzielania się w Opeth, z członkostwa w zespole zrezygnował także Peter Lindgren. Zastąpił go, dotychczas znany z zespołów Talisman, Arch Enemy i Krux, Fredrik Åkesson, uznawany za jednego z najlepszych szwedzkich gitarzystów. W tym składzie Opeth przystąpił do nagrywania dziewiątego studyjnego albumu. Jego zapowiedź pojawiła się oficjalnie w lutym 2008. Płyta zatytułowana "Watershed" zawiera 7 utworów o łącznej długości ok. 55 minut (oprócz tego w czasie sesji nagraniowej grupa stworzyła także dodatkowy utwór oraz 3 covery, które zostały zamieszczone w edycji specjalnej). 25 kwietnia 2008 album wyciekł do sieci, oficjalnie pojawił się w sprzedaży 2 czerwca. 18 kwietnia został wydany singel Porcelain Heart, do którego nakręcony został także teledysk, zaś niedługo później wytwórnia Roadrunner Records udostępniła utwór The Lotus Eater do pobrania za darmo z ich strony (w dwóch wersjach: zwykłej i skróconej). W 2009 roku zespół został nominowany do nagrody Manifest Awards w kategorii „Best Hard Rock/Metal” za album "Watershed".
"Heritage" (2011–obecnie).
W 2011 roku grupę opuścił keyboardzista Per Wiberg, którego zastąpił Joakim Svalberg.
Dziesiąty album zespołu Opeth, Heritage, został wydany 14 września 2011 roku przez Roadrunner Records. Album ten odbiega swoim stylem muzycznym od poprzednich albumów zespołu, będąc zarazem ich drugim albumem nie zawierającym growlów (pierwszym był album Damnation). Płyta zawiera 10 utworów o łącznej długości 57 minut, oraz dwa utwory dodatkowe. „Slither” jest hołdem dla Ronniego Jamesa Dio, który zmarł w czasie tworzenia tego albumu.
Opeth wyruszył w 2011 roku w trasę koncertową promującą swój najnowszy album przez Amerykę Północną oraz Europę ze swoim nowym keyboardzistą. Grali na scenie wraz z zespołem Katatonia we wrześniu i październiku, i z Pain of Salvation w listopadzie. Trasa koncertowa kontynuowała w 2012 roku i Opeth wystąpił na scenach w Turcji, Indiach, Japonii, Grecji, Izraela, Ameryki Południowej oraz Szwecji, a także w Polsce. 24 lutego 2012 zespół wystąpił na koncercie w warszawskiej „Stodole”.
W sierpniu 2012, Åkerfeldt ujawnił, że rozpoczął pisanie materiału do jedenastej płyty zespołu Opeth. Åkerfeldt stwierdził, że utwór brzmi jak zespół Goblin, i taki będzie również tytuł roboczy tego utworu.
Tematyka utworów.
Opeth, jako jeden z nielicznych zespołów z nurtu death metalowego, inspiruje swoje teksty głównie mitologią nordycką oraz twórczością J.R.R. Tolkiena. W tworach zespołu można znaleźć również nawiązania do samej Biblii, mające zazwyczaj dobitny wydźwięk. Wokalista zespołu stara się ukazać różne strony dzisiejszej społeczności, zazwyczaj negatywne, przedstawione w satyryczny lub nawet krytyczny sposób. Reprezentuje apolityczny stosunek z ukierunkowaniem na chęć zmiany świata na lepsze. Twierdzi, że każdy prawdziwy chrześcijanin powinien przeczytać Biblię, zanim zacznie wypowiadać się na tematy związane z religią. Jest zdania, że większa część Pisma Świętego jest bardziej metaforyczna niż dosłowna, jak odbiera ją większość ludzi.

</doc>
<doc id="164606" url="https://pl.wikipedia.org/wiki?curid=164606" title="Interpol (zespół muzyczny)">
Interpol (zespół muzyczny)

Interpol – amerykański zespół indie rockowy założony w 1997 roku. Grupa pochodzi z dzielnicy Williamsburg w Nowym Jorku, z którym jest nierozłącznie związana.
Interpol jest jednym z zespołów składających się na tzw. „muzyczną scenę indie Nowego Jorku”. Należy do tzw. odrodzenia garage rock/post punk pierwszych lat trzeciego tysiąclecia, do którego zalicza się takie zespoły jak The Strokes czy Yeah Yeah Yeahs. Muzyka zespołu jest często porównywana do twórczości Joy Division, The Chameleons i Kitchens of Distinction.
Historia.
W roku 1997, Daniel Kessler postanowił urzeczywistnić swoje marzenie i zaczął zbierać członków zespołu. Po wielu przesłuchaniach zaangażował dwóch studentów Uniwersytetu Nowojorskiego: perkusistę Grega Drudy'ego i basistę Carlosa Dengera. Na ulicy Kessler spotkał, wcześniej poznanego na wyjeździe w Paryżu, Paula Banksa i zaprosił go na próbę zespołu. Banks był oczarowany pomysłem i został wokalistą grupy.
Interpol zadebiutowali w marcu 1998 r. w klubie Baby Juniper na Lower East Side w Nowym Jorku. Od 1999 r. grali w takich nowojorskich klubach jak Brownies, Mercury Lounge, Bowery Ballroom i Knitting Factory. Na początku 2000 r. w przyjaznej atmosferze odszedł Greg. Zastąpił go Sam Fogarino, który grał wcześniej w punkowych zespołach. Fogarino zagrał swój pierwszy koncert z zespołem (po tylko jednej próbie) 20 maja 2000 r. w Mercury Lounge.
Przez lata 2000-2001 zespół supportował takie zespoły jak Trail of Dead, Arab Strap i The Delgados.
Krótka trasa koncertowa po Wielkiej Brytanii zaowocowała 18 kwietnia 2001 sesją w programie radiowym Johna Peela (zob. Peel Sessions) i pozwoliła zespołowi uzyskać znaczną popularność po drugiej stronie Oceanu. W tym czasie światło dzienne ujrzał minialbum "Interpol EP", zawierający trzy utwory, z których dwa znalazły się na pełnowymiarowym debiucie. EPka ta pozwoliła na ugruntowanie pozycji zespołu jako nowej nadziei niezależnego rocka.
W sierpniu 2002 zespół podpisał kontrakt z nowojorską wytwórnią Matador. Pierwszy album, "Turn on the Bright Lights", ujrzał światło dzienne 20 sierpnia 2002 i został oceniony przez wielu krytyków jako debiut roku. Dla członków grupy rozpoczął się czas nieustannego koncertowania we wszystkich zakątkach świata. Grupa uzyskała status gwiazdy indie rocka. Jej wizytówką, oprócz muzyki był od początku specyficzny sposób ubierania się (eleganckie garnitury) i dbanie o wizualną stronę twórczości (min. teledysk do "Obstacle 1" nakręcony przez Florię Sigismondi).
28 września 2004 ukazał się drugi album zespołu – "Antics".
28 czerwca 2005 pojawiła się nowa piosenka Interpolu – "Direction" napisana specjalnie dla serialu "Sześć stóp pod ziemią". W październiku 2005, po licznych tournée, Interpol zrobił sobie przerwę od koncertowania, a od stycznia zaczął gromadzić materiał na nową, trzecią już płytę. W sierpniu 2006 zespół podpisał kontrakt z Capitol Records. Nowym menedżerem grupy został Dave Holmes, który ma pod swoją opieką między innymi formację Coldplay.
Największy koncert jaki Interpol grał był w El Palacio de los Deportes w Meksyku 22 września 2005 r. Zagrali wtedy dla ponad 16 tys. ludzi.
W listopadzie 2006 Interpol zaszył się w studiu w Nowym Jorku aby nagrać nową, trzecią już płytę. 15 kwietnia 2007 Interpol zagrał w Ottawie pierwszy koncert po przerwie.
Wśród zagranych piosenek pojawiły się 3 nowe: "Pioneer", "The Heinrich Manuever" i "Mammoth". Na następnych koncertach (w Kitchener i w Londonie) zespół zagrał tą samą setlistę. 10 lipca 2007 zespół wydał trzecią płytę "Our Love to Admire".
Podczas koncertu w Dreźnie w 2007 r. Paul Banks obiecał, że postara się o to żeby zespół zagrał w Polsce i pozdrowił wyróżniającą się polską publiczność. 5 lipca 2008 roku grupa Interpol przyjechała do Polski – była gwiazdą Open'er Festival w Gdyni.
W sierpniu 2008 piosenka "Slow Hands" została użyta w prestiżowej reklamie "Emporio Armani" promującej nowy zapach "Diamonds". W reklamie wystąpił znany aktor Josh Hartnett.
W maju 2010 basista zespołu, Carlos Dengler, po nagraniu czwartej płyty odszedł z zespołu. W tym samym miesiącu zespół zapowiedział wydanie nowej, czwartej płyty, pt. "Interpol" na wrzesień 2010. Równocześnie ogłoszono, że basistą, który zastąpi Carlosa na nowej trasie koncertowej będzie David Pajo, były członek zespołu Slint. W czerwcu zespół na swojej oficjalnej stronie poinformował, że nowym keyboardzistą na najbliższej trasie będzie 
Brandon Curtis - wokalista, keyboardzista i basista nowojorskiej formacji The Secret Machines.
15 czerwca ogłoszono, że nowa płyta będzie wydana 13 września w nowo utworzonej własnej wytwórni zespołu – Soft Limit
23 czerwca Matador Records, wytwórnia zespołu w Ameryce Północnej potwierdziła, że płyta zespołu zostanie wydana wcześniej niż planowano, bo 7 września 2010 r. Jednocześnie tego samego dnia miała miejsce premiera teledysku do piosenki "Lights" w reżyserii Charliego White'a. Teledysk można ściągnąć za darmo z oficjalnej strony zespołu.
12 lipca swoją premierę online miała piosenka "Barricade".
28 lutego 2011 zespół ogłosił, że nowym basistą koncertowym będzie Brad Truax. Wcześniejszy basista Dave Pajo pragnie spędzić więcej czasu z rodziną. Zespół zaprzeczył o jakimkolwiek konflikcie między Pajo a nimi i dodał, iż rozstają się w przyjaznych stosunkach.
5 czerwca 2014 zespół ogłosił, że ich piąty album, zatytułowany "El Pintor", wydany zostanie 9 września 2014. Jest to pierwszy album nagrywany bez basisty Carlosa Denglera, a za nagrywane partie basu odpowiada Paul Banks.
Oprawa graficzna.
Sam wokalista zespołu Paul Banks zaprojektował oprawę graficzną do "Interpol EP".
Oprawa graficzna płyt "Turn on the Bright Lights" i "Antics" została zaprojektowana przez nowojorskiego artystę Seana McCabea, który jest też autorem zdjęć z okładek "Turn on the Bright Lights", "The Black EP" i singla "NYC"/"Say Hello to the Angels". Kilka jego zdjęć wykorzystano również do wkładek "Interpol EP", "Turn on the Bright Lights" i "Antics". 
Autorem fotografii na okładce singla "Obstacle 1" jest Stacy Iannacone. Interpol współpracował również z Shepardem Faireyem (autorem kampanii Obey / Giant) nad serią materiałów do galerii "Interpol Space", podczas promocji albumu "Antics".
Koncerty w Polsce.
Interpol zagrał do tej pory cztery koncerty w Polsce. W 2011 roku zespół pojawił się na krakowskim Coke Live Music Festival. W Gdyni, na festiwalu Open'er Interpol zagrał trzykrotnie - w 2008, 2014 i 2019 roku.

</doc>
<doc id="164608" url="https://pl.wikipedia.org/wiki?curid=164608" title="Ernst Junger">
Ernst Junger



</doc>
<doc id="164616" url="https://pl.wikipedia.org/wiki?curid=164616" title="Konkrecja">
Konkrecja

Konkrecja – agregat mineralny powstały wskutek stopniowego narastania minerałów wokół jakiegoś obiektu w skale. Obiektem tym może być otoczak jakiejś skały, skamieniałość lub nawet ziarenko piasku. Przyrastanie odbywa się zawsze od środka (jądra konkrecji) na zewnątrz, co różni konkrecję od sekrecji.
Jest to rodzaj agregatu krystalicznego; skupienie minerałów o kształcie zazwyczaj kulistym, elipsoidalnym czy soczewkowatym, w obrębie skały osadowej, lecz różniące się od niej składem chemicznym i budową. Konkrecja może osiągnąć różne rozmiary – od kilku milimetrów do kilku metrów. Często odznacza się budową warstwową.
Diageneza konkrecji jest różna: może powstawać jednocześnie z otaczającym go osadem lub po jego sedymentacji.
Przykłady.
Tego typu obiekty występują nie tylko na powierzchni Ziemi, ale np. na Marsie. Są to zarówno agregaty o wyglądzie przypominającym kwiaty (sfotografowane przez łazik Curiosity), jak i okrągłe konkrecje mineralne odkryte przez łazik Opportunity, a nazwane ze względu na swój wygląd „jagodami” (blueberries).

</doc>
<doc id="164617" url="https://pl.wikipedia.org/wiki?curid=164617" title="Rudawiec">
Rudawiec



</doc>
<doc id="164624" url="https://pl.wikipedia.org/wiki?curid=164624" title="ORP Dzik (1942)">
ORP Dzik (1942)

ORP Dzik (P.52) – polski okręt podwodny z okresu II wojny światowej. Należał do brytyjskiego "typu U", został przejęty przez Marynarkę Wojenną 12 grudnia 1942 roku. Pod biało-czerwoną banderą służył przede wszystkim na Morzu Śródziemnym. „Dzik” i drugi polski okręt, „Sokół”, określane były jako „straszne bliźniaki” (ang.: "Terrible Twins"). Na zweryfikowanej liście jego sukcesów figuruje pięć zatopionych statków o łącznym tonażu ok. 8650 BRT, trzy zatopione promy desantowe oraz jeden uszkodzony statek przeciwnika. Po zakończeniu wojny został zwrócony Royal Navy, a następnie przekazany marynarce duńskiej, początkowo pod nazwą U1, a następnie „Springeren”. W październiku 1957 roku ostatecznie powrócił do Royal Navy i w kwietniu 1958 roku został zezłomowany.
Budowa i przejęcie okrętu przez Marynarkę Wojenną.
Po zatopieniu 2 maja 1942 roku okrętu podwodnego „Jastrząb” w wyniku omyłkowego ostrzału przez jednostki sojusznicze na północnym Atlantyku, polska Marynarka Wojenna dysponowała tylko jednym okrętem podwodnym, „Sokołem” (drugi, „Wilk”, okazał się niezdolny do służby liniowej i przesunięty został do rezerwy). W związku z tym zapadła decyzja, by na podstawie umowy z dnia 18 listopada 1939 roku w sprawie współpracy między polską i brytyjską marynarką wojenną oraz dodatkowego tajnego protokołu z dnia 3 grudnia 1940 roku wydzierżawić Polakom jeden z nowo budowanych okrętów "typu U", niemal bliźniaczy dla „Sokoła”. Jego załogę w większości stanowić mieli marynarze zatopionego „Jastrzębia”.
Przydzielono Polskiej Marynarce, kolejny okręt typu U (budowa nr 31326) którego budowę rozpoczęto 30 grudnia 1941 roku w stoczni koncernu Vickers-Armstrongs w Barrow-in-Furness. Wodowanie okrętu odbyło się 11 października 1942 roku, a matką chrzestną jednostki, której nadano, po raz pierwszy w historii polskiej Marynarki Wojennej, nazwę „Dzik”, była pani Achton, żona pracownika stoczni. Okręt został wcielony do służby 12 grudnia 1942 roku, z numerem taktycznym P-52, a jego pierwszym dowódcą został były dowódca „Jastrzębia”, kapitan marynarki Bolesław Romanowski.
Charakterystyka taktyczno-techniczna.
„Dzik” był jednym z 34 zbudowanych okrętów trzeciej grupy "typu U", których budowę rozpoczęto w latach 1940–1941. Były to proste w konstrukcji, niewielkie jednokadłubowe okręty podwodne, przeznaczone do działań na morzach okalających Wielką Brytanię. W czasie II wojny światowej znaczna część okrętów "typu U" działała na Morzu Śródziemnym.
Miał nitowany kadłub o całkowitej długości 60 m i szerokości 4,9 m oraz wyporności na powierzchni 545 ton angielskich (ts), zaś w zanurzeniu 745 ts. W porównaniu z jednostkami pierwszej i drugiej grupy zwiększyła się długość kadłuba, co miało poprawić charakterystykę opływu i zmniejszyć hałas wywoływany pracą śrub. Konstrukcyjna dopuszczalna głębokość zanurzenia wynosiła 60 m. Napęd stanowiły dwa silniki elektryczne General Electric o łącznej mocy 825 shp, zasilane w energię elektryczną przez 2 generatory elektryczne Diesla Davey-Paxman o łącznej mocy 615 shp lub z baterii akumulatorów (w zanurzeniu), poruszające dwa wały napędowe z trójłopatowymi śrubami. Prędkość maksymalna wynosiła 11,75 węzła na powierzchni i 9 węzłów w zanurzeniu. Zapas paliwa do silników wysokoprężnych wynosił 38 ton, co zapewniało zasięg 3800 mil morskich przy prędkości 10 węzłów.
Główne uzbrojenie okrętu stanowiły cztery wyrzutnie torpedowe kal. 533 mm, umieszczone w przedziale dziobowym, z ośmioma torpedami: czterema w wyrzutniach i czterema zapasowymi. Uzbrojenie artyleryjskie składało się z działa kal. 76 mm na pokładzie przed kioskiem oraz dwóch lub trzech karabinów maszynowych Lewis kal. 7,7 mm montowanych na podstawach w kiosku, z możliwością zdejmowania. Na wyposażenie nawigacyjne składały się dwa peryskopy: wachtowy i bojowy, żyrokompas, ASDIC, hydrofony oraz radiostacja.
Załoga składała się z 3-4 oficerów oraz 33 podoficerów i marynarzy. Stan zapasów oraz warunki panujące na okręcie limitowały czas trwania patrolu do 12 dni, jednak w warunkach bojowych czas ten był niejednokrotnie wydłużany.
Największymi słabościami okrętu – jak wszystkich brytyjskich jednostek typu "U" – były bardzo mała prędkość nawodna, całkowicie nie przystająca do wymagań i standardów II wojny światowej, oraz brak kalkulatora torpedowego zdolnego do indywidualnego programowania torped. Uniemożliwiało to niezależne celowanie torpedami, co w efekcie powodowało konieczność celowania całym okrętem i wszystkimi torpedami do jednego celu, co daleko odbiegało od ówczesnych standardów niemieckich, amerykańskich, a nawet japońskich okrętów podwodnych, i znacząco obniżało sprawność bojową okrętu.
Działalność operacyjna.
Po zakończeniu prób odbiorczych „Dzik” przeszedł do Holy Loch, gdzie na czas ćwiczeń został wcielony do 2. Flotylli Okrętów Podwodnych (ang.: "2nd Submarine Flotilla"). Podczas pływań treningowych zdarzył się wypadek: okręt zaplątał się w sieci przeciw okrętom podwodnym, zagradzające wejście do portu. Do uruchomienia zablokowanych przez stalowe liny śrub niezbędna była pomoc nurka.
Pierwszy patrol bojowy, u wybrzeży Norwegii, rozpoczął się 30 stycznia 1943 roku i nie przyniósł kontaktu z nieprzyjacielem. Następnie po zapadnięciu decyzji o skierowaniu okrętu na Morze Śródziemne, „Dzik” przeszedł do Dundee, gdzie został przystosowany do pływania w warunkach śródziemnomorskich. Wypłynął z Dundee 7 marca 1943 roku, kierując się przez Portsmouth do Gibraltaru. Tam brał udział w ćwiczeniach z okrętami eskortowymi oraz odbył patrol bojowy w Zatoce Lwiej. Ostatecznie „Dzik” dotarł na Maltę 5 maja 1943 roku, wchodząc, obok bliźniaczego „Sokoła”, w skład bazującej tam 10. Flotylli Okrętów Podwodnych.
W swoim pierwszym patrolu w ramach 10. Flotylli „Dzik” zaatakował rankiem 24 maja 1943 roku w rejonie przylądka Spartivento czterema torpedami włoski zbiornikowiec „Carnaro”, płynący w asyście dwóch eskortowców Regia Marina z Augusty na Sycylii do Mesyny. Dwie z torped osiągnęły cel, wzniecając pożar na tankowcu, który poważnie uszkodzony został odholowany do Mesyny. Po prowizorycznej naprawie statek przeholowano do Neapolu na remont, jednak nie został on ponownie wcielony do służby przed kapitulacją Włoch.
W kolejnym rejsie bojowym, w dniach od 8 do 22 czerwca 1943 roku „Dzik” wykonał dwa ataki u wybrzeży Sycylii. Najpierw, 17 czerwca na Morzu Tyrreńskim, wystrzelił trzy niecelne torpedy do starego włoskiego trałowca „Vieste”, zaś wieczorem tego samego dnia wystrzelił kolejne trzy torpedy do włoskiego transportowca płynącego w eskorcie torpedowca „Orione”. Kapitan Romanowski raportował tym razem trafienie celu, ale nie znajduje to potwierdzenia w udostępnionych po wojnie danych strony włoskiej.
Kolejnym zadaniem „Dzika” było patrolowanie w dniach od 2 do 19 lipca 1943 roku akwenu wokół Tarentu w ramach zabezpieczania desantu na Sycylię. W ostatnim dniu patrolu, w drodze powrotnej na Maltę, polski okręt wystrzelił cztery torpedy do będącego w zanurzeniu włoskiego okrętu podwodnego „Ascianghi”, przygotowującego się do ataku na bliźniaka „Dzika”, brytyjski „Unshaken”. Włoski okręt uniknął torped, ale zmuszony był jednocześnie przerwać własny atak. W niektórych źródłach można znaleźć informację, że tego dnia polski okręt omyłkowo zaatakował właśnie sojuszniczy okręt podwodny.
W sierpniu 1943 roku „Dzik” patrolował Adriatyk w rejonie Bari. Wieczorem 15 sierpnia wykrył konwój składający się z dwóch statków z silną eskortą. Kpt. Romanowski wystrzelił po dwie torpedy do każdego z celów. Obie wystrzelone do transportowca wojska „Cittá di Spezia” chybiły, jednak drugi statek, frachtowiec „Goggiam”, został ciężko uszkodzony i osadzony przez własną załogę na mieliźnie nie powrócił już do służby. Wracając z patrolu 19 sierpnia polski okręt wystrzelił niecelne torpedy do niezidentyfikowanego, płynącego w zanurzeniu okrętu podwodnego.
Na kolejny patrol „Dzik” wypłynął 15 września 1943 roku na Morze Liguryjskie w okolice Korsyki. Ponieważ Niemcy rozpoczęli właśnie ewakuację swojego garnizonu z wyspy, okrętom podwodnym 10. Flotylli wyznaczono zadanie blokady tras transportowych. 21 września, wykorzystując jednoczesny nalot samolotów alianckich na Bastię, kpt. Romanowski wszedł na redę portu i zaatakował dwa transportowce, przyjmujące na pokład żołnierzy niemieckich. Jeden z nich, dawny grecki „Nikolaus”, został trafiony i zatonął, blokując jednocześnie wyjście z portu w Bastii. Niektóre źródła przypisują polskiemu okrętowi również zatopienie drugiego frachtowca „San Pedro” i małego statku (określanego również jako holownik) „Kraft”, ale nie znajduje to potwierdzenia w badaniach wykorzystujących dostęp do archiwów niemieckich. Według nich „Kraft” został zatopiony następnego dnia przez lotnictwo alianckie. Po wykonaniu ataku „Dzik” uniknął kontrakcji ścigaczy okrętów podwodnych i pozostał w rejonie Bastii, oczekując kolejnej okazji do zadania strat przeciwnikowi. 22 września kapitan Romanowski zaatakował opuszczającą port kolumnę promów desantowych, topiąc trzema kolejnymi torpedami trzy z biorących udział w ewakuacji jednostek.
Ponieważ po kapitulacji Włoch zabrakło w centralnej części Morza Śródziemnego godnych uwagi celów dla działających z Malty okrętów podwodnych 10. Flotylli, zdecydowano o przeniesieniu obydwu polskich jednostek: „Dzika” i „Sokoła” w skład 1. Flotylli Okrętów Podwodnych operującej z Bejrutu. Miały stamtąd paraliżować ruch niemieckich jednostek (oraz greckich pozostających w służbie niemieckiej) na Morzu Egejskim. „Dzik” wypłynął z Malty 11 października, a pierwszy patrol po przebazowaniu rozpoczął 6 listopada 1943 roku. W rejsie z Malty i patrolu, w związku z pobytem kapitana Romanowskiego w szpitalu, obowiązki dowódcy okrętu pełnił dotychczasowy zastępca, porucznik Andrzej Kłopotowski. 17 listopada na Morzu Egejskim niedaleko Peloponezu polski okręt zatrzymał i zatopił ogniem artyleryjskim niewielki grecki szkuner „Agios Andreas”, biorąc na pokład jego trzyosobową załogę. Dwóch Greków zostało następnie przekazanych na inną zatrzymaną jednostkę, „Agios Nikolaos”. Tym razem Polacy nie zdecydowali się na zatopienie statku, ponieważ wśród osób na pokładzie znajdowały się kobiety i dzieci. Zostało to później negatywnie ocenione przez brytyjskich dowódców. Po powrocie do Bejrutu, 2 grudnia 1943 roku okręt był wizytowany przez Naczelnego Wodza, generała Kazimierza Sosnkowskiego.
W drugim swoim rejsie z Bejrutu, znów pod dowództwem kapitana Romanowskiego, 7 stycznia 1944 roku polski okręt zaatakował nieskutecznie czterema torpedami płynący pod banderą turecką parowiec „Tirhan” (przez wcześniejsze źródła identyfikowany często jako niemiecki tankowiec „Brunhilde”), a następnego dnia około północy ogniem z działa pokładowego zmusił do zastopowania grecki szkuner „Eleni”, przewożący niemieckich żołnierzy i ładunek bydła na wyspę Chios. Po spenetrowaniu przez oddział abordażowy (zabrano kilka sztuk niemieckiej broni i sporo żywności) został on następnie wysadzony w powietrze. 9 stycznia ostrzelano, a następnie wysadzono w powietrze w okolicy wyspy Lemnos kolejny mały grecki kuter „Agia Markella”. Po zakończeniu patrolu „Dzik” przeszedł do Port Saidu, gdzie dokonano naprawy uszkodzonej pokrywy wyrzutni torpedowej. 2 lutego okręt wypłynął na Maltę, gdzie dotarł 3 marca 1944 roku, by 11 marca udać się w rejs przez Gibraltar do Wielkiej Brytanii, kończąc w ten sposób swoją kampanię śródziemnomorską.
Działania obu polskich okrętów podwodnych na Morzu Śródziemnym przyniosły im przydomek „straszne bliźniaki” (ang. "Terrible Twins"). Przypisywano im zatopienie 38 statków i okrętów o łącznej pojemności około 100 tys. ton. Po zweryfikowaniu listy sukcesów obu jednostek, przy dostępie do otwartych archiwów włoskich i niemieckich, wiadomo, że część osiągnięć była im przypisana na wyrost, na podstawie zawyżonych raportów bojowych dowódców i doniesień wywiadowczych. „Dzik” i „Sokół”, poza bezpośrednim atakowaniem statków i okrętów przeciwnika, brały udział w blokadach portów, zabezpieczaniu własnych tras komunikacyjnych i stwarzały nieustanne zagrożenie dla żeglugi państw Osi w regionie. W uznaniu dokonań polskich jednostek podwodnych i nawodnych na trudnym nawigacyjnie i operacyjnie akwenie Morza Śródziemnego, 9 lipca 1948 roku odsłonięta została w La Valetta na Malcie, w obecności gubernatora generalnego i przedstawicieli lokalnego rządu, dwujęzyczna tablica pamiątkowa poświęcona ich działalności podczas II wojny światowej. Później przeniesiona została ona na ścianę budynku maltańskiego National War Museum.
„Dzik” przypłynął do Plymouth 8 kwietnia 1944 roku. Następnie okręt został przebazowany do Londonderry, gdzie wcielono go do dywizjonu ćwiczebnego, a następnie do Dundee, gdzie przeprowadzono jego przegląd i remont. W tym czasie na okręcie eksperymentalnie zainstalowano chrapy. 12 grudnia 1944 roku nastąpiła zmiana na stanowisku dowódcy okrętu: Bolesława Romanowskiego, odznaczonego za kampanię śródziemnomorską Krzyżem Srebrnym Orderu Virtuti Militari i awansowanego 3 maja 1944 roku na stopień komandora podporucznika, zastąpił najpierw porucznik Tadeusz Noworól, a od 16 stycznia następnego roku kapitan Andrzej Kłopotowski (Romanowski i Kłopotowski otrzymali też za walki na Morzu Śródziemnym brytyjskie odznaczenie Distinguished Service Cross).
Do zakończenia II wojny światowej „Dzik”, wobec znikomej aktywności Kriegsmarine, przeprowadzał głównie rejsy ćwiczebne. W maju 1945 roku okręt przeszedł do Hartlepool, a wiosną 1946 roku wraz z „Sokołem” do Harwich. 25 lipca 1946 roku opuszczono na ORP „Dzik” biało-czerwoną banderę, przekazując go na powrót Royal Navy. W czasie służby w Marynarce Wojennej okręt odbył 12 patroli bojowych, przepływając 31 440 mil morskich. Wykonał 11 ataków torpedowych i trzy artyleryjskie, zaś zweryfikowana lista jego sukcesów to pięć zatopionych statków o łącznym tonażu ok. 8650 BRT, trzy zatopione promy desantowe oraz jeden uszkodzony statek o tonażu 8257 BRT.
Jednostki przeciwnika zatopione lub uszkodzone przez ORP „Dzik”:
W służbie pod biało-czerwoną banderą okrętem dowodzili następujący oficerowie:
W służbie Danii.
W 1946 roku do Wielkiej Brytanii udała się misja oficerów duńskiej marynarki wojennej, mająca obsadzić trzy okręty podwodne. Jednym z nich był dawny „Dzik”. W październiku przekazane jednostki przepłynęły do Danii, gdzie zostały przygotowane do przejęcia przez nowych właścicieli. W lipcu następnego roku na okręcie podniesiono duńską banderę, nadając mu nazwę U1. Koszt trzyletniej dzierżawy ustalono na 13 500 funtów, 10% kwoty, na którą wyceniono okręt w 1946 roku. U1 (od 1950 roku „Springeren”) służył głównie do celów szkoleniowych. Po wejściu Danii do NATO otrzymał numer taktyczny S-321. Odbył szereg rejsów, także zagranicznych, odwiedzając porty szwedzkie, norweskie, brytyjskie i holenderskie. W latach 1953–1954 został wyposażony w chrapy. Służył w Danii do października 1957 roku, kiedy został ostatecznie zwrócony Brytyjczykom i zezłomowany w bazie Royal Navy w Faslane w roku następnym.
Tradycja nazwy ORP „Dzik” w Marynarce Wojennej.
W okresie powojennym nazwę „Dzik” nosiły jeszcze dwa kolejne okręty:

</doc>
<doc id="164635" url="https://pl.wikipedia.org/wiki?curid=164635" title="Lanca">
Lanca

Lanca (z – włócznia) – lekka broń drzewcowa formacji kawaleryjskich: ułanów, szwoleżerów, lansjerów.
Budowa.
Długość ok. 2,6-2,9 m (wyjątkowo powyżej 3 m), stosunkowo lekkie drzewce zakończone wąskim grotem o długości kilkunastu-dwudziestu kilku cm, z podobnej długości lub nieco dłuższymi wąsami stanowiącymi jego przedłużenie i ochronę drzewca. Tylec zakończony okuciem i strzemiączkiem (do zaczepiania o nogę jeźdźca). Pod grotem zwykle przymocowany proporczyk. Doskonale wyważona, posiadała w środku ciężkości rękojeść oraz temblak służący zawieszaniu lancy na ramieniu i zabezpieczający przed wypuszczeniem podczas walki.
Typowa dawna lanca polska wykonana była z jesionowego drzewa impregnowanego smołą.
Jej lekkość i wyważenie umożliwiały zręcznemu i wyszkolonemu kawalerzyście niezwykle szybkie operowanie bronią (możliwe było operowanie dwoma palcami). Lanca miała uniwersalne zastosowanie, zarówno podczas przełamującej szarży, jak i w indywidualnych pojedynkach w ścisku bitewnym, we wszystkich kierunkach, praktycznie w każdych warunkach terenowych, przeciw każdemu przeciwnikowi, czy to uzbrojonemu w broń białą czy palną. Specyficzną szermierkę nazywano „sztuką robienia lancą”.
Późniejsze lance były niejednokrotnie – szczególnie w obcych armiach – wykonane z różnych materiałów, jak np. stalowe rurki czy bambus. Istniały również tendencje do zwiększania ciężaru i długości – w przekonaniu, że zabieg ten zwiększy skuteczność broni, co jak się wydaje nie było dobrym rozwiązaniem, zważywszy ze siła lancy tkwiła od początku i przede wszystkim w jej lekkości i łatwości operowania. Występowały również różne modyfikacje konstrukcyjne lanc, jak lanco-pistolety czy lance-przecinaki.
Lance w Ludowym Wojsku Polskim pochodziły z przedwojennych zasobów WP. Były to stare egzemplarze z czasów pierwszej wojny światowej, wzorowane na typie francuskim i wykonane ze stalowej rurki średnicy ok. 25 mm. Lanca składała się z trójkątnego lub czworokątnego grota stalowego o długości 13 mm, pod nim znajdował się krążek o średnicy 20 mm z otworem do przewleczenia troku proporczyka. W odległości 1500 mm poniżej krążka mieściło się jarzmo zaopatrzone w nieruchome strzemionko i kółko do skórzanego temblaka. Bezpośrednio pod jarzmem i 480 mm poniżej znajdowały się 2 krążki o średnicy ok. 30 mm. Odcinek lancy między tymi krążkami obszyty był skórą. Poniżej był odcinek długości 700 mm zakończony krążkiem o średnicy 45 mm, zwężający się ku dołowi. Na końcu mieścił się zaokrąglony tylec przeznaczony do wbijania w ziemię. Całkowita długość lancy wynosiła 2940 mm.
Nieetatowo występował też inny rodzaj krótszej lancy. wytwarzanej przez warsztaty rękodzielnicze. Sporządzone były z rurki stalowej średnicy ok. 25 mm. Lanca składała się z czworokątnego grota stalowego, pod nim mieścił się krążek o średnicy 38 mm, dalej ku dołowi znajdowały się 860 mm odcinek rurki i jarzmo: z jednej strony kształtu krążka, z drugiej zaopatrzone w strzemiączko ze sworzniem. Na sworzniu zawieszony był skórzany temblak z podwójnie złożonego brązowego rzemienia z nałożoną skuwką. Poniżej jarzma znajdował się krążek o średnicy ok. 38 mm, między jarzmem a krążkiem wykonany był uchwyt długości 320 mm. Uchwyt został obszyty brązową, gładką skórą i kończył się w sąsiedztwie jarzma i krążka paskami skórzanej plecionki. Poniżej dolnego krążka mieścił się dolny fragment o długości 910 mm, zakończony zwężonym tylcem ze stępionym ostrzem. W odległości ok. 100 mm nad tylcem znajdowała się rzemienna pętla do wprowadzenia nogi jeźdźca.
Historia lancy w Polsce.
Ewolucję tej broni można obserwować od XVI wieku, kiedy to w lżejszych formacjach kawaleryjskich zaczęły pojawiać się krótsze i lżejsze niż kopia odmiany broni drzewcowej. Taką bronią była od ok. połowy XVI w. tzw. rohatyna, długa na ok. 5 stóp, przeznaczona zarówno do pchnięcia, jak i do rzucania. W tę broń (bądź podobną, co do wymiarów i sposobu użycia) uzbrojone były początkowo roty strzelcze, a potem chorągwie kozackie.
Dalszy rozwój nastąpił w pierwszych dziesięcioleciach XVIII wieku – w czasach panowania dynastii saskiej, kiedy to lekkie formacje kawaleryjskie pochodzące z terenów Rzeczypospolitej brały udział w licznych konfliktach (III wojna północna, wojna siedmioletnia). Wtedy po raz pierwszy ich ekwipunek i sposób walki został zauważony, a następnie skopiowany przez Prusaków. Wtedy najprawdopodobniej użyto po raz pierwszy szerzej nazw 'ułani' i 'lanca', przy czym ten ostatni termin używany był przez cudzoziemców, a następnie spolszczony, podczas gdy najpopularniejszą nazwą rodzimą tej broni była wówczas dzida.
Lanca przyjęta została oficjalnie do uzbrojenia wojska Rzeczypospolitej w wyniku reform Sejmu Czteroletniego, kiedy to zlikwidowano husarię i wprowadzono Kawalerię Narodową. Z uwagi na wielki opór i kontrowersyjność tego posunięcia przyjęto specyficzny kompromis, w wyniku którego wprowadzono nową broń pod nazwą 'kopii', choć budową ani sposobem użycia nie przypominała ani kopii rycerzy średniowiecznych, ani husarskich.
Po upadku Rzeczypospolitej lanca pojawia się ponownie w Legii Nadwiślańskiej pod nazwą proporca. Formacja ta stała się podczas wojen napoleońskich wzorem dla wszystkich armii uczestniczących w konfliktach tej epoki oraz później – zarówno jeśli chodzi o samą broń, jak i umundurowanie, sposoby walki czy regulaminy.
Lance były jedną z podstawowych broni używanych przez polskich ułanów w czasie powstania styczniowego. Używane wtedy lance były kiepskiej jakości, bo jako grotów używano czasem zębów od bron. Mimo to czasem udawało się odnieść zwycięstwa, czego przykładem jest szarża pod Salichą. 
Po odzyskaniu przez Polskę niepodległości przywrócono lancę w Wojsku Polskim. Była to broń oparta na wzorach francuskich i niemieckich (o długości odpowiednio 297 i 319 cm), o konstrukcji opartej na stalowej rurce. Z obowiązkowego wyposażenia ułanów lance wycofano już w połowie lat 30.. Wykorzystywane były przede wszystkim dla celów reprezentacyjnych. W lance wyposażeni byli kawalerzyści pierwszego szeregu każdej sekcji. Ponadto broń tę zachowano dlatego, że użycie jej w szkoleniu jeźdźca i konia było doskonałym i wszechstronnym treningiem. Podobnie jak używanie szabli do cięcia łóz, także ćwiczenie trafiania lancami do pierścienia było treningiem i sprawdzianem umiejętności jeździeckich.
Według niektórych źródeł lance były sporadycznie używane przez polską kawalerię w kampanii wrześniowej – przy czym należy zauważyć, że istnieją sprzeczne opinie co do jej użycia bojowego. Po II wojnie światowej historia lancy w formacjach bojowych zakończyła się.
W Ludowym Wojsku Polskim wykorzystywane były w 1 Samodzielnej Brygadzie Kawalerii, a potem w 1 Warszawskiej Dywizji kawalerii w czasie oficjalnych wystąpień. Po wojnie używał ich szwadron reprezentacyjny WP. Lance te pochodziły z przedwojennych zasobów WP. Były to stare egzemplarze z czasów pierwszej wojny światowej, wzorowane na typie francuskim i wykonane ze stalowej rurki średnicy ok. 25 mm. Proporczyk przywiązywano do tego typu lancy trzema trokami: trok górny na grocie tuż nad górnym pierścieniem.

</doc>
<doc id="164639" url="https://pl.wikipedia.org/wiki?curid=164639" title="LabVIEW">
LabVIEW

LabVIEW (akronim nazwy ang. "Laboratory Virtual Instrument Engineering Workbench") – graficzne środowisko programistyczne stworzone przez National Instruments. Używany w nim graficzny język programowania nosi nazwę „G”.
LabVIEW często jest wykorzystywane w ośrodkach badawczych (m.in. CERN i NASA), przy testach w przemyśle oraz wszędzie tam, gdzie wykonuje się pomiary i analizę pobieranych danych.
Historia.
Pierwsza wersja LabVIEW powstała w 1986 roku i była przeznaczona do komputerów Macintosh. Dopiero w 1992 pojawiły się wersja dla systemów Sun oraz Windows. Rok później LabVIEW było już rozwijane równolegle dla wielu platform.
Obecnie istnieją wersje LabVIEW na systemy operacyjne Windows, Unix, Linux, oraz Mac OS, a od wersji LabVIEW 2009 także wersje z architekturą 32 i 64-bitową.
Charakterystyka.
Środowisko to od początku prezentowało odmienne podejście do sposobu tworzenia programu. Tworzenie programu polega w nim na łączeniu różnych graficznych ikon, z których każda odpowiada za wykonywanie różnych funkcji.
Wykonywanie programu nie jest w tym przypadku realizowane poprzez wykonywanie poszczególnych linii kodu, ponieważ takowe nie występują. Program składa się z połączonych ze sobą ikon, a wykonywanie programu determinuje przepływ danych pomiędzy tymi ikonami. Każda funkcja (w postaci odpowiedniej ikony) posiada odpowiednie połączenia na wejściu odpowiadające za wprowadzanie danych wejściowych do funkcji oraz połączenia na wyjściu, którymi są wyprowadzane dane wyjściowe z funkcji. Właśnie taki przepływ informacji powoduje, iż operacje i funkcje są wykonywane w odpowiedniej kolejności.
Autorzy środowiska przeznaczyli je od samego początku dla inżynierów i naukowców, którzy właśnie w ten sposób rozwiązują problemy. Dlatego też uznali, że właśnie takie podejście do programowania będzie najbardziej naturalne dla osób, które będą używały LabVIEW.
Środowisko to posiada wiele funkcji wbudowanych i przeznaczonych do komunikacji z wieloma urządzeniami za pomocą wielu różnych interfejsów (GPIB, RS-232, IrDA, Bluetooth, Ethernet itd.). LabVIEW udostępnia również ponad 400 różnych funkcji matematycznych, funkcje do przedstawiania danych. itd.

</doc>
<doc id="164640" url="https://pl.wikipedia.org/wiki?curid=164640" title="Labview">
Labview



</doc>
<doc id="164649" url="https://pl.wikipedia.org/wiki?curid=164649" title="Charlie Sheen">
Charlie Sheen

Charlie Sheen, właściwie Carlos Irwin Estévez (ur. 3 września 1965 w Nowym Jorku) – amerykański aktor filmowy i telewizyjny, reżyser, producent filmowy, scenarzysta, autor tekstów.
23 września 1994 otrzymał gwiazdę w Alei Gwiazd w Los Angeles znajdującą się przy 7021 Hollywood Boulevard.
Życiorys.
Wczesne lata.
Urodził się w Nowym Jorku jako trzeci syn z czworga dzieci aktora Martina Sheena i artystki Janet Templeton. Ma dwóch starszych braci Emilio Estéveza (ur. 12 maja 1962), Ramóna Estéveza Jr. (ur. 3 sierpnia 1963) i młodszą siostrę Renée Pilar Estévez (ur. 2 sierpnia 1967).
Mając osiem lat trafił na ekran w filmie "Badlands" (1973) u boku ojca, z którym ponownie pojawił się na małym ekranie jako dziewięciolatek w dramacie telewizyjnym NBC "Egzekucja szeregowego Slovika" ("The Execution of Private Slovik", 1974). Uczęszczał do szkoły średniej Chaminade-Julienne High School w Dayton, w stanie Ohio, gdzie odnosił sportowe sukcesy w drużynie baseballowej jako miotacz (pitcher) i łącznik (shortstop). Ukończył także Santa Monica High School w Santa Monica.
Kariera.
Karierę na dużym ekranie rozpoczął od udziału w dramacie sensacyjnym "Czerwony świt" ("Red Dawn", 1984) z Patrickiem Swayze. Zebrał dobre recenzje w roli młodocianego przestępcy w realistycznym filmie kryminalnym "Chłopcy z sąsiedztwa" ("The Boys Next Door", 1985) z Maxwellem Caulfieldem oraz jako Cappie w melodramacie komediowym "Lucas" (1986).
Trwałą pozycję w kinie amerykańskim zapewniła mu kreacja szeregowego Chrisa Taylora, idealisty i pragmatyka, nieco naiwnego, choć pojętnego ochotnika na wojnie wietnamskiej w sensacyjnym dramacie wojennym Olivera Stone’a "Pluton" ("Platoon", 1986). Stworzył postać młodego maklera giełdowego, zafascynowanego rekinem finansjery, w kryminalnym filmie Olivera Stone’a "Wall Street" (1987). Początkowo Stone widział Sheena w głównej roli w swoim nowym filmie "Urodzony 4 lipca" (1989), ale ostatecznie zaangażował Toma Cruise’a.
Za rolę Richarda 'Dicka' Brewera w westernie "Młode strzelby" ("Young Guns", 1988) odebrał wraz z całą obsadą filmu w Oklahoma City w stanie Oklahoma nagrodę Brązowego Kowboja.
Zagrał potem porucznika oddziału specjalnego w filmie "Komando FOKI" ("Navy Seals", 1990) z Michaelem Biehnem, młodego policjanta Davida Ackermana w sensacyjnym dramacie Clinta Eastwooda "Żółtodziób" ("The Rookie", 1990), niezrównoważonego pilota myśliwca podporucznika Toppera Harleya w komedii "Hot Shots!" (1991) i jej sequelu "Hot Shots! 2" ("Hot Shots! Part Deux", 1993) oraz wystąpił w filmie "Pościg" ("The Chase", 1994) jako Jack.
Pojawił się w jednym z odcinków sitcomu NBC "Przyjaciele" ("Friends", 1996) jako Ryan. Rola Charliego Crawforda w sitcomie ABC "Spin City" (2000−2002) została uhonorowana Złotym Globem. Za postać Charliego Harpera w sitcomie CBS "Dwóch i pół" ("Two and a Half Men", 2003–2010) był dwukrotnie nominowany do nagrody Emmy (2005–2007) i dwukrotnie do nagrody Złotego Globu (2005−2006).
W filmie Roberta Rodrigueza "Maczeta zabija" ("Machete Kills", 2013) wcielił się w postać prezydenta USA Rathcocka.
Za występ z Lindsay Lohan w komedii "Straszny film 5" ("Scary Movie 5", 2013) był nominowany do Złotej Maliny w kategorii „Najgorsze ekranowe Combo”.
Życie prywatne.
Spotykał się z Robin Wright (1981), sympatią z liceum Paulą Profitt (1983–1985), z którą ma córkę Cassandrę (ur. 12 grudnia 1984), modelką Valerie Barnes (1986), Dolly Fox (1985–1987), Kelly Preston (1988–1990), którą niechcący postrzelił w ramię, gwiazdą filmów „dla dorosłych” Ginger Lynn (1990–1996), aktorką porno Brittany Ashland (1996) i Brooke Wolofsky (2006).
21 grudnia 1996 został aresztowany za napaść w swoim domu w Agoura na kobietę, którą wywrócił na podłogę (Brittany Ashland). 22 maja 1998 został aresztowany za prowadzenie samochodu pod wpływem alkoholu i narkotyków. Poddał się leczeniu odwykowemu.
Był trzykrotnie żonaty; z modelką Donna Peele (od 3 września 1995 do 19 listopada 1996), Denise Richards (od 15 czerwca 2002 do 17 listopada 2006), z którą ma dwie córki – Sam (ur. 9 marca 2004) i Lolę Rose (ur. 1 czerwca 2005) oraz z Brooke Mueller (znaną też jako Brooke Allen) aktorką i pośredniczką w handlu nieruchomościami – od 30 maja 2008, z tego związku ma bliźnięta Boba i Maxa, urodzone 14 marca 2009.
25 grudnia 2009 podczas pobytu w Aspen został oskarżony o przemoc domową przeciw swojej żonie Brooke Mueller. Zwolniony za kaucją 8,5 tys. USD stawił się w sądzie 8 lutego 2010. Orzeczono w stosunku do niego karę 30 dni pobytu w centrum rehabilitacyjnym, 30 dni probacji (w tym czasie był instruktorem teatralnym w Aspen) i 36 godzin terapii u psychologa. Para rozstała się definitywnie 2 maja 2011.
26 października 2010 roku był zaangażowany w skandal, gdy w pokoju Plaza Hotel w Nowym Jorku spowodował szkody wartości 7 tys. dolarów, a policja znalazła zamkniętą w łazience aktorkę pornograficzną Capri Anderson (właściwie Christina Walsh), która twierdziła, że Sheen uciekł. W listopadzie 2010 roku, Sheen pozwał ją za wymuszenia 1 mln dol. za milczenie. Następnie Anderson udzieliła ekskluzywnego wywiadu dla ABC News, stwierdzając, że Sheen był pijany i groził, że ją zabije.
W listopadzie 2015 podczas programu "Today", Sheen poinformował, że jest nosicielem wirusa zespołu nabytego braku odporności (HIV). Przyznał, że zdecydował się ujawnić prawdę m.in. dlatego, że był szantażowany przez osoby, którym pozwolił zbliżyć się do siebie, bo zaspokajały jego zachcianki. Jego kochanką była także aktorka pornograficzna Cassandra Cruz, która ujawniła, że w 2012 roku z Sheenem odbyła „niezabezpieczony akt seksualny” i nie uprzedził jej, że jest nosicielem HIV.
W marcu 2018 amerykański tygodnik „National Enquirer” podał informację, że podczas zdjęć do filmu "Lucas" (1986) 19-letni wówczas Charlie Sheen dopuścił się gwałtu na 13-letnim Corey'u Haimie. Szczegóły zajścia opisał tygodnikowi Dominick Brascia, były aktor i bliski przyjaciel Haima.

</doc>
<doc id="164651" url="https://pl.wikipedia.org/wiki?curid=164651" title="Lofoty">
Lofoty

Lofoty (norw. "Lofoten") – archipelag na Morzu Norweskim u północno-zachodnich wybrzeży Norwegii, ciągnący się na długości 112 km od maleńkiej wysepki Røst na południu po wąską cieśninę Raftsundet, oddzielającą go od archipelagu Vesterålen. Od stałego lądu oddzielony cieśniną Vestfjorden.
Charakterystyka.
Górzyste ukształtowanie powierzchni (maks. wysokość 1146 m n.p.m.), linia brzegowa silnie rozwinięta. Klimat umiarkowany chłodny, wybitnie morski; łagodzący wpływ Prądu Zatokowego. Średnia temperatura stycznia i lutego -1 °C, lipca i sierpnia 12 °C. Od 27 maja do 17 lipca panuje tu dzień polarny i słońce nawet na chwilę nie kryje się za horyzontem. Zimą zdarzają się silne sztormy. Wokół wysp występuje zjawisko wiru wodnego, tzw. Maelstrom.
Archipelag jest zbudowany ze skał pochodzenia wulkanicznego i metamorficznego, których wiek ocenia się na 3 miliardy lat (jedne z najstarszych na świecie). Skalne masywy, wystające z morza, mają strome, wysokie na kilkaset metrów ściany, ostro zarysowane wierzchołki i postrzępione granie. Pomiędzy nie wcinają się krótkie, wąskie i malownicze fiordy.
Łączna powierzchnia wysp 1 227 km²; największe z nich to: Austvågøy (526,7 km²), Vestvågøy (411,1 km²), Moskenesøya (185,9 km²), Flakstadøya (109,8 km²), Gimsøya (46,4 km²). Wyspy te połączone są między sobą mostami i podmorskim tunelem. Najwyższe wzniesienie – Higravstinden osiąga 1146 m n.p.m. 
Liczba mieszkańców: ok. 24,5 tys. Główna osada i port Svolvær (ok. 5 tys. mieszkańców) znajduje się na wyspie Austvågøy i uzyskała prawa miejskie w 1996. Znajduje się tu również miejscowość Å o jednej z najkrótszych nazw geograficznych na świecie.
Tradycyjnym źródłem utrzymania mieszkańców jest rybołówstwo i przetwórstwo ryb, zwłaszcza dorszy (główny okres połowowy trwa w lutym i marcu), rolnictwo (uprawa zbóż i ziemniaków, mleczarstwo), turystyka (ok. 200 tys. odwiedzających rocznie). Drewniane domy mieszkańców ("rorbuer") zbudowane są na skalnych półkach lub na palach wbitych w podłoże.
Archipelag Lofoty jest spornym punktem w konflikcie pomiędzy grupami norweskich ekologów a przedstawicielami przemysłu naftowego, którzy chcą rozpocząć proces poszukiwań nowych złóż ropy na obszarze wysp. W marcu 2011 norweski rząd postanowił wstrzymać się z wydobyciem, co najmniej do czasu kolejnych wyborów parlamentarnych w 2013 roku.
Etymologia.
Lofoten (Staronordyjski: "Lófót") było pierwotną nazwą wyspy Vestvågøya. Pierwsza część to „ló” (ryś) a ostatnia część pochodzi od norweskiego „fótr” (stopa), jako że wyspa swoim kształtem przypomina stopę rysia. (Stara nazwa sąsiedniej wyspy Flakstadøya to "Vargfót", „stopa wilka”, od słowa oznaczającego wilka – "vargr". Zobacz także Ofoten.)
Historia.
Pierwsze ślady osadnictwa sprzed około 8 000 lat. Wyspy zapewniały dobre warunki do życia dzięki bogactwu zwierzyny łownej i ryb. Rolnictwo i ślady stałego osadnictwa pojawiło się około 3.700 lat p.n.e. 
W średniowieczu osadnictwo wikingów. Od tego okresu datuje się również rozwój rybołówstwa na Lofotach (głównie produkcja suszonych i solonych ryb, przede wszystkim dorszy). Od XIV w. stopniowe popadanie w zależność od Norwegii.
Współczesne osadnictwo od połowy XIX wieku. W początkach XX wieku liczba ludności osiągnęła około 20 000. W czasie II wojny światowej miejsce kilku operacji brytyjskich komandosów (m.in. Operacja Claymore i Operacja Anklet). Spłonął i zatonął tam w 1940 roku polski statek „Chrobry”.

</doc>
<doc id="164652" url="https://pl.wikipedia.org/wiki?curid=164652" title="Usługi">
Usługi

Usługi – działalność gospodarcza o charakterze nieprodukcyjnym, stanowiąca trzeci sektor gospodarki. Polega na działaniach podejmowanych w celu dostarczenia określonych korzyści lub zaspokojenia potrzeb.
Usługi w sensie gospodarczym są użytecznym procesem niematerialnym, który wytwarza praca ludzka w procesie produkcji poprzez oddziaływanie na strukturę określonego obiektu. Usługi mogą obejmować czynności niematerialne, jak porada techniczna, reprezentowanie kogoś przed urzędem czy sądem (usługa prawna) lub materialne, jak wykonawstwo konkretnych przedmiotów, np. dokumentów.
Pojęcie.
Termin usługi, wywodzący się z teorii ekonomicznych oznacza wszelkie czynności pożyteczne związane z pracą nieprodukcyjną, w odróżnieniu od czynności prowadzących do produkcji dóbr materialnych. Pogląd przeciwstawiający usługi określane jako działalność o charakterze niematerialnym od aktywności produkcyjnej posiadającej konkretne, materialne skutki czy efekty został przyjęty na gruncie nauk społecznych. W literaturze pojęcie usług społecznych stosuje się zamiennie z pojęciem usług niematerialnych.
Mówiąc o niematerialnym charakterze usług społecznych należy pamiętać o rozgraniczeniu usługi od materialnego narzędzia jej świadczenia (np.: szpital i opieka zdrowotna, szkoła i edukacja). Rozróżnienie to wskazuje na dwa zasadnicze poziomy analizy zjawiska świadczenia i konsumpcji usług społecznych:
Pod pojęciem usług społecznych przyjęło się rozumieć działalność społecznie użyteczną nakierowaną wprost na człowieka, zarówno na jego potrzeby materialne, jak i duchowe. Efektem świadczenia usług społecznych nie są bezpośrednio majątkowe, fizyczne wartości użytkowe. Rezultat tak określonej działalności ma zatem charakter niematerialny i może nim być np.: wiedza, kwalifikacje zawodowe, informacja, porada, przeżycia, poprawa wyglądu, zdrowia, samopoczucia, satysfakcja, odprężenie psychiczne, poczucie bezpieczeństwa.
Podział usług.
Podział usług według Europejskiej Klasyfikacji Działalności:
Według Polskiej Klasyfikacji Wyrobów i Usług usługi dzielą się na:
Geografia usług.
Geografia usług to część geografii społeczno-ekonomicznej, zajmująca się rozmieszczeniem działalności usługowej. Usługi rozpatruje się z punktu ich znaczenia w gospodarce, wpływu na kształtowanie się sieci osadniczej i zaspokojenia potrzeb ludzkich.

</doc>
<doc id="164653" url="https://pl.wikipedia.org/wiki?curid=164653" title="Lofoten">
Lofoten



</doc>
<doc id="164656" url="https://pl.wikipedia.org/wiki?curid=164656" title="Święte rzeki hinduizmu">
Święte rzeki hinduizmu



</doc>
<doc id="164657" url="https://pl.wikipedia.org/wiki?curid=164657" title="Ganga">
Ganga



</doc>
<doc id="164658" url="https://pl.wikipedia.org/wiki?curid=164658" title="Zegar (generator)">
Zegar (generator)

Zegar – układ elektroniczny będący generatorem częstotliwości służącej taktowaniu układów w urządzeniach elektronicznych. Zwykle sygnał zegarowy przybiera postać fali prostokątnej przyjmującej wartości logiczne "0" oraz "1" w ustalonych odstępach czasu zwanych okresem, który jest odwrotnie proporcjonalny do częstotliwości taktowania.
W urządzeniach elektronicznych stosowane są głównie zegary kwarcowe.

</doc>
<doc id="164660" url="https://pl.wikipedia.org/wiki?curid=164660" title="Jamuna">
Jamuna



</doc>
<doc id="164661" url="https://pl.wikipedia.org/wiki?curid=164661" title="Panki (gmina)">
Panki (gmina)

Panki – gmina wiejska położona w północno-zachodniej części województwa śląskiego, w południowo-zachodniej części powiatu kłobuckiego. Kształt gminy zbliżony jest do prostokąta o dłuższej osi północ–południe. W latach 1975–1998 gmina położona była w województwie częstochowskim.
Siedziba gminy to Panki, ul. Tysiąclecia 5.
Położenie.
Obszar gminy Panki położony jest w Podprowincji; Wyżyna Śląsko – Krakowska w makroregionie zwanym Wyżyną Woźnicko – Wieluńską, w obrębie dwóch mezoregionów: Wyżyny Wieluńskiej i Progu (Garbu) Herbskiego. Pod względem hydrograficznym Gmina Panki położona jest w dorzeczu rzeki Liswarty, której dopływem jest rzeka Pankówka, przepływająca przez obszar gminy Panki. Gmina graniczy: od północy z miastem i gminą Krzepice, częściowo z gminą Opatów, od wschodu z gminą Opatów i Wręczyca Wielka, od południa i zachodu z gminą Przystajń.
Struktura powierzchni.
Według danych z roku 2010 gmina Panki ma obszar 54,94 km², w tym:
Gmina stanowi 6,19% powierzchni powiatu.
Demografia.
Dane z 30 czerwca 2004:
Sąsiednie gminy.
Krzepice, Opatów, Przystajń, Wręczyca Wielka

</doc>
<doc id="164662" url="https://pl.wikipedia.org/wiki?curid=164662" title="Jamuna (rzeka)">
Jamuna (rzeka)

Jamuna (dewanagari यमुना नदी, trl. yamunā nadī, ang. "Jamuna", "Jamna") – rzeka w północnej części Indii, główny dopływ Gangesu. Źródła w Himalajach w stanie Uttaranchal, ujście w mieście Allahabad.
W hinduizmie uważana za jedną ze świętych rzek (Saptasindhawa).

</doc>
<doc id="164663" url="https://pl.wikipedia.org/wiki?curid=164663" title="Bramka NOR">
Bramka NOR



</doc>
<doc id="164664" url="https://pl.wikipedia.org/wiki?curid=164664" title="Bramka NAND">
Bramka NAND

Bramka NAND (dysjunkcja) – bramka logiczna, która realizuje funkcję NAND. Znaczenie bramki przedstawia poniższa tablica prawdy: 
Bramki NAND wykorzystywane są – obok bramek NOR – w pamięciach flash. W stosunku do pamięci NOR pamięć NAND ma krótszy czas zapisu i kasowania, większą gęstość upakowania danych, korzystniejszy stosunek kosztu pamięci do jej pojemności oraz dziesięciokrotnie większą wytrzymałość.
Bramki NAND wytwarzane są w technologii CMOS i TTL.
Wyrażanie funkcji boolowskiej w logice NAND.
Jako że bramki logiczne NAND i NOR są tańsze w produkcji niż AND i OR, a ponadto zapewniają stałość amplitudy sygnału wyjściowego, w faktycznych układach cyfrowych są one stosowane częściej niż „zwykłe” AND i OR.
Korzystając z praw de Morgana, możemy każdą funkcję boolowską przekształcić tak, aby korzystała tylko z bramek NAND.
Negacja (NOT).
Korzystając z jednego z aksjomatów algebry Boole’a:
formula_10
Zapisać możemy równoważnie, że:
formula_11
Co jest negacją zmiennej wejściowej.
W innym zapisie:
formula_12 ⊼ formula_3
Alternatywa (OR).
Skorzystamy tutaj z pierwszego prawa de Morgana, które w ujęciu algebry Boole’a przyjmuje postać:
formula_14
Tak więc podając na wejście bramki NAND zanegowane zmienne wejściowe otrzymujemy alternatywę tych zmiennych, co wyraża poniższe równanie:
formula_15
W innym zapisie:
formula_16 ⊼ formula_17 ⊼ formula_18 ⊼ formula_19 ⊼ formula_20
Koniunkcja (AND).
W przypadku koniunkcji jedynym wyjściem jest zanegowanie wyjścia bramki NAND, jako że podwójna negacja zmiennej daje tę samą zmienną.
formula_21
W innym zapisie:
formula_22 ⊼ formula_23 ⊼ formula_20 ⊼ formula_25 ⊼ formula_20
Alternatywa wykluczająca (XOR).
Układ realizujący funkcję XOR z bramek NAND budujemy w oparciu o wyjściowe równanie funkcji XOR wykorzystując przekształcenia pokazane wyżej:
formula_27
W innym zapisie:
formula_28 ⊼ formula_29 ⊼ formula_18 ⊼ formula_19 ⊼ formula_32 ⊼ formula_25 ⊼ formula_34 ⊼ formula_35 ⊼ formula_18 ⊼ formula_19 ⊼ formula_38 ⊼ formula_25 ⊼ formula_34

</doc>
<doc id="164665" url="https://pl.wikipedia.org/wiki?curid=164665" title="Aniołki">
Aniołki

Aniołki (kaszb. "Janiółczi", niem. "Aller Gottes Engel", "Gottes Engel", "Aller Engel") – dzielnica administracyjna w Gdańsku położona na północ od Śródmieścia miasta.
Północna część dzielnicy ma charakter willowy, zaś południową zajmuje kolonia bloków mieszkalnych.
Położenie.
Dzielnica jest położona w centralnej części miasta, wzdłuż Alei Zwycięstwa. Od północy graniczy z Wrzeszczem Górnym i Wrzeszczem Dolnym, od wschodu z Młyniskami, od południa ze Śródmieściem i Siedlcami, od zachodu z Suchaninem. Leży w mezoregionie Pobrzeże Kaszubskie.
Granice dzielnicy.
Granica z Młyniskami jest dość łatwa do zauważenia, gdyż przebiega wzdłuż linii kolejowej od trójstyku ze Śródmieściem na wiadukcie kolejowym do trójstyku z Wrzeszczem w miejscu odejścia linii kolejowej do Nowego Portu od linii kolejowej nr 9 i 250.
Granica z Siedlcami biegnie wzdłuż ulicy Powstańców Warszawskich na odcinku od ulicy Generała Henryka Dąbrowskiego (trójstyk ze Śródmieściem) do Cygańskiej Góry (trójstyk z Suchaninem).
Granica z Suchaninem stanowi przedłużenie granicy z Siedlcami na północ. Biegnie wzdłuż wschodniej jezdni ulicy Cygańska Góra do skrzyżowania z ulicą Smoluchowskiego, gdzie znajduje się trójstyk z Wrzeszczem.
Granica ze Śródmieściem biegnie w większości ulicą Dąbrowskiego. Pozostała część granicy to kładka nad torami oraz fragment ulicy 3 Maja, łączący te fragmenty granicy.
Granica z Wrzeszczem biegnie od trójstyku z Suchaninem fragmentem ulicy Smoluchowskiego (ulica Smoluchowskiego jest w całości zaliczana do Aniołków). Następnie biegnie prosto (ulica Smoluchowskiego skręca w prawo) przez park, po czym odbija również w prawo i tak biegnie do ulicy Traugutta, którą przecina niedaleko zabudowań parafii prawosławnej św. Mikołaja (obiekt ten leży w Aniołkach). Następnie granica przebiega ulicą Traugutta oraz Aleją Zwycięstwa do Opery Bałtyckiej. Od opery granica biegnie Aleją Hallera do linii kolejowej nr 9 i 250 aż do trójstyku z Młyniskami.
Historia.
Nazwa dzielnicy najbardziej prawdopodobnie pochodzi od kościoła św. Michała i Wszystkich Aniołów Bożych, który stał tam, gdzie dziś stoi czołg-pomnik (w 2021 odsłonięto relikty świątyni). Potwierdzają to niemieckie nazwy dzielnicy: "Aller Gottes Engel" lub "Gottes Engel". Historycznie Aniołki należały do dzielnicy Zigankenberg.
W okolicy Bramy Oliwskiej funkcjonował dworzec czołowy Brama Oliwska "(Am Olivaer Tor)", który był stacją końcową doprowadzonej tu w 1870 linii kolejowej ze Szczecina, przez Koszalin i Słupsk. Po rozebraniu miejskich fortyfikacji i budowie Dworca Głównego, stacja została przekształcona na stację towarową.
W 1896, na terenach pocmentarnych dawnego lazaretu pw. Św. Aniołów i przylegającego cmentarza, został założony Park Steffensa. Nazwa pochodzi od gdańszczanina Otto Steffensa. W latach 1946-1995 park nosił imię Marcina Kasprzaka.
19 kwietnia 1911 oddano do użytku kompleks nowego, większego szpitala miejskiego przy ul. Dębinki, wyposażony w 818 łóżek. Szpital został przeniesiony z terenów w obrębie fortyfikacji miejskich i umiejscowiony na ówczesnych terenach podmiejskich.
W 1946 został ustawiony jako pomnik czołg T-34/76, dowodzony przez Juliana Miazgę (wyprodukowany najprawdopodobniej w 1941).
Istotne obiekty, miejsca i zabytki.
Przez dzielnicę w znacznej części przebiega zabytkowa Wielka Aleja, a wzdłuż niej rozciąga się Park Steffensa. W dzielnicy znajdują się także takie obiekty jak:
Pomniki przyrody.
Na terenie dzielnicy rośnie 17 pomników przyrody: (lipa srebrzysta, 2 platany klonolistne, 2 buk zwyczajny odm. czerwonolistnej, 2 buki odmiany zwisającej, brzoza brodawkowata, perełkowiec japoński, lipa drobnolistna, miłorząb dwuklapowy, dąb czerwony, 3 kasztanowce zwyczajne, 1 leszczyna turecka, sosna wejmutka, klon francuski i klon jawor odm. Leopolda). Drzewa w większości rosną w parku Steffensa.
Komunikacja.
Dzielnicę obejmuje komunikacja tramwajowa, autobusowa oraz kolei miejskiej (SKM). 
W części dzielnicy Aniołki obowiązuje strefa płatnego parkowania. Ulice objęte strefą: Chodowieckiego, Dantyszka, Dębinki, Dębowa, Fahrenhite`a, Hoene-Wrońskiego, Kopernika, Orzeszkowej, Skłodowskiej -Curie, Śniadeckich, Smoluchowskiego, Tuwima, Wronia, Zwycięstwa. Postój płatny obowiązuje w dni powszednie od godziny 9 do 15.
Edukacja.
W dzielnicy Aniołki znajdują się następujące jednostki prowadzące działalność edukacyjną:
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="164666" url="https://pl.wikipedia.org/wiki?curid=164666" title="Relaksacja dielektryczna">
Relaksacja dielektryczna

Relaksacja dielektryczna – zanik nierównowagowej polaryzacji ośrodka dielektrycznego po zmianie przyłożonego pola elektrycznego.
W funkcji czasu opisuje się ją funkcją relaksacji zwana też funkcją odpowiedzi dielektrycznej. Opisuje ona zmiany wektora polaryzacji pod wpływem zmiennego w czasie pola elektrycznego.
W funkcji częstotliwości opisuje się ją zespolonymi funkcjami: podatnością dielektryczną lub przenikalnością dielektryczną.
Funkcja relaksacji.
Funkcja odpowiedzi dielektrycznej formula_1 jest zdefiniowana przez równanie
gdzie:
Funkcja ta musi posiadać następujące własności:
Pierwszy warunek oznacza, że polaryzacja nie występuje przed przyłożeniem pola, a drugi, że polaryzacja nie jest trwała i ustępuje po ustąpieniu pola elektrycznego. By opisać całkowitą polaryzację dielektryka formula_8 w dowolnym momencie czasu formula_9 należy uwzględnić całą dotychczasową historię przyłożonego pola elektrycznego:
Jednostką funkcji relaksacji w układzie SI (jednostka pochodna układu SI) jest Herc.
Opis w funkcji częstotliwości.
Przejście do opisu w funkcji częstotliwości.
By przejść od opisu w funkcji czasu do opisu w funkcji częstotliwości, należy wykonać transformację Fouriera wektora polaryzacji w funkcji czasu. Z twierdzenia o transformacji Fouriera splotu otrzymuje się:
gdzie formula_12 oraz formula_13 to wektory polaryzacji i natężenia pola elektrycznego w funkcji częstotliwości, a transformata Fouriera funkcji odpowiedzi dielektrycznej formula_14 nosi nazwę "podatności dielektrycznej"
Właściwości składowych podatności.
Relacja Kramersa-Kroniga.
Z faktu, że są częścią rzeczywista i urojoną transformaty jednej funkcji odpowiedzi dielektrycznej wynika, że części podatności dielektrycznej nie są od siebie niezależne, ale spełniają relację Kramersa-Kroniga, która będzie miała postać:
oraz
Wynika z tego ważny wniosek, że obie składowe podatności nie są od siebie niezależne, ale jedna z nich jednoznacznie określa drugą.
Szczególne typy relaksacji dielektrycznej.
Charakter odpowiedzi relaksacyjnej dielektryka zależy od jego struktury i składu.
Relaksacja Debye’a.
Funkcją odpowiedzi dielektrycznej układu jednakowych nieoddziałujących dipoli jest funkcja wykładnicza:
W domenie częstotliwości relaksacja może być opisywana równaniem Debye’a:
Inne równania relaksacji.
W rzeczywistych dielektrykach procesy relaksacji charakteryzują się dużym skomplikowaniem i do ich opisu często używa się zależności empirycznych. Są to: funkcja KWW (Kohlrauscha-Wattsa-Williamsa), relaksacje Cole'a-Cole'a, Cole'a-Davidsona czy Havriliaka-Negamiego.

</doc>
<doc id="164667" url="https://pl.wikipedia.org/wiki?curid=164667" title="Marshall Kirk McKusick">
Marshall Kirk McKusick

Marshall Kirk McKusick (ur. 19 stycznia 1954) – amerykański programista i informatyk znany ze swej wieloletniej pracy nad systemami Unix z rodziny BSD, począwszy od oryginalnego BSD w latach 80. XX wieku po współczesne FreeBSD.
Od 1990 do 27 czerwca 2004 był prezesem stowarzyszenia USENIX i wciąż zasiada w jego zarządzie. Jest członkiem ACM i IEEE.
Życiorys.
Studiował inżynierię elektryczną na Cornell University, gdzie uzyskał tytuł bakałarza, z kolei tytuły magistra i doktora w dziedzinie informatyki i zarządzania (MBA) zdobył na Uniwersytecie Kalifornijskim w Berkeley, gdzie był członkiem Computer Systems Research Group (CSRG) grupy zajmującej się rozwojem i wydawaniem systemów 4.3BSD i 4.4BSD.
Szczególnie interesował się systemem pamięci wirtualnej i systemem plików.
Jego ideą jest, aby pewnego dnia oba te systemy zostały połączone.
W czasie pracy na Berkeley stworzył implementację systemu plików znanego jako BSD "Fast File System" (FFS). Później opracował rozszerzenie do FFS znane jako "soft updates", będące nowym podejściem do zapewnienia integralności systemu plików po nagłym wyłączeniu systemu. Jest także współautorem nowszej wersji UFS, znanej jako UFS2. Wprowadził do niego funkcje "filesystem snapshot" oraz działającego w tle procesu "fsck", które zostały zintegrowane z "soft updates".
Jest jednym z głównych autorów serii książek poświęconych architekturze systemów BSD, które wywarły wielki wpływ na popularyzację tej gałęzi systemów Unix oraz rozwój jego derywatów. Te wykorzystywane m.in. w szkolnictwie akademickim książki znane są jako wysokiej jakości opracowania z dziedziny informatyki. Pierwsze wydania z serii nazywano popularnie "daemon book" ze względu na znajdującego się na okładce "BSD Daemona", maskotkę systemów z rodziny BSD. McKusick jest jego pomysłodawcą i właścicielem praw autorskich do tego wizerunku.
Życie prywatne.
Od lat mieszka w Berkeley w Kalifornii ze swoim wieloletnim partnerem Erykiem Allmanem. Znany jest ze swej kolekcjonerskiej pasji do win.

</doc>
<doc id="164669" url="https://pl.wikipedia.org/wiki?curid=164669" title="Relaksacja Debye’a">
Relaksacja Debye’a

Relaksacja Debye’a – modelowy rodzaj relaksacji dielektrycznej, odpowiedni dla populacji jednakowych, idealnych, nieoddziałujących dipoli.
W funkcji czasu opisuje się ją zanikiem eksponencjalnym, a w funkcji częstotliwości – zespoloną podatnością lub przenikalnością dielektryczną.
Nazwa pochodzi od nazwiska holenderskiego fizyka Petera Debye’a, który sformułował model relaksacji dielektrycznej, za co między innymi otrzymał w 1936 r. nagrodę Nobla w dziedzinie chemii.
Opis w funkcji czasu.
Założeniem modelu relaksacji Debye’a jest, że liczba relaksujących (przechodzących do stanu podstawowego) dipoli jest proporcjonalna do liczby dipoli będących w stanie nierównowagowym, a prawdopodobieństwo relaksacji każdego dipola jest jednakowe:
gdzie:
Mającą wymiar czasu stałą formula_4 nazywa się czasem relaksacji. Po rozdzieleniu zmiennych i scałkowaniu równania otrzymuje się zanikającą eksponencjalnie zależność koncentracji dipoli w stanie nierównowagowym od czasu:
i odpowiadający jej wektor polaryzacji ośrodka:
gdzie:
Przejście do opisu w funkcji częstotliwości.
By przejść do zależności wektora polaryzacji od przyłożonego sinusoidalnego pola elektrycznego w funkcji jego częstotliwości:
należy znaleźć wyrażenie na podatność dielektryczną formula_10. W wyniku otrzymuje się zespoloną wielkość podatności:
gdzie:
Po rozdzieleniu na część rzeczywistą i urojoną:
Część urojona podatności opisuje straty dielektryczne.
Podobne wyrażenia opisują przenikalność dielektryczną ośrodka:
gdzie:

</doc>
<doc id="164670" url="https://pl.wikipedia.org/wiki?curid=164670" title="Iły zastoiskowe">
Iły zastoiskowe



</doc>
<doc id="164671" url="https://pl.wikipedia.org/wiki?curid=164671" title="Iły wstęgowe">
Iły wstęgowe



</doc>
<doc id="164672" url="https://pl.wikipedia.org/wiki?curid=164672" title="Sklerosfera">
Sklerosfera



</doc>
<doc id="164673" url="https://pl.wikipedia.org/wiki?curid=164673" title="Relaksacja Havriliaka-Negamiego">
Relaksacja Havriliaka-Negamiego

Relaksacja Havriliaka-Negamiego – empiryczna modyfikacja modelu relaksacji Debye’a, pozwalająca opisywać asymetrię i szerokość widm przenikalności dielektrycznej dla materiałów rzeczywistych.
W porównaniu do równania Debye’a model ten jest zdefiniowany dwoma dodatkowymi parametrami wykładniczymi:
gdzie:

</doc>
<doc id="164675" url="https://pl.wikipedia.org/wiki?curid=164675" title="Przerzutnik typu RS">
Przerzutnik typu RS

Przerzutnik typu RS – najprostszy rodzaj przerzutnika asynchronicznego. Można go wykonać zarówno z dwóch bramek logicznych NOR lub dwóch bramek logicznych NAND.
Ma on:
Przerzutnik zbudowany na dwóch tranzystorach.
Tablica stanów dla przerzutnika.
Stan w którym oba wejścia są w stanie wysokim jest stanem niedozwolonym. Jest on niezgodny z definicją stanów wyjściowych przerzutnika.
Zasada działania.
Przerzutnik ten jest zbudowany na bazie dwóch kluczy tranzystorowych.
Kiedy na wejście układu podany jest stan niski, wtedy tranzystor nie będzie przewodził. Dlatego gdy wejście układu jest niepodłączone, a wyjście nie jest obciążone, to napięcie wyjściowe jest równe napięciu zasilania.
Dla stanu wysokiego na wejściu (Uwe &gt; 0,7 V) tranzystor wchodzi w nasycenie. Napięcie wyjściowe będzie wtedy równe spadkowi napięcia na tranzystorze. W stanie nasycenia jest on bardzo mały w stosunku do spadku napięcia na rezystorze 330Ω. Wyjście jest wtedy w stanie niskim (Uwy ≈ 0,1V). Ten fragment przerzutnika realizuje funkcję inwertera.
Dwa inwertery składające się na układ przerzutnika są połączone tak, aby wyjście każdego z nich było podane na wejście przeciwnego.
Taki układ ma dwa stany stabilne. To który stan ustali się po włączeniu zasilania zależy od niewielkich różnic w układach inwerterów.
Aby przenieść układ do drugiego stanu ustalonego należy wymusić wysokie lub niskie (w stosunku do UBE w stanie nasycenia) napięcie na bazie jednego z tranzystorów. W tym celu do baz tranzystorów podłącza się sygnały sterujące.
Rezystory 1,5kΩ ograniczają prąd wejściowy, natomiast diody odcinają wejścia A i B, kiedy panuje na nich napięcie niższe, niż napięcie na bazach tranzystorów, dzięki temu stan niski na wejściach A, B nie zmienia stanu przerzutnika.
Stan niski na A i wysoki na B powoduje, że tranzystor T2 przewodzi, wtedy UWY2 jest w stanie niskim oraz UWY1 jest w stanie wysokim. Po zmianie stanu B na niski przerzutnik pozostaje w danym stanie stabilnym.
Podanie stanu wysokiego na oba wejścia sterujące spowoduje, że oba wyjścia będą w stanie niskim, ale po zmianie sygnałów sterujących układ powróci do stanu stabilnego.
Przyjmijmy, że wyjście wy2 odpowiada wyjściu niezanegowanemu, a wy1 wejściu zanegowanemu. Wtedy wejście B wymuszające zero na wyjściu niezanegowanym nazwiemy wejściem resetującym, natomiast wejście A wejściem zapisującym (wymusza stan niski na wejściu zanegowanym).
Przerzutnik zbudowany z dwóch bramek NOR.
Tabela przedstawiająca zależność wyjścia od wejść. formula_3 oznacza stan poprzedni(pamięć). Stan niedozwolony powoduje w praktyce, że na obu wyjściach pojawia się logiczne 0.
Przerzutnik zbudowany z dwóch bramek NAND.
Tabela przedstawiająca zależność wyjścia od wejść. formula_3 oznacza stan poprzedni(pamięć). Stan niedozwolony powoduje w praktyce, że na obu wyjściach pojawia się logiczna 1.

</doc>
<doc id="164679" url="https://pl.wikipedia.org/wiki?curid=164679" title="Olszynka (Gdańsk)">
Olszynka (Gdańsk)

Olszynka (kaszb. "Òlszinka", niem. "Walddorf", "Bürgerwalde") – dzielnica administracyjna Gdańska położona w południowo-wschodniej części miasta.
Położenie.
Administracyjne.
Od wschodu graniczy z Rudnikami, od północy ze Śródmieściem, a od zachodu z dzielnicą Orunia-Św.Wojciech-Lipce. Południowy kraniec dzielnicy jest granicą Gdańska z gminą Pruszcz Gdański.
Wieś należąca do Urzędu Budowlanego terytorium miasta Gdańska położona była w drugiej połowie XVI wieku w województwie pomorskim. Przed II wojną światową Olszynka podzielona była na Olszynkę Małą (niem. "Klein Walddorf") i Olszynkę Wielką (niem. "Gross Walddorf"). 15 sierpnia 1933 roku obie części zostały przyłączone do Gdańska w niezmienionej formie podziału administracyjnego. Podczas wojny obie części Olszynki nazywane były również "Bürgerwalde". Po wojnie ustalono nowy podział administracyjny miasta i obie ich części zostały połączone w jedną o jednolitej nazwie Olszynka.
Geograficzne.
Olszynka leży w całości na Żuławach Gdańskich. Jest to całkowicie nizinny, w niektórych miejscach depresyjny teren. Nie ma tu żadnych naturalnych dominat terenowych. Teren jest poprzecinany licznymi rowami melioracyjnymi.
W najdłuższym południkowo miejscu liczy sobie ok. 4,1 km długości. W najszerszym równoleżnikowo miejscu liczy ok. 3,6 km szerokości.
Od północy Olszynkę ogranicza Opływ Motławy, od zachodu i południa Motława.
Charakterystyka dzielnicy.
Z powodu nizinnego położenia i wiążącego się z tym zagrożenia powodziowego, dzielnica nie została zurbanizowana. Zabudowę stanowią domy wolnostojące oraz altanki przystosowane do funkcji mieszkalnych. Przed 1939 przy ulicy Olszyńskiej dla pracowników kolejowych wybudowano domy z pruskiego muru. Na obszarze dzielnicy znajdują się liczne ogrody działkowe oraz gospodarstwa ogrodnicze. 
Komunikacja.
Komunikacja miejska.
Do dzielnicy docierają autobusy miejskie.
Kolej.
W dzielnicy Olszynka znajduje się towarowa stacja kolejowa Gdańsk Olszynka. Biegnie przez nią ważna towarowa linia kolejowa nr 226, prowadząca do Portu Północnego. Znajduje się na niej most kolejowy nad Motławą.
Przez dzielnicę kursowała niegdyś Gdańska Kolej Dojazdowa, zapewniająca dojazd z Żuław do Gdańska. Znajdowała się tu stacja przeładunkowa Piaski Gdańskie, gdzie dokonywano przeładunku produktów i materiałów z wagonów normalnotorowych na wąskotorowe lub odwrotnie. Kolej przestała funkcjonować w 1973, budynek dworca został zlikwidowany na przełomie 1973/1974.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="164681" url="https://pl.wikipedia.org/wiki?curid=164681" title="Sklepienie przeskokowe">
Sklepienie przeskokowe

Sklepienie przeskokowe (zwane też przerzutowym) - sklepienie, którego konstrukcja polega na przesunięciu podparcia wezgłowia z przesunięciem np. o połowę długości przęsła. W tym przypadku ma postać ciągu pól, bez podziału na poszczególne przęsła. Stosowane były także rozwiązania polegające na podziale kwadratowego lub prostokątnego pola żebrami przekątniowym na trójkąty, dzielone dodatkowo na dwie i trzy tarcze (w sumie siedem tarcz). 
Przykłady zastosowania tego typu sklepień możemy znaleźć we wrocławskim kościele pw. św. Doroty, Wacława i Stanisława, w obejściu archikatedry oliwskiej, w toruńskim ratuszu.

</doc>
<doc id="164682" url="https://pl.wikipedia.org/wiki?curid=164682" title="Help desk">
Help desk



</doc>
<doc id="164683" url="https://pl.wikipedia.org/wiki?curid=164683" title="Eric Allman">
Eric Allman

Eric Allman (ur. 2 września 1955) – amerykański haker i programista, znany przede wszystkim jako twórca programu pocztowego sendmail, programu syslog oraz z rozpowszechnienia stylu formatowania kodu znanego jako "BSD indent style".
Życiorys.
Urodził się w El Cerrito w Kalifornii. Od dzieciństwa chciał zajmować się komputerami. W szkole średniej włamał się do szkolnego mainframe’u. W 1973 rozpoczął studia na Uniwersytecie Kalifornijskim w Berkeley, co zbiegło się w czasie z popularyzacją w środowiskach akademickich systemu operacyjnego Unix. Jako że kod źródłowy Uniksa był dostępny dla pracowników naukowych, szybko pojawiły się ulepszenia i rozszerzenia. Jednym z nich był napisany przez Allmana "delivermail" – program do transportu poczty elektronicznej (MTA) poprzez ARPANET, który w 1981 wyewoluował w "sendmail".
Wkrótce sendmail stał się składową systemu operacyjnego BSD, wersji Uniksa opracowywanej w ramach komputerowego laboratorium Berkeley – CSRG. Od tamtego czasu nieprzerwanie jest najpopularniejszym transporterem poczty elektronicznej w Internecie, mimo bardzo trudnej konfiguracji oraz licznych odkrywanych w nim błędów związanych z bezpieczeństwem. Uważa się, że główną wadą sendmail jest jego monolityczna architektura, utrudniająca zarządzanie kodem programu oraz przyczyniająca się bezpośrednio do powstawania luk bezpieczeństwa. Z tego też względu współczesne transportery poczty tworzone są raczej w konstrukcji modularnej.
W 1998 Allman założył Sendmail Inc., przedsiębiorstwo z siedzibą w Emeryville w Kalifornii zajmujące się komercyjnym rozwojem programu.
Życie prywatne.
Eric Allman mieszka w Berkeley razem ze swoim wieloletnim partnerem Marshallem K. McKusickiem.

</doc>
<doc id="164684" url="https://pl.wikipedia.org/wiki?curid=164684" title="Hrabstwo Edessy">
Hrabstwo Edessy

Hrabstwo Edessy – państwo założone przez krzyżowców podczas I wyprawy krzyżowej na terenie obecnej Turcji i Iraku.
Państwo istniało w latach 1097-1144
Hrabstwo było jedynym łacińskim państwem na Bliskim Wschodzie pozbawionym dostępu do morza. Połowa państwa, w tym stolica Edessa, znajdowała się na wschodnim brzegu Eufratu, na zachodnim brzegu najważniejszym ośrodkiem była twierdza Turbessel.
W roku 1098, Baldwin I z Boulogne odłączył się od sił głównych krzyżowców maszerujących do Antiochii i Jerozolimy, i skierował się przez Królestwo Małej Armenii do Edessy. Tam przekonał władcę Thorosa z Edessy, żeby adoptował go jako syna i spadkobiercę. Thoros należał do greckiego Kościoła prawosławnego i z tego powodu nie był lubiany przez większość ludności należącą do ormiańskiego Kościoła prawosławnego. Wkrótce został zamordowany w tajemniczych okolicznościach i Baldwin I przejął władzę.
W 1100 roku Baldwin I został królem Jerozolimy, gdy zmarł jego brat Godfryd. Hrabstwo Edessy zostało przekazane jego kuzynowi Baldwinowi II z Bourcq. Natomiast Joscelin I z Courtenay objął twierdzę Turbessel, która była ważnym punktem oporu przeciw Turkom seldżuckim.
Hrabstwo dobrze współpracowało z Królestwem Małej Armenii. Pierwsi trzej hrabiowie żenili się z ormiańskimi arystokratkami. Baldwin I po śmierci swojej pierwszej żony w Maras w 1097 roku, poślubił Ardę, wnuczkę ormiańskiego władcy z dynastii Roupenidów Konstantyna I. Baldwin II z Bourcq poślubił Morfię z Melitene (obecnie Malatya w Turcji), córkę Gabriela z Melitene, natomiast Joscelin z Courtenay poślubił córkę Konstantyna.
W roku 1104 Edessa została zaatakowana przez beja Mosulu. Po przegranej bitwie pod Harran Baldwin II i Joscelin I dostali się do niewoli. Do czasu ich wykupienia w 1108 regentem został Tankred. Baldwin był zmuszony do odzyskania władzy siłą i w tym celu sprzymierzył się z lokalnymi wodzami muzułmańskimi (bitwa pod Manbidżu). W 1110 roku ziemie na wschodnim brzegu Eufratu zostały utracone na rzecz Mosulu, jednakże do ataku na stolicę hrabstwa nie doszło. Po śmierci Baldwina I w 1118 Baldwin II został królem Jerozolimy. Edessa została przekazana Joscelinowi I w roku 1119. Joscelin I ponownie dostał się do niewoli w 1122 roku. Próbujący go ratować Baldwin II również został pojmany. Joscelin zbiegł w 1123 i uwolnił Baldiwna II w następnym roku.
W 1131 roku Joscelin I poległ w bitwie i władzę przejął jego syn Joscelin II. W tym czasie bej Zengi zjednoczył Aleppo i Mosul co stanowiło poważne zagrożenie dla Edessy. Joscelin II popadł w konflikt z hrabią Trypolisu, co spowodowało brak wsparcia z jego strony. Zengi rozpoczął oblężenie Edessy w roku 1144 i zdobył ją 24 grudnia tegoż roku. Joscelinowi II pozostały jedynie ziemie na zachodnim brzegu Eufratu. We wrześniu 1146 roku, po śmierci Zengiego, na krótko udało mu się odzyskać miasto. W roku 1150 został schwytany i był więziony w Aleppo aż do śmierci w 1159. Jego żona sprzedała resztę ziem bizantyńskiemu cesarzowi Manuelowi I, ale zostały one podbite przez Nur ad-Dina i sułtana Rumu w ciągu roku.

</doc>
<doc id="164686" url="https://pl.wikipedia.org/wiki?curid=164686" title="Rudniki (Gdańsk)">
Rudniki (Gdańsk)

Rudniki (dawniej: niem. "Bürgerwiesen") – dzielnica administracyjna Gdańska, położona we wschodniej części miasta, nad Martwą Wisłą. Ma charakter przemysłowo-mieszkaniowy. Rada dzielnicy ma swoją siedzibę w hotelu Długie Ogrody (Gdański Dom Turystyczny).
Położenie.
Rudniki są położone pomiędzy Martwą Wisłą i Opływem Motławy, na Żuławach Wiślanych. Przez teren osiedla przepływa kanał Rozwójka.
Na północy poprzez Martwą Wisłę dzielnica graniczy z Wyspą Portową. Od wschodu Rudniki graniczą z gminą wiejską Pruszcz Gdański, a od zachodu z Olszynką i Śródmieściem.
Do dzielnicy Rudniki należą następujące jednostki terytorialne:
Dzielnica głównie przemysłowa; znajduje się w niej Rafineria Gdańska oraz Lotos Kolej, należące do Grupy Lotos S.A.
Transport.
Przez dzielnicę przebiega droga krajowa nr 7, w postaci ul. Elbląskiej. Budowana trasa Sucharskiego przecina ją prostopadle, łącząc Rudniki z Wyspą Portową poprzez Most Jana Pawła II. Po ulicy Elbląskiej kursują autobusy miejskie. Przez dzielnicę przebiega również towarowa linia kolejowa nr 226. Znajduje się tu stacja rozrządowa Lotos Kolej.
Historia.
Początkowo były to łąki miejskie z nadania krzyżackiego. W 1780 patrymonium Gdańska. Osiedle robotnicze. 15 sierpnia 1933 Rudniki zostały przyłączone w granice administracyjne miasta. Należą do okręgu historycznego Niziny.
Rada Dzielnicy.
Kadencji 2019–2024.
W Radzie Dzielnicy zasiada 15 radnych. 

</doc>
<doc id="164687" url="https://pl.wikipedia.org/wiki?curid=164687" title="Zjazd ZHP">
Zjazd ZHP

Zjazd ZHP – najwyższa władza Związku Harcerstwa Polskiego, walne zebranie stowarzyszenia. Obraduje jako zjazd zwykły lub nadzwyczajny. W latach 1920–1964 stosowano nazwę Walny Zjazd ZHP.
Uczestnicy Zjazdu ZHP.
W Zjeździe ZHP biorą udział z głosem decydującym: 
Członkowie ustępujących władz naczelnych biorą udział w Zjeździe ZHP z głosem doradczym.
Delegaci na Zjazd ZHP wybrani w hufcach lub rejonach hufców zachowują ważność mandatów do czasu zwołania następnego zjazdu zwykłego ZHP, mając prawo udziału z głosem decydującym w zjazdach nadzwyczajnych ZHP zwoływanych w trakcie kadencji.

</doc>
<doc id="164688" url="https://pl.wikipedia.org/wiki?curid=164688" title="Synchroniczny przerzutnik typu RS">
Synchroniczny przerzutnik typu RS

Synchroniczny przerzutnik typu RS – przerzutnik będący rozszerzeniem asynchronicznego przerzutnika RS, wyposażony w dodatkowe wejście synchronizujące.
Budowa.
Synchroniczny przerzutnik RS posiada:
Oznaczenia wyjść Q oraz są umowne ponieważ nie zawsze stan wyjścia Q jest przeciwieństwem stanu na wyjściu – w stanie zabronionym na obu wyjściach występuje ten sam stan.
Od zwykłego przerzutnika RS różni się tym, że zmiana stanu wyjść następuje tylko w przypadku aktywnego stanu na wejściu CLK (przerzutnik zachowuje się wtedy jak zwykły przerzutnik RS). Jeśli na wejściu zegarowym jest stan nieaktywny to przerzutnik nie reaguje na zmiany sygnałów na wejściach R oraz S.
Stan aktywny na wejściu CLK zależy od budowy przerzutnika i może nim być:
Przerzutnik z bramek NAND.
Przerzutnik synchroniczny z wejściami prostymi (bez negacji) wyzwalany poziomem może być zbudowany z czterech bramek NAND.
Przerzutnik ten wzbudzany jest podaniem wysokiego stanu na wejście zegarowe E. Działa wtedy tak samo jak przerzutnik RS. Gdy stan na wejściu zegarowym jest niski to stan na wyjściach Q i nie ulega zmianie. Stany przed podaniem impulsu synchronizującego oznacza się w tablicach stanów i wzbudzeń indeksem n, natomiast stany po podaniu tego impulsu oznacza się indeksem n+1.

</doc>
<doc id="164694" url="https://pl.wikipedia.org/wiki?curid=164694" title="Kirke">
Kirke



</doc>
<doc id="164696" url="https://pl.wikipedia.org/wiki?curid=164696" title="Anioł Pański">
Anioł Pański

Anioł Pański () – katolicka modlitwa maryjna, której przedmiotem jest rozważanie zwiastowania Maryi przez anioła Gabriela i wcielenia Jezusa Chrystusa. W zależności od lokalnych zwyczajów odmawiana jest o godz. 6.00, 12.00 i 18.00 przez cały rok z wyjątkiem okresu wielkanocnego, kiedy to należy odmawiać Regina Coeli.
W Watykanie niedzielna modlitwa "Anioł Pański" jest zwyczajowo celebrowana przez papieża i związana jest z krótką katechezą oraz błogosławieństwem.
Historia modlitwy.
Powstanie modlitwy Anioł Pański datuje się na wiek XI-XIV. Modlitwa ta przechodziła różne fazy. W średniowieczu o zmierzchu dzwoniono w naczynia do przechowywania ognia co pokrywało się w czasie z odmawianiem modlitwy „Zdrowaś Maryjo”. Na początku XIII w. Grzegorz IX (1227-41) zarządził, by Pozdrowienie Anielskie odmawiane było rano i wieczorem, zawsze na dźwięk dzwonu. Potwierdził to Synod w Kolonii w roku 1279.
Zwyczaj odmawiania Anioł Pański istniał już w I połowie XIII wieku, propagowany przez zakon franciszkanów. W 1262 r. generał franciszkanów, św. Bonawentura, nakazał członkom tegoż zakonu praktykę trzech Zdrowaś Maryjo rano i wieczorem.
Odmawiali oni tę modlitwę na wieczorny głos dzwonu, którym dawano znak gaszenia ogni we wszystkich obejściach. Tradycja odmawiania tej modlitwy rozpowszechniła się w XVI w. w całym chrześcijaństwie zachodnim. Wówczas Anioł Pański zaczęto odmawiać także rano na cześć Maryi jako „Jutrzenki Porannej”. Zwyczaj odmawiania w południe został wprowadzony w 1456 roku przez papieża Kaliksta III w celu uproszenia u Maryi ratunku dla oblężonego przez Turków Belgradu, który był ostatnią naddunajską twierdzą broniącą drogi do serca Europy. Tradycja tej niedzielnej modlitwy papieża trwa do dzisiaj i gromadzi tysiące wiernych.
Treść modlitwy.
Źródło: sanctus.pl.
W literaturze polskiej.
Pierwsze wzmianki o modlitwie pojawiły się w literaturze polskiej w okresie przełomu romantycznego, m.in. w wierszu "Dzwonek wiejski" Kazimierza Brodzińskiego, w "Panu Tadeuszu" ks. XI Adama Mickiewicza, w "Złotej czaszce", "Księdzu Marku" i "Śnie srebrnym Salomei" Juliusza Słowackiego, w "Mazurze za wołami" Teofila Lenartowicza. Motyw tej modlitwy ma bardziej refleksyjny charakter u Kornela Ujejskiego "Anioł Pański", Henryka Sienkiewicza "Rodzina Połanieckich", "Potop", i Władysława Reymonta "Chłopi". Poeci młodopolscy wykorzystywali ten motyw do uzyskania efektów nastrojowych (m.in. Włodzimierz Perzyński "Anioł Pański", Kazimierz Przerwa-Tetmajer "Anioł Pański", Stanisław Korab-Brzozowski "Anioł Pański"). Motyw dzwonów bijących na Anioł Pański pojawia się też w powieści Poli Gojawiczyńskiej pt. "Stolica".

</doc>
<doc id="164697" url="https://pl.wikipedia.org/wiki?curid=164697" title="Agnieszka Dowbor-Muśnicka">
Agnieszka Dowbor-Muśnicka

Agnieszka Dowbor-Muśnicka ps. "Gusia" (ur. 7 września 1919 w Lusowie, zm. 20 lub 21 czerwca 1940) – córka gen. Józefa Dowbora-Muśnickiego i Agnieszki Korsońskiej.
Ukończyła w 1937 Państwowe Gimnazjum i Liceum im. Generałowej Zamoyskiej. W połowie września 1939 przeniosła się do Warszawy. Działała w czasie okupacji w Organizacji Wojskowej „Wilki”. 25 kwietnia 1940 aresztowano członków grupy osadzając ich w więzieniu na Pawiaku, Agnieszka była wśród aresztowanych, więzionych, torturowanych i w końcu skazanych na śmierć. Znalazła się pośród 362 osób, które w dniach 20/21 czerwca 1940 roku zostały rozstrzelane i pochowane w zbiorowych, bezimiennych mogiłach, w Palmirach. Została upamiętniona symboliczną inskrypcją na grobowcu rodzinnym na cmentarzu w Lusowie. W 2017 ustalono miejsce jej pochówku w Palmirach i zidentyfikowano jej ciało.
Jej siostrą była Janina Lewandowska (1908–1940, ofiara zbrodni katyńskiej).
Upamiętnienie.
19 marca 2020 roku Narodowy Bank Polski wprowadził do obiegu okolicznościową srebrną monetę o nominale 10 zł „Katyń–Palmiry 1940”, upamiętniającą zamordowane siostry: Agnieszkę Dowbor-Muśnicką i Janinę Lewandowską.

</doc>
<doc id="164701" url="https://pl.wikipedia.org/wiki?curid=164701" title="Potencjał czynnościowy">
Potencjał czynnościowy

Potencjał czynnościowy, potencjał iglicowy – przejściowa zmiana potencjału błonowego komórki, związana z przekazywaniem informacji. Bodźcem do powstania potencjału czynnościowego jest zmiana potencjału elektrycznego w środowisku zewnętrznym komórki. Wędrujący potencjał czynnościowy nazywany jest impulsem nerwowym.
Faza depolaryzacji i repolaryzacji potencjału czynnościowego (iglica) trwa nie więcej niż 1 ms i osiąga maksymalnie wartości około +30 mV. Hiperpolaryzacja następcza może trwać kilkadziesiąt milisekund. W trakcie potencjału czynnościowego neurony stają się niepobudliwe, zaś później, podczas hiperpolaryzującego potencjału następczego ich pobudliwość jest zmniejszona. Zjawiska te nazywamy refrakcją bezwzględną i względną. Ze względu na okres refrakcji bezwzględnej oraz refrakcji względnej komórki nerwowe człowieka nie mogą generować potencjałów czynnościowych z dowolną częstotliwością. Jednak w najbardziej sprzyjających okolicznościach częstotliwość potencjałów czynnościowych może dojść do 100 impulsów na sekundę.
Miejscem powstawania potencjału czynnościowego w komórce nerwowej jest wzgórek aksonowy, skąd potencjał iglicowy rozprzestrzenia się po powierzchni błony komórkowej aksonu. Generowaniem potencjałów czynnościowych rządzi zasada „wszystko albo nic”: do zapoczątkowania potencjału czynnościowego niezbędny jest bodziec o intensywności wystarczającej do zdepolaryzowania neuronu powyżej określonej wartości progowej; wszystkie potencjały czynnościowe w danej komórce osiągają tę samą amplitudę.
Przebieg potencjału czynnościowego w komórce nerwowej.
Jeśli dokomórkowe prądy kationów przeważają nad odkomórkowymi, następuje depolaryzacja od poziomu potencjału spoczynkowego (ok. -70 mV) do potencjału krytycznego, czyli progowego (ok. -50 mV). Po osiągnięciu potencjału progowego następuje otwarcie bramkowanych elektrycznie (zależne od napięcia) kanałów przewodzących odkomórkowo kationy potasowe oraz kanałów przewodzących kationy sodowe do wnętrza komórki. Wskutek różnicy stężeń i potencjałów kationy sodowe szybko napływają do wnętrza komórki, niwelując różnicę potencjałów między środowiskiem zewnątrz- i wewnątrzkomórkowym do zera (depolaryzują błonę komórkową). Jest to początek potencjału iglicowego. Ze względu na dużą początkową różnicę stężeń, mimo wyrównania potencjałów, kationy sodowe napływają w dalszym ciągu do wnętrza komórki, powodując odwrotną polaryzację błony, tak zwany nadstrzał, dochodzącą do +35 mV. Następuje to stosunkowo szybko: w ciągu około 2 ms następuje już całkowita inaktywacja kanałów sodowych. Po rozpoczęciu aktywacji sodowej, w odpowiedzi na depolaryzację, następuje aktywacja potasowa, czyli otwarcie kanałów dla odkomórkowego prądu kationów potasowych. Powoduje to zmianę potencjału wnętrza komórki z powrotem na ujemny, czyli repolaryzację. W tym czasie nie jest możliwe ponowne pobudzenie komórki, jest to okres refrakcji bezwzględnej. 
W czasie trwania potencjału iglicowego, a zwłaszcza pod koniec – proporcje kationów po obu stronach błony są odwrócone (Na+ wewnątrz, K+ na zewnątrz komórki). Przez cały czas trwania potencjału czynnościowego aktywna jest pompa sodowo-potasowa oraz inne układy transportujące jony. Poziom aktywności pompy sodowo-potasowej jest uzależniony od, między innymi, stężenia kationów sodowych we wnętrzu komórki. W czasie trwania potencjału iglicowego pompa działa z najwyższą możliwą prędkością. W ciągu kolejnych kilkudziesięciu milisekund przywraca proporcje kationów sodowych i potasowych po obu stronach błony komórkowej. Początkowo jednak błona jest jeszcze w stanie hiperpolaryzacji – różnica potencjałów przekracza wartość spoczynkową. Jest to okres refrakcji względnej, kiedy komórkę da się pobudzić, ale dużo większym bodźcem – ze względu na większą „odległość” od poziomu potencjału krytycznego.
W pewnym stopniu, w różnych tkankach, w opisanych procesach biorą udział również inne jony, głównie chlorkowe (Cl-) oraz wapniowe (Ca2+). 

</doc>
<doc id="164702" url="https://pl.wikipedia.org/wiki?curid=164702" title="Potencjał postsynaptyczny pobudzający">
Potencjał postsynaptyczny pobudzający

Postsynaptyczny potencjał pobudzający (ang. excitatory postsynaptic potential, EPSP) – kierujący w stronę depolaryzacji potencjał stopniowany wywołany bodźcem odebranym zazwyczaj przez dendryty i ciało komórki. Potencjał odebrany w ten sposób przemieszcza się w kierunku strefy wyzwalania neuronu (w interneuronach oraz w neuronach eferentnych jest to wzgórek aksonalny i początkowa część aksonu natomiast w neuronach aferentnych jest to miejsce połączenia dendrytów z aksonem). Nie każdy potencjał typu EPSP wywołuje powstanie potencjału czynnościowego:
Przeciwieństwem postsynaptycznego potencjału pobudzającego jest potencjał postsynaptyczny hamujący który prowadzi do hiperpolaryzacji błony neuronu.

</doc>
<doc id="164706" url="https://pl.wikipedia.org/wiki?curid=164706" title="Prawo ubogich">
Prawo ubogich

Prawo ubogich – pojęcie używane w języku prawniczym na określenie gwarancji (ze strony państwa) świadczeń umożliwiających dostęp do pomocy prawnej dla osób niezamożnych. Konieczność zapewnienia tych świadczeń wynika zarówno z zobowiązań międzynarodowych, w tym z obowiązku zagwarantowania prawa do sądu, wynikającego z art. 6 ust. 3 pkt c Konwencji o ochronie praw człowieka i podstawowych wolności, potwierdzonego w art. 47 Karty praw podstawowych Unii Europejskiej oraz ze standardów wyznaczonych przez Konstytucję Rzeczypospolitej Polskiej.
Według obowiązujących przepisów (cywilnych, karnych i administracyjnych) funkcjonuje instytucja nieodpłatnej pomocy prawnej w procesie sądowym, określana jako pomoc prawna z urzędu, polegająca na możliwości ustanowienia (na wniosek) przez sąd pełnomocnika (obrońcę) z urzędu dla strony czy oskarżonego, którzy nie dysponują środkami finansowymi na opłacenie zastępstwa prawnego (np. w myśl art. 117 kodeksu postępowania cywilnego strona zwolniona przez sąd od kosztów w całości lub części ma prawo zgłosić wniosek o ustanowienie dla niej adwokata lub radcy prawnego).
Uregulowano także kwestię pozaprocesowej pomocy prawnej świadczonej osobom najuboższym (w formie porad prawnych, opinii, pisania pism i innych). Ujęto w odpowiednie ramy organizacyjne tego typu działalności. W ustawie poświęconej dostępowi do nieodpłatnej pomocy prawnej przyznawanej przez państwo osobom fizycznym przewiduje się m.in. udzielanie przez państwo nieodpłatnej pomocy prawnej w postaci podstawowej i kwalifikowanej pomocy prawnej wykonywanej przez osoby zatrudnione w Biurach Pomocy Prawnej.

</doc>
<doc id="164707" url="https://pl.wikipedia.org/wiki?curid=164707" title="Pixies">
Pixies

Pixies – zespół rockowy założony w Bostonie w 1986 roku. Znacznie „wyprzedzał” swój czas. Jego wpływ jest widoczny szczególnie w ostatnich latach, kiedy to w utworach bardzo wielu zespołów indie rockowych można zauważyć inspirację muzyką tego kwartetu. Do fascynacji muzyką Pixies przyznawał się między innymi Kurt Cobain, uznając ją za najważniejszą inspirację dla twórczości Nirvany. Wśród admiratorów zespołu byli także David Bowie, PJ Harvey, U2, The Strokes oraz Radiohead, którego lider Thom Yorke powiedział, że „gdy był w szkole, Pixies zmieniło jego życie”. Charakterystycznymi cechami Pixies są: prosta melodia, melodyjne, popowe refreny, gitarowe zgrzyty, wrzaskliwy/zawodzący wokal Black Francisa, a śpiewny Kim Deal oraz surrealistyczne, pełne niezrozumiałych metafor teksty.
Zespół rozpadł się w 1993, dwa lata po nagraniu "Trompe le Monde". Jego członkowie zaangażowali się w inne projekty. Deal nagrywała z The Breeders, Black rozpoczął solową karierę z zespołem The Catholics, a Joey Santiago grał we własnym zespole The Martinis.
W 2004 roku członkowie zespołu znów zaczęli występować razem na koncertach na całym świecie. Nagrali jedną nową piosenkę "Bam Thwok", a także przeróbkę utworu Warrena Zevona "Ain’t That Pretty At All", umieszczoną na płycie będącej pośmiertnym hołdem dla artysty. W kwietniu 2004 ukazało się retrospektywne DVD "Pixies" oraz płyta z najlepszymi utworami "Wave of Mutilation: The Best of the Pixies".
28 kwietnia 2014, po 13 latach od wydania ostatniego studyjnego krążka, odbyła się premiera nowej studyjnej płyty zespołu "Indie Cindy. "Na płycie znalazło się 12 utworów, z których większość została wcześniej opublikowana na EP1, EP2 i EP3.
Najbardziej znane utwory Pixies to: "Here Comes Your Man", "Where is My Mind", "Monkey Gone To Heaven", "Debaser", "Wave of Mutilation", "Alec Eiffel", "Trompe le Monde", "Hey".
W 2002 roku na płycie "Heathen" David Bowie umieścił cover piosenki "Cactus", co jest swoistym hołdem złożonym zespołowi przez artystę.
13 czerwca 2014 zespół po raz pierwszy wystąpił w Polsce na Orange Warsaw Festival.

</doc>
<doc id="164710" url="https://pl.wikipedia.org/wiki?curid=164710" title="Citlaltépetl">
Citlaltépetl



</doc>
<doc id="164712" url="https://pl.wikipedia.org/wiki?curid=164712" title="Shellac">
Shellac

Shellac – zespół rockowy (trio) założony w 1992 w Evanston w stanie Illinois. Ich muzyka bazuje na twardym brzmieniu basu, gitary i perkusji oraz synchronizacji linii tych instrumentów. Ze względu na kreatywność i oryginalność ich muzyka przypisywana jest do wielu nurtów, od post punk i indie przez noise rock i math rock aż do hardcore. Utwory często zawierają niestandardowo długie jednostajne partie basu/gitary/perkusji. Rekordem jest utwór "Didn't We Deserve a Look at You the Way You Really Are" - trwa ponad 12 minut, a zbudowany jest wokół 4-dźwiękowej frazy basu i czterech uderzeń tom-tomu i hi-hatu. Teksty są pełne cynizmu, wrogości, jednocześnie poczucia humoru (np. "Prayer to God" będący modlitwą do Boga o śmierć żony podmiotu i jej kochanka, "Squirrel Song" traktujący, jak nazwa wskazuje, o wiewiórkach).
Lider, Albini, to również ceniony producent (m.in. płyty Nirvany "In Utero").
Jasne światło na jego osobę jako muzyka rzucił jego pierwszy zespół Big Black. Widać nić zgodności pomiędzy muzyką graną przez BB i Shellaca. Elementem wspólnym jest zimne, metaliczne, precyzyjnie dobrane brzmienie wydobywane z rzadkich gitar Travis Bean (metalowe gryfy podkreślają barwę surowych dźwięków). 
Jeśli chodzi o koncerty, Shellac są nieprzewidywalni. Koncertują gdzie chcą, jak chcą i kiedy chcą. W rzeczywistości, trasy koncertowe to preteksty do urlopów dla członków zespołu (Albini i Weston to inżynierowie dźwiękowi, a Trainer prowadzi bar). Podobnie jest z niektórymi nagraniami, które wydawane są w bardzo ograniczonych nakładach i w zasadzie dostępne tylko w formie cyfrowej. Przykładem może być płyta "The Futurist", z której zespół nie był zadowolony, postanowił więc wydać go tylko dla wąskiego grona przyjaciół wypisanych na okładce.
4 maja 2008 roku wystąpił po raz pierwszy w Polsce, we wrocławskim klubie WZ.

</doc>
<doc id="164714" url="https://pl.wikipedia.org/wiki?curid=164714" title="Seldżucy">
Seldżucy



</doc>
<doc id="164715" url="https://pl.wikipedia.org/wiki?curid=164715" title="Phillips Barbee">
Phillips Barbee



</doc>
<doc id="164716" url="https://pl.wikipedia.org/wiki?curid=164716" title="Finn O'Donnevan">
Finn O'Donnevan



</doc>
<doc id="164718" url="https://pl.wikipedia.org/wiki?curid=164718" title="Wysokie Skałki">
Wysokie Skałki

Wysokie Skałki (, 1049,9 m) – szczyt w Małych Pieninach, położony na granicy polsko-słowackiej i będący najwyższym szczytem całych Pienin i Pienińskiego Pasa Skałkowego.
Opis szczytu.
Dawniej szczyt ten miał również inne, lokalne nazwy: "Pamiarky", "Kiczera". Używana przez tutejszą ludność (Łemków) nazwa "Pamiarky" pochodzi prawdopodobnie od istniejącej tu niegdyś wieży triangulacyjnej, nazwa „Kiczera” od Połoniny Kiczera znajdującej się pod szczytem, na południowo-zachodniej stronie góry. Na mapach turystycznych często używana była też nazwa „Wysoka”. Góra zaliczana jest do Korony Gór Polski. Jej polska część znajduje się w obrębie wsi Jaworki w województwie małopolskim, w powiecie nowotarskim, w gminie miejsko-wiejskiej Szczawnica, słowacka w obrębie wsi Stráňany.
Wysokie Skałki znajdują się w głównym grzbiecie Małych Pienin, pomiędzy szczytem Borsuczyny (939 m), od którego oddzielony jest przełęczą Stachurówki (908 m) i Kapralową Wysoką (935 m), a Wisielakówką (1014 m). Od południa Wysokie Skałki (i w ogóle Pieniny) graniczy z Magurą Spiską (masyw Wietrznego Wierchu), od której oddzielona jest przełęczą Straňanské sedlo (730 m), przez którą przebiega droga krajowa II kategorii nr 543 z Czerwonego Klasztoru do miejscowości Gniazda (na przełęczy krzyż przydrożny).
Szczyt Wysokie Skałki (Wysoka) notowany jest już w starych źródłach historycznych. Prowadzono na nim nawet poszukiwania górnicze i już wtedy wiedziano, że jest najwyższym szczytem Pienin. W dokumencie górniczym z 1739 r. przeczytać możemy: "„Ta góra jest najwyższa między innymi górami i okrągła, na której skała jest jako zamek. Przystęp do niej jest zbyt przykry, zaledwie człek pieszy wniść może.”" Od dawna też była zwiedzana przez turystów. W 1929 r. odnotowano pierwsze wejście zimowe na nartach dokonane przez Mariana Gotkiewicza z towarzyszami.
Geologia i przyroda.
Szczyt zbudowany jest z czerwonych wapieni krynoidowych. Od wschodniej i południowo-wschodniej strony tworzy strome urwiska skalne o wysokości 5–20 m, w kierunku zachodnim na jego grani występuje kilka skalistych garbów oraz wystające skałki: Szurdakowa Skała i Fidrykowa Skała. Na przełęczy Kapralowa Wysoka dawniej znajdowała się polana, obecnie już zarosła lasem. Cała góra porośnięta jest lasem, jedynie sam wierzchołek ma charakter kopuły skalnej wystającej ponad linię świerkowego lasu.
Cały obszar góry jest chroniony prawnie. Południowe zbocza opadające do doliny Horbalowego Potoku leżą na terenie słowackiego Pienińskiego Parku Narodowego, na północno-zachodnim stoku (polska strona) utworzono w 1961 rezerwat przyrody Wysokie Skałki; ochronie podlega niewielki, jedyny istniejący obecnie w Pieninach fragment świerkowego boru górnoreglowego. Na Wysokich Skałkach, a także na znajdujących się na wschód od nich przygranicznych skałkach stwierdzono w 1981 roku występowanie rzadkich w Polsce gatunków roślin – pluskwicy europejskiej i ostrożnia głowacza. W 2016 r. znaleziono gatunki rzadkich mchów podlegających ochronie: zwiślik wiciowy ("Anomodon viticulosus"), dzióbkowiec Zetterstedta ("Eurhynchium angustirete"), gładysz paprociowaty ("Homalia trichomanoides"), torfowiec ostrolistny ("Sphagnum capillifolium"), "Thuidium assimile", a w 2019 rzadki, zagrożony wyginięciem gatunek grzyba koronica ozdobna "Sarcosphaeria coronaria".
Turystyka.
Obydwa te szlaki spotykają się poniżej przełęczy Kapralowa Wysoka. Na szczyt Wysokich Skałek prowadzi z niej ścieżka wiodąca granią Małych Pienin. Ten końcowy odcinek szlaku był przez pewien czas zamknięty, jednak obecnie szczyt jest znów udostępniony do zwiedzania przez turystów. Ścieżka początkowo biegnie lasem i następnie stromym zboczem, miejscami przy pomocy żelaznych, oporęczowanych schodów, prowadzi ostro do góry, osiągając piętro skałkowe. W tym miejscu napotykamy niewielką galerie widokową ubezpieczona stalowymi poręczami. Dalej nieco bardziej skalistym terenem ścieżka doprowadza do kolejnych schodów, które wyprowadzają na skalną kopułę wierzchołka Wysokich Skałek. Na szczycie galeria widokowa ubezpieczona poręczami.
Zabezpieczony barierkami szczyt Wysokich Skałek jest doskonałym punktem widokowym. Roztaczają się stąd imponujące widoki na Tatry, Babią Górę, Pasmo Radziejowej, Magurę Spiską, Góry Lewockie i Pieniny.

</doc>
<doc id="164719" url="https://pl.wikipedia.org/wiki?curid=164719" title="Orłowice">
Orłowice

Orłowice – wieś łańcuchowa w południowo-zachodniej Polsce, położona w województwie dolnośląskim, w powiecie lwóweckim, w gminie Mirsk.
Położenie.
Wieś leży w województwie dolnośląskim, w powiecie lwóweckim, w gminie Mirsk – pomiędzy Mirskiem na północy a Świeradowem-Zdrój na południu. Jest położona w Górach Izerskich u podnóża Grzbietu Kamienickiego oraz na Pogórzu Izerskim, w południowej części Kotliny Mirskiej, na lewym brzegu Kwisy, na wysokości 390-450 m n.p.m.
Podział administracyjny.
W latach 1975–1998 miejscowość położona była w województwie jeleniogórskim.
Gospodarka.
Orłowice w przeszłości stanowiły ośrodek przemysłowy. Funkcjonowała tu fabryka płyt pilśniowych, a także zakład posypki papowej. Po przemianach gospodarczych gospodarka wsi uległa dużym zmianom. Na zachód od wsi, u podnóża Zajęcznika (595 m n.p.m.) znajduje się kopalnia łupka serycytowego “Wyrwa”, natomiast w południowej części funkcjonuje tartak. W październiku 2014 w Orłowicach zarejestrowanych było około 15 firm, głównie z zakresu usług motoryzacyjnych, a także sklepów.
Turystyka, sport i rekreacja.
We wsi znajduje czynny od niedawna dom wczasowy "Izery" (dawny "Gościniec"), w którym znajduje się również restauracja. Na wschód od wsi biegnie z Sępiej Góry do Mirska. Ze wsi, która jest położona u podnóży Gór Izerskich można podziwiać widoki na te góry w stronę Świeradowa-Zdroju. Można zobaczyć takie szczyty górskie jak np. Zajęcznik czy Stóg Izerski.
Na granicy wsi znajduje się boisko założonego w roku 1966 klubu piłki nożnej "Ludowy Związek Sportowy Kwisa Mroczkowice", który w sezonie 2014/2015 grał w B-klasie rozgrywek piłki nożnej.
Komunikacja.
Przez wieś prowadzą dwie drogi wojewódzkie:
Przez wieś przebiega nieczynna linia kolejowa nr 336 Mirsk – Świeradów Zdrój, która została uruchomiona 31 października 1909. We wsi znajduje się przystanek kolejowy Krobica. 12 lutego 1996 przyjechał tu ostatni pociąg osobowy w kierunku Gryfowa Śląskiego.
We wsi znajduje się też przystanek autobusowy, dzięki któremu można z niej dojechać autobusem głównie do pobliskiego Mirska i Świeradowa – Zdroju oraz do Jeleniej Góry.

</doc>
<doc id="164720" url="https://pl.wikipedia.org/wiki?curid=164720" title="Grzegorz Bronowicki">
Grzegorz Bronowicki

Grzegorz Bronowicki (ur. 4 sierpnia 1980 w Jaszczowie) – piłkarz grający na pozycji obrońcy lub pomocnika, reprezentant kraju. Brat Piotra.
Kariera klubowa.
Wychowanek Górnika Łęczna. Dalsza kariera klubowa:
W okresie gry w Lewarcie Lubartów pracował fizycznie w kopalni węgla kamiennego Bogdanka.
Debiut w ekstraklasie: 9 sierpnia 2003 (Górnik Łęczna – Wisła Płock 3:1).
Reprezentacja Polski.
Powołany do kadry na mecz z reprezentacją Litwy w 2006 r., nie wziął w nim udziału wskutek kontuzji doznanej podczas meczu Legii Warszawa z Koroną Kielce. W reprezentacji zadebiutował dopiero 7 października 2006 w zwycięskim 1:0 meczu z Kazachstanem. Reprezentant nr 799. Nie pojechał na Euro 2008 z powodu kontuzji.

</doc>
<doc id="164721" url="https://pl.wikipedia.org/wiki?curid=164721" title="Premierzy Maroka">
Premierzy Maroka



</doc>
<doc id="164724" url="https://pl.wikipedia.org/wiki?curid=164724" title="Florian Kroenke">
Florian Kroenke

Florian Jan Kroenke (ur. 23 kwietnia 1909 w Tarnowie Pałuckim, zm. 18 lipca 2004 w Warszawie) – polski działacz państwowy.
Absolwent Akademii Ekonomicznej w Poznaniu (1933), następnie urzędnik w Starostwie Powiatowym w Wągrowcu, a później w urzędach skarbowych na terenie Wielkopolski; w czasie drugiej wojny światowej referent w niemieckim biurze handlowym. Od 28 marca 1945 (formalnie od 8 kwietnia 1945) do czerwca 1946 był pełnomocnikiem rządu, a następnie starostą powiatowym (lipiec – 15 listopada 1946) w Gorzowie Wielkopolskim. W okresie od 15 listopada 1946 do 14 stycznia 1949 był wicewojewodą poznańskim.
Został odznaczony m.in. Krzyżem Komandorskim Orderu Odrodzenia Polski, otrzymał również honorowe obywatelstwo Gorzowa Wielkopolskiego.

</doc>
<doc id="164725" url="https://pl.wikipedia.org/wiki?curid=164725" title="Premierzy Mozambiku">
Premierzy Mozambiku



</doc>
<doc id="164728" url="https://pl.wikipedia.org/wiki?curid=164728" title="Prezydenci Mozambiku">
Prezydenci Mozambiku



</doc>
<doc id="164731" url="https://pl.wikipedia.org/wiki?curid=164731" title="Kotłów">
Kotłów

Kotłów – wieś w Polsce, w województwie wielkopolskim, w powiecie ostrzeszowskim, w gminie Mikstat. Leży nad Baryczą, około 25 km na południe od Kalisza.
Historia.
Miejscowość historycznie należy do ziemi wieluńskiej oraz pierwotnie związana była z Wielkopolską oraz z Dolnym Śląskiem. Ma metrykę średniowieczną i istnieje od XII wieku. Wymieniona pierwszy raz w dokumencie zapisanym po łacinie w 1203 pod nazwami „Cotlov, Cotlowo”.
Pierwsze historyczne doniesienia o wsi pochodzą z lat 1108 oraz 1148 kiedy kościół miał tu zbudować Piotr Włostowic. Pośrednia wzmianka o kościele w Kotłowie pochodzi z 1203 i związana jest z osobą proboszcza lub kanonika Mikołaja z Kotłowa. W 1266 miejscowość leżała w okręgu kotłowskim, obejmującym 33 wsie, pokrywał się na ogół z późniejszym powiatem ostrzeszowskim.Początkowo wieś należała do króla, później do biskupów wrocławskich. Wsie okręgu kotłowskiego dawały dziesięcinę biskupowi wrocławskiemu. W 1457 król Kazimierz IV Jagiellończyk przekazał Kotłów klasztorowi kanoników regularnych w Kaliszu. W 1564 była wsią królewską i leżała w starostwie grabowskim. Mieszkało w niej 5 kmieci gospodarujących na 5 łanach, którzy płacili czynsz po jednym florenie, 6 groszach oraz w naturze. Zobowiązani byli również do robocizny 2 dni w tygodniu. karczmarz natomiast dawał z roli 26 groszy i odrabiał jeden dzień. We wsi był folwark, 3 młyniki. Gonciarze dawali co 10 kopę do zamku. We wsi znajdują się pozostałości po piecach hutniczych.
W końcu XVI wieku w okresie Rzeczypospolitej Obojga Narodów miejscowość była wsią królewską leżącą w tenucie grabowskiej w powiecie ostrzeszowskim województwa sieradzkiego. W 1634 wieś była siedzibą parafii Kotłów w dekanacie ostrzeszowskim.
Przed 1934 wieś należała do powiatu kępińskiego, w latach 1934–1955 do powiatu ostrowskiego, w latach 1975–1998 do województwa kaliskiego, a w latach 1955–1975 i od 1999 do powiatu ostrzeszowskiego.
We wsi znajduje się rzymskokatolicki kościół Narodzenia Najświętszej Maryi Panny, a także polskokatolicka prokatedra Narodzenia Najświętszej Maryi Panny. Spowodowane jest to mającym miejsce na przełomie lat 60. i 70. XX w. rozłamem, w wyniku którego około 2000 parafian przynależy do parafii polskokatolickiej, natomiast tylko około 700 do parafii rzymskokatolickiej. Powodem rozłamu była osoba ówczesnego wikariusza, Zygmunta Koralewskiego. Część wiernych chciała, by został on następcą zmarłego proboszcza, natomiast władze kościelne skierowały go do jednej z parafii poznańskich. Większa część popierająca wikariusza przeszła wraz z nim do Kościoła polskokatolickiego. Obecnie obie strony przyznają, że było to niepotrzebne. Początkowa niezgoda i nienawiść zmieniły się w pokojowe współżycie sąsiedzkie. Rodziny spotykają się ze sobą i rozmawiają, choć w niedzielę chodzą do różnych kościołów.

</doc>
<doc id="164735" url="https://pl.wikipedia.org/wiki?curid=164735" title="Zdrowaś Maryjo">
Zdrowaś Maryjo

Zdrowaś Maryjo (łac. "Ave Maria"), także Zdrowaś Mario lub Pozdrowienie anielskie – modlitwa chrześcijańska za wstawiennictwem Maryi, Matki Jezusa, oddająca cześć jej (wraz z prośbą o modlitwę wstawienniczą) i Jezusowi.
Użycie.
Uznawana przez Kościół katolicki i Cerkiew prawosławną. Praktykowana jest również w niektórych kościołach anglikańskich. Nie uznają jej protestanci (którzy zgodnie z zasadą Solus Christus odrzucają kult maryjny) oraz Świadkowie Jehowy.
Struktura.
Składa się z trzech części. Najstarsze dwie to cytaty z Nowego Testamentu: słowa archanioła Gabriela, wypowiedziane w czasie Zwiastowania ("Łk 1,28") oraz słowa św. Elżbiety, skierowane do Maryi w czasie Nawiedzenia ("Łk 1,42"). Przez wiele wieków modlitwa "Zdrowaś, Maryjo" była dokładnym powtórzeniem ewangelicznego pozdrowienia Gabriela i Elżbiety. W XIII wieku zaczęto dodawać do dwóch fraz biblijnych imię "Jezus" – w ten sposób imię Jezusa stało się centrum modlitwy.
Trzecia część modlitwy powstała dopiero w XIV wieku, kiedy w Europie panowała dżuma. W słowach modlitwy pozostał ślad grozy tamtych dni: "teraz i w godzinę śmierci naszej". Papież Pius V kazał w 1566 roku umieścić dodatkowe słowa modlitwy w brewiarzu rzymskim, przez co uczynił ją oficjalną modlitwą Kościoła.
Pozdrowienie Anielskie jest więc w kategorii tekstualnej zapisem pierwszych wydarzeń związanych z inauguracją religii chrześcijańskiej, tj. pojawienia się Chrystusa-Zbawiciela, a w obrębie tradycji rozwoju form religijności – jedną z części pacierza, modlitwy Anioł Pański oraz modlitwy różańcowej.
Historia.
Najstarszy zapis modlitwy Zdrowaś Mario w języku polskim zachował się w Statutach Wacława, Księcia Legnickiego z roku 1412. Najstarsza polska wersja drukowana tej modlitwy ukazała się natomiast w 1475 roku we Wrocławiu. Została wydrukowana wraz z modlitwami Ojcze nasz i Wierzę w Boga w tzw. "Statutach Elyana" (łac. Statuta Synodalia Episcoporum Wratislaviensium), wydrukowanych w pierwszej oficynie wrocławskiej Kaspra Elyana.
Tekst modlitwy w Kościele rzymskokatolickim.
Tekst po łacinie:
Tekst w języku polskim:
Obecność w kulturze.
Tekst "Ave Maria" został wykorzystany w wielu utworach muzycznych. Najbardziej znane są "Ave Maria" Franza Schuberta oraz "Ave Maria" Charles'a Gounoda, oparte na preludium C-dur (BWV 846) z pierwszego tomu "Das wohltemperierte Klavier" Johanna Sebastiana Bacha.
W 1984 powstała kantata Wojciecha Kilara "Angelus" dla Sanktuarium na Jasnej Górze, której tekst oparty jest na słowach "Pozdrowienia Anielskiego".
Znaczenie.
Św. Ludwik Maria Grignion de Montfort w swoim dziele "Traktat o prawdziwym nabożeństwie do Najświętszej Maryi Panny" następująco opisuje moc i wartość modlitwy Pozdrowienia Anielskiego:

</doc>
<doc id="164737" url="https://pl.wikipedia.org/wiki?curid=164737" title="Mordy">
Mordy

Mordy – miasto w woj. mazowieckim, w powiecie siedleckim, położone 19 km na północny wschód od Siedlec, siedziba gminy miejsko-wiejskiej Mordy. 
Miasto prywatne, później miasto królewskie posiadało prawo magdeburskie w 1486 roku, położone było w ziemi drohickiej województwa podlaskiego. W latach 1975–1998 miasto administracyjnie należało do woj. siedleckiego.
Dane ogólne.
Według danych z 31 grudnia 2004 miasto miało 1831 mieszkańców.
Ośrodek handlowo-usługowy regionu rolniczego. Przemysł spożywczy.
Nazwa.
Nazwa znana jest od XV wieku, w 1580 pojawia w notatkach zapisana jako "Mordi". Pochodzi ona prawdopodobnie od przezwiska "Morda", użytego w liczbie mnogiej.
Komunikacja.
698 Siedlce – Mordy – Łosice – Terespol
Linia kolejowa nr 31: Siedlce – Mordy – Czeremcha – Hajnówka – Cisówka

</doc>
<doc id="164739" url="https://pl.wikipedia.org/wiki?curid=164739" title="USENIX">
USENIX

USENIX – Advanced Computing Technical Association – amerykańskie stowarzyszenie założone w 1975 pod nazwą "Unix Users Group", skupia się przede wszystkim na studiach i rozwoju systemu Unix i pokrewnych. Zmiana nazwy nastąpiła ze względu na zastrzeżony charakter nazwy "Unix" i groźby ze strony korporacji AT&amp;T. Stowarzyszenie zrzesza użytkowników, programistów i badaczy komputerowych systemów operacyjnych. 
W ramach USENIX działa specjalna grupa dla administratorów systemu zwana SAGE: The People Who Make IT Work.
Stowarzyszenie organizuje rokrocznie konferencje i warsztaty, z których najważniejsze to "USENIX Annual Technical Conference" oraz "LISA", poświęcona administracji systemami.

</doc>
<doc id="164746" url="https://pl.wikipedia.org/wiki?curid=164746" title="Qui-Gon Jinn">
Qui-Gon Jinn

Qui-Gon Jinn (92–32 BBY) – postać fikcyjna, jeden z bohaterów filmowej sagi "Gwiezdne wojny" (pojawił się tylko w jednej części gdzie był jednym z głównych bohaterów, po czym jego dalsze losy zostały rozwinięte przez książki i komiksy). Mistrz Jedi, uczeń Hrabiego Dooku, nauczyciel i mentor Obi-Wana Kenobiego oraz według pewnych książek Xanatosa. Szczególną wagę przykładał do kwestii słuchania „żywej Mocy”. Jego miecz świetlny miał zieloną klingę.
W rolę Qui-Gona, w filmie " wcielił się Liam Neeson.
Historia.
Pochodzi z planety Malastare. Rok po narodzinach zaczął być szkolony na rycerza Jedi; w wieku 13 lat został padawanem hrabiego Dooku. Qui-Gon uzyskał tytuł mistrza, gdy jego pierwszy padawan został rycerzem, choć jego drugi uczeń, Xanatos z planety Telos, nie zdołał tego dokonać. Trzecim i ostatnim padawanem Qui-Gona był Obi-Wan Kenobi.
W roku 32 BBY wraz ze swoim trzecim padawanem wziął udział w misji dyplomatycznej mającej rozwiązać kwestię blokady planety Naboo przez flotę Federacji Handlowej. W wyniku próby zabójstwa podjętej przez dowództwo Federacji obaj Jedi znaleźli się na powierzchni planety, gdzie oswobodzili z rąk oddziałów federacyjnych królową Amidalę.
Podczas ucieczki z oblężonej planety Naboo Qui-Gon z towarzyszami odnaleźli na Tatooine młodego Anakina Skywalkera, którego przy jego wydatnej pomocy wykupili z niewoli. Tuż przed odlotem z planety Mistrz Jedi stoczył nierozstrzygniętą walkę z Darthem Maulem, którego rozpoznał jako Sitha.
Po przybyciu na Coruscant przedstawił Anakina Radzie Jedi i poprosił ją o pozwolenie na zostanie nauczycielem byłego niewolnika. Zgody jednak nie uzyskał. Mimo to postanowił uczyć młodego Skywalkera.
Śmierć.
Po wygranej bitwie z federacją handlową Qui-Gon Jinn i Obi-wan Kenobi znaleźli się przy bramie, gdzie rozpoczęli walkę z Darth Maulem. Walczyli z nim, dopóki nie znaleźli się w szybie. Qui-Gon Jinn, oddzielony od swojego ucznia, stoczył walkę z Sithem, który przebił go swoim mieczem. Chwilę później Obi-Wan Kenobi pomścił jego śmierć, przecinając zabójcę mieczem w talii i zrzucając go do szybu. Tuż po tej walce Qui-Gon Jinn umiera poprosiwszy Obi-Wana, by uczył Anakina.
Po śmierci.
W " Mistrz Yoda mówi uczniowi Qui-Gon Jinna, że jego mistrz „wkroczył na ścieżkę nieśmiertelności” oraz obiecuje, że nauczy Obi-Wana porozumiewać się z byłym mistrzem. Qui-Gon ma też przekazać obu Jedi wiedzę o tym, jak samemu osiągnąć nieśmiertelność. Obi-Wan komunikował się z Qui-Gonem od 19 roku BBY do roku 0 BBY, w którym „poznał się” z Lukiem Skywalkerem, Yoda prawdopodobnie do śmierci. Dzięki Qui-Gonowi zarówno Obi-Wan, jak i Yoda stali się po śmierci "potężniejsi, niż można to sobie wyobrazić".

</doc>
<doc id="164747" url="https://pl.wikipedia.org/wiki?curid=164747" title="Sola scriptura">
Sola scriptura

Sola scriptura (łac. "jedynie Pismem") – jedna spośród pięciu zasad protestantyzmu, stanowiąca formalną zasadę teologiczną, w odróżnieniu od zasad materialnych – "solus Christus", "sola gratia" oraz "sola fide". Głosi, że Pismo Święte jest samowystarczalnym źródłem wiary chrześcijańskiej, a w konsekwencji – jedynym autorytetem Kościoła rozstrzygającym w kwestiach wiary i praktyki. Stąd też, w myśl zasady "sola scriptura", a w przeciwieństwie do doktryny katolickiej i prawosławnej, protestantyzm nie uznaje Tradycji i ustaleń Kościoła za samodzielne normatywne instancje dla wiary chrześcijańskiej (są to co najwyżej normy podporządkowane autorytetowi Pisma Świętego).
Dział teologii protestanckiej zajmujący się badaniem stosunku teologicznego do Biblii nazywa się skrypturologią.
Historia i znaczenie.
Pochodzenie zasady "sola scriptura".
Lane zwraca uwagę, że slogan "sola scriptura" nie pochodzi z czasów Reformacji, ale jest późniejszym hasłem. Według Ebelinga "sola scriptura" jako zasada formalna pojawiła się w teologii ewangelickiej dopiero w XIX w. Z kolei Van den Belt twierdzi, że zasada "sola scriptura" wraz z "sola gratia" i "sola fide" stały się popularnymi hasłami wyrażającymi teologiczny rdzeń Reformacji dopiero w XX w. Dokładne pochodzenie zasad jest trudne do zrekonstruowania, ale przegląd literatury teologicznej pokazuje, że pojawiły się one dopiero na krótko przed 1917 roku. Możliwym jest jednak, że hasła "sola" obecne były już w XIX w. w ramach dyskusji o centralnych ideach i zasadach Reformacji. Van den Belt zwraca uwagę, że od tamtej pory hasła "sola" "zaczęły żyć własnym życiem".
Starożytność i średniowiecze: ruchy prereformacyjne.
Pogląd o wystarczalności i wyłączności autorytetu Biblii dla Kościoła, podobnie jak inne elementy myśli reformacyjnej, pojawił się już w pierwszych wiekach istnienia chrześcijaństwa i kształtowania się jego myśli teologicznej. Do jego prereformacyjnych zwolenników zaliczyć można m.in. Wigilancjusza (przełom IV i V w.), Klaudiusza – biskupa Turynu (IX w.), Piotra Waldo i waldensów (od XII w.), Jana Wiklefa i lollardów (od XIV w.), czy Husa i Hieronima oraz husytów i braci czeskich (również od XIV w.).
Nowożytna zasada "sola scriptura", jako obowiązująca we wszystkich kościołach protestanckich, wywodzi się z teologicznego dziedzictwa Marcina Lutra i zapoczątkowanej przez niego reformacji.
Nowożytność: reformacja i protestantyzm.
W XVI wieku na gruncie renesansowego hasła "ad fontes", ponownie zwrócono w chrześcijaństwie uwagę na konieczność powrotu do antycznych źródeł wiary Kościoła. Ruch reformacyjny jednak, uznawszy zasadę "sola scriptura", ograniczył ów starożytny autorytet źródłowy wyłącznie do Pisma Świętego jako żywego Słowa Bożego.
Pogląd o wystarczalności Biblii pojawił się w myśli teologicznej wszystkich wielkich reformatorów szesnastowiecznych. W 1519 odbyła się w Lipsku dysputa między Janem Eckiem z Ingolstadtu a teologami wittenberskimi. W jej trakcie, Marcin Luter wyraził pogląd, iż nie tylko papież, czy ojcowie Kościoła mogą się mylić w głoszonych przez siebie doktrynach, ale także sobór powszechny. Jednocześnie wskazał on na Pismo Święte jako jedyny nieomylny autorytet w sprawach wiary i postępowania chrześcijanina. Poglądy Lutra w tym zakresie ulegały stopniowej ewolucji wskutek jego obserwacji ścierania się oficjalnych poglądów magisterium Kościoła z nauką Biblii. Ostatecznie jednak, dysputa lipska okazała się dla reformatora momentem przełomowym, począwszy od którego postanowił on opierać własną myśl teologiczną wyłącznie na nauce Pisma Świętego.
W latach 1524-1525 pogląd Lutra odnośnie do wyłączności autorytetu Biblii stał się jeszcze bardziej radykalny i sprecyzowany wskutek starć zarówno ze zwolennikami nauki papieża, jak też z poglądami skupionego wokół Thomasa Müntzera ruchu tzw. „proroków zwickawskich”, głoszących wewnętrzne oświecenie (iluminaryzm) i odrzucenie wszelkich zewnętrznych autorytetów, z Biblią jako „martwą literą” włącznie. Luter uznał zatem, iż poza Pismem Świętym nie tylko nie istnieje żaden inny duchowy autorytet, ale nawet działanie Ducha Świętego i jego komunikacja z człowiekiem są ściśle związane ze Słowem Bożym, bez którego nie istnieją.
Reformatorzy dostrzegali w Biblii jedyny fundament, na którym można przeprowadzić prawdziwą odnowę i reformację Kościoła, zgodnie z przekonaniem, iż Słowo Boże nie jest jedynie martwą literą, ale posiada moc Bożą, stanowiąc jedyny środek przekazu łaski Bożej. Praktycznym tego wyrazem było przełożenie Biblii na języki narodowe, aby uczynić możliwą lekturę i studium Słowa Bożego dla prostego ludu oraz zreformowanie nabożeństwa, w którego centrum kościoły protestanckie umieściły oparte na Piśmie Świętym kazanie, rozumiane jako publiczne zwiastowanie Słowa Bożego wiernym.
Zasada "sola scriptura" wywarła duży wpływ na rozwój myśli reformacyjnej i teologii protestanckiej w następnych stuleciach. Nawet skomplikowane tezy teologiczne formułowane przez twórców scholastyki reformowanej a stanowiące implikacje doktrynalne kalwinizmu, jak np. supralapsarianizm, musiały szukać potwierdzenia w jedynym autorytecie, za jaki uchodziło Pismo Święte.
Ostateczne uznanie przez zreformowane Kościoły zasady "sola scriptura" jako „po wsze czasy obowiązującej”, zdeterminowało kształt protestanckiej teologii i kościelnego zwiastowania.
Współczesne wypowiedzi teologiczne.
Zasada "sola scriptura" uznawana jest przez wszystkie kościoły protestanckie, za podstawowy filar teologiczny, zgodnie z głoszoną już od czasów reformacji słynną sentencją: "Quod non est biblicum, non est theologicum" [z łac. „co nie jest biblijne, nie jest teologią”]. Stąd też wpisała się ona do wszystkich protestanckich ksiąg symbolicznych, w tym wyznań wiary. Słuszność zasady "sola scriptura" oficjalnie w dokumentach teologicznych potwierdzili m.in.: luteranie, ewangelicy reformowani, prezbiterianie, kongregacjonaliści, baptyści, metodyści, ewangeliczni chrześcijanie, adwentyści dnia siódmego, Armia Zbawienia i zielonoświątkowcy.
Podstawy zasady.
Za uznaniem wyłącznego autorytetu Biblii ma przemawiać jej natchnienie, autorytet, nieomylność, jasność, skuteczność oraz samowystarczalność.
Natchnienie Biblii.
Zasadniczo w protestantyzmie występują dwa poglądy dotyczące natchnienia Biblii. Jedno można określić mianem koncepcji natchnienia myśli, drugie koncepcją natchnienia werbalnego (opowiadają się za nią m.in. luteranie wyznający). Biblia zatem nie tylko zawiera Słowo Boże, ale faktycznie nim jest. Natchnienie werbalne zakłada, że Duch Święty w sposób bezpośredni kierował doborem poszczególnych słów przez biblijnych pisarzy, uwzględniając jednak wszelkie aspekty ich człowieczeństwa, w tym styl, indywidualność, czy sposób wyrazu. Koncepcja natchnienia myśli (uznawana m.in. przez adwentystów dnia siódmego) zakłada natomiast, iż otrzymane od Boga objawienie zostało spisane przez autora jego własnymi słowami. Nie przeczy to jakkolwiek nieomylności Biblii, zgodnie z przekonaniem, iż w procesie natchnienia Duch Święty czuwał, aby używane przez pisarza słowa poprawnie wyrażały przekazaną w objawieniu myśl. Pochodzące z IV wieku nicejsko-konstantynopolitańskie wyznanie wiary podkreśla boski autorytet objawienia upatrując w tym, co przekazywali prorocy, głosu samego Boga: „Wierzę w Ducha Świętego [...] który mówił przez proroków”. Na potwierdzenie natchnienia Biblii autorzy protestanccy odwołują się do następujących fragmentów Pisma Świętego:
Autorytatywność Biblii.
Pismo Święte w opinii protestantów posiada boski autorytet wynikający z faktu uznania go za Słowo Boże. Dlatego też każde pojedyncze stwierdzenie biblijne musi być bezwarunkowo przyjęte przez Kościół jako prawda. Tym bardziej każda doktryna zawarta w Piśmie Świętym musi spotkać się z pełnym przyjęciem ze strony Kościoła. Także każda obietnica i proroctwo zawarte w Biblii są godne stałej i niezachwianej wiary w ich wypełnienie, a obowiązkiem każdego chrześcijanina jest zachowywanie wszystkich wskazań zawartych w tej księdze. Nauka o bezwzględnej autorytatywności oparta jest o następujące fragmenty Biblii:
Nieomylność Biblii.
Doktryna o nieomylności Pisma Świętego przyjmowana jest przez część protestantów. Głosi ona, że Bóg poprzez nadprzyrodzone natchnienie ustrzegł swoje Słowo przed błędem. Stąd też jej zwolennicy uważają, że Biblia z natury rzeczy nie może się mylić i żaden człowiek nie ma prawa podawać jej twierdzeń w wątpliwość. Nieomylność ta dotyczy jednak tekstu oryginalnego, nie zaś przekładu. Doktryna o biblijnej nieomylności utrzymywana jest w środowisku protestanckim od początków reformacji. Już Marcin Luter twierdził:
oraz:
Na potwierdzenie tej nauki przytacza się następujące wersety biblijne:
Jasność Biblii.
Protestantyzm naucza, że wszystkie doktryny i przykazania obowiązujące chrześcijanina są w sposób jasny i niedwuznaczny przedstawione w Biblii. Implikacja tej tezy prowadzi do negacji konieczności istnienia innych interpretatorów Pisma Świętego poza samą Biblią (z łac. "Scriptura scripturam interpretatur" – „Pismo wyjaśnia Pismo”), w myśl przekonania, iż wystarczająca jasność Biblii wyklucza nawet taką potrzebę. Boże Słowo jest zatem na tyle jasne, że pozostaje zrozumiałe dla każdego człowieka, o ile tylko przedstawione jest mu w języku, którym się on posługuje. Stąd też wielkie zaangażowanie protestantów w zagadnienie tłumaczenia Biblii na różne języki świata i powołanie w tym celu towarzystw biblijnych. Zrozumienie Pisma Świętego przez człowieka nie wymaga zatem żadnych szczególnych predyspozycji, jak np. wykształcenia teologicznego i pozostaje dostępne dla każdego. Jasność Biblii wyklucza również potrzebę wyjaśniania rzekomo rzeczywistego bądź ukrytego znaczenia niektórych jej fragmentów przez instytucje kościelne, jak hierarchia, papież, czy sobór powszechny. Choć protestanci odrzucają potrzebę istnienia duchowego autorytetu objaśniającego znaczenie Biblii, zasadniczo nie negują istnienia niejasności gramatycznych w tekście biblijnym, dostrzegając potrzebę korzystania z aparatu naukowego. W obronie nauki o jasności Biblii protestanci powołują się na następujące jej fragmenty:
Skuteczność Biblii.
W opinii protestantów Pismo Święte jest zjednoczone z mocą Ducha Świętego, aby stworzyć w Kościele akceptację dla wyrażonego w nim nauczania. Dlatego też nie stanowi ono martwego przekazu, lecz gdy jest zwiastowane, czytane lub słuchane, zawsze towarzyszy mu moc Boża. Jego nauczanie rodzi w społeczności wierzących wiarę i posłuszeństwo. W zgodzie z zasadą "solum Verbum", Słowo Boże jest jedynym środkiem łaski Bożej i dlatego też posiada moc prowadzącą człowieka do usprawiedliwienia, duchowego odrodzenia i świętości. W obronie nauki o skuteczności Biblii protestanci odwołują się do następujących fragmentów Pisma Świętego:
Samowystarczalność Biblii.
Samowystarczalność Biblii według protestantów wynika z faktu, iż Słowo Boże zawiera wszystko, co Bóg chciał objawić swojemu Kościołowi. Skoro zatem przekaz Boży jest pełny pod względem zawartej w nim wiedzy o zbawieniu i życiu chrześcijańskim, którą Bóg postanowił objawić, wyklucza to możliwość istnienia jakichkolwiek luk w Słowie Bożym, których obecność pociągałaby za sobą potrzebę uzupełnienia spisanego objawienia poprzez Tradycję, dogmaty, postanowienia soborów, autorytet papieży, nowe objawienia czy też inne środki umożliwiające wprowadzanie innowacji doktrynalnych do nauki Kościoła. Najczęściej w obronie nauki o wystarczalności Biblii, obok fragmentów dotyczących doskonałości Słowa Bożego, przytacza się następujące wersety biblijne:
W teologii luterańskiej zasada "sola scriptura" nie wyklucza istnienia innych norm wiary, które są jednak normami unormowanymi ("norma normata"), podporządkowanymi autorytetowi Pisma Świętego, które jest normą ostateczną i nadrzędną, normą normującą ("norma normans").
"Sola scriptura" a autorytet Kościoła.
W myśl zasady "ecclesia reformata et semper reformanda", Kościół stale wymaga reformy, której podstawą jest Słowo Boże (łac. "secundum Verbum Dei"). Stąd postanowienia kościelne powinny być zawsze przedmiotem rozsądzania o ich słuszności w świetle Biblii. Uprawnienia do ich zakwestionowania nie leżą jedynie w kompetencji teologów, lecz także zwykłych wiernych. Jak wyraził to Luter:
W tym kontekście, protestanci odrzucają nieomylność nie tylko rzymskich soborów, papieży i całego magisterium Kościoła, lecz także postanowień własnych synodów, których decyzje muszą wypływać i pozostawać w harmonii z nauczaniem Pisma Świętego jako wyłącznego autorytetu. Jak wyraził to Wesley:
Sobory ekumeniczne Kościoła pierwszego tysiąclecia są także uznawane w protestantyzmie za z natury swej omylne. Stąd przekonanie, iż należy zakwestionować ich postanowienia w każdej sytuacji, gdy znajdują się one w sprzeczności z nauką Biblii, lub też z niej nie wynikają. Zdecydowana większość kościołów protestanckich uznaje, że postanowienia doktrynalne czterech pierwszych soborów wyrażały naukę przedstawioną w Biblii. Były to sobory: Nicejski I, Konstantynopolitański I, Efeski oraz Chalcedoński.

</doc>
<doc id="164750" url="https://pl.wikipedia.org/wiki?curid=164750" title="Baldwin I z Boulogne">
Baldwin I z Boulogne

Baldwin I z Boulogne (zm. 2 kwietnia 1118 w Al-Arisz) – hrabia Edessy (1098–1100) i król Jerozolimy (1100–1118).
Brat Gotfryda z Bouillon. Uczestnik I wyprawy krzyżowej. W 1098 utworzył pierwsze państwo łacińskie na Bliskim Wschodzie – hrabstwo Edessy. W 1100 został następcą Gotfryda i jako pierwszy koronował się na króla jerozolimskiego. Poszerzył terytorium królestwa i zapewnił mu przodujące miejsce wśród monarchii frankijskich.
Pochodzenie i losy do 1095 roku.
Baldwin był trzecim i najmłodszym synem Eustachego II, hrabiego Boulogne, i jego drugiej żony Idy Lotaryńskiej; bratem Eustachego III i Gotfryda z Bouillon. Istnieją pewne rozbieżności odnośnie do daty jego urodzenia – zwykle przyjmuje się 1058 rok, literatura naukowa podaje jednak, że jego starszy brat Gotfryd urodził się około 1060 roku.
Baldwin był przeznaczony przez rodzinę do stanu duchownego. Kształcił się w Reims, Cambrai i Liège. Ostatecznie jednak wybrał życie świeckie. Nie otrzymał nic z rodowych włości. Osiadł w Normandii, gdzie ożenił się z Godwerą z Tosni, córką Raula III, seniora Conches-en-Ouche.
Później wstąpił do służby u swojego starszego brata Gotfryda. Z jego ramienia w 1095 roku objął w zarząd hrabstwo Verdun.
Udział w pierwszej krucjacie.
W 1096 roku zdecydował się na udział w I wyprawie krzyżowej. Wziął udział w krucjacie w armii lotaryńskiej dowodzonej przez jego brata Gotfryda. Baldwin zabrał ze sobą żonę, Godwerę z Tosni, i dzieci.
Kiedy armia lotaryńska miała przejść przez Węgry, tamtejszy król Koloman Uczony w zamian za zgodę na przemarsz zażądał zakładników w osobach Baldwina, jego żony i dzieci. Baldwin początkowo się nie zgadzał, ostatecznie jednak ustąpił. Natychmiast po przekroczeniu przez krzyżowców granicy węgiersko-bizantyjskiej, Koloman odesłał zakładników.
23 grudnia 1096 armia lotaryńska stanęła pod Konstantynopolem. Gdy Gotfryd odmówił złożenia przysięgi cesarzowi Aleksemu I Komnenowi, ten wstrzymał dostawy prowiantu dla krzyżowców. W odpowiedzi Baldwin spustoszył przedmieścia Konstantynopola. Około Wielkanocy 1097 roku Gotfryd ustąpił i wraz z Baldwinem złożył przysięgę Aleksemu, że uznają go suzerenem wszystkich zdobytych przez nich ziem.
Baldwin, wraz z całą armią krzyżową, brał udział w oblężeniu Nicei oraz w bitwie pod Doryleum. Około 10 września 1097 główna armia skierowała się z Heraklei na północny wschód do Cezarei, zaś Baldwin i Tankred – każdy osobno na czele własnych sił – wyruszyli w kierunku przełęczy w górach Taurus.
Kampania w Cylicji.
Baldwinowi towarzyszyli jego kuzyn Baldwin z Le Bourg, Renald z Toul i Piotr ze Stenay oraz 500 rycerzy i 2000 piechurów. Gdy dotarł pod Tars, miasto było już zajęte przez Tankreda. Baldwin zażądał wydania miasta. Tankred, dysponujący mniejszymi siłami, musiał ustąpić i pomaszerował w kierunku Adany.
Po odjeździe Tankreda pod Tarsem zjawiło się 300 Normanów przysłanych przez armię główną. Baldwin odmówił wpuszczenia ich do miasta, zaś Normanowie następnej nocy zostali napadnięci i wyrżnięci w pień przez grasujący w pobliżu oddział turecki.
Zaogniło to konflikt z Tankredem. Ten nie wpuścił sił Baldwina do Mamistry i przegrał z nim potyczkę nad rzeką Dżajhan (Pyramos). Pod wpływem powszechnego oburzenia, Baldwin oficjalnie pojednał się z Tankredem. Z Mamistry szybko dołączył do armii głównej.
Baldwin a Toros, władca Edessy.
Baldwin, tym razem ostatecznie, opuścił armię krzyżową w Maraszu. Krzyżowcy wyruszyli w kierunku Antiochii, zaś Baldwin skierował się na wschód. Wkrótce przyłączyli się do niego dwaj dowódcy ormiańscy: Fer i Nicusus. Na początku wiosny 1097 roku Baldwin zajął twierdze Ravendel (Ar-Rawandan) i Turbessel (Tall Bazeir), kończąc podbój ziem na zachód od Eufratu.
Około 1 stycznia 1098 Toros, władca Edessy, wystąpił z prośbą o pomoc w walce z Kurbughą, tureckim atabegiem Mosulu. Baldwin zażądał w zamian, aby władca Edessy mianował go swoim następcą. Ten przystał na to żądanie. 8 lutego 1098 Baldwin zjawił się w Edessie i niemal zaraz po przyjeździe został adoptowany przez Torosa.
Pierwsza, trwająca od 14 do 20 lutego, ekspedycja Baldwina jako współdziedzica Edessy zakończyła się niepowodzeniem. Mimo pomocy księcia Konstantyna z Gargaru, nie udało się mu pokonać Balduka, tureckiego emira Samosaty.
7 marca w Edessie doszło do przewrotu. Toros został opuszczony przez wojsko. Baldwin zalecił mu kapitulację i jednocześnie zagwarantował bezpieczeństwo. Toros zgodził się, prosząc jedynie o to, by mógł udać się z żoną do jej ojca w Melitenie. Baldwin nie pozwolił mu opuścić pałacu. 9 marca Toros próbował się wydostać, ale zginął rozszarpany przez tłum. 10 marca Baldwin przyjął tytuł hrabiego Edessy.
Hrabia Edessy.
Polityka wewnętrzna.
Rządy spoczywały w rękach Baldwina i jego wasali. Na wieść o sukcesach hrabiego Edessy dołączyli do niego rycerze, przebywający z armią krzyżową pod Antiochią. Byli wśród nich Drogon z Nesle, Renald z Toul i Gaston z Béarn. Baldwin powierzał w państwie pewną rolą mieszkańcom swojego hrabstwa, zarówno chrześcijanom, jak i muzułmanom.
Pod koniec 1098 roku stłumił spisek, jaki zorganizowało kilkunastu wybitnych obywateli Edessy. Dwóch przywódców spisku aresztowano i oślepiono; ich głównym wspólnikom obcięto nosy lub stopy.
Polityka zagraniczna.
W maju 1098 przez trzy tygodnie bronił się w Edessie przed oblegającą go armią Kurbughi, atabega Mosulu. W ten sposób opóźnił jego marsz do Antiochii i pośrednio ocalił główną armię krzyżowców.
Baldwin kupił za 10 tysięcy bizantów emirat Samosaty od jego władcy Balduka. Później zajął także Sarudż, gdzie osadził załogę frankijską pod dowództwem Fulka z Chartres.
Starał się utrzymywać przyjazne kontakty z Ormianami. Ożenił się z córką Taphnuza (Tafroca), arystokraty, którego włości leżały w pobliżu Edessy. Przypuszcza się, że był on identyczny z Tatulem, władcą Maraszu.
Król jerozolimski.
Objęcie rządów.
18 lipca 1100 zmarł Gotfryd z Bouillon, przekazując w testamencie Jerozolimę patriarsze Daimbertowi. Jednak przebywający w mieście Lotaryńczycy pod przewodem Garniera z Gray wezwali Baldwina, aby zajął miejsce zmarłego brata.
Baldwin nadał hrabstwo swojemu kuzynowi Baldwinowi z Le Bourg, a sam 2 października 1100 wyruszył w stronę Jerozolimy. Po drodze, w okolicy Bejrutu, pokonał armię Dukkaka z Damaszku. 9 XI wkroczył do Jerozolimy, witany entuzjastycznie przez mieszkańców. Dwa dni później przyjął tytuł króla Jerozolimy.
Będąc zależnym od floty pizańskiej, zatwierdził Daimberta na stolcu patriarszym. 25 grudnia 1100 w Betlejem złożył mu hołd lenny, a ten go koronował w bazylice Narodzenia Pańskiego.
Polityka zagraniczna.
Wczesną wiosną 1101 pokonał bogate plemię arabskie, wędrujące przez Zajordanię. W marcu 1101 miasta Arsuf, Cezarea, Akka i Tyr zapłaciły okup Baldwinowi. Niedługo potem do portu w Jafie zawinęła flota genueńska, z którą Baldwin zawarł porozumienie. Z jej pomocą zdobył najpierw Arsuf, a 17 maja 1101 wziął szturmem Cezareę.
Zaraz po zajęciu Cezarei musiał wyruszyć przeciwko armii egipskiej, którą pokonał 7 września 1101 pod Ar-Ramlą. Jednak w następnym roku, 17 maja 1102, został pokonany przez Egipcjan w okolicy Ar-Ramli. Muzułmanie rozpoczęli oblężenie fortyfikacji. Baldwin zdołał się z niej wydostać, przeprowadzić reorganizację swoich sił zbrojnych i 27 maja odeprzeć atak Egipcjan na Jafę.
W 1103 bezskutecznie próbował zdobyć Akkę, a w czasie walk z bandami zbójeckimi na górze Karmel został ciężko ranny w nerki. W 1104 z pomocą Genueńczyków udało mu się wreszcie zająć Akkę.
27 sierpnia 1105 w trzeciej bitwie pod Ar-Ramlą pokonał siły egipskie, jednak sam poniósł dotkliwe straty. Ta bitwa zakończyła wielkie kampanie Fatymidów przeciwko Baldwinowi.
W 1108 próbował zdobyć Sydon. W 1109 udzielił pomocy Bertrandowi z Tuluzy w zdobyciu Trypolisu. W lutym 1110 przystąpił do oblężenia Bejrutu, który zdobył po trzech miesiącach - 13 maja. Krótko później, przy pomocy floty Sigurda, króla Norwegii, zajął Sydon, który powierzył jako baronię Eustachemu Garnierowi.
W latach 1111-1112 oblegał Tyr. Miastu z odsieczą nadszedł Buryda Tughtakin z Damaszku i Baldwin musiał wycofać się do Akki. W 1115 zajął Moab.
Polityka wewnętrzna.
Wprawdzie Królestwo Jerozolimskie było monarchią feudalną, ale zarząd większości kraju Baldwin skupił w swoich rękach. Starał się zyskać przychylność miejscowych chrześcijan. Popierał imigrację chrześcijan z sąsiednich krajów znajdujących się pod panowaniem muzułmańskim. Sprzyjał małżeństwom między Frankami a autochtonami. Okazywał tolerancję religijną żydom i muzułmanom.
Baldwin a patriarchowie jerozolimscy.
Patriarcha Daimbert z Pizy koronował Baldwina pod koniec 1100 wbrew własnej woli. W 1101 do Jerozolimy przybył Maurycy, legat papieża Paschalisa II. Baldwin namówił go, aby złożył Daimberta z godności patriarchy. Jesienią 1102 kolejny legat papieski, Robert z Paryża, mianował patriarchą kandydata Baldwina - Ewremara z Thérouanne.
W 1108 roku udało się Baldwinowi doprowadzić do złożenia z urzędu Ewremara, z którego nie był zadowolony. Na kolejnego patriarchę wybrał Gibelina z Sabran, arcybiskupa Arles i legata papieskiego. Był on jednak wiekowy i zmarł w 1112. Wtedy Baldwin mianował patriarchą swojego bliskiego współpracownika Arnulfa z Rohes.
Małżeństwo z Adelajdą del Vasto.
Baldwin pod zarzutem cudzołóstwa usunął z dworu swoją ormiańską żonę i zmusił ją do wstąpienia do klasztoru św. Anny w Jerozolimie. Wkrótce potem córka Taphnuza uzyskała zgodę na przeniesienie się do Konstantynopola, gdzie mieszkali jej rodzice.
Baldwin w 1113 poślubił Adelajdę del Vasto, wdowę po Rogerze I, hrabim Sycylii. Wniosła mu ona bajecznie wysoki posag. Baldwin przystał na jej warunek, że - jeżeli ich małżeństwo okaże się bezdzietne - tron jerozolimski odziedziczy Roger II, syn Adelajdy z pierwszego małżeństwa.
Ślubu Adelajdzie i Baldwinowi udzielił patriarcha jerozolimski Arnulf. W 1114 do Jerozolimy przybył legat papieski, Berengar, biskup Orange, który stwierdził, że poprzednie małżeństwo Baldwina nie zostało prawomocnie unieważnione. W marcu 1117 Baldwin zapadł na zdrowiu. Pod wpływem spowiedników zdecydował się odprawić Adelajdę, która powróciła na Sycylię.
Ostatnia wyprawa wojenna i śmierć.
Na początku marca 1118 na czele niewielkiego oddziału (216 konnych i 400 piechurów) wyruszył z Hebronu i przez półwysep Synaj dotarł do miejscowości Tall al-Farama (Peluzjum). Załoga Peluzjum na wieść o nadejściu Baldwina uciekła z miasta. Pierwszy król jerozolimski dotarł nad Nil. Tam jednak zapadł na ciężką chorobę i zawrócił.
Choroba okazała się śmiertelna. Baldwin zmarł 2 kwietnia 1118 w Al-Arisz, małym forcie pogranicznym, znajdującym się już na terenie Królestwa Jerozolimskiego. Zwłoki króla przewieziono do Jerozolimy. 7 kwietnia został pochowany w kościele Świętego Grobu, obok swojego brata Gotfryda.
Żony i potomstwo.
Baldwin żenił się trzykrotnie. Jego żonami były:
Z pierwszego małżeństwa Baldwin miał dzieci, które zmarły w 1097 roku w czasie pierwszej wyprawy krzyżowej. Z pozostałych małżeństw nie doczekał się potomstwa.
W literaturze.
Baldwin był jednym z bohaterów powieści "Krzyżowcy" autorstwa Zofii Kossak.

</doc>
<doc id="164751" url="https://pl.wikipedia.org/wiki?curid=164751" title="Baldwin z Boulogne">
Baldwin z Boulogne



</doc>
<doc id="164752" url="https://pl.wikipedia.org/wiki?curid=164752" title="Konferencja naukowa">
Konferencja naukowa

Konferencja naukowa – spotkanie grupy naukowców, praktyków i osób zainteresowanych pewnym działem nauki. W ramach spotkania referowane są wyniki badań naukowych lub odbywa się seria krótkich wykładów monograficznych i dyskusji na określony temat. Konferencje, obok publikacji, są jedną z dwóch podstawowych form prezentowania i dyskutowania wyników badań naukowych. Wystąpienia na konferencjach naukowych, w których prezentuje się swoje wyniki badań są nazywane prezentacjami, komunikatami, doniesieniami wstępnymi, referatami. Materiały konferencji mogą być publikowane.
Struktura konferencji.
Podstawową częścią wszystkich konferencji są sesje wykładowe. W ramach sesji kolejni wykładowcy referują wyniki badań, zwykle posiłkując się przy tym wyświetlanymi przeźroczami (slajdami) lub różnymi formami prezentacji multimedialnej. Czas referatu jest zwykle ograniczony i nie przekracza 25 minut. Po jego zakończeniu odbywa się, również ograniczona w czasie, publiczna dyskusja, w trakcie której można zadawać wykładowcy pytania. Zwykle nad przebiegiem sesji wykładowej czuwa jej przewodniczący lub moderator, który anonsuje kolejnych wykładowców, upomina ich, gdy przekraczają limit czasu oraz ustala kolejność zadawania pytań w czasie dyskusji. Sesje dzielone są zwykle na kilka bloków, między którymi odbywają się przerwy kawowe oraz przerwa obiadowa. Bardzo często w trakcie przerw na kawę odbywają się ożywione dyskusje kuluarowe. 
W ramach dużych konferencji odbywają się zwykle sesje plenarne, w których uczestniczyć mają w zamyśle wszyscy oraz sesje panelowe, które często odbywają się równolegle do siebie i są przeznaczone dla grup osób zainteresowanych określonymi, wąskimi wycinkami badań. Wykłady w ramach sesji panelowych (sekcyjnych) dzieli się też czasami na wykłady na zaproszenie, wykłady pełne i krótkie komunikaty ustne. 
W trakcie konferencji odbywają się często także:
Oprócz tego w ramach konferencji odbywają się różnego rodzaju imprezy integracyjne, które umożliwiają (przynajmniej w teorii) mniej formalne dyskusje naukowe w spontanicznie tworzących się grupach.
Zarządzanie konferencjami.
Większość konferencji jest zarządzana przez specjalnie powołane komitety organizacyjne. Komitet organizacyjny gromadzi zwykle listę potencjalnych uczestników, do których wysyła tzw. pierwszy cyrkularz. Jest to zazwyczaj krótka ulotka informująca o miejscu i celu konferencji oraz zawierająca prośbę o wstępne zgłoszenie chęci uczestniczenia w konferencji – zazwyczaj rozsyła się ją na rok przed terminem konferencji. Do osób, które przyślą zgłoszenie chęci uczestnictwa wysyłana jest na kilka miesięcy przed konferencją informacja, w której podane są już zwykle dokładne dane na jej temat, tj. koszty uczestnictwa, lista zaproszonych wykładowców, itd. 
Następnym etapem jest selekcja zgłoszeń, które mają najczęściej postać krótkich streszczeń wystąpień zwanych abstraktami. Na podstawie tekstów, a także znajomości dotychczasowego dorobku zgłaszających dokonuje się selekcji wystąpień na wykłady plenarne, ogólne, komunikaty ustne i postery. Selekcja ta jest dokonywana przez komitet naukowy konferencji, który nie zajmuje się bezpośrednio jej organizacją, lecz złożony jest z autorytetów naukowych w danej dziedzinie. Zaproszenie do udziału w komitecie naukowym prestiżowej konferencji jest rodzajem zaszczytu i formą uznania dla dotychczasowych dokonań naukowca. Komitet naukowy ustala też kolejność wystąpień w ramach sesji sekcyjnych i ustanawia przewodniczących poszczególnych sesji.
Szczegółowy program konferencji jest ostatecznie ustalany na kilka tygodni przed konferencją przez komitet organizacyjny i wysyłany w formie programu jako zaproszenie do wszystkich osób, które zarejestrowały swój udział na konferencji. Od tego momentu nie ma już zwykle możliwości rejestrowania swojego udziału w konferencji. 
Do zadań komitetu organizacyjnego należy też zwykle druk materiałów konferencyjnych, na które składa się zwykle: dokładny program konferencji, skorowidz nazwisk uczestników, oraz zbiór nadesłanych abstraktów lub artykułów.
Na dużych konferencjach materiały te tworzą obszerną księgę, która zwykle dla wygody uczestników jest dzielona na księgę abstraktów (artykułów) oraz księgę z programem i skorowidzem nazwisk. Coraz częstszym zwyczajem jest dostarczanie księgi abstraktów (artykułów) w formie płyty CD lub w formie elektronicznej.
Rodzaje i rozmiary konferencji.
Rozmiary konferencji naukowych i czas ich trwania bywają bardzo różne. 
Można podzielić je na:

</doc>
<doc id="164753" url="https://pl.wikipedia.org/wiki?curid=164753" title="Zengi">
Zengi

Imad ad-Din Zengi zwany Zangi lub Zengui lub Zanki (ur. 1087, zm. 1146) – atabeg Mosulu (od 1127) i Aleppo (od 1128), założyciel dynastii Zengidów.
Był synem Ak Sunkura al-Hadżiba, gubernatora Aleppo za panowania Malikszaha I. Karierę polityczną rozpoczął jako namiestnik Al-Basry, gdzie uratował seldżuckiego sułtana Mahmuda podczas przewrotu inspirowanego przez abbasydzkiego kalifa. Jego działania doprowadziły do osłabienia pozycji kalifa, a wdzięczny sułtan mianował Zengiego atabegiem Mosulu w 1127 oraz Aleppo w 1128, jednocząc te dwa miasta.
Zengi, będący typem wojownika, zmierzał do rozciągnięcia panowania Turków mosulskich w północnej Syrii. W 1132 podczas jednej z wypraw wojennych przeciwko miastu Tikrit omal nie zginął. Został uratowany przez miejscowego Kurda - Nadżm ad-Din Ajjuba, ojca Saladyna. W nagrodę nadał mu lenno w dolinie Bekaa w Libanie. W 1144 zdobył kluczowe miasto regionu − Edessę; po jego zajęciu nakazał wymordować sześć tysięcy miejscowych chrześcijan.
Imad ad-Din Zengi zmarł niedługo później, zasztyletowany nocą przez eunucha, którego przyłapał wcześniej na popijaniu wina z jego kielicha. Schedę po ojcu przejął Nur ad-Din.

</doc>
<doc id="164754" url="https://pl.wikipedia.org/wiki?curid=164754" title="Nur ad-Din">
Nur ad-Din

Nur ad-din Abu al-Qasim Mahmud Ibn 'Imad ad-Din Zangi, zwany Nur ed-Din, Nur al-Din lub Nureddin (ur. 1118, zm. 15 maja 1174) – członek dynastii Zengidów i władca Syrii od 1146 do 1174. Jego ojcem był Zengi, bej Mosulu i Aleppo. 
W trakcie swego panowania za główny cel postawił sobie odbicie z rąk chrześcijańskich Syrii i Jerozolimy, czemu niechcący przyczyniła się II krucjata. Damaszek w obliczu zagrożenia ze strony krzyżowców oddał się w roku 1154 pod opiekę Nur ad-Dina, umacniając tym samym jego pozycję. 
Poza talentami wojskowymi charakteryzował się również dbałością o rozbudowę infrastruktury kraju budując szkoły, szpitale, karawanseraje i meczety.

</doc>
<doc id="164756" url="https://pl.wikipedia.org/wiki?curid=164756" title="Hans Arp">
Hans Arp

Hans (Jean) Arp (ur. 16 września 1887 w Strasburgu, zm. 7 czerwca 1966 w Bazylei) – francuski malarz, grafik, rzeźbiarz i poeta pochodzenia niemieckiego. Jego twórczość należy do nurtu abstrakcji organicznej – tworzył abstrakcyjne rzeźby o zaokrąglonych kształtach i wygładzonych powierzchniach. Przyczynił się do powstania dadaizmu. W latach 1926-1930 uczestniczył w grupie surrealistów.
Życiorys.
W 1904 w Paryżu po raz pierwszy opublikował swoje poezje. W latach 1905-1907 studiował w Weimarze, a w 1908 uczęszczał także do paryskiej Académie Julian. Rok później przeniósł się do Szwajcarii, gdzie w 1911 założył grupę artystyczną. Poznał Roberta Delaunay i Wasilija Kandinskijego, potem także, po powrocie do Paryża, Guillaume'a Apollinaire'a, Amedea Modiglianiego i Pabla Picassa. W 1915 – uciekając przed wydarzeniami I wojny światowej – zamieszkał w Zurychu, gdzie rok później Hugo Ball otworzył Cabaret Voltaire i rozkwitł ruch dadaizmu. Arp wówczas stworzył swoje pierwsze kompozycje abstrakcyjne. Współpracował z takimi czasopismami jak „Merz”, „Mécano”, „De Stijl” i „La Révolution surréaliste”. W 1925 w Galerie Pierre w Paryżu po raz pierwszy wystawiał razem z surrealistami. W 1931 stowarzyszył się z innymi abstrakcjonistami w grupę Abstraction-Création. W 1954 otrzymał nagrodę na Biennale w Wenecji. W Polsce jego prace można oglądać w łódzkim Muzeum Sztuki.
Rodzina.
Pierwszą żoną artysty była szwajcarska malarka i rzeźbiarka – Sophie Taeuber-Arp, która zmarła w 1943. Później jego długoletnią partnerką była Marguerite Hagenbach, którą poślubił w 1959.
Hans Arp był wujem austriackiego piosenkarza Udo Jürgensa.

</doc>
<doc id="164758" url="https://pl.wikipedia.org/wiki?curid=164758" title="Turbessel">
Turbessel



</doc>
<doc id="164760" url="https://pl.wikipedia.org/wiki?curid=164760" title="Tilbesar">
Tilbesar

 
Tilbeşar (arab. "Tall Bāshir", frank. "Turbessel") − miasto w południowo-wschodniej Turcji.
Miasto było częścią Bizancjum, następnie od XI w. rządzili nim lokalni ormiańscy władcy. Było jednym z ważniejszych miast Hrabstwa Edessy.

</doc>
<doc id="164762" url="https://pl.wikipedia.org/wiki?curid=164762" title="Jean Arp">
Jean Arp



</doc>
<doc id="164765" url="https://pl.wikipedia.org/wiki?curid=164765" title="Baldwin II z Le Bourg">
Baldwin II z Le Bourg

Baldwin z Le Bourg, przez większą część życia nazywany Baldwinem II z Edessy (zm. 21 sierpnia 1131 w Jerozolimie) – lotaryński rycerz, uczestnik I wyprawy krzyżowej, hrabia Edessy (1100–1118) i król Jerozolimy (1118–1131). Kuzyn Baldwina z Boulogne, po którym odziedziczył oba te stanowiska. Z racji bycia suzerenem wszystkich państw łacińskich na Bliskim Wschodzie dwukrotnie sprawował funkcję regenta Księstwa Antiochii (1119–1126, 1130–1131) i jednokrotnie – regenta Hrabstwa Edessy (1122–1123). Jedna z czołowych postaci w historii krucjat.
Okres panowania Baldwina II to przede wszystkim czas częstych wojen z sąsiednimi państwami muzułmańskimi, jednak dzięki dużym umiejętnościom militarnym i spektakularnym zwycięstwom (m.in. w bitwie pod Azazem) zdołał on zapewnić integralność terytorialną wpierw Hrabstwa Edessy (którego posiadłości znacznie rozszerzył), a następnie Królestwa Jerozolimy oraz Księstwa Antiochii, gdzie przez pewien czas sprawował rządy regencyjne. Jego głównym celem w polityce zagranicznej było pokonanie tureckiej dynastii Artukidów, władającej północno-wschodnią Syrią i południową Kapadocją, co po pięciu wojnach (1119, 1120-1121, 1121, 1122, 1125) w znacznym stopniu mu się udało, lecz paradoksalnie przyczyniło się też do wzrostu potęgi Sułtanatu Seldżuckiego. Innym ważnym przeciwnikiem Baldwina był niezależny Emirat Damasceński, rządzony przez dynastię Burydów, którego wpływy zdołał on skutecznie ograniczyć. Choć przez większą część swojego panowania Baldwin przebywał poza granicami państwa, tocząc boje z Turkami na północy, dokonał kilku istotnych rzeczy w zakresie polityki wewnętrznej królestwa, regulując stosunki z Kościołem, zwołując Radę w Nabulusie i sprowadzając do Outremeru zakony rycerskie Templariuszy i Joannitów, którym nadał liczne przywileje, wykorzystując ich potencjał militarny do zabezpieczenia granic królestwa. Za jego panowania łacinnicy zdołali również zdobyć Tyr (1124).
Najważniejsze bitwy, w których brał udział Baldwin za czasów swego panowania w Edessie i Jerozolimie to: oblężenie Sarudżu (1101), bitwa pod Harranem (1104), I bitwa pod Manbidżem (1108), oblężenie Trypolisu (1109), bitwa pod Sarmin (1115), bitwa pod Hab (1119), bitwa pod Azazem (1125) i bitwa pod Tall asz-Szakhabem (1126).
Losy do 1100 roku.
Baldwin wywodził się z majętnego rodu Rethel, mającego swe posiadłości na północy Francji. Będąc drugim synem Hugona I, hrabiego Rethel, prawdopodobnie otrzymał od ojca zamek w Le Bourg, którym zarządzał przez nieznany okres. W 1096 roku zdecydował się na udział w I wyprawie krzyżowej, dołączając do armii prowadzonej przez swojego kuzyna Gotfryda z Bouillon. Jako jeden z ważniejszych uczestników krucjaty, brał aktywny udział we wszystkich etapach wojny; źródła wspominają o nim przy okazji oblężenia Nicei, bitwy pod Doryleum oraz cylicyjskiej kampanii Baldwina z Boulogne, młodszego brata Gotfryda. Wiosną 1099 roku, wraz z Tankredem z Hauteville wyzwolił Betlejem spod muzułmańskiej okupacji. Później brał udział m.in. w oblężeniu i zdobyciu Jerozolimy.
Po zakończeniu pierwszej wyprawy krzyżowej przebywał w Antiochii, będąc łącznikiem między panującym tam Boemundem I a swoim kuzynem Baldwinem I, który objął we władanie nowo utworzone Hrabstwo Edessy. Gdy w 1100 roku Boemund I dostał się do tureckiej niewoli, Baldwin z Le Bourg sprawował tam rządy w jego zastępstwie. Nie trwało to długo, bo wkrótce został wezwany do Edessy.
Hrabia Edessy – 1100–1118.
Polityka wewnętrzna.
Jesienią 1100 roku dotychczasowy hrabia Edessy, Baldwin I z Boulogne, wyruszył do Jerozolimy, aby objąć tamtejszy tron po swoim zmarłym bracie Gotfrydzie. Opuszczając Edessę, przekazał całe hrabstwo wraz ze wszystkimi ziemiami Baldwinowi z Le Bourg, będącemu jego najbardziej zaufanym towarzyszem. Odtąd nowy hrabia miał przed sobą trudne zadanie, gdyż były to obszary najbardziej narażone na najazdy groźnych muzułmańskich sąsiadów z powodu braku posiadania jakichkolwiek granic naturalnych. Baldwin rozpoczął swe panowanie od obsadzenia położonych najbardziej na zewnątrz twierdz i miast silnymi garnizonami. Doskwierał mu jednak brak zaufanych ludzi, ponieważ do Edessy, położonej najdalej na wschód, przybywało i osiedlało się najmniej przybyszów z Europy. W tej sytuacji, jako że wśród poddanych hrabstwa przeważała autochtoniczna ludność ormiańska, która wyznając chrześcijaństwo i darząc nieufnością zarówno Turków, jak i Greków, była dla łacinników naturalnym sprzymierzeńcem, Baldwin rozpoczął politykę zmierzającą do utrzymywania z nią jak najlepszych stosunków. W 1101 roku poślubił Ormiankę Morfię, córkę Gabriela, będącego władcą Meliteny, niezależnego państwa armeńskiego sąsiadującego z Hrabstwem Edessy. Żyjąc w dobrych relacjach z ormiańskimi poddanymi, rozpoczął długą edessańską tradycję polegającą na obsadzaniu Ormianami większości ważnych stanowisk w państwie, a także masowym wcielaniu ich do wojska, co praktykowali również jego następcy. Choć faworyzował Kościół katolicki, zdołał zyskać poparcie Apostolskiego Kościoła Ormiańskiego, którego członkami były wszystkie ważne osobistości ormiańskie. Okazywał też życzliwość jakobitom z Syryjskiego Kościoła Ortodoksyjnego.
Dwoma najważniejszymi wasalami hrabiego Edessy byli panowie Turbesselu i Sarudżu, dysponujący znacznymi siłami, których Baldwin traktował niemalże jako równoprawnych sojuszników.
Poważnym problemem był dla Baldwina ciągły brak środków finansowych, a w przeciwieństwie do Antiochii Hrabstwo Edessy było państwem niezamożnym, nie czerpiącym wielkich dochodów z handlu. Znany jest przypadek, gdy w celu zdobycia pieniędzy Baldwin oszukał swego teścia, Gabriela z Meliteny. Skontaktował się z nim i zwierzył mu się, iż pożyczył od swych rycerzy ogromną kwotę trzydziestu tysięcy bizantów z zastrzeżeniem, że w razie niewypłacalności zgoli brodę (cała historia była nieprawdziwa). U Greków i Ormian panował tymczasem powszechny zwyczaj noszenia wśród mężczyzn bujnego zarostu. W obawie, że zięć bez brody narazi go na kompromitację, Gabriel czym prędzej przekazał Baldwinowi pełną sumę na spłatę długu, nakazując mu jednakże przysiąc, iż nigdy więcej nie zastawi swojej brody.
Przychylna polityka wobec ludności ormiańskiej uległa diametralnej zmianie jesienią 1108 roku, gdy na wieść o przegranej przez Baldwina bitwie pod Manbidżem w Edessie zapanowała panika, podsycana plotkami o rzekomej śmierci hrabiego. W kościele św. Jana zebrał się wówczas wiec, na którym ormiańscy dostojnicy zawiązali rząd tymczasowy. Kiedy krótko później do miasta powrócił Baldwin, podejrzewając spisek mający na celu uzyskanie przez lokalnych Ormian niepodległości, wszystkich członków nowego rządu wtrącił do więzień, niektórym każąc wyłupić oczy. Biskup ormiański uszedł bez szwanku tylko dzięki wysokiej grzywnie, jaką zapłacił hrabiemu. Po tych wydarzeniach Baldwin rozpoczął cały proces represji wobec Ormian mieszkających w Hrabstwie Edessy, wielu z nich przesiedlając. Taki sposób prowadzenia polityki spotkał się również z próbami buntu, jak na przykład w roku 1112, kiedy zdemaskowano spisek zawiązany przez Ormian, mający na celu wydanie Edessy muzułmanom, bądź w 1113, gdy ponowna próba spisku z udziałem Ormian zakończyła się karnym wysiedleniem ich w rejony Samosaty (choć w 1114 roku Baldwin pozwolił im powrócić do Edessy).
Bardzo poważne straty przyniósł najazd muzułmanów w 1110 roku, w wyniku którego wszystkie ziemie po wschodniej stronie Eufratu zostały doszczętnie spustoszone. Mając świadomość, iż terytoriów tych niezwykle trudno jest skutecznie bronić przed zakusami sąsiadów, Baldwin podjął wówczas ważną decyzję o przesiedleniu całej tamtejszej ludności chrześcijańskiej na zachodnią stronę Eufratu, na wschodzie pozostawiając jedynie silnie obsadzone garnizony dwóch głównych miast – Edessy i Sarudżu – a także kilku mniejszych zamków. Wieśniacy mający przenieść się do niezagrożonych terenów zgromadzili się w wyznaczonym punkcie, skąd miano ich zabrać przez rzekę za pomocą przygotowanych wcześniej promów. Jednakże na skutek opóźnień, a także przecieków informacji o całym przedsięwzięciu do Turków, nad Eufrat zdążył przybyć atabeg Mosulu Maudud ze swoimi wojskami, który uderzył na bezbronną rzeszę cywilów, wyrzynając wszystkich niemal co do jednego. To wydarzenie ogromnie osłabiło fundamenty łacińskiego panowania w Osroene i wokół Edessy. Od tego momentu chrześcijanie trzymali te tereny w swym posiadaniu wyłącznie dzięki licznym garnizonom rozlokowanym na wschód od Eufratu.
Zimą 1112 roku doszło do konfliktu między Baldwinem a jego najważniejszym wasalem, panem Turbesselu Joscelinem z Courtenay. Przyczyny waśni są nieznane, choć mogło dojść do niej z zazdrości hrabiego, którego domena, położona na wschód od Eufratu i całkowicie spustoszona, cierpiała na ciągły brak pieniędzy, w przeciwieństwie do Turbesselu, który dzięki dobremu umiejscowieniu czerpał znaczne korzyści z handlu oraz nie był narażony na tak częste ataki sąsiadów. Pod oficjalnym pretekstem zaniedbań względem seniora, Baldwin zmusił Joscelina do opuszczenia Hrabstwa Edessy. Niedoszły władca Turbesselu w następnym roku udał się do Palestyny, gdzie otrzymał od króla Jerozolimy księstwo Galilei.
Wojny z sąsiadami.
Na początku swego panowania, w 1101 roku Baldwin musiał odeprzeć inwazję Artukidów z Mardinu. Sukman Ibn Artuk, dawny władca Sarudżu, odebranego mu przez Baldwina I z Boulogne, postanowił odzyskać swoje dawne ziemie i wyruszył wraz z armią, by je odbić. Miastem tym zarządzał obecnie wasal hrabiego Edessy, Fulko z Chartres. Doszło do oblężenia Sarudżu przez Turków. Baldwin natychmiast pospieszył z nielicznymi siłami, jakie zdążył zebrać w tak krótkim czasie, na odsiecz Fulkowi, lecz przegrał bitwę z Sukmanem, w wyniku której Fulko poległ, a Sarudż został zajęty przez muzułmanów. Cytadela miejska nadal jednak skutecznie się broniła, dowodzona przez łacińskiego arcybiskupa Edessy Benedykta. Baldwin, który szczęśliwie uszedł z bitwy z życiem, pospieszył do Antiochii, gdzie zwerbował wojska najemne. Następnie powrócił pod Sarudż i ponownie wydał Sukmanowi bitwę, którą tym razem zwyciężył, wypierając Turków ze swoich ziem. Dzięki temu zwycięstwu Baldwin zdołał zachować integralność terytorialną niedawno powstałego Hrabstwa Edessy, co stanowiło krok milowy na drodze do umocnienia pozycji tego państwa.
Po tym, jak w 1102 roku zmarł ważny wódz turecki Kurbugha, na ziemiach podległej mu dotychczas Al-Dżaziry rozgorzały wśród muzułmanów walki o przejęcie po nim schedy. W 1103 wywiązała się wojna pomiędzy sułtanem seldżuckim Barkijarukiem a jego braćmi Sandżarem i Mohammadem Taparem. Wykorzystując ten konflikt między politycznymi przeciwnikami, Baldwin przeprowadził całą serię najazdów na Al-Dżazirę i panującą nad tymi terenami strategiczną twierdzę Harran, której zdobycie stało się dla hrabiego Edessy priorytetem.
Widząc zagrożenie ze strony łacinników, Sukman Ibn Artuk oraz następca Kurbughi na stanowisku atabega Mosulu Dżikirmisz, zawarli sojusz wymierzony przeciwko Edessie. W marcu 1104 ich połączone siły wyruszyły, by zdobyć to miasto. Otrzymawszy wieści o planowanej inwazji na jego hrabstwo, Baldwin postanowił wykorzystać tę sytuację do przeprowadzenia błyskawicznego, zaskakującego ataku na Harran w celu ostatecznego zdobycia tej twierdzy, nim Sukman i Dżikirmisz zdążą zareagować. Porozumiał się z Boemundem, który dołączył do niego wraz z armią antiocheńską. Połączone wojska ruszyły do Al-Dżaziry i przystąpiły do oblężenia Harranu. Zaskoczony garnizon był skłonny do szybkiej kapitulacji, lecz łacinnicy ostatecznie nie zdołali zająć miasta, gdyż wybuchła między nimi kłótnia o to, kto z dowódców – Baldwin czy Boemund – powinien jako pierwszy zatknąć swoją chorągiew na murach twierdzy. W tym czasie powróciła armia Sukmana i Dżikirmisza, zaskakując chrześcijan i 7 maja 1104 wydając im bitwę.
Druzgocąca klęska, jaką ponieśli łacinnicy była dotkliwym ciosem dla ograniczonego potencjału militarnego Hrabstwa Edessy. Choć armia antiocheńska wyszła z batalii całkowicie bez szwanku, wojska Baldwina zostały rozbite, a on sam dostał się do kilkuletniej niewoli u Sukmana.
Bezpośrednio po bitwie doszło do odnowienia waśni pomiędzy wodzami tureckimi. Zazdrosny o łupy zdobyte przez Sukmana, Dżikirmisz napadł na niego, przy okazji uprowadzając Baldwina, za którego miał nadzieję uzyskać wysoki okup. W tym samym czasie rządy regencyjne w Edessie objął Tankred i przygotował hrabstwo do obrony. Sukman postanowił zrezygnować z dalszych działań zbrojnych i wycofał się do Mardinu, natomiast Dżikirmisz w maju 1104 ze wszystkimi swymi siłami wyruszył na podbój Edessy.
Garnizon miasta pod dowództwem Tankreda, a także przy pomocy wojsk antiocheńskich Boemunda, zdołał odeprzeć napastników i rozgromić ich armię. Łacinnicy zdobyli bogate łupy, w tym wysoko urodzoną księżniczkę seldżucką z dworu emira. Dżikirmisz tak bardzo pragnął ją odzyskać, że zaoferował się wymienić ją za Baldwina oraz innych dostojników edessańskich pozostających w niewoli. Jednakże zarówno Tankredowi, jak i Boemundowi bardziej zależało na pieniądzach, dlatego zamiast uwolnić Baldwina, zadowolili się znaczną sumą pieniędzy, tymczasem hrabia pozostał w niewoli u Turków. Wszystko to odbyło się mimo usilnych nacisków króla Jerozolimy Baldwina I z Boulogne, nalegającego na wymienienie swego kuzyna za księżniczkę.
Do kolejnej bezpośredniej wojny z muzułmanami doszło dopiero sześć lat później, gdy wiosną 1110 roku przeciwko Edessie wyruszyły połączone armie sąsiadów tureckich – Artukidów pod wodzą księcia Ilghaziego, Mosulu pod nowym atabegiem Maududem oraz Majjafarikinu pod panowaniem Sukmana I el-Kutbiego. Na wieść o tym Baldwin (w tym czasie już wykupiony z niewoli) wysłał Joscelina do Jerozolimy, by prosić króla o natychmiastowe wsparcie. Ten od razu wymaszerował z Palestyny, pod drodze otrzymując również wojska od sprzymierzonych z Edessą książąt ormiańskich – Kogha Wasila z Kajsunu i Abu al-Ghariba z rodu Pahlawuni. W tym czasie Edessa oblegana była przez dwa miesiące, lecz napastnicy nie zdołali przełamać jej umocnień w żadnym punkcie. Kiedy w czerwcu 1110 pod Edessę dotarła odsiecz, muzułmanie pospiesznie się wycofali, nie wydając łacinnikom walnej bitwy. Próba wyzyskania przez Baldwina obecności króla w Syrii do prowadzenia dalszych działań zbrojnych przeciwko Turkom nie powiodła się, gdyż zaraz zawrócił on do Palestyny, zaniepokojony informacjami o szykowanej napaści Egipcjan.
W 1114 roku Baldwin wplątał się w konflikt z ormiańskim księciem Wasilem Dghą, następcą Kogha Wasila, który ze strachu przed zakusami łacinników sprzymierzył się z rządzącym w Mosulu Al-Bursukim. Wojska edessańskie dokonały napadu na ziemie Wasila, jednocześnie unikając kolejnej wojny z Turkami dzięki kłótni, jaka niespodziewanie wybuchła pomiędzy Al-Bursukim a Artukidami. Następnie Baldwin ponownie zaatakował Wasila, tym razem podchodząc aż pod miasto Raban. Wasil spróbował porozumieć się z księciem Małej Armenii Torosem I z dynastii Rubenidów, jednak ten, pozostając w przyjaznych stosunkach z Hrabstwem Edessy, pojmał go i wydał łacinnikom. Baldwin uwolnił Wasila, dopiero gdy ten zrzekł się wszystkich swoich ziem i obiecał odejść do Konstantynopola. W rezultacie Hrabstwo Edessy w 1116 roku powiększyło swoje terytorium o Raban, Kajsun oraz cały obszar księstwa. Następnie Baldwin postanowił podporządkować sobie pozostałe niezależne państwa ormiańskie. W 1117 roku zajął rządzony przez swego dawnego sojusznika Abu al-Ghariba Biredżik, nadając go w lenno swojemu kuzynowi Waleranowi z Le Puiset, po czym zdobył również księstwa Chores (władany przez Bagrata) i Gargar (władany przez Konstantyna). Tym sposobem całkowicie zerwał z linią polityczną swego poprzednika, Baldwina I, który ściśle współpracował z obydwoma tymi książętami. Jedynym ormiańskim państwem pozostającym w ścisłym sojuszu z Hrabstwem Edessy pozostało Księstwo Małej Armenii.
Stosunki z Antiochią i Jerozolimą.
Baldwin od samego początku uznawał się za wasala króla jerozolimskiego, udzielając mu zbrojnej pomocy (w 1102 w walce z Fatymidami, a w 1109 we wspólnym zdobyciu Trypolisu), co było źródłem gorszych stosunków z Księstwem Antiochii. Niemniej jednak, starał się współdziałać ze swoim sąsiadem. W początkowych latach jego główny wasal, Joscelin z Courtenay, władający Turbesselem, wielokrotnie brał udział w kampaniach wojennych Boemunda, zwłaszcza w Cylicji. Relacje między samym Baldwinem a Boemundem były jednak na tyle złe, iż przekreśliły szanse łacinników na zajęcie Al-Dżaziry i doprowadziły do ich klęski w bitwie pod Harranem. Po tym jak jesienią 1104 roku Boemund wyjechał do Europy, rządzący Edessą pod nieobecność Baldwina (przebywającego wówczas w niewoli u Turków) Tankred przeniósł się do Antiochii, by sprawować tam władzę w imieniu wuja. W Hrabstwie Edessy osadził tymczasem swego kuzyna i szwagra, Ryszarda z Salerno.
Dzięki staraniom Joscelina, który w 1107 roku wyszedł na wolność, jeszcze w tym samym roku Turcy wypuścili z niewoli Baldwina. Natychmiast udał się do Antiochii i zażądał od Tankreda przekazania mu władzy nad Edessą. Ten jednak nie był skory do współpracy, o ile hrabia Edessy nie uzna go za swego bezpośredniego seniora. Baldwin, będąc wasalem Jerozolimy, nie przystał na taki układ i zwrócił się o pomoc do następcy Dżikirmisza, Dżawalego Sakawy, obecnie najsilniejszego władcy muzułmańskiego w regionie, panującego nad Mosulem, Diyarbakirem oraz Al-Dżazirą. Usłyszawszy o tym, Tankred czym prędzej wyprawił się z wojskiem przeciwko przebywającym w Turbesselu Baldwinowi i Joscelinowi. Doszło między nimi do niewielkiej potyczki, ale skończyło się na bezowocnych pertraktacjach. Baldwin, nadal utrzymując dobre stosunki z Dżawalim, udał się następnie do cieszącego się ogromnym prestiżem Kogha Wasila, władającego ormiańskim księstwem Kajsunu, a także do Oszina, bizantyńskiego namiestnika Cylicji. Z poparciem wszystkich okolicznych Ormian oraz trzystoma zaciężnymi Pieczyngami, jakich otrzymał od Bizancjum, Baldwin powrócił do Turbesselu. Ujął się za nim również patriarcha Antiochii Bernard z Walencji. Pod naciskiem Kościoła oraz całej ludności ormiańskiej, Tankred odwołał Ryszarda z Salerno z funkcji zarządcy Edessy, a całe hrabstwo zwrócił Baldwinowi, powitanemu tam z ogromną radością.
Punktem kulminacyjnym wrogości pomiędzy Edessą a Antiochią była I bitwa pod Manbidżem w październiku 1108, do której doszło na skutek przymierza Baldwina z Dżawalim skierowanego przeciw emirowi Aleppa Ridwanowi, popartemu z kolei przez Tankreda. Koalicja Antiocheńczyków z Ridwanem ostatecznie zatriumfowała. Joscelin uciekł do Turbesselu, zaś Baldwin schronił się w Ravendelu, gdzie obległ go Tankred. Wojska Antiochii cofnęły się dopiero na wieść o nadchodzących wojskach Dżawalego, idących z odsieczą dla Hrabstwa Edessy.
Do pojednania Baldwina i Joscelina z Tankredem doszło dopiero w 1109 roku, gdy wspólnie pomagali armiom Królestwa Jerozolimy i krzyżowców prowansalskich w oblężeniu Trypolisu. Król Baldwin I wymusił na nich wówczas zakończenie waśni oraz odnowienie przysięgi lennej wobec Jerozolimy. Po tym wydarzeniu Hrabstwo Edessy nigdy nie toczyło już otwartej wojny z Księstwem Antiochii, choć kilkukrotnie dochodziło między nimi do waśni, między innymi w 1110 roku, kiedy Tankred udzielił dyskretnego poparcia najazdowi Maududa na Edessę. Ponownie zakończył ją wówczas dopiero król, który osobiście przybył do Syrii i zagroził Tankredowi, że uzna go za wroga całego chrześcijaństwa. W tym samym roku obaj – król Baldwin i Tankred – udzielili pomocy wojskowej Baldwinowi z Edessy, gdy ten, po masakrze wieśniaków ormiańskich dokonanej przez żołnierzy Maududa, brawurowo wypowiedział mu bitwę pomimo nikłych szans na zwycięstwo. Ostatecznie, dzięki temu wsparciu, łacinnicy zdołali wyprzeć muzułmanów z terytorium Hrabstwa Edessy, a Baldwin szczęśliwie uszedł z życiem.
W lipcu 1111 Hrabstwu Edessy ponownie zagroziły połączone siły muzułmańskie, prowadzone przez Maududa, a wspierane przez liczne wojska seldżuckie pod wodzą Bursuka Ibn Bursuka oraz oddziały dwóch książąt kurdyjskich – Ahmadila z Maraghy i Abu al-Hajdży z Irbilu – a także siły Sukmana I el-Kutbiego i Ajaza Artukidy. Wpierw bezskutecznie obległy Turbessel, a następnie ulokowały się w Szajzarze, gdzie dołączył do nich atabeg Damaszku Tughtakin. Tak silnej koalicji łacinnicy przeciwstawili najsilniejszą armię, jaką mogli wystawić, dowodzoną przez króla Baldwina, złożoną z wojsk jerozolimskich oraz armii Tankreda, Baldwina II z Edessy i Ponsa z Trypolisu. Każdy z owych władców przyprowadził ze sobą wszystkich swoich wasali. Do chrześcijan dołączyły również posiłki nadesłane przez Kogha Wasila oraz Bizantyńczyków. Choć ostatecznie nie doszło do bezpośredniej bitwy, łacinnicy zdołali odeprzeć muzułmanów. Przykład ten pokazał, iż mimo wzajemnych animozji, Baldwin z Edessy i Tankred są w stanie idealnie współpracować w sytuacji wspólnego zagrożenia. Obaj też całkowicie podporządkowali się rozkazom króla Jerozolimy.
Od kiedy w 1112 roku władzę w Antiochii objął po śmierci Tankreda jego krewny, Roger z Salerno, stosunki Antiocheńczyków z Baldwinem pozostawały poprawne. Obaj władcy nie wchodzili sobie w drogę, ale też nie podejmowali żadnych wspólnych działań. Dopiero jesienią 1115, będąc zaniepokojonym ogromnymi siłami wysłanymi przez Sułtanat Seldżucki, prowadzonymi przez Bursuka Ibn Bursuka w kierunku Antiochii, Roger poprosił Baldwina o rychłe przybycie. Hrabia Edessy stawił się i 14 września 1115 ich połączone armie zadały muzułmanom dotkliwą klęskę.
Zwycięstwo to położyło kres zagrożeniu Outremeru ze strony Turków seldżuckich. Odtąd sułtanowie nie chcieli ryzykować kolejnych wypraw do Syrii, a głównymi przeciwnikami Edessy i Antiochii stali się lokalni władcy Aleppa, Damaszku, Himsu i Szajzaru, próbujący uniezależnić się od Bagdadu, a także rosnący w siłę potężny ród Artukidów, na ten moment panujący w Mardinie, Majjafarikinie, Diyarbakirze oraz Al-Dżazirze.
Król Jerozolimy – 1118–1131.
Objęcie tronu.
Baldwin I, król jerozolimski, zmarł 2 kwietnia 1118, nie pozostawiając testamentu. Jego najbliższym krewnym był starszy brat – Eustachy III, hrabia Boulogne – lecz niewiele osób mu sprzyjało, on sam zresztą nie był specjalnie chętny do przejęcia odpowiedzialności nad królestwem, dlatego przyjął z ulgą wieść o wybraniu kogo innego na władcę Jerozolimy. Najlepszym kandydatem na to miejsce i zarazem najbardziej wpływowym członkiem Rady Królewskiej był książę Galilei Joscelin z Courtenay. Dla wszystkich było przeto zaskoczeniem, gdy Joscelin, zamiast upomnieć się o koronę, wysunął kandydaturę Baldwina z Le Bourg, hrabiego Edessy, który kilka lat wcześniej pozbawił go lenna w Turbesselu. Jego pobudki są nieznane, ale zapewne, podobnie jak Eustachy, nie chciał brać na swoje barki tak wielkiej odpowiedzialności. Miał też nadzieję, że po objęciu tronu, nowy król odwdzięczy mu się nadaniem w lenno Hrabstwa Edessy, na którym szczególnie mu zależało. Propozycję Joscelina poparł patriarcha Arnulf i obaj wspólnie przekonali Radę do kandydatury Baldwina. Część osób wciąż była zapewne temu przeciwna, ale wszelkie dyskusje przecięło niespodziewane pojawienie się na pogrzebie zmarłego króla samego Baldwina, który wykorzystał tę okazję, aby odbyć pielgrzymkę do miejsc świętych. Hrabia Edessy spotkał się w Palestynie z ciepłym przyjęciem, a Rada Królewska publicznie ogłosiła go królem Jerozolimy. Koronacja Baldwina odbyła się 14 kwietnia w Niedzielę Wielkanocną.
Po objęciu tronu, nowy król zrewanżował się Joscelinowi przekazaniem mu Hrabstwa Edessy jako królewskiemu wasalowi. Godność Baldwina II i jego zwierzchnictwo nad chrześcijańskim Wschodem uznali rządzący w Antiocii Roger z Salerno oraz Pons, hrabia Trypolisu.
Polityka wewnętrzna.
Chociaż zdecydowaną większość czasu swego panowania spędził na nieustających wojnach z okolicznymi władcami muzułmańskimi, a także sprawowaniu pieczy nad Księstwem Antiochii i Hrabstwem Edessy, przebywając poza granicami kraju, Baldwin II dokonał kilku ważnych posunięć w polityce wewnętrznej Królestwa Jerozolimy.
Utworzenie zakonów rycerskich.
Choć nie było to skutkiem jego bezpośrednich działań, za czasów panowania Baldwina w Ziemi Świętej zyskały znaczenie dwa nowe zakony, które w późniejszych latach miały stać się fundamentem sił zbrojnych Królestwa Jerozolimy. Pierwszym z nich był zakon joannitów, który za czasów pierwszego wielkiego mistrza, Gerarda de Martigues, jeszcze za czasów Baldwina I otrzymał liczne nadania dóbr ziemskich, a większość jerozolimskich dostojników duchownych zobowiązała się do płacenia mu dziesięciny ze swych dochodów. Następca Gerarda od 1120 roku, Raymond du Puy, przekształcił joannitów w zakon rycerski i zreformował jego regułę, przyjmując powinności militarne, z których najważniejszym była ochrona szlaków wiodących do Palestyny.
Niemal równocześnie z tymi wydarzeniami miało miejsce utworzenie zupełnie nowego zakonu. Francuski rycerz, towarzysz hrabiego Szampanii Hugona w pielgrzymce do Ziemi Świętej, Hugon z Payens, w 1120 roku założył Zakon Ubogich Rycerzy Chrystusa, otrzymując od Baldwina II zezwolenie na ulokowanie się w dawnym meczecie Al-Aksa, na terenie starożytnej Świątyni Salomona, skąd nowe bractwo poczęto nazywać „Rycerzami Świątyni” lub, bardziej potocznie, „Templariuszami”.
Rozrost obydwóch zakonów rycerskich odbywał się przy pełnym poparciu Baldwina II. Wyjął on je spod władzy królewskiej – tak, iż odtąd podlegały jedynie papieżowi. Zapoczątkował też zwyczaj nadawania Joannitom i Templariuszom ziemi w obrębie Królestwa, co również praktykowali jerozolimscy możni. Zapewniając stały dopływ wojowników z Zachodu, zakony stały się odtąd podporą siły militarnej państw chrześcijańskich w Outremerze. Baldwin II szczególnie chętnie przekazywał im terytoria graniczne, narażone na częste ataki sąsiednich państw muzułmańskich, by zwolnić się od kłopotliwej odpowiedzialności za te tereny.
Rada w Nabulusie.
W czasie, gdy akurat nie miały miejsca w Outremerze żadne konflikty zbrojne, 16 stycznia 1120 król zwołał do Nabulusu wszystkich możnych świeckich i duchownych, by rozstrzygnąć szereg spraw wewnętrznych Królestwa Jerozolimy. Dano wówczas podstawy prawne pod funkcjonowanie państwa, spisując kodeks dwudziestu pięciu praw. Oficjalnie zatwierdzono rolę i przywileje zakonów rycerskich, ustalono też, jakie kary będą obowiązywać za konkretne przestępstwa. Jednym z głównych tematów poruszonych przez radę, był sposób, w jaki miano przeciwdziałać wpływom Wschodu, które coraz mocniej przenikały do łacińskiej ludności królestwa, przybyłej do Palestyny wraz z I wyprawą krzyżową oraz po niej. Biskupi wyrazili troskę o dobro moralne poddanych, zagrożone przez rzekomą lekkość obyczajów charakterystyczną dla ludów Wschodu. Baldwin wydał cały szereg praw, stanowiących udogodnienia dla nowych osadników przybywających z Europy, które przyczyniły się także do rozwoju warstwy mieszczańskiej. Wydano prawa handlowe, między innymi zapewniające całkowitą swobodę przywozu i wywozu towarów do miast. W trosce o zapewnienie królestwu zapasów żywności, zwolniono z opłat celnych kupców syryjskich i arabskich, handlujących na obszarach przygranicznych.
Stosunki z Kościołem.
Pod koniec kwietnia 1118 zmarł patriarcha Jerozolimy Arnulf. Szukając na jego miejsce dobrego następcy, którego ambicje nie byłyby nazbyt wygórowane, Baldwin poparł kandydaturę pikardyjskiego księdza Gormonda z Picquigny. Nominację tę zaakceptowała kuria papieska w Rzymie. Po śmierci papieża Paschalisa II, która nastąpiła jeszcze w tym samym roku, stosunki Rzymu z Jerozolimą uległy znacznej poprawie.
Przez cały okres sprawowania funkcji patriarszych przez Gormonda relacje Kościoła z Baldwinem były przyjazne, a obaj oni częstokroć współpracowali ze sobą w sprawach politycznych. Kryzys nastąpił w 1128 roku po śmierci Gormonda, kiedy nowym patriarchą został francuski duchowny Stefan z La Ferté, opat klasztoru Saint-Jean-en-Vallée w Chartres, krewny Baldwina. Z powodu więzów rodzinnych król spodziewał się po nim uległości lub przynajmniej skłonności do współdziałania, tymczasem Stefan natychmiast wystąpił z żądaniem realizacji dawnego porozumienia, jakie Gotfryd z Bouillon zawarł z Daimbertem z Pizy, mówiącym o przekazaniu patriarchatowi na własność Jafy oraz samej Jerozolimy, gdy tylko zdobyty zostanie Askalon. Baldwin stanowczo odmówił, nie miał jednak żadnych podstaw prawnych do negowania roszczeń Stefana. W przeciągu następnych miesięcy oraz przez cały 1129 rok stosunki króla z patriarchą dramatycznie się pogorszyły i wręcz doprowadziłyby być może do otwartego konfliktu, gdyby nie niespodziewana śmierć Stefana na początku 1130 roku. Oficjalną przyczyną zgonu była choroba, lecz wiele osób podejrzewało Baldwina o posłużenie się trucizną. Gdy król odwiedził ciężko chorego patriarchę i zapytał go, jak się czuje, ten ponoć odpowiedział:
Po śmierci Stefana Baldwin postarał się, aby jego następcą został człowiek mu przychylny. Do godności patriarchy wyniesiono przeora bazyliki Grobu Świętego Wilhelma z Messines, słynącemu z pobożności i dobroci, powszechnie miłowanemu, lecz nie posiadającemu dużego wykształcenia i pozbawionemu ambicji politycznych. Od tego momentu relacje Kościoła z królem stały się wyśmienite.
Układy z sektą asasynów.
W owym czasie coraz większe wpływy zaczęła uzyskiwać nowa sekta islamu wywodząca się z ismailizmu, której członków nazywano nizarytami, bądź też – bardziej powszechnie – "asasynami". W 1126 roku otrzymali od Tughtakina twierdzę Banjas, która stała się ich główną siedzibą. Jednak od czasu, gdy władzę w Damaszku objął Tadż al-Mulk Buri, Damasceńczycy nabrali wrogiego stosunku do asasynów i poczęli otwarcie ich zwalczać. Ówczesne władze sekty porozumiały się z Baldwinem i zawarły z nim sojusz. Król wysłał swoje wojska, aby zabezpieczyć Banjas, po czym przesiedlił asasynów na terytorium Królestwa Jerozolimy.
Rozstrzygnięcie sprawy sukcesji.
Problemem, z którym zmagał się Baldwin, była kwestia sukcesji. Z małżeństwa z Morfią posiadał wyłącznie córki, a naiwnością wydawało się być liczenie na narodziny kolejnego dziecka, w dodatku syna. Postanowił zatem zaaranżować małżeństwo. Spośród córek najlepiej nadawała się do tego najstarsza wiekiem Melisanda. W roku 1128, po zasięgnięciu opinii Rady Królewskiej, król wysłał do Europy swych przedstawicieli – Wilhelma z Bures i Gwidona Brisebarre – z prośbą do króla Francji Ludwika VI o wybranie spośród francuskich możnych odpowiedniego kandydata na przyszłego władcę Jerozolimy. Ludwik zarekomendował hrabiego Andegawenii Fulka V, wywodzącego się z linii Plantagenetów, będącego jedną z najzamożniejszych i najbardziej wpływowych postaci na europejskiej scenie politycznej, w dodatku cieszącego się poparciem papieża Honoriusza II. Baldwin chętnie zaakceptował tak znakomitego kandydata, zwłaszcza że znał go osobiście.
Na początku wiosny 1129 Fulko opuścił Francję w towarzystwie Wilhelma z Bures i Gwidona Brisebarre. Dotarłszy do Palestyny, już po niespełna miesiącu zawarł małżeństwo z Melisandą. Ślub ich dwojga spotkał się ze zdecydowaną aprobatę nie tylko ze strony papieża, ale również możnych jerozolimskich oraz patriarchy.
Polityka zagraniczna.
Utarczki graniczne na początku panowania i I wojna z Damaszkiem.
Zaraz po koronacji dotarły do Baldwina niepokojące wieści o sojuszu egipskich Fatymidów z atabegiem Damaszku Tughtakinem. Fatymidzki wezyr Al-Afdal chciał się zemścić na łacinnikach za upokorzenie doznane od Królestwa Jerozolimy za czasów Baldwina I, a Tughtakin coraz bardziej niepokoił się wzrostem ich potęgi. Baldwin II starał się uniknąć wojny, ale jego poselstwo do Damaszku spotkało się z wrogim przyjęciem. Będąc pewnym siebie, damasceński władca zażądał od łacinników przekazania mu wszystkich ziem leżących po wschodniej stronie rzeki Jordan. Król stanowczo odrzucił jego żądania i postanowił skupić się wpierw na Egipcie, który latem dokonał na granicy koncentracji silnej armii, zajmując pozycję pod Asdudem. Baldwin wzmocnił swoje siły oddziałami milicji z Antiochii i Trypolisu, po czym wyruszył przeciwko nieprzyjacielowi. Do bitwy jednak nie doszło. Przez trzy miesiące obie armie stały naprzeciw siebie, ale żadna nie odważyła się zaatakować pierwsza. Ostatecznie żołnierze obu stron rozeszli się do domów.
Chociaż konflikt z Egiptem tymczasowo wygasł, Tughtakin zaczął napadać na Galileę. Z tego powodu, Joscelin odłożył swój wyjazd do Edessy i przystąpił do organizowania obrony we własnym księstwie. Jesienią wspólnie z królem Baldwinem dokonał najazdu na damasceńskie miasto Dara w Hauranie, w którym muzułmanie przechowywali zapasy zboża. Przeciwko nim wyruszył syn Tughtakina Buri, doznał on jednak ciężkiej porażki, a łacinnicy spustoszyli Darę i zrabowali zapasy zboża. To niepowodzenie skłoniło Tughtakina do zaprzestania działań zbrojnych przeciwko Jerozolimie i zwrócenia swojej uwagi na północ.
Wczesną wiosną 1119, krótko po triumfie nad Damasceńczykami, dwóch baronów galilejskich – Gotfryd i Wilhelm z Bures – wraz z Joscelinem z Courtenay podjęło niezależną akcję zbrojną przeciwko Beduinom przebywającym w Zajordanii, w pobliżu rzeki Al-Jarmuk. Na skutek niepowodzenia, znaczna część rycerzy dostała się do niewoli, a ocalały z zasadzki Joscelin posłał gońca do króla. Podejmując decyzję o natychmiastowej interwencji, Baldwin udał się do Zajordanii na czele dużego pocztu rycerskiego i zmusiwszy Beduinów do wypuszczenia wszystkich jeńców i zapłaty odszkodowania, zawarł z nimi zawieszenie broni.
I wojna przeciwko Artukidom.
Kiedy Baldwin odpoczywał w Tyberiadzie po zwycięskiej akcji zbrojnej przeciwko Beduinom, zjawili się posłowie z Antiochii, prosząc go o przybycie z wojskiem do północnej Syrii. Księstwo Antiochii toczyło w tym czasie wojnę przeciwko Ilghaziemu, potężnemu wodzowi tureckiemu, obecnie panującemu nad wszystkimi ziemiami dynastii Artukidów. Zebrał on ogromne siły złożone z Turkmenów, otrzymał także wsparcie od innych władców muzułmańskich, w tym od Tughtakina. Baldwin zrozumiał powagę sytuacji i wysłał wiadomość do regenta Antiochii Rogera, w której poinstruował go, by oczekiwał na jego przybycie i do tego czasu ograniczył się do defensywy. Roger jednakże, po swoim ostatnim zwycięstwie w bitwie pod Sarmin ("notabene" osiągniętym z pomocą Baldwina) był zbyt pewny siebie i pochopnie wyruszył przeciwko Ilghaziemu, nie czekając na Baldwina, który w tym czasie był jeszcze w drodze na północ. Armia antiocheńska poniosła straszliwą klęskę w bitwie na Krwawym Polu. Te ponure wieści dotarły do króla podczas pobytu w Laodycei. Baldwin przyspieszył tempo marszu, uzyskał też wsparcie od Ponsa z Trypolisu. Po przybyciu do Antiochii, król przejął po poległym Rogerze funkcję regenta nieletniego Boemunda II przebywającego w Italii. Następnie dokonał podziału dóbr lennych, które wakowały po śmierci tak wielu rycerzy antiocheńskich zabitych w ostatniej bitwie. Wdowy po nich wydał za ludzi z własnego orszaku. Zdając sobie sprawę, że osłabione księstwo będzie mieć trudności z obroną własnych granic, część ziem antiocheńskich nadał rycerzom z Hrabstwa Edessy. Po załatwieniu tych spraw, zebrał swoje wojska i na czele armii liczącej 700 rycerzy i kilka tysięcy piechoty, wyruszył przeciwko muzułmanom. Postępując znacznie ostrożniej niż Roger, Baldwin stawił czoła połączonym wojskom Ilghaziego i Tughtakina w bitwie pod Hab.
Choć sama batalia zakończyła się remisem, to wojska muzułmańskie pierwsze zarządziły odwrót i wycofały się z ziem łacinników, a wkrótce po bitwie armia Ilghaziego rozpadła się z powodu masowych dezercji. Sytuacja w Księstwie Antiochii ustabilizowała się, chrześcijanie odzyskali większość twierdz zajętych przez Turków, a sąsiadujący z nimi Emirat Szajzaru został zmuszony do uznania się za wasala Antiochii. Po tym, jak całą jesień spędził na załatwianiu spraw administracyjnych, Baldwin przekazał władzę w mieście patriarsze Bernardowi, mającemu sprawować rządy w jego imieniu. Przy okazji tej wyprawy, król osadził w Hrabstwie Edessy Joscelina, po czym zawrócił na południe. Po powrocie do kraju, zajął się wewnętrznymi sprawami królestwa.
II i III wojna przeciwko Artukidom.
Od 1120 roku Ilghazi zaczął na nowo organizować zbrojne wypady na terytorium chrześcijańskie w Syrii. Podległy mu Bulak, namiestnik Al-Asaribu, z rozkazu Ilghaziego przystąpił do najazdu na terytorium antiocheńskie. Jednocześnie sam Ilghazi na czele armii pomaszerował przeciwko Edessie. Oba te ataki zostały odparte przez łacinników, ale później Artukida zapuścił się bezkarnie ze swoimi wojskami aż pod same mury Antiochii. Zaniepokojony tak zuchwałymi poczynaniami muzułmanów, patriarcha Bernard wysłał wiadomość do króla Baldwina z prośbą o pomoc. Władca Jerozolimy wyruszył na północ w czerwcu, zabierając ze sobą relikwię Krzyża Prawdziwego. Kiedy dotarł do Syrii, sytuacja wyglądała dla łacinników już dużo lepiej. Armia Ilghaziego zmalała z powodu masowych dezercji służących pod jego rozkazami Turkmenów i z tego powodu Artukida nie był w stanie przeprowadzić kolejnej ofensywy. Lecz lokalni muzułmanie wezwali na pomoc emira Damaszku Tughtakina, który początkowo włączył się do wojny, ale zawrócił usłyszawszy o zbliżaniu się wojsk królewskich. Po przybyciu Baldwin w imieniu wszystkich łacinników zawarł rozejm z Ilghazim i obaj wodzowie dokładnie wytyczyli swoje strefy wpływów.
Król powrócił do Jerozolimy na początku wiosny 1121 roku, gdy tylko doszły go wieści o wojnie z Damaszkiem. Wycofawszy się z Syrii, Tughtakin postanowił bowiem wykorzystać nieobecność Baldwina w Palestynie do wszczęcia działań zbrojnych. Dokonał napaści na Galileę, zapuszczając się bardzo daleko w głąb jej terytorium. W odwecie Baldwin zorganizował w lipcu tego samego roku wyprawę przeciwko Damaszkowi. Przekroczył rzekę Jordan i spustoszył muzułmański Al-Dżaulan, a także zdobył i zburzył zamek Tughtakina w Dżaraszu. Gdy król toczył wojnę na południu, hrabia Edessy Joscelin złamał zawarty niedawno rozejm, dokonując najazdu na ziemie Ilghaziego w Al-Dżazirze, co przyniosło mu wielkie łupy.
Jeszcze w tym samym roku, na wezwanie Toghrila z Arranu, toczącego wojnę z królem Gruzji Dawidem IV, Ilghazi wyruszył na północ wraz z większością swoich wojsk. Korzystając z jego nieobecności, syn Ilghaziego, Sulajman, będący namiestnikiem Aleppa, ogłosił się niezależnym władcą. To z kolei wykorzystał Baldwin, który najechał jego terytoria, zmuszając go do oddania Księstwu Antiochii Zardany oraz Al-Asaribu jako warunków pokoju. Po przybyciu do Syrii Ilghazi, którego siły były bardzo mocno osłabione niedawną porażką z Gruzinami w bitwie pod Didgori, stłumił bunt syna, ale nie wdawał się w nową wojnę z łacinnikami, zamiast tego zatwierdzając układ zawarty przez Sulajmana.
IV wojna przeciwko Artukidom.
W połowie roku 1122 Ilghazi złamał traktat pokojowy (posunięciem tym wzbudzając zresztą niechęć również arabskich kronikarzy), czym całkowicie zaskoczył nieprzygotowanych łacinników, zajętych konfliktem wewnętrznym, wywołanym przez bunt Ponsa z Trypolisu. Pozyskawszy wsparcie od Tughtakina z Damaszku, artukidzki książę obległ Zardanę, ale nie zdążył zdobyć jej całkowicie przed przybyciem Baldwina. Ilghazi wycofał wówczas swoje wojska i przez jakiś czas toczył z nim wojnę szarpaną, próbując zwabić go w pułapkę. W obliczu niepowodzenia takiej strategii, Turcy ostatecznie dali za wygraną, a Baldwin udał się do Antiochii, by objąć pieczę nad pracami na rzecz odbudowy i umocnienia fortyfikacji granicznych.
Regencja w Hrabstwie Edessy.
Po tym, jak 13 września 1122 Joscelin podczas zbrojnego wypadu z Edessy został pojmany przez wojska emira Balaka i osadzony w więzieniu w Charpurcie, Baldwin musiał przejąć w jego imieniu rządy w Hrabstwie Edessy, co uczynił niemal niezwłocznie, jako iż przebywał wówczas w Antiochii. W ciągu jesieni rycerze edessańscy dokonali kilku udanych najazdów na ziemie muzułmanów, nie podjęli się jednak żadnej poważniejszej kampanii. W listopadzie tego samego roku zmarł długoletni rywal Baldwina i jego główny przeciwnik polityczny, Ilghazi Artukida, a jego państwo zostało podzielone pomiędzy jego synów i bratanków: Sulajman wziął północne terytoria skoncentrowane wokół Majjafarikinu, Timurtasz otrzymał centralne ziemie, w tym Mardin, Badr ad-Daula Sulajman zajął Aleppo, natomiast Balak wykorzystał tę okazję, by przesunąć swą granicę na północ.
Zawirowania wokół kwestii podziału dawnego państwa Ilghaziego wykorzystał Baldwin, który w kwietniu 1123 odzyskał niedawno utracone Al-Asarib oraz Biredżik z rąd Sulajmana Artukidy. Następnie powierzył zarządzanie Hrabstwem Edessy Gotfrydowi Mnichowi, seniorowi Maraszu, sam zaś wyruszył z niewielkimi oddziałami na północny wschód, w kierunku przygranicznych posiadłości Balaka. 18 kwietnia został jednak pojmany przez przebywającego w pobliżu Balaka i odstawiony do Charpurtu, gdzie odtąd przebywał wraz z Joscelinem.
Outremer w czasie niewoli Baldwina u Turków.
Choć dostanie się Baldwina do niewoli było szokiem dla wszystkich łacinników, udało się zachować integralność wszystkich państw chrześcijańskich w Outremerze. Na północy Gotfryd Mnich kontynuował sprawowanie rządów w Edessie, a władzę w Antiochii przejął patriarcha Bernard, cieszący się największym prestiżem w całym księstwie. W Królestwie Jerozolimy natomiast sprawy początkowo bardzo się skomplikowały przez fałszywą pogłoskę o rzekomej śmierci Baldwina. Jerozolimski patriarcha Gormond w trybie natychmiastowym zwołał do Akki Radę Królewską. Informacje o tym, że król uszedł z życiem i znajduje się w niewoli dotarły tam dopiero podczas trwania obrad baronów królestwa. Rada tymczasowo powierzyła Eustachemu Grenierowi funkcje konetabla i baliwa, które miał sprawować aż do powrotu króla. Od tego momentu Eustachy stał się najważniejszą osobą w państwie. Reszta administracji w królestwie funkcjonowała normalnie.
Sytuację bezkrólewia postanowili wykorzystać Fatymidzi. Wezyr Al-Ma'mun al-Bata'ihi skoncentrował dużą ilość wojsk w Askalonie, skąd w maju 1123 wyruszył na czele silnej armii, podążając w kierunku Jafy. Eustachy Grenier pospiesznie zebrał rycerzy, zabrał z Jerozolimy Prawdziwy Krzyż i udał się na spotkanie sił fatymidzkich, które pokonał 15 maja 1123 w bitwie pod Ibelinem. Jednak jeszcze tego samego dnia, świętując zwycięstwo, Eustachy umarł. W tej sytuacji obowiązki Rada Królewska powierzyła obowiązki konetabla i baliwa Wilhelmowi z Bures, księciu Galilei.
W tym samym czasie na północy, gdzie obawiano się, iż muzułmanie spróbują wykorzystać sytuację bezkrólewia do marszu na Antiochię lub Edessę, emir Balak postanowił wpierw zdobyć Aleppo jako bazę wypadową do dalszych ataków na ziemie chrześcijan i w tym celu rozpoczął wojnę przeciwko Sulajmanowi Artukidzie, która trwała aż do czerwca 1123, kiedy ostatecznie zajął to miasto. Następnie zaczął przygotowywać się do generalnej inwazji na Księstwo Antiochii. W sierpniu zdobył Albarę, lecz był zmuszony zawrócić z powrotem do Charpurtu, gdyż doszły go wieści, iż grupa Ormian sympatyzujących z łacinnikami zdołała podstępem dostać się na zamek i wybić mało liczną załogę turecką. W ten sposób Charpurt dostał się w ręce Baldwina i Joscelina, którym sprzyjała okoliczna ludność, w znacznej mierze składająca się z autochtonicznych chrześcijan.
Wiedząc, że Balak na pewno spróbuje odbić zamek, Baldwin i Joscelin uzgodnili wspólny plan działania zakładający, że król pozostanie w Charpurcie i postara się odpierać ataki muzułmanów aż do powrotu hrabiego Edessy, który w tym czasie sprowadzi odsiecz. Joscelin potajemnie opuścił twierdzę i przedostał się do Turbesselu, skąd udał się do Antiochii, by prosić patriarchę Bernarda o wsparcie. Jednak Antiocheńczycy nie posiadali w pogotowiu dostatecznie silnych wojsk, hrabia pospieszył zatem do Jerozolimy. Tam natychmiast zmobilizowana została duża armia, która ruszyła na odsiecz Charpurtowi. Lecz w tym samym czasie Baldwin nie zdołał wytrzymać dostatecznie długo i w rezultacie twierdza ponownie dostała się w ręce Balaka, zaś król wrócił do niewoli tureckiej. W obawie przed wojskami jerozolimskimi idącymi z odsieczą, emir przeniósł Baldwina do lepiej bronionego Harranu. Woląc nie podejmować się tak dużego ryzyka, Joscelin dokonał na czele armii udanego wypadu na terytorium Aleppa, po czym odesłał ją z powrotem do stolicy, sam zaś wrócił do Turbesselu.
W styczniu 1124, kiedy przebywając ze swoimi wojskami w Aleppo Balak przygotowywał się do nowego ataku na łacinników, turecki namiestnik Manbidżu Hasan podniósł przeciwko niemu bunt. Balak zwrócił się o stłumienie rebelii do Timurtasza Artukidy. Ten odbił wprawdzie Manbidż, ale nie zdołał zdobyć cytadeli miejskiej, w której nadal utrzymywali się buntownicy pod dowództwem brata Hasana Isego. Wysłał on wiadomość do Joscelina z prośbą o pomoc, a hrabia Edessy natychmiast zwołał pełne wojska edessańskie ruszając mu na odsiecz, lecz został pokonany przez armię Balaka w II bitwie pod Manbidżem i musiał się wycofać. Jednak niedługo później, 6 maja 1124 roku, emir zginął w walce przeciwko buntownikom Isego, trafiony przez strzałę lecącą z cytadeli. Wszystkie jego ziemie, włącznie z Aleppem, przejął Timurtasz Artukida, któremu nie na rękę były trudności związane z koniecznością pilnowania Baldwina w Harranie, do tego liczył na wysoki okup, gdyż doskwierały mu braki środków finansowych. Z tego powodu rozpoczął negocjacje z łacinnikami, których reprezentowali hrabia Joscelin oraz królowa Morfia. Do warunków uwolnienia króla Jerozolimy należały: okup w wysokości 80 tysięcy dinarów (w tym zaliczka w wys. 20 tys.), przekazanie Timurtaszowi miast Al-Asarib, Zardana, Kafartab i Al-Dżazr oraz pomoc wojskowa w wojnie przeciwko wodzowi beduińskiemu Dubajsowi Ibn Sadace, obecnie władającemu Al-Dżazirą. Baldwin został uwolniony pod koniec czerwca 1124, zaś do Antiochii dotarł w ostatnich dniach sierpnia.
Podczas nieobecności Baldwina II na południu, do Palestyny przybyła wenecka flota wojenna, która zawarła układ z Królestwem Jerozolimy (sygnowany w imieniu króla przez patriarchę Gormonda) i Hrabstwem Trypolisu, na mocy którego dokonała wraz z baronami jerozolimskimi i trypolitańskimi wspólnego ataku na Tyr należący do Fatymidów. Był to cios wymierzony nie tylko w Egipt, ale również w aktywnie wspierający go Emirat Damasceński, który zresztą natychmiast wypowiedział łacinnikom wojnę, lecz nie zdołał dokonać żadnej większej ofensywy na terytorium Królestwa. Oblężenie miasta trwało od 15 lutego do 7 lipca 1124 roku i zakończyło się pełnym sukcesem koalicji wojsk chrześcijańskich. Tyr został oficjalnie włączony do Hrabstwa Trypolisu, a Wenecjanie otrzymali liczne przywileje handlowe.
Wyprawa na Aleppo i konflikt z Sułtanatem Seldżuckim.
Po przybyciu króla do Antiochii patriarcha Bernard zawetował tę część umowy z Timurtaszem mówiącą o przekazaniu muzułmanom miast antiocheńskich, argumentując, iż jako regent Baldwin nie ma prawa rozdysponowywać terytorium prawnie należącym do przebywającego w Europie nieletniego księcia Boemunda II. Król udzielił stosownych wyjaśnień Timurtaszowi, który zgodził się odstąpić od tych żądań, po czym przekazał mu pełną sumę okupu. Nie wywiązał się jednak z ostatniego punktu umowy, odmawiając pomocy zbrojnej Artukidom, a zamiast tego samemu porozumiewając się z wrogiem Timurtasza, Dubajsem. Wczesną jesienią Baldwin zawarł z beduińskim emirem ścisły sojusz, wspólnie snując plany połączonego ataku na Aleppo. Do tej nowo zawartej koalicji wymierzonej w Artukidów przyłączyli się również brat sułtana rumijskiego Tughril Arslan i Sultanszah, pretendent do tronu Aleppa.
Zjednoczone wojska łacińsko-turecko-beduińskie wszystkich tych władców w październiku 1124 wyprawiły się na Aleppo. Sprawujący władzę zwierzchnią nad tym miastem Timurtasz nie mógł osobiście wyruszyć przeciw nieprzyjaciołom, gdyż aktualnie przebywał w Majjafarikinie, u boku umierającego brata Sultana, którego ziemie pragnął otrzymać w dziedzictwie, wydał przeto swej załodze w Aleppo rozkaz do samodzielnej obrony. Oblężenie miasta przez koalicję chrześcijańsko-saraceńską trwało przez trzy miesiące. Władze Aleppa, mając świadomość, iż nie zdołają wytrzymać dużo dłużej, zdecydowały się wreszcie zdradzić Timurtasza, wysyłając emisariuszy do Mosulu i zwracając się o pomoc bezpośrednio do atabega Aksunkura al-Bursukiego, podlegającego władzy seldżuckiej. Zyskawszy zgodę sułtana, Al-Bursuki pospiesznie wysłał do miasta swoich dowódców, by przejęli kontrolę w jego imieniu. W tym samym czasie rozpoczął przygotowania do kampanii wojennej. Wraz z dużą armią wyruszył do Syrii, jednocześnie żądając od wszystkich pomniejszych władców muzułmańskich w tym regionie ("de facto" niezależnych, lecz formalnie podległych władzy sułtana seldżuckiego), by przysłali mu swoje wojska. Swoje siły przysłali mu Kirchan z Himsu oraz Tughtakin z Damaszku. W obliczu tak potężnego wroga koalicja chrześcijańsko-saraceńska rozpadła się, a Dubajs ze swoimi ludźmi pospiesznie się wycofał. Baldwin tymczasem ulokował się z wojskami w twierdzy Al-Asarib, czekając na dalszy rozwój sytuacji. Pod koniec kwietnia 1125 Al-Bursuki wkroczył z żołnierzami do Aleppa i tymczasowo wstrzymał działania zbrojne.
W czasie, gdy Baldwin powrócił do Palestyny i zajął się bieżącymi sprawami swego królestwa, Al-Bursuki zmusił do posłuszeństwa emira Szajzaru Sultana. W maju 1125 zaś, mając po swojej stronie siły wszystkich lokalnych władców muzułmańskich, przystąpił do generalnej ofensywy przeciwko Księstwu Antiochii. Szybkim atakiem zdobył Kafartab, po czym przystąpił do oblężenia Zardany. Na wieść o tych wydarzeniach król pospiesznie ruszył na północ i zebrawszy wojska z Antiochii, Trypolisu i Edessy, mimo przewagi liczebnej po stronie przeciwnika, wydał Turkom otwartą batalię. W bitwie stoczonej pod koniec maja łacinnicy Baldwin zadał muzułmanom druzgocącą klęskę, powodując całkowite rozproszenie ich sił, a także zdobywając bogate łupy.
Skutki tego triumfu były dosyć doniosłe. Al-Bursuki zawarł z chrześcijanami zawieszenie broni, po czym wrócił do Mosulu (zachowując jednak władzę nad Aleppem). Sułtanat Seldżucki tymczasowo postanowił wycofać się z ingerencji w sprawy syryjskie, a część lokalnych emirów została zmuszona, by zaakceptować dominację Antiochii i Edessy na okolicznych ziemiach. Pokój wywalczony przez Baldwina na północy Outremeru był najdłuższym w czasie całego jego panowania, trwając aż osiemnaście miesięcy.
Powrót do spraw palestyńskich; ekspansja na terytorium Damaszku.
Wywalczywszy pokój na północy Outremeru, Baldwin mógł skupić się na polityce zewnętrznej Jerozolimy, za której naczelnego wroga uważał potężny Damaszek. Jesienią 1125 dokonał napaści na terytorium damasceńskie, nękając też jednocześnie egipski Askalon, którego zdobycie z rąk Fatymidów było dla niego, po opanowaniu Tyru, kolejnym ważnym krokiem do zabezpieczenia granic Królestwa. Na początku roku 1126, w styczniu, zebrawszy silną armię, król przeniósł wojska do Hauranu, przygotowując się do ataku na Damaszek. Na wieść o tym Tughtakin zebrał swoje pełne siły, by zatrzymać chrześcijan. Doszło do bitwy pod Tall asz-Szakhabem, z której po trudnych walkach zwycięsko wyszedł Baldwin. Armia jerozolimska była jednak zbyt osłabiona, by dokonać szturmu na sam Damaszek, przeto zawróciła do Palestyny, zadowalając się bogatymi łupami.
Baldwin nie zdecydował się na negocjowanie pokoju z Tughtakinem. Porozumiał się z Ponsem z Trypolisu w sprawie wspólnych działań zbrojnych. W marcu 1126 wojska trypolitańskie zaatakowały należącą do Damaszku Rafanijję – twierdzę położoną w ważnym, strategicznym punkcie, bezpośrednio nad szlakiem prowadzącym z Królestwa Jerozolimy do Księstwa Antiochii. Namiestnik Rafanijji poprosił Tughtakina o posiłki, wezwał też na pomoc Al-Bursukiego. Do armii Ponsa dołączył w tym czasie również Baldwin z własnymi siłami. Wodzowie chrześcijańscy zdołali zdobyć twierdzę po osiemnastu dniach oblężenia, przed przybyciem nieprzyjacielskiej odsieczy. Był to dla łacinników bardzo ważny sukces, gdyż zdołali w ten sposób zabezpieczyć linie komunikacyjne pomiędzy Palestyną, wybrzeżem libańskim i Syrią.
Wojna na dwa fronty.
W czasie, kiedy Baldwin i Pons zajęci byli wojną z Damaszkiem, Fatymidzi zajęli się rozbudową floty wojennej. Wspólnie z Al-Bursukim uzgodnili plan połączonego ataku na chrześcijan z dwóch kierunków. Jesienią 1126 okręty egipskie zaatakowały wybrzeże libańskie, jednocześnie natomiast Al-Bursuki przystąpił do oblężenia Al-Asaribu. Baldwin ocenił, iż ofensywa turecka w Syrii jest groźniejsza, ruszył więc z wojskami na północ, gdzie dołączyła do niego armia Joscelina. Łacinnicy wyparli siły muzułmańskie z terytorium antiocheńskiego. Al-Bursuki, woląc nie ryzykować walnej bitwy, odnowił rozejm. Następnie przekazał zarząd nad Aleppem swemu synowi Izz ad-Dinowi Masudowi, po czym udał się do Mosulu, gdzie 26 listopada 1126 został zamordowany przez asasynów. Tymczasem wojska egipskie, dokonawszy desantu na wybrzeżu Libanu, przypuściły atak na Bejrut, zostały jednak pokonane przez silną załogę miasta.
Nagła śmierć Al-Bursukiego była dużym ciosem dla jednoczącego się islamu. Władający od tej pory Aleppem Masud popadł w konflikt z Tughtakinem, ale wczesną wiosną 1127 roku zmarł, prawdopodobnie otruty. Początkowo zastępował go służący Masudowi Tuman, potem rządy przejął przysłany przez sułtana mameluk Kutlugh, następnie obecny emir artukidzki Badr ad-Daula Sulajman. Ostatecznie Aleppo dostało się pod kontrolę Ibrahima Seldżukidy, syna Ridwana. Wszystkie te zmiany przyczyniły się do pogłębienia waśni między lokalnymi władcami muzułmańskimi, służąc interesom łacinników na północy.
Kiedy Baldwin przebywał jeszcze na północy, do Syrii nareszcie przybył prawowity dziedzic tronu antiocheńskiego Boemund II, syn Boemunda I z możnego rodu Hauteville. Na początku października 1126 jego flotylla zawinęła do portu Saint-Siméon wraz z dużą ilością wojska, koni i zaopatrzenia. Młody Boemund natychmiast udał się do Antiochii, gdzie król przekazał mu rządy nad całym księstwem. By scementować dobre stosunki, Baldwin wydał również za Boemunda swoją młodszą córkę Alicję.
Próba podboju Emiratu Damasceńskiego.
Lata 1126–1128, poza interwencją króla w Syrii mającą na celu zażegnanie konfliktu między Joscelinem a Boemundem, minęły pokojowo, dzięki czemu Baldwin mógł skupić się na sprawach wewnętrznych królestwa, w tym na kwestii sukcesji. Po tym, jak przybyły z Europy Fulko Andegaweński wziął ślub z Melisandą, zostając tym samym uznanym za oficjalnego następcę tronu, Baldwin postanowił przystąpić do realizacji drugiego, po pokonaniu Artukidów, z wielkich celów swego panowania – podboju Emiratu Damasceńskiego, od lat będącego głównym rywalem dla Królestwa Jerozolimy. Po śmierci Tughtakina 12 lutego 1128 nowym atabegiem Damaszku został jego syn, Tadż al-Mulk Buri. Na wieść o tym do Europy wyruszył z rozkazu Baldwina wielki mistrz templariuszy Hugon z Payens z zadaniem rekrutacji ochotników do uczestnictwa w wielkiej wyprawie mającej na celu zdobycie Damaszku. Dzięki porozumieniu z asasynami oddziały jerozolimskie mogły zająć Banjas, odtąd będący nową bazą wypadową do ataku na terytorium muzułmańskie.
Swoją wyprawę rozpoczął Baldwin na początku listopada 1129, w towarzystwie Fulka, na czele armii jerozolimskiej wzmocnionej przez ochotników z Europy. Przemieścił się do Banjasu, po czym ruszył bezpośrednio na Damaszek, docierając aż do Mostu Drewnianego, położonego około dziesięć kilometrów od miasta, gdzie rozłożył się obozem. Buri również wyprowadził swoje wszystkie wojska, lokując je naprzeciwko armii chrześcijańskiej, czekając na posunięcia Baldwina. Obie strony stały w miejscu przez kilka dni. Przygotowując się do okrążenia Damaszku i pełnego oblężenia, król wysłał część oddziałów pod dowództwem Wilhelma z Bures, by zabezpieczyły okolicę oraz zdobyły żywność i zaopatrzenie dla głównego obozu. Jednak Buri, dowiedziawszy się o rozprężeniu panującym wśród rycerzy europejskich znajdujących się pod rozkazami Wilhelma, pod koniec listopada wysłał przeciwko nim konnicę turkmeńską, która rozbiła tę część wojsk chrześcijańskich.
W tej sytuacji Baldwin postanowił wykorzystać tę klęską do uzyskania przewagi i jak najprędzej uderzyć na armię muzułmańską pełnymi siłami, póki ta świętowała niedawne zwycięstwo. Te plany pokrzyżowała mu jednak fatalna pogoda, ulewnymi opadami czyniąc okolicę grząską i niesprzyjającą do walki dla ciężko uzbrojonych łacinników. Baldwin bardzo niechętnie wycofał się do Palestyny i zrezygnował z podboju Damaszku.
Ostatnia interwencja w sprawy syryjskie.
Po tym, jak w lutym 1130 roku Boemund II został zabity podczas wojny z Księstwem Małej Armenii w wyniku niespodziewanego ataku wojsk sprzymierzonych z cylicyjskimi Ormianami Daniszmendydów, w Księstwie Antiochii zapanował chaos. Następstwo tronu prawnie należało się córce Boemunda, paroletniej Konstancji. Choć nie został wyznaczony pełnoprawny regent, rządy w księstwie samowolnie przejęła księżna Alicja, co jednak spotkało się z powszechnym niezadowoleniem. Dowiedziawszy się o tych wydarzeniach, Baldwin natychmiast wyruszył z wojskami do Syrii, zabierając ze sobą także Fulka. W strachu przed utratą władzy Alicja porozumiała się z Zengim, nowym atabegiem Aleppa, prosząc o pomoc zbrojną w zamian za hołd lenny. Poselstwo nie zdołało dotrzeć do celu, gdyż w drodze oddziały królewskie pochwyciły emisariusza i go powiesiły. Wezwawszy na pomoc Joscelina z armią Hrabstwa Edessy, Baldwin przystąpił do oblężenia Antiochii. Do bezpośredniego szturmu nie doszło, ponieważ po kilku dniach rycerz Wilhelm z Aversy oraz mnich Piotr Latyn potajemnie otworzyli mu bramy miasta. Nawet wówczas Alicja nie chciała się poddać i zabarykadowała się w cytadeli. Opuściła ją dopiero po tym, jak zagwarantowano jej nietykalność. Baldwin odbył rozmowę z córką, w czasie której, wzruszony zademonstrowanym przez nią żalem, postanowił wybaczyć jej winy. Skazał ją jednak na dożywotnie wygnanie w Laodycei i Dżabali, nadanymi jej na własność jeszcze przez Boemunda II. Następnie król uregulował sprawy wewnętrzne księstwa, zagwarantował poparcie rycerstwa dla małoletniej Konstancji, a jako suzeren przejął rządy regencyjne we własne ręce, co w jego imieniu, wraz z opieką nad wnuczką miał czynić hrabia Joscelin. W drogę powrotną do Jerozolimy Baldwin wyruszył dopiero latem 1130.
Śmierć i jej okoliczności.
Do końca roku 1130 Baldwin nie opuszczał Palestyny. Jego zły stan zdrowia, spowodowany ciągłym stresem i wyczerpaniem nieustannymi wyprawami wojennymi, ulegał stopniowemu pogorszeniu, aż w końcu w sierpniu 1131 król przeniósł się do rezydencji patriarchy, przyległej do bazyliki Grobu Świętego, by móc jeszcze częściej uczestniczyć w nabożeństwach. 21 sierpnia 1131, przeczuwając rychłą śmierć, zawezwał przed swoje łoże najważniejsze osobistości Królestwa Jerozolimskiego, Fulka i Melisandę, a także wnuka, późniejszego Baldwina III. Udzieliwszy błogosławieństwa Fulkowi i Melisandzie, wymógł na wszystkich zgromadzonych uznanie ich dwojga za suzerenów. Następnie został przyjęty do grona Kanoników Grobu Bożego, na znak czego przyodziano go w habit zakonny. Król zmarł krótko po tej ceremonii i został pochowany w bazylice Grobu Świętego. W całym królestwie ogłoszono powszechną żałobę.
Sytuacja w Outremerze w chwili śmierci Baldwina II.
Gdy Baldwin II umierał, sytuacja, jaką pozostawiał na Bliskim Wschodzie, była dla łacinników z pewnością dużo korzystniejsza, niż gdy obejmował tron. Królestwo Jerozolimskie rozwijało się prężnie, a choć nie powiększyło się o wiele nowych ziem, to wśród nabytków znalazł się niezwykle ważny Tyr (mimo że nominalnie należał do Hrabstwa Trypolisu), zaś Askalon, stanowiący ostatni przyczółek muzułmanów w Palestynie, znajdował się pod ciągłą presją wojskową ze strony chrześcijan. Od strony morza królestwo było dobrze zabezpieczone ze względu na silne garnizony utrzymywane we wszystkich miastach portowych, natomiast za zabezpieczenie pozostałych granic, bardziej narażonych na ataki, odpowiadali Templariusze i Joannici, którzy za czasów Baldwina II urośli do znacznej potęgi. Na skutek wydarzeń ostatnich lat stało się jasnym dla łacinników, iż znacznie większe zagrożenie stanowią dla nich Turcy seldżuccy z północnego wschodu, z którymi to Baldwin wojował przez większą część panowania. Kalifat Fatymidów, choć wciąż niebezpieczny, nie był w stanie dokonać jakiejkolwiek większej inwazji na terytorium królestwa i wyjść z niej zwycięsko. Groźniejszy był Emirat Damasceński, jednak również i on musiał w ostatnich latach przejść do defensywy, zwłaszcza po śmierci Tughtakina. Dzięki zdobyczom terytorialnym łacinników szlaki z Jerozolimy do Antiochii stały się bezpieczniejsze, a bogate, rozwinięte Hrabstwo Trypolisu czuwało nad bezpieczeństwem obszarów Libanu. Główny cel polityki zagranicznej Baldwina, czyli pokonanie dynastii Artukidów, został w gruncie rzeczy zrealizowany, gdyż Artukidzi utracili zarówno swe dawne znaczenie, jak i posiadłości. Nie zapewniło to jednak bezpieczeństwa Księstwu Antiochii i Hrabstwu Edessy, ponieważ w Syrii pojawił się nowy, dużo silniejszy przeciwnik, jakim był Zengi, który zdołał zjednoczyć znaczną część lokalnych władców tureckich. Mimo regularnych wypraw wojennych do Syrii Baldwinowi nie udało się w pełni podporządkować tamtejszych muzułmanów, co stwarzało ogromne zagrożenie zwłaszcza dla Edessy i ziem na wschód od Eufratu.
Największym osiągnięciem Baldwina wydaje się być kontynuowanie polityki jego poprzednika, Baldwina I z Boulogne, polegającej na budowie autorytetu króla Jerozolimy jako suzerena wszystkich łacinników na Bliskim Wschodzie, co wyrażało się w organizowaniu wspólnych wypraw wojennych, prowadzeniu arbitrażu w razie waśni, interweniowaniu w ich sprawy wewnętrzne (jak w przypadku rządów regencyjnych w Antiochii i Edessie) oraz zdolności do udzielenia błyskawicznej pomocy wojskowej w razie jakiegokolwiek zagrożenia.
Żona i potomstwo.
Baldwin poślubił Ormiankę Morfię, córkę Gabriela z Meliteny. Według źródeł, prowadzili oboje nieskazitelne życie małżeńskie i byli uznawani za wyjątkowo szczęśliwą parę. Z ich małżeństwa pochodziły 4 córki:

</doc>
<doc id="164771" url="https://pl.wikipedia.org/wiki?curid=164771" title="Mosul">
Mosul

Mosul (arab. الموصل, "Al-Mawṣil"; kurd. مووسڵ, "Musll") – miasto w północnym Iraku, stolica muhafazy Niniwa.
Mosul leży nad Tygrysem, około 350 km na północny zachód od Bagdadu; jest największym miastem w kraju pod względem powierzchni po Bagdadzie i Basrze.
Historia.
Przed podbojem tych terenów przez muzułmanów w VII wieku, starożytne miasto Niniwa było przez wiele wieków chrześcijańskie, odkąd Asyryjczycy w I i II wieku przyjęli nową wiarę.
Na miejscu starożytnej osady w VII wieku Arabowie zbudowali miasto, które w VIII wieku stało się głównym miastem Mezopotamii. W następnych stuleciach Mosul należał do lokalnych dynastii (emirat Mosulu). W latach 1535–1918 należał do Imperium Osmańskiego. W latach 1918–1926 trwał turecko-brytyjski konflikt (zwany mosulskim), po którym Mosul przyłączono do Iraku.
W 1959 roku doszło tu do zamieszek, podczas których starli się zwolennicy i przeciwnicy rządu.
22 lipca 2003 roku, w czasie drugiej wojny w Zatoce Perskiej, koalicja USA zdobyła Mosul. Często wybuchały wtedy powstania antyamerykańskie. Wielu ludzi ginęło także w licznych zamachach, prowadzonych przez przeciwników inwazji.
W czerwcu 2014 w wyniku ataku ekstremistów Mosul został zajęty przez Islamskie Państwo w Iraku i Lewancie (ISIS). Doszło do licznych zbrodni oraz wygnania mniejszości religijnych i etnicznych z miasta, a także celowego niszczenia zabytków, m.in. starożytnych księgozbiorów w bibliotece oraz posągów w muzeum.
Armia iracka w październiku 2016 roku rozpoczęła ofensywę w celu odbicia miasta z rąk dżihadystów, kontynuowaną w kolejnym roku, która zakończyła się wyzwoleniem miasta w lipcu.
Zabytki.
Najważniejszym zabytkiem miasta są resztki średniowiecznego miasta z murami obronnymi (XII–XIII, XVII w.) z siedmioma bramami. Ponadto są tu ruiny pałacu sułtańskiego (XIII w.), meczety (XII–XIII w.) i mauzolea grobowe (XIII w.). W XIII–XIV w. wykonywano tu tak zwane brązy mosulskie o bogatej inkrustowanej dekoracji figuralnej. Niedaleko miasta, na lewym brzegu Tygrysu, leżą ruiny starożytnego miasta Niniwa.
W 1964 r. W.F. Macomber odkrył w kościele parafialnym Mar⁾Ešà⁽ya (św. Izajasza) najstarszy tekst anafory świętych Addaja i Mariego – uznawanej za jedno z najstarszych istniejących świadectw liturgii Eucharystii chrześcijańskiej. Najstarsze części anafory oceniane są na III wiek.
Gospodarka.
Mosul to ważny ośrodek przemysłowy i handlowy. Leży w regionie wydobycia ropy naftowej, zwanym zagłębiem mosulskim. W mieście znajduje się rafineria ropy naftowej. Ponadto rozwinął się przemysł włókienniczy (zwłaszcza wełniany oraz produkcja muślinu – nazwa od Mosulu), spożywczy (głównie cukrowniczy), cementowy, skórzany, chemiczny.
Jest to węzeł komunikacyjny. Ma połączenie kolejowe i drogowe z Bagdadem i Turcją, ponadto zbudowano tu port lotniczy.
Oświata.
Znajduje się tu publiczna uczelnia wyższa – Uniwersytet w Mosulu.
Sport.
W mieście znajduje się Al Mosul University Stadium, na którym rozgrywano mecze piłki nożnej.
Religia.
Większość mieszkańców Mosulu stanowili na początku XX wieku muzułmanie; byli tam także chrześcijanie różnych obrządków, mieszkający głównie w centrum miasta. Inne wyznawane wtedy religie to jezydyzm, jarsanizm i mandaizm.
W 1790 ustanowiona została tu archieparchia Kościoła katolickiego obrządku syryjskiego, a w 1967 archieparchia Kościoła chaldejskiego.
Mimo instytucjonalnych prześladowań etnicznych ze strony różnych sił politycznych, jak np. reżimu partii Baas, Mosul był przez wiele lat wielokulturową i wieloreligijną mozaiką. Mosul zamieszkiwała również ludność żydowska, jednak, jak większość irakijskich Żydów, wyjechali oni w latach 1950–1951.

</doc>
<doc id="164775" url="https://pl.wikipedia.org/wiki?curid=164775" title="Paranoja">
Paranoja

Paranoja (gr. "παράνοια" od "παρά" „poza-, obok” i "νόος" „myśl, umysł”) – silnie nacechowane poczucie lęku lub strachu przed mniej lub bardziej realnym zagrożeniem, prześladowaniem bądź konspiracją. Z reguły oparta jest na fałszywych bądź niekompletnych informacjach, jednak w niektórych zaburzeniach psychicznych może być do tego stopnia irracjonalna, niepodatna na zdroworozsądkowe argumenty, że definiuje się ją jako urojenie. Paranoję od fobii (w której również występuje paniczny strach) na ogół odróżnia obecność oskarżycielskiej postawy wobec innych. Rzucanie fałszywych oskarżeń i ogólny brak zaufania bardzo często towarzyszą paranoi. To, co dla większości ludzi wydać się może przypadkowym incydentem, dla paranoika będzie zamierzonym działaniem, mającym na celu zaszkodzenie jemu, bądź otoczeniu. Paranoja jest jednym z głównych objawów psychozy.
Według niektórych badaczy odzwierciedleniem natężenia paranoi są różne zaburzenia osobowości i zaburzenia psychiczne, tworzące kontinuum. Do najcięższych i najrzadszych przypadków paranoi zaliczyć można schizofrenię paranoidalną. Na samym dole hierarchii znajduje się lęk społeczny, najczęstsza i najłagodniejsza forma paranoi.
Nazewnictwo.
Przymiotnik „paranoiczny” odnosi się do systemu przekonań prześladowczych o usystematyzowanej treści, które teoretycznie mogłyby mieć miejsce. Z kolei mianem „zespół paranoiczny”, „paranoja prawdziwa” określało się dawniej zespoły, klasyfikowane obecnie przez ICD-10 jako „uporczywe zaburzenia urojeniowe”.
Przymiotnik „paranoidalny” odnosi się do urojeń o nieusystematyzowanym, niemożliwym do zaistnienia charakterze. „Zespół paranoidalny” to z kolei określenie na zespół współwystępujących urojeń i omamów o charakterze prześladowczym, mogących wystąpić w przebiegu schizofrenii paranoidalnej, lecz także ostrego zatrucia, stosowania narkotyków, czy nowotworów mózgu
Objawy.
Typowym objawem paranoi jest skrzywione spojrzenie na rzeczywistość, a także wrogie nastawienie do otoczenia. Paranoik może postrzegać czyjś przypadkowy gest jako posiadający ukryte znaczenie albo groźbę.
Badania nad niekliniczną populacją osób wykazujących objawy paranoi wykazały, że osoby takie częściej czują się bezsilne i smutne, odizolowują się od reszty społeczeństwa i rezygnują z wykonywania czynności, które wiążą się ze wzrostem lęku. 
Z powodu nadmiernie podejrzliwej i trudnej osobowości osoby o paranoicznym rysie charakteru mają kłopoty z wchodzeniem w relacje i tworzeniem związków. Na ogół paranoicy pozostają samotni.
Przyczyny.
Społeczne i środowiskowe.
Wpływ społeczeństwa wydaje się być kluczowy dla rozwoju przekonań paranoicznych. Opierając się na danych zbieranych w wywiadach dotyczących zdrowia psychicznego wśród mieszkańców Ciudad Juárez, Chihuahua (w Meksyku) i El Paso w Teksasie (USA), paranoiczne przekonania wydają się być powiązane z poczuciem bezsilności i bycia prześladowanym, dodatkowo wzmocnionymi przez sytuację społeczną. Osobom o niższym statusie socjoekonomicznym może się wydawać, że mają nad swoim życiem mniej kontroli niż osoby zamożne. Ponadto badanie to wykazało, że kobiety są bardziej podatne na wiarę w bycie kontrolowanym przez czynniki zewnętrzne niż mężczyźni, co w ich wypadku może nasilać wpływ braku społecznego zaufania i niskiego statusu socjoekonomicznego na rozwój paranoi.
Emanuel Messinger na podstawie badań stwierdził, że na rozwój przekonań o charakterze paranoicznym wpływ ma relacja z rodzicami i nieufność środowiska w którym osoba się wychowuje. Środowiska te na ogół cechują się surową dyscypliną, są rządzone według rygorystycznych zasad oraz są niestabilne. Zauważono też, że "pobłażanie i rozpieszczanie dziecka (czyli stwarzanie wrażenia, że jest kimś wyjątkowym i ma specjalne przywileje)", może być czynnikiem sprzyjającym rozwojowi paranoi. Doświadczeniami, które mogą wzmocnić bądź wyzwolić objawy paranoi, są częste rozczarowania, stres i poczucie beznadziei.
Dyskryminacja także może się przyczyniać do rozwoju paranoi. Według badań paranoja częściej występuje u osób starszych, które w swoim życiu doświadczyły więcej odrzucenia. Dodatkowo stwierdzono, że podatniejsi na różne formy psychoz są imigranci. Może to wynikać ze wspomnianego już faktu bycia dyskryminowanym i upokarzanym.
Fizyczne.
Reakcja paranoiczna może być spowodowana zaburzeniami przepływu krwi w mózgu, jako rezultat wysokiego ciśnienia tętniczego i stwardnienia ścian naczyń.
Paranoja może być także skutkiem stosowania narkotyków, np. amfetaminy, metamfetaminy i podobnych stymulantów. Paranoja indukowana narkotykiem ma lepsze rokowanie niż schizofrenia paranoidalna, gdy usunie się powodującą ją substancję.
Diagnoza.
Według amerykańskiej klasyfikacji DSM-IV-TR, formami paranoi są następujące zaburzenia:

</doc>
<doc id="164778" url="https://pl.wikipedia.org/wiki?curid=164778" title="Zamek w Korzkwi">
Zamek w Korzkwi

Zamek w Korzkwi – zamek rycerski znajdujący się na Jurze Krakowsko-Częstochowskiej, wybudowany w systemie tzw. Orlich Gniazd, we wsi Korzkiew, w gminie Zielonki, w powiecie krakowskim, w województwie małopolskim.
Zespół zamkowy w skład którego wchodzą: ruiny zamku, dom mieszkalny, budynek gospodarczy folwarczny oraz park, został wpisany do rejestru zabytków nieruchomych województwa małopolskiego.
Historia zamku sięga XIV w. W 1352 r. Jan z Syrokomli zakupił wzgórze Korzkiew i wybudował na nim prostokątną, kamienną, podpiwniczoną wieżę, pełniącą funkcję obronną i mieszkalną. Kolejnymi właścicielami byli: Szczepan Świętopełk z Irządz, kupiec Piotr Krupka, rodzina Zborowskich i Ługowskich. Pod koniec XV w., w XVI w. oraz 1720 r. (właścicielami byli wówczas Jordanowie), budowla została przebudowana. Zamek znajdował się następnie w rękach Wesslów i Wodzickich, a pod koniec XIX w. popadł w ruinę.
Od 1997 r. jego właścicielem jest architekt Jerzy Donimirski, który podjął się odnowienia i odbudowania zamku. Od tego czasu trwają prace budowlane na zamku, który pełni także rolę hotelu. Planowana jest także odbudowa mieszczącego się dawniej w pobliżu zamku dworu, stawów, a także stworzenie małego muzeum i skansenu.

</doc>
<doc id="164784" url="https://pl.wikipedia.org/wiki?curid=164784" title="Gotfryd z Bouillon">
Gotfryd z Bouillon

Gotfryd z Bouillon fr. Godefroy de Bouillon (ur. około 1058, zm. 18 lipca 1100 pod Hajfą) – jeden z przywódców I wyprawy krzyżowej, po zdobyciu Jerozolimy objął władzę królewską przyjmując tytuł Obrońcy Grobu Świętego. Pochodził z książęcego rodu Ardennes-Verdun, którego przedstawiciele nosili od X wieku tytuł książąt Lotaryngii. Gotfryd objął godność księcia Dolnej Lotaryngii w roku 1087. W 1096 roku wyruszył na wyprawę krzyżową wraz ze swoimi braćmi. Zmarł w roku 1100 w czasie wyprawy przeciwko sułtanowi Damaszku.
Życiorys.
Pochodzenie.
Był synem Eustachego II z Boulogne oraz Idy Lotaryńskiej (córki Gotfryda II Brodatego, księcia Dolnej Lotaryngii). Po kądzieli wywodził się z dynastii Karolingów.
Po śmierci ojca w 1070 i wuja Gotfryda III Garbatego, Gotfryd stał się właścicielem dóbr Bouillon, Stenay, hrabstwa Verdun, księstwa Dolnej Lotaryngii i markizatu antwerpskiego. O posiadłości lotaryńskie stoczył walkę z hrabią Namur – Albertem III, rzecznikiem praw Matyldy z Toskanii, wdowy po Gotfrydzie Garbatym. Jako wasal cesarza Henryka IV opowiedział się po jego stronie w sporze o inwestyturę.
I wyprawa krzyżowa.
Gotfryd był jednym z pierwszych baronów, którzy odpowiedzieli na apel z Clermont, wzywający do krucjaty przeciwko muzułmanom. Aby sfinansować wyprawę do Ziemi Świętej sprzedał lub zastawił swoje posiadłości u biskupów Verdun i Liège. Wyruszył 15 sierpnia 1096 na czele armii złożonej z Lotaryńczyków, Flamandów, Saksończyków i Nadreńczyków. Pod koniec grudnia tego roku dotarł z armią do Konstantynopola, gdzie złożył hołd lenny cesarzowi Aleksemu I i przyrzeczenie zwrotu Bizancjum wszystkich zdobytych ziem, które niegdyś należały do Cesarstwa.
Podczas oblężenia Jerozolimy dowodził armią atakującą od północnego wschodu. Był jednym z pierwszych krzyżowców, którzy wdarli się do miasta dnia 15 lipca 1099 r., co w efekcie zakończyło oblężenie Jerozolimy. Wtedy też narodziła się jego legenda. 22 lipca został wybrany na władcę Jerozolimy (wybrany uprzednio Rajmund z Tuluzy się nie zgodził) – odmówił przyjęcia tego zaszczytu i nazwał się Obrońcą Grobu Świętego (łac. "Advocatus Sancti Sepulchri"). W sierpniu 1099 pokonał siły egipskie pod Askalonem i brał udział w dalszych walkach z muzułmanami. Zmarł podczas oblężenia Hajfy, pochowano go w kościele Grobu Świętego w Jerozolimie.
Jego następcą, już z tytułem królewskim, został jego brat Baldwin z Boulogne.

</doc>
<doc id="164785" url="https://pl.wikipedia.org/wiki?curid=164785" title="Gotfryd z Boullion">
Gotfryd z Boullion



</doc>
<doc id="164792" url="https://pl.wikipedia.org/wiki?curid=164792" title="Enter (czasopismo)">
Enter (czasopismo)

Enter – wysokonakładowy miesięcznik komputerowy powstały w grudniu 1990 roku w warszawskim wydawnictwie Lupus (obecnie Vogel Burda Communications Polska).
W 2004 roku średni nakład wynosił 90 tys. egz., sprzedaż średnio ok. 50 tys. – w 2006 roku sprzedaż spadła do około 20 tys. egzemplarzy. Według danych Polskich Badań Czytelnictwa publikowanych w miesięczniku Press (badanie za rok 2005), Enter był czytany mniej lub bardziej regularnie przez 1,1% populacji, czyli ok. 300 tys. osób (Chip średnio 1,4%, PC World Komputer średnio 1,8%).
W kwietniu 2007 roku podjęto decyzję o zamknięciu tytułu – ostatnim przygotowanym numerem był 5/2007 (nie został jednak już rozesłany do kiosków). Część redakcji współtworzyła magazyny Chip, Next oraz PC Format.
We wrześniu 2009 roku po dwuletniej przerwie wydawnictwo wznowiło tytuł, ale w zmienionej postaci – w piśmie znajdowały się recenzje programów pisane przez czytelników. Wydawca podjął decyzję o zawieszeniu tego pisma. Ostatnim przygotowanym numerem był numer z marca 2010 roku.

</doc>
<doc id="164794" url="https://pl.wikipedia.org/wiki?curid=164794" title="Kosmici">
Kosmici



</doc>
<doc id="164795" url="https://pl.wikipedia.org/wiki?curid=164795" title="Rezerwat przyrody Las Piwnicki">
Rezerwat przyrody Las Piwnicki

Rezerwat przyrody Las Piwnicki – leśny rezerwat przyrody o powierzchni 36,95 ha, położony w województwie kujawsko-pomorskim, na terenie gminy Łysomice (wieś Piwnice), w pobliżu Torunia. Ochronie podlega grąd z 300-letnimi dębami oraz 160-letnimi sosnami. Na jego terenie działa Stacja Ekologiczna Uniwersytetu Mikołaja Kopernika w Toruniu.
Obszar rezerwatu podlega ochronie czynnej.
Historia i powierzchnia.
Las Piwnicki należy do najstarszych rezerwatów przyrody na ziemi chełmińskiej. Jego ochronę zainicjował w 1924 roku prof. Adam Wodziczko. W wyniku jego interwencji, Wojewoda Pomorski wydał w tym samym roku zakaz prowadzenia prac zrębowych w Lesie Piwnickim. 
Rezerwat przyrody Las Piwnicki został utworzony zarządzeniem Ministra Leśnictwa i Przemysłu Drzewnego z dnia 25 sierpnia 1956 roku. Pierwotnie powierzchnia rezerwatu wynosiła 25,83 ha. W roku 1981 została powiększona do 37,20 ha. Obecnie rezerwat zajmuje 36,95 ha i obejmuje oddziały 55, 56 i częściowo 75, położone w leśnictwie Łysomice w Nadleśnictwie Toruń.
Charakterystyka.
Celem ochrony jest zachowanie wielogatunkowych zbiorowisk leśnych o cechach naturalnych, występujących na glebach wytworzonych z piasków terasowych i wydmowych. Rezerwat reprezentuje niewielki, dobrze zachowany fragment bogatych florystycznie lasów i borów mieszanych, porastających w przeszłości rozległe obszary pradoliny Wisły. Powierzchnia rezerwatu znajduje się na IX erozyjno-akumulacyjnym terasie pradoliny Wisły, w pobliżu krawędzi wysoczyzny morenowej. Południową granicę stanowi malowniczo meandrująca Struga Łysomicka. Najwyższe wzniesienie występuje w środkowo-zachodniej części rezerwatu i osiąga 71,5 m n.p.m. Teren obniża się łagodnie ku zachodowi, gdzie znajduje się punkt najniższy 61,5 m n.p.m. W rezerwacie znajdują się dwa wały wydmowe o wysokości 3–5 metrów, wydłużone w kierunku zachodnim.
Skałą macierzystą gleb rezerwatu są ubogie piaski luźne. Wykształciło się tu dziewięć typów i podtypów genetycznych gleb, z których najliczniej reprezentowane są gleby automorficzne – rdzawo-zbielicowane i rdzawo-brunatne, a następnie gleby semihydromorficzne, kompleks gleb murszastych i bielicowo-murszastych oraz gleby hydromorficzne – murszowo-torfowe i murszowo-mineralne. Przeważającym typem próchnicy jest mull i moder. Gleby rezerwatu Las Piwnicki wyróżniają się dużą żyznością pomimo niskiej zawartości składników pokarmowych w skale macierzystej. Wynika to z biologicznej akumulacji związków pokarmowych w powierzchniowych poziomach glebowych oraz intensywnego obiegu ich w układzie: gleba – drzewostan – gleba (Prusinkiewicz, K. Biały – 1976 rok). Warunkiem trwania tego korzystnego zjawiska jest utrzymanie obecnego składu roślinności i stosunków wodnych. Istniejący układ warunków glebowo-siedliskowych jest szczególnie cenny dla badań nad produkcyjnością ekosystemów leśnych. Gatunkami panującymi w drzewostanach rezerwatu są: sosna pospolita, dąb bezszypułkowy i szypułkowy, grab pospolity, olsza czarna oraz brzoza brodawkowata i omszona. Z krzewów spotykać można: leszczynę pospolitą, berberys zwyczajny, bez czarny, czeremchę zwyczajną, dereń świdwę, kruszynę, trzmielinę pospolitą i brodawkowatą oraz tawlinę.
Większość drzewostanów posiada strukturę piętrową. Górne piętro tworzy sosna w wieku od 150 do 200 lat i dąb 250–300-letni. W piętrze dolnym występuje dąb i grab. Od kilkunastu lat występuje intensywne wydzielanie się starodrzewu sosnowego. Do częściej spotykanych gatunków runa leśnego należą gatunki charakterystyczne dla grądów, borów i olszyn: konwalia majowa i konwalijka dwulistna, czyściec leśny, gwiazdnica wielkokwiatowa, gajowiec żółty, kokorycz wątła, orlica pospolita, śmiałek pogięty, borówka czarna, skrzyp leśny, siódmaczek leśny, przytulia wonna, przylaszczka pospolita, złoć mała i żółta, zawilec gajowy i niecierpek pospolity.
Fauna rezerwatu reprezentowana jest przez wszystkie gatunki płazów, gadów, ptaków i drobnych ssaków charakterystycznych dla obszaru niżowego. Badania wykazały, że pierwotnych zespołem leśnym na terenie rezerwatu był grąd w różnych wariantach ekologicznych. Wprowadzenie sosny spowodowało częściową degradację siedliska grądowego. Obecnie zachodzi regeneracja fitocenozy grądu z właściwym dla tego siedliska drzewostanem grabowo-dębowym. Zadaniem nauki jest obserwacja tego procesu oraz dokumentacja możliwości ubogiego siedliska i jego potencjału ekologicznego.
Turystyka.
Przez teren rezerwatu prowadzi mająca formę pętli trasa ścieżki dydaktycznej „Powrót do pierwotnego lasu” o długości około 10 km, która zaczyna się i kończy w osadzie leśnej Barbarka położonej na południe od rezerwatu, leżącej w administracyjnych granicach miasta Torunia. Trasę można pokonać pieszo lub rowerem.

</doc>
<doc id="164797" url="https://pl.wikipedia.org/wiki?curid=164797" title="Związek drużyn">
Związek drużyn

Związek drużyn – rodzaj pośredniej struktury w organizacjach harcerskich, istniejącej pomiędzy gromadami, drużynami i kręgami, a szczeblem wyższym.
Związek Harcerstwa Polskiego.
W ZHP związek drużyn jest dobrowolną wspólnotą jednostek organizacyjnych (drużyn, gromad, kręgów i klubów specjalnościowych). Może być utworzony na wniosek szefów co najmniej trzech (dawniej: pięciu) podstawowych jednostek organizacyjnych. Nie wymaga się, aby tworzyły one ciąg wychowawczy jak jednostki funkcjonujące w szczepie.
Celami działania związku drużyn są: wspieranie działalności jednostek wchodzących w skład związku drużyn oraz utrzymanie i wspieranie rozwoju kadry.
Związek drużyn nie ma wyłączności terytorialnej na obszarze swego działania – na tym samym terenie mogą działać inne jednostki ZHP, niewchodzące w skład tego związku drużyn.
Związek drużyn powołuje właściwa komenda hufca. Kieruje nim i odpowiada za jego pracę komenda związku drużyn, na której czele stoi komendant – pełnoletni instruktor wybrany przez drużynowych. Jest on mianowany na funkcję przez właściwego komendanta hufca. Komendant związku drużyn musi być przeszkolony do pełnionej funkcji. Zalecane jest, by miał minimum stopień podharcmistrza. W związku drużyn mogą być inni funkcyjni, których mianuje i odwołuje rozkazem komendant związku drużyn. Nie dotyczy to drużynowych i szefów klubów specjalnościowych, których mianuje i odwołuje komendant hufca. Nadzór i kontrolę nad działalnością związku drużyn sprawuje komenda hufca oraz – w zakresie jego działalności pod względem legalności, rzetelności, gospodarności i celowości – komisja rewizyjna hufca.
Jako związek drużyn może działać również harcerski klub specjalnościowy, skupiając gromady, drużyny i kręgi z danego terenu, posiadające miano Drużyny Specjalnościowej, tej samej specjalności.
Związek Harcerstwa Rzeczypospolitej.
W ZHR związkiem drużyn jest struktura, istniejąca pomiędzy podstawowymi jednostkami organizacyjnymi a chorągwią, która skupia gromady zuchów, drużyny harcerzy, drużyny wędrowników działające na obszarze jednej lub więcej gmin. Związek drużyn liczy do pięciu jednostek.
Związek drużyn powołuje właściwy komendant chorągwi. Kieruje nim i odpowiada za jego pracę komendant związku drużyn – instruktor ZHR w stopniu harcmistrza lub podharcmistrza, którego wybiera zbiórka instruktorów związku drużyn, a mianuje i odwołuje właściwy komendant chorągwi. Komendant związku drużyn może powołać spośród instruktorów związku drużyn komendę związku drużyn, służącą mu pomocą w kierowaniu związkiem drużyn. 
Zadaniem związku drużyn jest:

</doc>
<doc id="164798" url="https://pl.wikipedia.org/wiki?curid=164798" title="Alien">
Alien

Alien może oznaczać:

</doc>
<doc id="164800" url="https://pl.wikipedia.org/wiki?curid=164800" title="Piwnice (województwo kujawsko-pomorskie)">
Piwnice (województwo kujawsko-pomorskie)

Piwnice – wieś w Polsce położona w województwie kujawsko-pomorskim, w powiecie toruńskim, w gminie Łysomice, należąca do sołectwa w Lulkowie. Według Narodowego Spisu Powszechnego (III 2011 r.) liczyła 305 mieszkańców.
Demografia i położenie.
Jest dwunastą co do wielkości miejscowością gminy Łysomice. W latach 1975–1998 miejscowość administracyjnie należała do województwa toruńskiego. 
Miejscowość położona około 10 km na północ od Torunia. We wsi zachował się zabytkowy dwór z końca XIX wieku. Na południe od Piwnic w odległości ok. 1,5 km znajduje się rezerwat przyrody Las Piwnicki o obszarze ponad 37 ha.
Obserwatorium Astronomiczne UMK.
W Piwnicach mieści się obserwatorium astronomiczne UMK, założone w 1948 r. staraniem prof. Władysława Dziewulskiego i Wilhelminy Iwanowskiej, do którego wyposażenia należą m.in. teleskop Schmidta-Cassegraina o średnicy 90 cm, teleskop Cassegraina o średnicy 60 cm, a także dwa radioteleskopy. Mniejszy z nich, o średnicy 15 m został oddany do użytku w roku 1979, większy o średnicy 32 m w roku 1994 (jest to największy radioteleskop w Polsce). Oba są częścią światowego systemu VLBI. Od 2003 roku toruńskie centrum realizuje unikatowy w skali świata projekt przeszukiwania nieba na częstotliwości 30 GHz w ramach programu Unii Europejskiej "Faraday". W zabytkowym parku umieszczonych jest kilka innych teleskopów optycznych, umieszczonych w kopułach z rozsuwanymi dachami.

</doc>
<doc id="164801" url="https://pl.wikipedia.org/wiki?curid=164801" title="Czempiń">
Czempiń

Czempiń (, 1940–1945 "Karlshausen") – miasto w woj. wielkopolskim, w powiecie kościańskim, siedziba gminy miejsko-wiejskiej Czempiń.
Czempiń uzyskał lokację miejską przed 1399 rokiem. W latach 1975–1998 miasto administracyjnie należało do woj. poznańskiego.
Przez gminę przebiegają ważne szlaki komunikacyjne między innymi linia kolejowa łącząca Poznań z Wrocławiem i droga krajowa nr 5 z Gdańska przez Poznań, Wrocław do Pragi. Na terenie Czempinia ma swoją siedzibę jedyna tego rodzaju w Polsce stacja badawcza Polskiego Związku Łowieckiego. Jego działalność opiera się na hodowli i leczeniu ptaków drapieżnych. Prowadzone są tutaj również zakrojone na szeroką skalę badania nad zwierzyną. Związek ten zajmuje się również organizacją szkoleń dla myśliwych.
Według danych z 31 marca 2011 miasto liczyło 5232 mieszkańców.
Na szczególną uwagę w Czempiniu zasługują: zespół pałacowy wraz z parkiem krajobrazowym (z 1729) oraz kościoły – pw. Apostołów Szymona i Judy (z 1782 r.) oraz parafialny pw. św. Michała Archanioła (z 1899).
Klub Sportowy Helios Czempiń rok zał. 1922. Sekcja piłkarska (A klasa oraz juniorzy Starsi) oraz sekcja tenisa stołowego – 2 liga.
Historia.
Korona Królestwa Polskiego.
Nazwa miejscowości pochodzi od nazwiska kmiecego Czempa. Czempiń pierwotnie był osadą targową założoną wokół owalnego placu na gruntach wsi Wielki Piechanin (Piechynin), którą kroniki wymieniają w 1387. Data lokacji miasta nie jest znana, w 1401 Piechanino jest wymieniane już jako miasto z którego pochodziła Stachna, mieszczka piechynińska.
W 1403 po raz pierwszy równolegle pojawiła się nazwa Czempiń (Czempino), od 1459 stała się oficjalną nazwą miasta. Jako miasto prywatne w I połowie XV w. stanowiło własność Szamotulskich, w latach 1446–1470 Bnińskich, a od 1470 do 1575 Górków. W czasie wojny trzynastoletniej Czempiń wystawił w 1458 roku 3 pieszych na odsiecz oblężonej polskiej załogi Zamku w Malborku. W 1510 roku w mieście było osiem karczm i dwa młyny. W 1561 ówczesny starosta wałecki i wojewoda poznański Stanisław Górka ostatecznie potwierdził prawa miejskie Czempinia. Ze względu na urodzajne ziemie miasto od początków swego istnienia miało charakter rolniczy.
Nadany Czempiniowi przywilej urządzania targów w każdy czwartek i 4 jarmarków rocznie zatwierdzony przez króla Zygmunta Augusta w dokumencie z 10 stycznia 1562 w Łomży, wpłynął pozytywnie na rozwój handlu i rzemiosła. W 1580 powstał pierwszy cech rzemieślniczy, był to cech piwowarów, w 1607 powstał cech kuśnierzy, a w 1611 szewski. Do 1601 właścicielami byli Malechowscy, następnie klucz czempiński nabyli Szołdrscy. Z 1662 pochodzi zapis o istnieniu szpitala. W 1697 znaczną część miasta zniszczył pożar, w latach 1708, 1709 i 1710 liczbę mieszkańców dziesiątkowały zarazy. W II połowie XVIII w. w Czempiniu rozwija się przemysł płócienniczy, powstają cechy kołodziejów, stelmachów, stolarzy, bednarzy i cieśli (1739), płócienników (1748), rzeźników (1754), krawców (1766) oraz młynarzy (1784). W 1793 miasto znalazło się pod panowaniem pruskim, liczyło 608 mieszkańców zamieszkujących 101 domów.
Od początku istnienia miasto przez kilka wieków był posiadłością rodu Górków. Właścicielem miasta był Andrzej Górka (zm. 1551). Po śmierci ostatniego potomka rodziny wojewody poznańskiego Stanisława Górki miejscowość nabyli Szołdrscy. Ostatnim posiadaczem był Wiktor Szołdrski, który był właścicielem miasta aż do roku 1820 kiedy splajtował utraciwszy 3 milionowy majątek przejęty przez rodzinę niemiecką von Delhaes. Do końca XVIII wieku miejscowość leżała początkowo w Królestwie Polskim, a po Unii lubelskiej w Rzeczypospolitej Obojga Narodów.
Okres zaborów.
W wyniku rozbiorów Polski miejscowość włączona została do zaboru pruskiego. Na terenie zaboru utworzono Wielkie Księstwo Poznańskie. W 1811 roku w miejscowości znajdowało się 113 domostw z 820 mieszkańcami, w 1837 liczba ludności wzrosła do 1175. W 1846 klucz czempiński nabyła niemiecka rodzina von Delhaes.
W 1840 w mieście miał miejsce drugi ogromny pożar, który zniszczył m.in. ratusz i kramy rzeźnicze zajmujące środek rynku. Po pożarze miasto zostało odbudowane jako ośrodek rzemiosła, powstał duży zakład kotlarski, fabryka cykorii i mleczarnia.
W 1856 wybudowano linię kolejową łączącą Poznań z Kościanem, natomiast w 1885 Czempiń zyskał połączenie drogą kolejową ze Śremem. Było to początkiem rozwoju przemysłu tak w Czempiniu, jak i na terenach przylegających do niego.
W drugiej połowie XIX wieku miejscowość wymienia Słownik geograficzny Królestwa Polskiego podając, że w mieście znajdowały się: siedziba komisarza obwodowego policji, apteka, stacja telegraficzna i pocztowa, gościniec (hotel) oraz miejska kilkuklasowa szkoła elementarna. W mieście była również stała obecność lekarska, a do Śremu regularnie kursował omnibus. Istniała tu także stacja poznańsko-wrocławskiej kolei żelaznej biegnącej z Poznania do Wrocławia. W Czempiniu znajdowało się wówczas 139 domostw, w których mieszkało 1997 mieszkańców w tym: 1357 wyznania katolickiego i narodowości polskiej, a także 410 ewangelików oraz 230 osób wyznających judaizm. Mieszkańcy zajmowali się rolnictwem, hodowlą bydła oraz handlem, a w mieście organizowano 4 jarmarki rocznie. W latach 1895–1899 na miejscu wcześniejszego, neoromańskiego kościoła z wysoką wieżą został wybudowany kościół pw. św. Michała Archanioła, natomiast w 1906 w Czempiniu powstał Bank Ludowy, obecnie Bank Spółdzielczy.
Okres II RP.
W latach 1918–1919 mieszkańcy służyli ochotniczo w powstaniu wielkopolskim. Po odzyskaniu przez Polskę niepodległości Czempiń wszedł w skład II Rzeczypospolitej. Stał się wówczas miastem usługowo-handlowym, działała tu fabryka tlenu i młyn elektryczny.
II wojna światowa.
Podczas II wojny światowej miasto zostało włączone do III Rzeszy. Na terenie Wielkopolski niemieccy naziści urządzili tzw. Kraj Warty. Polacy mieszkający w miejscowości zostali wysiedleni do Generalnego Gubernatorstwa, a hitlerowcy urządzili w mieście obóz pracy przymusowej dla ok. 4000 więźniów.
Okres powojenny.
Miasto zostało wyzwolone 24 stycznia 1945. Po wojnie powstało osiem zakładów przemysłowych i czterdzieści jeden warsztatów rzemieślniczych. W 1959 powstała Stacja Doświadczalna Polskiego Związku Łowieckiego prowadząca doświadczenia w zakresie hodowli kuropatw, saren i zajęcy w gospodarstwie łowieckim o powierzchni 15 tys. ha. W 2018 oddano do użytku zmodernizowana oczyszczalnię ścieków.
Herb Czempinia.
Geneza herbu jest nieznana. Według jednej z hipotez, znak pnia mógł się znaleźć w herbie wzięty ze słów pieśni ludowej "Koło Czempinia rosła brzezina", a trzy łucznicze strzały symbolizują trzech zbrojnych wysłanych przez miasto na wojnę z Krzyżakami w 1458. Znak łodzi może pochodzić z herbu wieloletnich właścicieli Czempinia – Szołdrskich. Według innej hipotezy herb Czempinia składa się z dwóch elementów: drzewa symbolizującego życie oraz trzech strzał nawiązujących do czasów wojen z Zakonem Krzyżackim.

</doc>
<doc id="164803" url="https://pl.wikipedia.org/wiki?curid=164803" title="Korczew">
Korczew



</doc>
<doc id="164805" url="https://pl.wikipedia.org/wiki?curid=164805" title="Suchań">
Suchań

Suchań (niem. "Zachan") – miasto w Polsce w województwie zachodniopomorskim, w powiecie stargardzkim, siedziba gminy miejsko-wiejskiej Suchań.
Według danych z 31 grudnia 2021 r. miasto miało 1322 mieszkańców.
Przez miasto przepływa niewielka rzeka Reczyca.
Ośrodek administracyjny rolniczej okolicy. Dawny gród, osada i zamek książęcy przekazany w XIII wieku joannitom na komturię. Prawa miejskie otrzymuje w XV, od 1654 należy do Brandenburgii. Zachowany dawny układ urbanistyczny o kształcie wrzeciona i ryglowe domy.
Położenie.
Według danych z 1 stycznia 2010 r. powierzchnia miasta wynosiła 3,57 km².
W latach 1975–1998 miasto administracyjnie należało do województwa szczecińskiego.
Miasto znajduje się na terenie dzisiejszego województwa zachodniopomorskiego, w powiecie stargardzkim. Jest siedzibą gminy Suchań. Położone jest na Równinie Nowogardzkiej i Pojezierzu Ińskim. Suchań znajduje się w odległości 20 km (niektóre dane podają 22 km) od Stargardu, 18 km od Choszczna, około 80 km od Gorzowa Wielkopolskiego oraz około 60 km od Szczecina.
Historia.
Około V wieku n.e. w okolice Suchania przybyli przybysze z wyspy Bornholm, którzy założyli tu odkrytą w 2006 roku osadę składającą się z ziemianek. Nie wiadomo kiedy osada ta została porzucona. W początku X wieku ludność słowiańska zbudowała tu gród obronny. W 1269 roku Suchań jeszcze jako wieś, po raz pierwszy został wzmiankowany w dokumencie. W połowie XIII wieku okolica została zagarnięta przez zakon joannitów, a powodem przywłaszczenia były niespłacone długi księcia pomorskiego Barnima I. W celu umocnienia swojej zdobyczy we wschodniej części dzisiejszego miasta joannici zbudowali zamek na planie czworoboku, który do czasu budowy zamku w Swobnicy był ich najważniejszą siedzibą w tej części Pomorza. Po ostrym konflikcie z księciem Barnimem I, zakon stracił Suchań (wtedy villa Zukan) w 1269 r., ale już 9 lat później, po śmierci Barnima I, joannici zajęli kilka wsi książęcych w tym Suchań. W 1295 r. książęta pomorscy oficjalnie nadali go joannitom zachowując jednak zwierzchnictwo terytorialne. W 1312 r. zamek stał się siedzibą joannickiego komtura. Obecnie istniejąca historyczna część miasta położona jest na równinie, wzdłuż dawnego traktu ze Szczecina i Stargardu na Mazowsze. W 1487 r. Suchań jest wzmiankowany jako posiadający prawa miejskie, jednak dokładna data nadania praw miejskich i jego lokacji w miejscu starej słowiańskiej osady nie jest znana. W okresie reformacji Joannici sprzedali miasto Wolfowi Borcke, jednak książęta pomorscy nie zatwierdzili tej transakcji. W 1551 r. Suchań przeszedł pod zarząd dóbr książęcych w Szadku. W 1637 r. zmarł Bogusław XIV, co zbiegło się z najazdem Szwedów na Pomorze i do końca wojny miasto przechodziło z rąk do rąk. Układ urbanistyczny miasta to rynek z zabudowaniami z XVIII i XIX w., a dominującym elementem zabudowy jest gotycki kościół z głazów narzutowych z XV w. Od 1653 r. miasto znajdowało się pod panowaniem brandenburskich Hohenzollernów. W 1701 r. wcielono je do Królestwa Pruskiego i aż do 1709 r. pozostawało w bezpośrednim posiadaniu rodziny von Schwerin. W końcu XVIII wieku na miejscu zamku zbudowano dwór. W XIX w. istniał przy mieście folwark, który w latach 1828–1831 częściowo rozparcelowano. Na gruntach pofolwarcznych powstała kolonia Suchań. Od 1850 r. stanowiła wraz z miastem jedną jednostkę administracyjną. Miasto podczas II wojny światowej zostało w 1945 roku zniszczone w 50%. W marcu 1945 r. wojska radzieckie wkroczyły do miasta, a pierwsi osadnicy pojawili się w kwietniu 1945 r. Szkołę polską uruchomiono w dniu 25 maja 1945 roku. W roku 1954 wybudowano nowy budynek szkoły. W 1984 roku wybudowano kolejny nowoczesny obiekt szkolny. W 1985 roku w centrum odsłonięto głaz pamiątkowy z napisem "Dla upamiętnienia 40 rocznicy wyzwolenia Suchania przez AR i powrotu tych ziem do Macierzy".
Władze miasta.
Instytucje:
Urząd Miejski w Suchaniu, Posterunek Policji, Straż Miejska, Ochotnicza Straż Pożarna, Leśnictwo, Ośrodek Pomocy Społecznej, Urząd Pocztowy, Niepubliczny Ośrodek Zdrowia „Asklepios”, Apteka „Centrum”.
Kultura i oświata.
W mieście funkcjonuje:
Miasto realizuje swoje zadania w zakresie oświaty w 3 placówkach, które wchodzą w skład Zespołu Szkół Publicznych w Suchaniu: Szkoła podstawowa im. Janusza Kusocińskiego, Gimnazjum Publiczne, Przedszkole Publiczne.
Oferta kulturalna skierowana jest do dzieci i młodzieży, które mogą rozwijać swoje zdolności w zespołach artystycznych i kołach zainteresowań.
Sport.
W mieście znajduje się piłkarski stadion sportowy oraz obiekty sportowe wchodzące w skład Zespołu Szkół, na które składa się: zespół boisk, sala gimnastyczna i siłownia.
W Zespole Szkół Publicznych działa Ludowy Uczniowski Klub Sportowy „Kusy”, a w nim: sekcja piłki nożnej, lekkoatletyki i tenisa stołowego.
Na terenie gminy oraz miasta działa Ludowy Zespół Sportowy „Orkan”, w którym trenują
i grają piłkarze w grupach: seniorów, juniorów oraz trampkarzy.
Ochrona zdrowia.
W Suchaniu funkcjonuje Niepubliczny Ośrodek Zdrowia „ASKLEPIOS”, także znajduje się Apteka „Centrum”.

</doc>
<doc id="164806" url="https://pl.wikipedia.org/wiki?curid=164806" title="Mariusz (wódz rzymski)">
Mariusz (wódz rzymski)



</doc>
<doc id="164808" url="https://pl.wikipedia.org/wiki?curid=164808" title="Kazimierz Biskupi">
Kazimierz Biskupi

Kazimierz Biskupi – wieś (dawniej miasto) w Polsce, położona w województwie wielkopolskim, w powiecie konińskim, w gminie Kazimierz Biskupi.
Kazimierz uzyskał lokację miejską w 1287, a prawa miejskie utracił w 1870. W latach 1975–1998 miejscowość administracyjnie należała do województwa konińskiego.
Miejscowość jest siedzibą gminy Kazimierz Biskupi. W Kazimierzu Biskupim znajduje się lądowisko Konin-Kazimierz Biskupi. We wsi działa GKS Polonus Kazimierz Biskupi, klub piłkarski grający w sezonie 2016/2017 w konińskiej klasie okręgowej.
Historia.
Prawdopodobnie wieś została założona przez Kazimierza Odnowiciela w połowie XI wieku. Od jego imienia miejscowość posiada pierwszy człon nazwy. Drugi człon nazwy: „Biskupi” wiąże się z rządami biskupów lubuskich, którzy od 1237 (bp Henryk I) byli właścicielami Kazimierza.
W 1287 bp lubuski Konrad otrzymał od Przemysła II przywilej zezwalający na lokację w Kazimierzu miasta. 
W czasie wojny trzynastoletniej Kazimierz wystawił w 1458 roku 3 pieszych na odsiecz oblężonej polskiej załogi Zamku w Malborku. 
W 1707 w Kazimierzu Biskupim z rozkazu króla Szwecji Karola XII wykonano karę śmierci przez łamanie kołem na inflanckim generale Janie Reinholdzie von Patkul. Egzekucję upamiętniał postawiony w miejscu egzekucji głaz "Patkul", przeniesiony później na Rynek.
Prawa miejskie miejscowość utraciła wskutek decyzji administracji carskiej w 1870.
Do 1945 na terenie wsi istniał majątek ziemski. Jego ostatnimi właścicielami byli Mańkowscy, a w okresie II Rzeczypospolitej szczególne zasługi dla Kazimierza Biskupiego położył Stanisław Mańkowski.
W latach okupacji niemieckiej (1939–1945), w Kazimierzu Biskupim w miejscowym lesie Wygoda, doszło do masowych egzekucji ludności cywilnej – największe nasilenie zbrodni miało miejsce w 1941, kiedy oddziały niemieckie wymordowały ok. 8000 Żydów i Polaków, lub jak podają inne źródła wyłącznie Żydów. W miejscu egzekucji znajduje się pomnik odsłonięty 9 maja 1980. W 1943 okupanci niemieccy wprowadzili dla miejscowości nazwę (niem. "Bischofshofen", następnie "Bischofsfelden").
W 1962 rozpoczęto budowę odkrywki węgla brunatnego „Kazimierz”, która zajęła m.in. północną część wsi. Pierwszy węgiel wydobyto w 1964 roku. W 1974 oddano do użytku linię kolejową do Konina (obecnie już nieistniejącą).
Sport.
W Kazimierzu Biskupim od 2014 działa Stowarzyszenie działające na rzecz rozwoju spadochroniarstwa, Spadochronowy Klub Sportowy Sky Camp wykonujący w sezonie (od kwietnia do października) skoki spadochronowe w tandemie oraz kursy i szkolenia spadochronowe metodą AFF. Stowarzyszenie organizuje również szereg dodatkowych szkoleń rozwijających dla samodzielnych skoczków, takie jak kursy doskonalenia pilotażu czaszy, kursy grupowej akrobacji spadochronowej, kursy układania spadochronu czy też kursy lotów w specjalnych kombinezonach. Sky Camp jest również organizatorem spotkań związanych z bezpieczeństwem w spadochroniarstwie, na którym omawiane są procedury postępowania w sytuacjach awaryjnych. Jest tam też ogólnodostępny orlik z boiskiem do piłki nożnej

</doc>
<doc id="164809" url="https://pl.wikipedia.org/wiki?curid=164809" title="Wisznice">
Wisznice

Wisznice () – osada w Polsce położona w województwie lubelskim, w powiecie bialskim, w gminie Wisznice. 
Wieś jest siedzibą gminy Wisznice oraz rzymskokatolickiej parafii Przemienienia Pańskiego. W latach 1579–1870 samodzielne miasto. W latach 1975–1998 miejscowość administracyjnie należała do województwa bialskopodlaskiego.
Wisznice leżą przy drodze krajowej nr i drogach wojewódzkich nr i nr . Przez miejscowość przepływa Zielawa, rzeka dorzecza Bugu, dopływ Krzny.
Według Narodowego Spisu Powszechnego (marzec 2011 r.) liczyła 1506 mieszkańców
Historia.
Pierwsza wzmianka o miejscowości pochodzi z roku 1446. Prawa miejskie Wisznice uzyskały między 1511 a 1579 rokiem. W XIX w. należały do Sapiehów. W latach 1705 i 1836 miały miejsce wielkie pożary miasta. Wisznice przestały być miastem 24 grudnia 1869. Wisznice położone były w drugiej połowie XVI wieku w powiecie brzeskolitewskim województwa brzeskolitewskiego. Podczas I wojny światowej spalono 90% miejscowości.
Sport.
W Wisznicach działa klub sportowy GLKSiT Tytan Wisznice, w którym działają dwie sekcje: męska i żeńska. Największe sukcesy sekcji żeńskiej to:
W Wisznicach co roku w wakacje odbywają się zawody w siatkówce plażowej na szczeblu międzypowiatowym. Corocznie organizowany jest "Międzynarodowy Dzień Deskorolki".

</doc>
<doc id="164810" url="https://pl.wikipedia.org/wiki?curid=164810" title="Krzywiń">
Krzywiń

Krzywiń – miasto w woj. wielkopolskim, w powiecie kościańskim, siedziba gminy miejsko-wiejskiej Krzywiń. 
Według danych z 31 marca 2011 miasto liczyło 1639 mieszkańców.
Położenie.
Miasto usytuowane jest w pobliżu Kanału Obrzańskiego, w jego pradolinie. Znajduje się w południowo-zachodniej części Wielkopolski, na terenie Pojezierza Krzywińskiego, będącego wschodnią częścią Pojezierza Leszczyńskiego. Teren ten kształtował lodowiec stadiału leszczyńskiego, stąd pagórkowaty kształt okolic miasta. Przez Krzywiń prowadzi szlak pątniczy - Wielkopolska Droga św. Jakuba.
Prywatne miasto duchowne, własność opata benedyktynów w Lubiniu pod koniec XVI wieku leżało w powiecie kościańskim województwa poznańskiego.
W latach 1954–1972 miasto było siedzibą władz gromady Krzywiń, ale nie należało do niej. W latach 1975–1998 miasto administracyjnie należało do woj. leszczyńskiego.
Historia.
W XI w. istniał gród nazywany prawdopodobnie Góra i należał do komesa Michała z Góry z rodu Awdańców (pozostałością po nim jest grodzisko stożkowe na łąkach nad Kanałem Obry w północnej części miasta). Po raz pierwszy wzmiankowane w 1237 jako "civitas", następnie w 1242 jako czoło opola i siedziba kasztelanii (istniejącej do 1795). W 1257 książę Przemysł I zezwolił klasztorowi Benedyktynów w Lubiniu na lokowanie miasta na prawie magdeburskim w należącej do niego osadzie targowej — nastąpiło to przed 1270. Jednak jeszcze w 1262 w dokumentach miejscowość określana jest mianem wsi ("villa"), co wskazuje, że faktyczne początki życia miejskiego w Krzywiniu przypadają na lata 60. XIII w.
Pierwsza zachowana wzmianka o Krzywiniu jako mieście pochodzi z 1272 roku. W 1382 większa część zabudowy została zniszczona podczas walk domowych, odbudowa miała miejsce dopiero pół wieku później. W 1447 miało miejsce odnowienie przywileju lokacyjnego. W 1458 Krzywiń wystawił na wojnę z Krzyżakami 10 pieszych. Ośrodkiem rozplanowania był czworoboczny rynek z ratuszem w pierzei południowo-wschodnim i czterema wylotami ulic z naroży, zabudowany kamienicami z dachami kalenicowymi. W XVI i XVII w. rozwijał się handel i rzemiosło, istniały cechy rzeźników i kupców. W 1581 w mieście żyło 35 rzemieślników. W 1583 i 1613 mieszczanie uzyskali przywilej pobierania opłat od kupców przejeżdżających wozami przez miasto lub przepędzających bydło.
W 1793 Krzywiń znalazł się w zaborze pruskim, liczył wówczas 419 mieszkańców i 90 domów. Miasto posiadało most na rzece i wybrukowane ulice, pracowały trzy wiatraki. Mieszkańcy trudnili się głównie rolnictwem i rzemiosłem (sześciu płócienników, pięciu piekarzy, pięciu rzeźników i trzech szewców). W latach 1807–1815 znajdowało się w Księstwie Warszawskim, a następnie ponownie w Prusach. W XIX i XX w. miasto było lokalnym ośrodkiem rolniczo-rzemieślniczym, handlowano trzodą chlewną i drobiem (Krzywiń słynął z handlu gęśmi). Liczba mieszkańców w 1861 wynosiła 1154 osób, w 1912 wzrosła do 1860. Powolny rozwój był wynikiem ominięcia miasta przez szlak kolei normalnotorowej. W 1900 miasto zostało połączone ze Śmiglem kolejką wąskotorową. Na początku XX wieku powstał tu Bank Ludowy.
Część mieszkańców walczyła w powstaniu wielkopolskim tworząc kompanię krzywińską. W 1921 mieszkały w Krzywiniu 1874 osoby w 213 domach. Mieszkańcy pracowali w rolnictwie, drobnym rzemiośle i lokalnym handlu. W miejscowości pracowały dwa młyny, tartak, cegielnia, mleczarnia i betoniarnia, mimo to miasto nie rozwijało się. Podczas II wojny światowej miasto znalazło się w granicach III Rzeszy, część mieszkańców została wysiedlona do Generalnej Guberni, 40 osób zginęło w obozach koncentracyjnych.
Po zakończeniu wojny powstał nowy młyn, miasto zostało przyłączone do sieci energetycznej. Mimo utworzenia nowych zakładów przemysłowych, ludność nadal utrzymuje się głównie z rolnictwa. W lipcu 1979, w związku z budową zbiornika wodnego "Wonieść", zawieszono kursowanie Śmigielskiej Kolei Dojazdowej. Na terenie dawnej stacji mieści się obecnie warsztat samochodowy.
Współpraca międzynarodowa.
Miasta partnerskie:

</doc>
<doc id="164811" url="https://pl.wikipedia.org/wiki?curid=164811" title="Janikowo">
Janikowo

Janikowo (niem. "Amsee") – miasto w Polsce położone w województwie kujawsko-pomorskim, w powiecie inowrocławskim. W latach 1975–1998 miasto administracyjnie należało do województwa bydgoskiego. Według danych GUS z 31 grudnia 2020 roku Janikowo miało 8638 mieszkańców. Miasto od 15 stycznia 1976 roku jest siedzibą gminy Janikowo. Wraz z jej obszarem liczy 13 229 mieszkańców.
Leży na pograniczu trzech polskich regionów etniczno-kulturowych: Kujaw, Wielkopolski oraz Pałuk.
W Janikowie znajduje się wiele zakładów przemysłowych. Najprężniej rozwija się przemysł meblarski, jak również budownictwo oraz usługi. Nie mniej ważny dla lokalnej gospodarki jest przemysł chemiczny. Janikowskie Zakłady Sodowe należą do grupy kapitałowej Ciech, która jest własnością Sebastiana Kulczyka. Teren zakładów chemicznych oraz działki przy obwodnicy miasta są w Pomorskiej Specjalnej Strefie Ekonomicznej. Mieści się tu wiele sklepów sieciowych i banków oraz targowisko.
Duże znaczenie dla miasta ma też turystyka, która rozwija się dzięki bliskości dużego jeziora, a także nowoczesnych obiektów rekreacyjnych i sportowych. Miasto jest lokalnym ośrodkiem kultury i sportu. Działają tu chór oraz grupa teatralna, a swoją siedzibę ma Międzynarodowe Centrum Promocji Dialogu.
Miasto położone nad Jeziorem Pakoskim oraz w rozwidleniu rzeki Noteć. W związku z tym ze wszystkich stron jest otoczone wodą i terenami podmokłymi. Dzięki temu Janikowo na Kujawach zyskało miano miasta na wyspie.
Zlokalizowana jest tutaj kolejowa stacja rozrządowa. Jest to jedna z największych stacji kolejowych w województwie oraz na linii kolejowej nr 353, czyli z Poznania do granicy z Federacją Rosyjską. Zlokalizowanych jest tu kilka bocznic do zakładów przemysłowych, place ładunkowe oraz rampy wyładowcze. Na stacji zatrzymują się składy pasażerskie Regio (osobowe), łącząc miasto z Poznaniem, Bydgoszczą, Toruniem, Inowrocławiem i Gnieznem. Stacja Janikowo znajduje się w starej części miasta.
Etymologia.
Janikowo jest nazwą typu dzierżawczego, utworzoną od imienia „Janik” za pomocą przyrostka -owo. Nazwa osobowa „Janik” jest zdrobniałą formą imienia „Jan”. Na przestrzeni dziejów w źródłach pisanych pojawiały się nazwy: Janycowo (1510/1511), Janykowo (1519), Jankowo (1576), Janków (1578), Janikowo (1584, 1776), sporadycznie Jankowo.
Niemiecka nazwa miasta (Amsee), w dosłownym tłumaczeniu, oznacza „przy jeziorze”, dlatego też w czasie zaborów i okupacji wśród Polaków Janikowo nazywano Przyjezierze.
Położenie.
Miasto położone jest na Kujawach. Mieści się na Równinie Inowrocławskiej, w północno-wschodniej części Pojezierza Wielkopolskiego. Rzeźba terenu jest lekko pofałdowana. Gleby w tej okolicy to żyzne czarne ziemie. Na zachód od Janikowa przebiega umowna granica między Wielkopolską a Kujawami. Janikowo położone jest na ważnym, międzynarodowym szlaku kolejowym (linia kolejowa nr 353 – Poznań Wschód – Skandawa).
Janikowo leży nad Jeziorem Pakoskim (od zachodu) i rzeką Noteć, która opływa je od północy. Kilka kilometrów na północ od miasta znajduje się duża zapora wodna oraz śluza. Zapora ta została wybudowana w latach 70. XX wieku, aby chronić tereny położone niżej przed powodzią. Efektem wybudowania tamy jest spiętrzenie jeziora o około 3–4 metry. W granicach miasta znajdują się dwa mosty (kolejowy i drogowy), które spinają obydwa brzegi jeziora. Dla umożliwienia żeglugi jezioro jest w odpowiednich miejscach pogłębione.
W odległości kilku kilometrów na zachód od miasta znajduje się kompleks lasów mierucińskich, należący do Nadleśnictwa Gołąbki. Brzegi jeziora zostały zadrzewione i przystosowane dla potrzeb turystów i wędkarzy. Park miejski znajduje się przy ulicy Głównej. Poza nim w mieście są jeszcze parki przy dwóch zespołach pałacowych: przy ulicy Kasprowicza i Łącznej. Występują tu rzadkie odmiany modrzewiu.
Na placu przed dworcem kolejowym rośnie dąb szypułkowy o obwodzie 424 cm i wysokości 15m. Jest on zakwalifikowany jako pomnik przyrody. W dniu 9 listopada 2021 Rada Miejska nadała mu imię „Dąb Jan” na cześć zabitego przez hitlerowców kierownika janikowskiej szkoły Jana Wojciechowskiego.
Historia.
Początki Janikowa i zabory.
Pierwsza źródłowa wzmianka o Janikowie pochodzi z 23 marca 1472 roku – wtedy to król Kazimierz IV Jagiellończyk poświadczył dokument, który stwierdzał, że Bogusz z Ostrowa nadaje wieś Janikowo bratu Władysławowi.
W wyniku I rozbioru Polski Janikowo i Kujawy zachodnie przeszły pod panowanie pruskie. Gleby tego rejonu sprzyjały uprawie buraków cukrowych, toteż w 1875 roku z inicjatywy doktora Zygmunta Wilkońskiego powstała pierwsza na Kujawach cukrownia „Janikowo”. W czasie zaboru (pruskiego) i w latach okupacji 1939-1945 miejscowość nosiła nazwę Amsee. Na początku XX wieku w szkole doszło do strajku szkolnego. Trwał on od 22 października 1906 roku do 27 czerwca 1907 roku. W latach 1872–1873 doprowadzono do miasta kolej.
W lutym 1908 roku cukrownia „Janikowo” uległa pożarowi, z którym nie mogła się uporać janikowska straż pożarna. Do pomocy specjalnym pociągiem, przybyły wozy strażackie z Bydgoszczy i Inowrocławia. Jeszcze w tym samym roku cukrownię odbudowano i przy okazji zmodernizowano.
W czasie I wojny światowej zginęło 9 mieszkańców Janikowa.
Powstanie wielkopolskie.
Mieszkańcy Janikowa na przełomie 1918 i 1919 roku przystąpili do zrywu powstańczego, którego celem było przyłączenie Wielkopolski i Kujaw do odradzającej się po zaborach Polski. 4 stycznia 1919 roku doszło w Janikowie do starć między oddziałami powstańczymi a Niemcami. Walki toczyły się o most kolejowy w kierunku Mogilna. Po krótkiej obronie wojska niemieckie skapitulowały. W walkach wyróżnił się Ludwik Gajewski, który potem został komendantem Straży Ludowej na okręg janikowski.
Pierwszy dowódca powstania wielkopolskiego – gen. Stanisław Taczak przez wiele lat mieszkał w Janikowie. Jego imię nosi obwodnica miasta. Dla uhonorowania powstańców w mieście znajduje się ulica Powstańców Wielkopolskich, a także pomnik ku ich czci. Z miastem związany był także jeden z dowódców por. Paweł Cyms.
Lata międzywojenne.
W latach międzywojennych Janikowo było znanym na Kujawach ośrodkiem wypoczynkowym. Stało się tak za sprawą bliskości jeziora i zieleni. Przez cały ten okres działała i rozwijała się cukrownia. Janikowo słynęło też z targowiska.
Według pierwotnych planów, powstałych przed wybuchem II wojny światowej, główna linia obrony przed III Rzeszą miała być obsadzona przez Armię „Poznań” dowodzoną przez gen. Tadeusza Kutrzebę i miała przebiegać na odcinku Gołańcz-Żnin-Barcin-Pakość-Janikowo-Strzelno-Kruszwica-Gopło-Warta. W sierpniu 1939 roku w Janikowie pojawiło się Wojsko Polskie. Oddziały stacjonowały w lesie nad jeziorem (od obecnej ulicy Słonecznej do ulicy Łącznej). W zabytkowym pałacyku na terenie dzisiejszej filii Instytutu Doświadczalnego (dawniej RSP „Zgoda”) znajdował się sztab. Po żniwach w miejscu, gdzie obecnie znajdują się Zakłady Sodowe, wybudowano w krótkim czasie wojskowe lotnisko zapasowe i umocniono tereny wzdłuż jeziora. Pod koniec sierpnia, w nocy, polskie oddziały oddaliły się w nieznanym kierunku, pozostawiając przygotowany do walki teren.
II wojna światowa.
W Janikowie na początku września 1939 pojawili się uchodźcy, którzy przybyli z Bydgoszczy (Wojsko Polskie w Bydgoszczy urządziło represje dla ludności niemieckiej po tym, jak nasiliły się ataki partyzanckie ze strony hitlerowców, dlatego część mieszkańców opuściła Bydgoszcz bojąc się odwetu po wkroczeniu Niemców). Wielu schroniło się w szkole (niedaleko od kościoła pw. św. Jana Chrzciciela w Janikowie). 2 września 1939 roku Niemcy zbombardowali tereny w okolicach cukrowni i dworca kolejowego w Janikowie. W nalocie zginęło 5 osób. Krótko po zrzuceniu bomb przez niemieckie samoloty Junkers Ju 87 do akcji wkroczyło polskie lotnictwo, któremu udało się strącić jeden z samolotów, jednak niemieckiemu pilotowi udało się dociągnąć maszyną za linie Wermachtu. Siły niemieckie zajęły miasto 9 września 1939 roku w godzinach porannych. W ramach Intelligenzaktion (akcja inteligencja) po wkroczeniu Wermachtu zamordowano dyrektora janikowskiej szkoły Jana Wojciechowskiego i nauczyciela Adolfa Preza. Władze okupacyjne znów zmieniły nazwę Janikowo na Amsee (tak jak w czasie zaborów).
Jesienią 1941 roku został utworzony Żydowski Obóz Pracy Przymusowej w Janikowie (niem. Zwangsarbeitslager für Juden in Amsee). Znajdował się on na terenie obecnych działek pracowników cukrowni (obecnie przy ul. 1 Maja). Były tam dwa baraki przeznaczone dla więźniów i barak administracyjny. Całość była ogrodzona płotem z siatki drucianej. Kierownikiem obozu był volksdeutsch Alfred Malinowski, a od 1942 roku Robert Pacholski, który prawdopodobnie pochodził z Berlina. W obozie w Janikowie uwięziono 300 mężczyzn z Koła, Gostynina, Gębina, Służewa i Łodzi. Byli oni zatrudnieni przy naprawie torów kolejowych. Kilka tygodni po utworzeniu obozu zbiegło ośmiu więźniów. Po ich schwytaniu zostali oni powieszeni na terenie obozu. W czasie zimy na przełomie 1941 i 1942 roku wskutek wycieńczenia ciężką pracą, przeziębienia i gruźlicy zmarło około osiemdziesięciu Żydów. Zostali oni pochowani na cmentarzu miejskim w Janikowie przy ul. Przyjeziernej. Z relacji ustnej wiadomo, że ciała Żydów przysypywano płytko ziemią, a wystające spod ziemi części ciała potajemnie zasypywali Polacy. W tym samym czasie przeprowadzono wśród więźniów selekcje, w wyniku której około 40 osób uznano za niezdolne do pracy i wywieziono do Węgierc. Tam zostali oni rozstrzelani.
16 stycznia 1945 roku do Janikowa wkroczyła Armia Czerwona. W czasie odwrotu Niemców zniszczony został dworzec kolejowy (nowy wybudowano w latach 60. XX wieku).
Polska Rzeczpospolita Ludowa.
W kilka tygodni po wkroczeniu armii radzieckiej Janikowo odzyskało dawną nazwę. W późniejszym czasie władze objęła Gromadzka Rada Narodowa w Janikowie.
W 1957 roku został uruchomiony największy (jak na tamte czasy) zakład przemysłowy Janikowa – kombinat sodowy (obecnie Janikowskie Zakłady Sodowe „Janikosoda” SA, należące do chemicznej grupy kapitałowej „Ciech” SA), które wykorzystują sól lub solankę z kopalni w Przyjmie pod Mogilnem i Wapnie z Piechcina oraz wodę z jeziora Pakoskiego. Zakład produkuje m.in. sodę ciężką i lekką, sól spożywczą, przemysłową i jodowaną. Uroczystego otwarcia w dniu 4 listopada 1957 roku dokonał wicepremier Zenon Nowak.
Ulokowanie kombinatu sodowego w Janikowie, na bardzo dobrych glebach (a nie np. w pobliskich Mątwach, gdzie fabryka sody istnieje od XIX wieku), powodujące zaprzestanie rolniczego użytkowania ziem bardzo wysokiej klasy (z powodu zajęcia ich przez składowiska odpadów), bywa, obok podkrakowskiej Nowej Huty podawane jako przykład odgórnej państwowej decyzji lokalizacyjnej sprzecznej z obiektywnymi przesłankami.
Od 1 stycznia 1959 do uzyskania praw miejskich 18 lipca 1962 roku Janikowo było osiedlem typu miejskiego. W 1962 roku premier Polskiej Rzeczypospolitej Ludowej – Józef Cyrankiewicz nadał Janikowu prawa miejskie. Gromadzką Radę Narodową przemianowano na Miejską Radę Narodową.
11 grudnia 1969 roku w odległości 2 kilometrów od Janikowa rozbił się wojskowy samolot Ił28 z Wojskowego Portu Lotniczego w Powidzu. Zginęło 3 członków załogi.
18 lutego 1983 roku pociąg pospieszny relacji Wrocław Główny – Gdynia Główna najechał na wysokim nasypie, przed stacją Janikowo, na stojące na szlaku wagony towarowe, które pozostawił tam ruszający wcześniej spod semafora wjazdowego pociąg towarowy. Lokomotywa po najechaniu na wagony towarowe została wyrzucona z torów, pociąg uległ rozerwaniu, lokomotywa wpadła do Jeziora Pakoskiego, a wagony wykoleiły się, ale nie spadły z nasypu. W wypadku zginęły 3 osoby oraz 19 zostało rannych.
III Rzeczpospolita.
Po upadku komunizmu miasto dalej inwestowało w infrastrukturę. Wybudowano obiekty sportowe m.in. pływalnię, stadion, halę widowiskowo-sportową oraz nowe drogi gminne. Nastąpił rozwój budownictwa mieszkaniowego. Sprywatyzowano zakłady przemysłu chemicznego oraz dostosowano je do norm wyznaczonych przez Unię Europejską. Powstały nowe zakłady przemysłu lekkiego. Zbudowano targowisko oraz obiekty dla sieci handlowych. Zakończono budowę obwodnicy miasta (od 2012 noszącej nazwę ul. gen. Stanisława Taczaka) i zmodernizowano linię kolejową przebiegającą przez Janikowo.
Zabytki.
Murowany kościół wybudowany w 1460 roku w stylu gotyckim. Jego fundatorem był wojewoda inowrocławski Bogusław z Oporowa z rodu Sulimów. W XIX wieku kościół rozbudowano o zakrystię i wieżę. W kościele znajdowały się: mszał pergaminowy, druk moguncki z 1483 roku oraz dokument erekcyjny. Dokumenty te nie zachowały się do dnia dzisiejszego. Prezbiterium zwieńczone jest sklepieniem. Znajduje się w nim barokowy ołtarz główny, a na początku nawy głównej dwa boczne wykonane w tym samym stylu. W nawie głównej znajduje się chór, na którym umieszczone są zabytkowe, niemieckie organy z początku XX wieku. W wieży znajdował się dawniej dzwon z 1515 roku, który został przekazany do muzeum sztuki sakralnej w Żninie. Jest to jeden z niewielu kościół z tamtego okresu, w tej części Polski, w którym nie ma zachowanej symetrii. Każda ściana jest inna, a między nimi nie ma kątów prostych. Zlokalizowany przy ulicy Przyjeziernej.
Najstarsza część kościoła to dawna kaplica pracowników cukrowni z lat 30. XX wieku. W latach 70. XX wieku w związku z rozwojem demograficznym miasta zapadła decyzja o rozbudowie kaplicy do rangi kościoła. Wybudowano wieżę i drugą nawę. Główna ściana prezbiterium wyłożona jest dużą, unikalną mozaiką z 75 000 kawałków przedstawiającą wizerunek Jezusa Chrystusa. Kościół składa się z dwóch naw. Znajdują się tu trzy ołtarze, jeden główny i dwa boczne. W kościele znajdują się organy 7-głosowe z jedną klawiaturą, trakturą gry i trakturą rejestrów pneumatycznymi. Kontuar instrumentu jest wolnostojący, jest usytuowany bokiem do ołtarza.
Budynek powstał w 1912 roku jako zbór dla ludności niemieckiej, wyznania protestanckiego, która zamieszkiwała Janikowo. Po II wojnie światowej budynek przestał pełnić funkcje sakralne i przekształcono go w magazyn. W latach późniejszych zbór popadł w ruinę. Tutaj do 1945 roku, znajdowały się oryginalnie organy, które obecnie znajdują się w kościele św. Jana Chrzciciela w Janikowie. Dopiero w 2007 roku budynek przejął Kościół Ewangelicznych Chrześcijan w RP, który dzięki sponsorom (również z zagranicy) wyremontował budynek i doprowadził go do pierwotnego stanu. Obecnie jest w pełni używany do celów sakralnych przez wiernych wyznania protestanckiego.
Budynek plebanii znajduje się przy ulicy Przyjeziernej i należy do parafii pw. św. Jana Chrzciciela. Zbudowana pod koniec XIX wieku. Do II wojny światowej była to siedziba proboszczów. W czasie okupacji niemieckiej mieszkali tu niemieccy osadnicy. W 1945 roku budynek wrócił do pierwotnego przeznaczenia i pełni je do dzisiaj. W latach 80. XX wieku została wyremontowana i przystosowana do potrzeb ruchu oazowego „Światło Życie”.
Pałac został wybudowany w drugiej połowie XIX wieku dla miejscowych posiadaczy ziemskich: rodziny Mittelstaedtów. Pałac eklektyczny o cechach gotyckich i renesansowych. Jest to budynek parterowy z mieszkalnym poddaszem, nakryty dwuspadowym dachem. Ozdobą budowli jest piętrowy ryzalit oraz trzykondygnacyjna narożna wieża zwieńczona ażurową loggią. Frontową stronę dworu akcentuje owalny podjazd oraz kolumnowy ganek. Park z 1. poł. XIX w. o powierzchni około 2 ha. W latach 50. XX wieku znajdował się tu sklep, a potem mieszkania socjalne. Obecnie w rękach prywatnych.
Wybudowany pod koniec XIX wieku dla dyrektora janikowskiej cukrowni. W czasach PRL-u przez pewien okres znajdował się tu szpital miejski. Obecnie zamieszkują w nim osoby prywatne.
Część zabudowy obecnej Cukrowni „Janikowo” została zbudowana w XIX wieku. Budynki są utrzymywane i używane do dzisiaj. Zabytkowe domy mieszkalne, budynki użyteczności publicznej i osiedla pracownicze z XIX wieku w okolicach Dworca PKP i Cukrowni. Wszystkie zachowane w dobrym stanie i dalej używane do celów, dla których zostały stworzone.
Położony nad Jeziorem Pakoskim, równolegle do ulicy Powstańców Wielkopolskich, przy drodze w kierunku Mogilna. Zbudowany w 1872 roku. Przebiega przez niego międzynarodowa linia kolejowa. W tym miejscu toczyły się walki podczas powstania wielkopolskiego. Stan obiektu jest bardzo dobry, ponieważ dzięki swej ważnej lokalizacji dla przemysłu podlega częstej kontroli ze strony inżynierów PKP.
Przynależność administracyjna i władze miasta.
Obecnym burmistrzem jest Andrzej Brzeziński, który pozostaje nieprzerwanie na stanowisku od 1990 roku. Zastępcą burmistrza jest Jacek Duma. Przewodniczącym Rady Miejskiej jest Grzegorz Czerwiński.
W Janikowie działają lokalne struktury partii politycznych: Prawo i Sprawiedliwość (Komitet terenowy w Janikowie), Sojusz Lewicy Demokratycznej, Platforma Obywatelska, Polskie Stronnictwo Ludowe, Samoobrona RP.
Siedzibą burmistrza i rady miejskiej jest Urząd Miejski przy ul. Przemysłowej. Znajduje się tu również Urząd Stanu Cywilnego. Przy ul. Dworcowej mieści się Urząd Pocztowy.
Gospodarka.
W grudniu 2014 roku na terenie miasta według danych Głównego Urzędu Statystycznego istniało 705 podmiotów gospodarki narodowej zarejestrowanych w rejestrze REGON. Na sektor prywatny składają się 652 podmioty gospodarcze, a na sektor publiczny 53 podmioty gospodarcze. Główne gałęzie przemysłu w mieście to: meblarski, chemiczny oraz budownictwo i usługi.
Największe zakłady przemysłowe to fabryka mebli Janipol, która zajmuje się produkcją na eksport. Mieści się przy ulicy Przemysłowej w nowoczesnych halach, które nadal są rozbudowywane. Innym dużym pracodawcą jest Cukrownia „Janikowo” (od 2005 roku wyłączona z produkcji cukru). W cukrowni magazynuje się półprodukty potrzebne w przemyśle spożywczym oraz nadrukowuje się opakowania dla wyrobów gotowych. Na jej terenie powstały składy nawozów sztucznych, a także mały zakład naprawczy taboru kolejowego prywatnego przewoźnika towarowego. Zakłady chemiczne mają zły wpływ na środowisko, jednak po przejęciu ich przez Jana Kulczyka poczyniono starania o ich modernizację m.in. włączone je do Pomorskiej Specjalnej Strefy Ekonomicznej i podjęto decyzję o rozbudowie kombinatu w Janikowie.
Znajduje się tu nowoczesne targowisko. Miasto jest siedzibą Piastowskiego Banku Spółdzielczego w Janikowie. Znajdują się tu sklepy sieciowe: 2 sklepy Delikatesy Centrum, 3 sklepy Żabka, Polomarket, Biedronka, Dino Polska, Rossmann. Banki działające w Janikowie: Piastowski Bank Spółdzielczy w Janikowie, Alior Bank, Bank Pocztowy, Santander Bank Polska, PKO Bank Polski, Crédit Agricole.
W Janikowie znajdują się salony z maszynami rolniczymi (przy ulicy Wędkarskiej). Mieści się tu jedna z największych w kraju firm prowadzących rozbiórki budynków w sposób mechaniczny i pirotechniczny. Swoje siedziby ma tu wiele firm budowlanych i transportowych. Duże znaczenie dla miasta mają małe, prywatne podmioty gospodarcze.
Komunikacja.
Autobusy komunikacji miejskiej kursują w każdą sobotę oraz w okresie wszystkich świętych na trasie: ul. Kozala (targowisko) – ul.Przemysłowa/ul. Wilkońskiego – ul. Przemysłowa/ ul. Łączna – Przyjezierna (cmentarz).
Do Janikowa można dojechać autobusami prywatnych przewoźników, a także PKS.
Od 2011 roku Janikowo ma obwodnicę. W 2012 roku obwodnica zyskała imię słynnego Janikowianina, pierwszego dowódcy Powstania Wielkopolskiego Generała Stanisława Taczaka.
Znajduje się tu duży dworzec towarowy. Stacja intensywnie pracuje w odbiorze i nadaniu wagonów za sprawą dwóch bocznic do zakładów przemysłowych: cukrowni i kombinatu chemicznego. Mieści się tu oddział spółki Ciech Cargo. Zatrzymują się tu również pociągi pasażerskie, najczęściej posiadające kategorię Regio. Kilkadziesiąt lat temu istniało połączenie kolejowe z Pakością, lecz zostało ono rozebrane.
Istniała również kolej wąskotorowa należąca do tutejszej cukrowni.
Edukacja.
Historia szkolnictwa w Janikowie sięga przełomu XIX i XX wieku. Wtedy to wybudowano pierwszą szkołę naprzeciw obecnego dworca kolejowego. Na początku XX wieku janikowska szkoła przyłączyła się do strajku przeciw germanizacji i w obronie nauczania w języku polskim. Po wkroczeniu wojsk niemieckich we wrześniu 1939 roku zamordowano dyrektora i nauczycieli. W tym okresie powstała również szkoła w Janikowie-Ostrowie (zlikwidowana lata siedemdziesiąte XX wieku). W nowo wybudowanym po wojnie budynku obok starej szkoły rozpoczęły się zajęcia. Szkoła nosiła numer 1. Po otrzymaniu przez Janikowo praw miejskich wybudowano SP numer 2 przy ul. Głównej, a w latach 90. SP numer 3 przy ul. Kozala. Po reformie szkolnictwa przeprowadzonej przez Jerzego Buzka SP nr 2 przemianowano na gimnazjum. W SP nr 3 uczą się dzieci klas od I do III (kształcenie zintegrowane), a w SP nr 1 dzieci klas od IV do VI. Po kolejnej reformie szkolnictwa zlikwidowano janikowskie gimnazjum i utworzono jedną Szkołę Podstawową mającą swoją siedzibę w budynkach trzech dawniej niezależnych szkół podstawowych.
Sport.
Na terenie miasta znajdują się następujące kluby sportowe:
W mieście działa też kilka klubów zajmujących się różnymi rodzajami sztuk walki.
W mieście istnieje kryta pływalnia „Wodnik” oraz dwa boiska „Orlik 2012” i „Biały Orlik” (lodowisko), stadion miejski, a także hala widowiskowo-sportowa.
Media.
W Janikowie swoją siedzibę mają media o znaczeniu lokalnym.
Media internetowe:
Telewizja:
Lokalna stacja telewizyjna JanSat nadaje raz w tygodniu (poniedziałek) magazyn poświęcony wydarzeniom, które miały miejsce w ostatnim czasie na terenie miasta i gminy. Pojedyncze relacje transmituje TVP 3 oddział Bydgoszcz, która swoim zasięgiem obejmuje całe województwo.
Prasa:
Informacje z terenu Janikowa można znaleźć w gazetach wydawanych przez podmioty prywatne lub samorządowe.
Radio:
Jedynym radiem przekazującym informacje z okolicy jest PR Pomorza i Kujaw
Związki wyznaniowe.
Duży wpływ na religie w mieście ma to, że największy wzrost ludności Janikowo odnotowało w okresie Polski Ludowej. W związku z tym, że w tamtym okresie władza starała się zlaicyzować społeczeństwo duży procent obywateli miasta stanowią ateiści.
Na terenie Janikowa działają następujące związki wyznaniowe:
Kościół Ewangelicznych Chrześcijan.
Początki wspólnoty protestanckiej w Janikowie sięgają XIX wieku. Wiązało się to z budową linii kolejowej i cukrowni, a to przyczyniło się do przybycia w te strony wielu Niemców, którzy w większości byli protestantami. Wspólnota rozwijała się szybko również wśród Polaków co doprowadziło do budowy zboru, który poświęcono w 1912 roku. Życie religijne toczyło się tu do II wojny światowej. W okresie PRL-u protestanci i ich świątynie były kojarzone z Niemcami, a więc i okupantem co powodowało niechęć i wymusiło zamknięcie zboru. Dopiero na początku XXI wieku ewangelicy ponownie rozpoczęli życie religijne w mieście. Odbudowano zbór, który przez 40 lat pełnił funkcje magazynu. Obecnie w Janikowie na stałe posługę pełni jeden pastor.
Kościół Rzymskokatolicki.
Katolicy to najbardziej liczna grupa wyznaniowa w mieście. Geneza budowy kościołów i tworzenia parafii na terenach wchodzących obecnie w granice administracyjne Janikowa sięga XV wieku. Wtedy to mieszkańcy terenów, które obecnie stanowią miasto musieli udawać się na msze do bardziej oddalonych kościołów np. do parafii w Kościelcu. Było to dużym problemem, gdyż Janikowo i kilka innych wsi jest położone na wyspie w rozwidleniu Noteci. W okresie podtopień tutejsi katolicy mieli trudności z dotarciem na nabożeństwo. Sprawą zainteresował się wojewoda inowrocławski, którym był Bogusław z Oporowa. Za zgodą biskupa włocławskiego (ówczesny podział administracyjny kościoła) ufundował on kościół pod wezwaniem świętego Jana Chrzciciela w Janikowie-Ostrowie. Parafię erygowano w 1444 roku. Początkowo znajdował się tu kościół drewniany, jednak popadł w ruinę. Wymusiło to budowę kościoła murowanego. Powstał on w 1460 roku. W późniejszych okresach był rozbudowywany. Kolejnym impulsem do budowy nowej świątyni było powstanie cukrowni w Janikowie w 1875 roku i napływ nowych mieszkańców.
Początkowo wybudowano kaplicę przy ul. Szkolnej, która zaspokajała potrzeby miejscowych katolików. Po II wojnie światowej w Janikowie powstał jeden z największych kombinatów chemicznych w Polsce. Ponowny napływ ludności wymusił w latach 70. XX wieku rozbudowę kaplicy przy ul. Szkolnej do rangi kościoła parafialnego pod wezwaniem Najświętszego Serca Pana Jezusa oraz erygowania następnej parafii (w 1987 roku) pod wezwaniem błogosławionego Michała Kozala biskupa i męczennika. W ten sposób ukształtował się podział miasta na trzy katolickie parafie działające do dzisiaj. Ponadto w Janikowie znajdują się relikwie św. Maksymiliana Marii Kolbego. Parafia leży w Archidiecezji gnieźnieńskiej. W Janikowie na stałe posługę pełni czterech księży diecezjalnych.
Świadkowie Jehowy.
W mieście działają również Świadkowie Jehowy. Prowadzą charakterystyczną dla nich działalność ewangelizacyjną, odwiedzając mieszkańców miasta.
Organizacje działające przy związkach wyznaniowych.
Przy parafii pw. bł Michała Kozala BM działa kilka organizacji katolickich. Do najważniejszych należy zaliczyć: Stowarzyszenie Rycerstwa Niepokalanej, Towarzystwo św. Wojciecha, żywy różaniec, przyjaciele misji oblatów oraz Akcja Katolicka i Caritas. Działają one również przy parafii pw. NSPJ. W parafii pw. św. Jana Chrzciciela dawniej działał diecezjalny ośrodek ruchu Światło-Życie. Przy zborze ewangelickim działa zespół muzyczny.
Kultura.
W Janikowie działa Miejsko-Gminny Ośrodek Kultury (ul. Przemysłowa). Co roku są organizowane imprezy masowe z okazji Dni Janikowa, Dnia Dziecka oraz Dnia Chemika. Janikowo jest jedynym miastem po Inowrocławiu, które kultywuje zwyczaj „kujawskiej kozy”. Zgodnie ze zwyczajem, w ostatki, po okolicy chodzi kolorowy orszak zwany kozą – ma on pożegnać karnawał. Działają tu dwie publiczne biblioteki oraz Międzynarodowe Centrum Promocji Dialogu. Działa kino Manhattan, chór i grupa teatralna.
Turystyka.
W mieście istnieje kilka kwater. W parafii pw. Jana Chrzciciela przy ul. Przyjeziernej znajduje się diecezjalny ośrodek oazowy Ruchu Światło-Życie. Główną atrakcją turystyczną miasta są rejsy statkiem wycieczkowym „Janek” po Jeziorze Pakoskim Północnym. Znajduje się tu wiele ścieżek rowerowych oraz terenów do aktywnego wypoczynku. W okresie wakacyjnym działa plaża miejska wraz ze strzeżonym kąpieliskiem, wypożyczalnia sprzętu wodnego oraz wyznaczony teren dla jazdy skuterów wodnych. Przy głównym kąpielisku w okresie wakacji działa wodny plac zabaw dla dzieci. To pierwszy taki obiekt w województwie.
Bezpieczeństwo.
Na terenie Janikowa znajdują się:
Dodatkowo na terenie gminy działają OSP Trląg (KSRG) oraz OSP Kołodziejewo (KSRG).

</doc>
<doc id="164812" url="https://pl.wikipedia.org/wiki?curid=164812" title="Cynna">
Cynna



</doc>
<doc id="164814" url="https://pl.wikipedia.org/wiki?curid=164814" title="Suraż">
Suraż

Suraż (białorus. "Сураж") – miasto w woj. podlaskim, w powiecie białostockim, siedziba gminy miejsko-wiejskiej Suraż. W latach 1975–1998 miasto administracyjnie należało do woj. białostockiego.
Suraż leży w Dolinie Górnej Narwi, nad Narwią, przy Narwiańskim Parku Narodowym.
Był miastem królewskim Korony Królestwa Polskiego, w starostwie suraskim w ziemi bielskiej województwa podlaskiego w 1795 roku. 
Miasto jest jednym z najmniejszych w Polsce – liczy 992 mieszkańców (stan na 1 stycznia 2018). W większości ludność zajmuje się rolnictwem i hodowlą bydła mlecznego. Miasto w ostatnich latach nabiera charakteru turystycznego ze względu na sąsiedztwo parku narodowego.
Miejscowość jest siedzibą parafii Bożego Ciała. W strukturze Kościoła rzymskokatolickiego parafia należy do metropolii białostockiej, archidiecezji białostockiej, dekanatu Białystok – Nowe Miasto. Prawosławni mieszkańcy Suraża należą do parafii Podwyższenia Krzyża Pańskiego w Kożanach. W strukturze kościoła prawosławnego parafia należy do dekanatu Białystok diecezji białostocko-gdańskiej.
Historia.
Początkiem miasta było grodzisko zbudowane na brzegu Narwi w XII wieku. Grodzisko to było mazowieckim ośrodkiem administracji państwowej. Zostało ono ufortyfikowane fosą, wałem i palisadą. Było ono później obiektem ataków Jaćwingów, Litwinów i Krzyżaków. Suraż pierwotnie był jednym z grodów w ziemi drohickiej. We wrześniu 1390 roku król Władysław Jagiełło przekazał mazowieckiemu księciu Januszowi I Starszemu grody w Surażu, Bielsku, Drohiczynie, Mielniku. Wkrótce jednak zamek został przejęty przez Wielkie Księstwo Litewskie. W kronikach krzyżackich w związku z Surażem między innymi wspomniano: "Jesienią roku 1392 marszałek krzyżacki Engelhard Rabe z wielką liczbą braci i pielgrzymów pospieszył do (Pisza), zamku Świętego Jana, gdzie marszałek stół honorowy przysposobił. Pan Apill Vochs de Franken noszący chorągiew św. Jerzego, trzymał pierwsze miejsce i przybywają do Szirazen (=Suraża) i o staje od zamku zsiedli z koni do boju i przez trzęsawisko postępują. Poganie zaś zamek marszałkowi oddali, w którym znaleźli szwagra Witolda (biskupa płockiego Henryka, księcia mazowieckiego). Z rana idą dalej, a gdyby byli się zatrzymali, byliby pojmali biskupa i powrócili."
Na miejscu zniszczonego w 1392 r. przez Krzyżaków grodziska wybudowano pod koniec XV lub w pocz. XVI wieku (być może z inicjatywy Bony) zamek z ceglaną basztą na wale od strony miasta, która mieściła archiwum lub więzienie. Jej fundamenty odkryto w latach 30. XX wieku. Zamek został zniszczony w czasach potopu szwedzkiego w połowie XVII wieku. Obecnie jedyną jego pozostałością jest Góra Zamkowa. Dnia 16 września 1445 roku Suraż otrzymał prawa miejskie magdeburskie z nadania Kazimierza Jagiellończyka. Pierwszym wójtem miasta został Albert Saszor. Prawa miejskie zostały potwierdzone w 1501 roku i nadano miastu nowe korzyści ekonomiczne. W 1520 roku Suraż został stolicą powiatu w ziemi bielskiej, a w 1533 r. zostało nadane królowej Bonie. W 1569 r. Suraż wraz z województwem podlaskim został włączony do Korony Polskiej, pozostając przez cały czas jej istnienia miastem królewskim, podporządkowanym starostom suraskim rezydującym w Zawykach. W 1588 roku ustanowiono w nim sądy ziemskie. Miasto było zamieszkiwane przez Polaków, Żydów i osadników ruskich. Śladem przeszłości jest obecność Rynku Ruskiego w dzielnicy dawniej zajmowanej przez kolonistów.
W Surażu przed 1560 powstały trzy cerkwie: Świętych Piotra i Pawła, Przemienienia Pańskiego oraz św. Jana. Po zawarciu unii brzeskiej prawosławne dotąd świątynie przyjęły jej postanowienia. Cerkiew Przemienienia Pańskiego została rozebrana w 1792. Świątynia pod wezwaniem Świętych Piotra i Pawła funkcjonowała jako unicka nieprzerwanie do 1839, a w wymienionym roku, na mocy postanowień synodu połockiego, przeszła na własność parafii prawosławnej. W Surażu żyły 303 osoby wyznania prawosławnego; była to jedna z mniejszych parafii tego wyznania w eparchii wileńskiej i litewskiej. 
W 1590 roku założono tu zbór ariański, który znajdował się pod opieką starosty suraskiego Pawła Orzechowskiego, zbór przestał istnieć w 1612 roku. 1797 r. Suraż pod zaborem pruskim, 1807 r. po traktacie w Tylży miasto przechodzi w granice Rosji, wchodząc w skład obwodu białostockiego jako miasto nadetatowe.
Suraż był ważnym centrum oporu podczas powstania styczniowego – miasto opanowane było przez oddział powstańczy Władysława Romana Cichorskiego ps. Zameczek. Już w nocy z 22 na 23 stycznia 1863 z miasta wyparto Rosjan. Mieszkańcy Suraża pomagali powstańcom m.in. przez dostarczanie białej broni, jednak 13-14 maja 1863 roku oddział powstańców pod dowództwem właścicieli majątku Reńszczyzna, Juliana i Mikołaja Konopińskich, został rozbity przez Rosjan. Żołnierze rosyjscy następnie świętowali zwycięstwo, goszcząc w Surażu u pochodzącego z Wołynia proboszcza miejscowej parafii prawosławnej, Konstantego Prokopowicza, który następnie 22 maja został powieszony przez mieszkańców. Po upadku powstania na miasto nałożono kontrybucję i skonfiskowane liczne prywatne grunty mieszkańcom. 15 kwietnia 1865 na suraskim rynku powieszono Michała Laskowskiego, jednego z wywiadowców powstańczych. Za udział w powstaniu styczniowym Rosjanie cofnęli miastu prawa miejskie oraz zesłali na Syberię dwóch mieszkańców. Byli to Jan Holak Franciszek Karłowicz i Stanisław Zdrojkowski. 
Po powstaniu styczniowym w Surażu wzniesiona została nowa murowana cerkiew Przemienienia Pańskiego.
W 1864 wybudowana została synagoga. Był to budynek drewniany. W 1909 na jej miejscu postawiono nową bożnicę. W 1915 spłonęła w trakcie pożaru miasta. Kolejną bożnicę wybudowano w 1917, ale i ta nie doczekała czasów obecnych. Została zniszczona przez Niemców w trakcie okupacji.
Ostateczny upadek miasta przyniosła budowa w 1862 Kolei Warszawsko-Petersburskiej, która ominęła Suraż. Jednocześnie przyniosło to rozwój sąsiednim Łapom.
Miasto zostało niemal całkowicie spalone przez Niemców w 1915. Wtedy też zniszczeniu uległa ostatnia suraska cerkiew.
 1923 r. Suraż odzyskał prawa miejskie. 
Historii miasta poświęcone jest Społeczne Muzeum Archeologiczne.
Sport.
W mieście działa klub piłki nożnej, Znicz Suraż, grający w A klasie.

</doc>
<doc id="164815" url="https://pl.wikipedia.org/wiki?curid=164815" title="Suchożebry">
Suchożebry

Suchożebry – wieś w Polsce położona w województwie mazowieckim, w powiecie siedleckim, w gminie Suchożebry. Położona przy drodze krajowej nr 63.
W latach 1975–1998 miejscowość administracyjnie należała do województwa siedleckiego.
Miejscowość jest siedzibą gminy Suchożebry, rzymskokatolickiego dekanatu Suchożebry oraz parafii św. Marii Magdaleny.
We wsi działa założona 1922 roku jednostka ochotniczej straży pożarnej. Jednostka od 1995 roku działa w strukturach krajowego systemu ratowniczo-gaśniczego. Straż posiada dwa samochody ratowniczo-gaśnicze: średni GBA 2,4/16 Volvo FL z 2008 roku oraz ciężki GCBA 6/32 Jelcz 315 z 1984 roku.

</doc>
<doc id="164817" url="https://pl.wikipedia.org/wiki?curid=164817" title="Wojna Rzymu z Numidyjczykami">
Wojna Rzymu z Numidyjczykami



</doc>
<doc id="164828" url="https://pl.wikipedia.org/wiki?curid=164828" title="Trybunał Rewidentów Księgowych">
Trybunał Rewidentów Księgowych



</doc>
<doc id="164833" url="https://pl.wikipedia.org/wiki?curid=164833" title="Raków (gmina)">
Raków (gmina)

Raków (do 1954 "gmina Rembów") – gmina wiejska w południowej części powiatu kieleckiego (województwo świętokrzyskie). W skład gminy wchodzi 28 wsi sołeckich, w tym siedziba gminy Raków. W latach 1975–1998 gmina położona była w województwie kieleckim.
Charakterystyka gminy.
Gmina zajmuje obszar o powierzchni 195 km² (19552 ha) - z czego 42% to użytki rolne, a 54% stanowią lasy. Gmina Raków od północnego wschodu graniczy z gminą Łagów, od północnego zachodu z gminą Daleszyce, od zachodu z gminą Pierzchnica, od południa i południowego wschodu z gminami: Szydłów, Staszów i Bogoria w powiecie staszowskim oraz gminą Iwaniska w powiecie opatowskim. Obszar gminy wchodzi w skład dwóch mezoregionów - Pogórza Szydłowskiego i Gór Świętokrzyskich. Przez centralną część gminy przepływa rzeka Czarna Staszowska.
Na terenie gminy dominują małe gospodarstwa rolne o wielokierunkowej produkcji, w których przeważa produkcja roślinna - zboża, ziemniaki i truskawki. Produkcja jest prowadzona metodami tradycyjnymi, w gospodarstwach charakteryzujących się dużą elastycznością produkcji w zależności od potrzeb rynku.
Główne kierunki rozwoju to przetwórstwo rolno-spożywcze i turystyka, nastawione na wykorzystanie walorów i zasobów naturalnych. Atuty gminy to: dobry stan środowiska naturalnego, urokliwe miejsca idealne do lokalizacji ośrodków wypoczynkowo-konferencyjnych, terapeutycznych, domów spokojnej starości. W Rakowie urodził się słynny astronom polski Stanisław Lubieniecki młodszy.
Demografia.
Dane z 30 czerwca 2004: 
Budżet.
 Rysunek 1.1 Dochody ogółem w Gminie Raków w latach 1995-2010 (w zł)
 Rysunek 1.2 Wydatki ogółem w Gminie Raków w latach 1995-2010 (w zł)
Według danych z roku 2010 średni dochód na mieszkańca wynosił 2 874,90 zł (tj. — stan na 31 XII; przy 2 872,36 zł w zestawieniu na 30 VI); jednocześnie średnie wydatki na mieszkańca kształtowały się na poziomie 2 845,49 zł (tj. — stan na 31 XII; przy 2 842,97 zł w zestawieniu na 30 VI).
Geologia.
Na obszarze Gminy Raków można zobaczyć fragment bogatej przeszłości geologicznej Gór Świętokrzyskich. Północna jej część to wzniesienia należące do Pasma Orłowińskiego i Pasma Ociesęckiego zbudowane z utworów paleozoicznych, głównie pochodzących z kambru piaskowców, mułowców, iłowców i łupków. Lokalnie występują także utwory pochodzące z ordowiku, syluru i dewonu. W erze paleozoicznej miały miejsce zjawiska wulkaniczne, o czym świadczy odsłonięcie diabazów w Bardzie (odkryto tam nieznany dotychczas minerał, któremu nadano nazwę bardolit). Wzniesienia tych pasm mają łagodne kształty wydłużonych garbów i kopuł. Najwyższe z nich to Góra Zamkowa o wysokości 422 m n.p.m. Doliny rzeczne i wąwozy wytworzyły się na ogół w pęknięciach tektonicznych lub zostały wyżłobione w podatnych na erozję skałach (np. łupkach).
Południowa część gminy leżąca w obrębie Pogórza Szydłowskiego ma w podłożu utwory trzeciorzędowe (głównie wapienne), które pokrywają osady czwartorzędowe. Rzeka Czarna Staszowska i jej dopływ spowodowały rozczłonkowanie Pogórza przez wyżłobienie głębokich dolin o płaskim dnie i stromych zboczach dochodzących do 15 m wysokości. Pozostałością zlodowaceń plejstoceńskich są płaty glin zwałowych, piaski (rzeczne, ze żwirami, wydmowe), oraz pokrywy lessowe. Do najmłodszych osadów należą - występujące w dolinie rzek - mady, piaski oraz torfy (okolice Rakowa). Utwory czwartorzędowe zajmują największą część powierzchni gminy. W skałach osadowych można znaleźć wiele ciekawych skamieniałości takich jak: trylobity, graptolity, małże, ramienionogi i wiele innych.
Sołectwa.
Bardo, Celiny, Chańcza, Dębno, Drogowle, Głuchów, Głuchów-Lasy, Jamno, Korzenno, Koziel, Lipiny, Mędrów, Nowa Huta, Ociesęki, Papiernia, Pągowiec, Pułaczów, Radostów, Raków, Rakówka, Rembów, Smyków, Szumsko-Kolonia, Szumsko, Wola Wąkopna, Wólka Pokłonna, Zalesie, Życiny.

</doc>
<doc id="164836" url="https://pl.wikipedia.org/wiki?curid=164836" title="Odys">
Odys



</doc>
<doc id="164837" url="https://pl.wikipedia.org/wiki?curid=164837" title="Bliźniaczki (serial telewizyjny)">
Bliźniaczki (serial telewizyjny)

Bliźniaczki (ang. "Two of a Kind") to amerykański sitcom z Mary-Kate i Ashley Olsen w rolach głównych.
Zrealizowany został przez stację telewizyjną ABC w latach 1998-1999. W Polsce wyświetlany był przez nieistniejącą już stację RTL7 (obecnie TVN7) i Polsat.
Opowiada o domowych i szkolnych przygodach dwóch sióstr, wychowywanych jedynie przez ojca, który pewnego dnia postanawia zatrudnić panią do opieki nad córkami. Jedyną kandydatką, która się zgłasza, okazuje się jego studentka, Carrie.
Książki.
Na podstawie serialu powstały książki wydane przez HarperCollins Entertainment. Powstało 41 tomów.

</doc>
<doc id="164839" url="https://pl.wikipedia.org/wiki?curid=164839" title="Zamek błyskawiczny">
Zamek błyskawiczny

Zamek błyskawiczny, suwak ("ekler", gw. łódz. "ekspres") – zapięcie służące do czasowego łączenia dwóch kawałków tkaniny. Powszechnie wykorzystywane zamiast guzików w kurtkach wierzchnich, bluzach, torbach, śpiworach, plecakach itp.
Największą popularność zamek błyskawiczny zyskał jednak w przypadku rozporków.
Zamek błyskawiczny tworzą dwa rzędy plastikowych lub metalowych przylegających do siebie ząbków, ustawionych w ten sposób, że ząbki jednego rzędu po zaciągnięciu suwaka wchodzą w wolne miejsca drugiego rzędu. Zdarza się, np. w przypadku odzieży artystycznej, że zęby zamka błyskawicznego tworzone są z drewna. 
Pierwsze zapięcia podobne do dzisiejszego zamka błyskawicznego wynaleziono w połowie XIX wieku (Elias Howe, 1851 r.), ale nie utrzymały się na rynku. Inne, wykorzystujące system haczyków i oczek opatentowano w latach 90. XIX wieku (Whitcomb Judson), służyły do zapinania butów.
Współczesne rozwiązanie znane jest od roku 1913 jako wynalazek szwedzkiego inżyniera Gideona Sundbacka (patent w 1917 roku). Wykorzystywano je pierwotnie do kombinezonów lotniczych i łączenia płótna samolotowego. Popularność zdobyły w latach 20. i 30. XX wieku.
Zastosowanie.
Początkowo buty i woreczki na tytoń były głównym zastosowaniem zamków; minęło kolejne dwadzieścia lat, zanim zamki znalazły zastosowanie w branży mody. W czasie II wojny światowej zamki zaczęto szeroko wszywać do spodni, spódnic i sukienek.

</doc>
<doc id="164841" url="https://pl.wikipedia.org/wiki?curid=164841" title="Alternity">
Alternity

Alternity – fantastycznonaukowy system wydany w roku 1998 przez TSR (firmę przejętą już wówczas przez Wizards of the Coast). Poprzednik systemu d20. Tak jak i on używa do przeważającej większości testów kości dwudziestościennej (jednak w połączeniu z innymi kośćmi, modyfikującymi poziom trudności) oraz oparty jest na sześciu cechach i rozbudowanym systemie umiejętności.
Wydawnictwo wkrótce skupiło całą swoją uwagę na nowo powstającym systemie d20, co przyniosło w roku 2000 zamknięcie serii "Alternity". Mimo to, ukazało się kilka znaczących dodatków, w tym opis czterech światów gry: Star*Drive, Dark*Matter, Gamma World oraz Starcraft (RPG).

</doc>
<doc id="164842" url="https://pl.wikipedia.org/wiki?curid=164842" title="Spółgłoska przedniojęzykowa">
Spółgłoska przedniojęzykowa

Spółgłoski przedniojęzykowe – rodzaj spółgłosek wyróżniony ze względu na narząd artykulacji. Przy tworzeniu tego rodzaju głosek aktywny udział bierze przednia część języka w szczególności jego czubek i brzeg (krawędź).
Artykulacja.
Artykulacja przedniojęzykowa obejmuje następujące miejsca artykulacji:
Ze względu na dużą swobodę ruchów tego odcinka języka wyróżnia się rozmaite typy artykulacji przedniojęzykowej. Można wydzielić:
Przy artykulacji głosek przedniojęzykową ważną rolę odgrywa ułożenie języka (płaskie, wzniesione, wysokie), a w przypadku sybilantów także szerokość utworzonej szczeliny (szeroka, wąska, bardzo wąska). Poza tym znaczenie może mieć ułożenie czubka języka, który może się znajdować u nasady dolnych zębów lub być uniesiony do góry.
Przykłady w języku polskim.
W języku polskim mamy następujące głoski przedniojęzykowe:
W języku polskim typowa realizacja głosek [] jest związana z zębami 
(dokładniej jest laminalno-dentalna), a tylko przed spółgłoskami dziąsłowymi szczelinowymi i zwarto-szczelinowymi występują warianty o artykulacji dziąsłowej. W języku angielskim [] mają artykulację dziąsłowa (dokładniej apikalno-alweolarną lub laminalno-alweolarną).
W języku polskim wymowa [] jest silniej związana z dziąsłami (dokładniej można o artykualacji laminalno-(post)alweolarnej), język ułożony jest płasko. Wymowa tych głosek w języku angielskim jest bardziej zadziąsłowa, a język (w części lanialno-predorsalnej) jest lekko wzniesiony w kierunku zadziąsłowej części podniebienia twardego.
Terminologia.
Spółgłoski przedniojęzykowe to inaczej "spółgłoski koronalne" (od grec. "κορώνα" - 'korona', łac. "corona" 'wieniec, korona', też 'brzeg (krawędź) języka').

</doc>
<doc id="164843" url="https://pl.wikipedia.org/wiki?curid=164843" title="Stanisław Kostka Łukomski">
Stanisław Kostka Łukomski

Stanisław Kostka Łukomski (ur. 21 października 1874 w Borku, zm. 28 października 1948) – polski duchowny rzymskokatolicki, biskup pomocniczy poznański w latach 1920–1926, biskup diecezjalny łomżyński w latach 1926–1948, sekretarz generalny Konferencji Episkopatu Polski w latach 1926–1946.
Życiorys.
Urodził się 21 października 1874 we wsi Borek, w parafii Sadki, w archidiecezji gnieźnieńskiej, w rodzinie Józefa i Teofili z Merdaszewskich. Ukończył szkołę średnią oraz wyższe seminarium duchowne w Poznaniu i Gnieźnie. 24 lutego 1898 został wyświęcony na kapłana. Po 1900 był członkiem Ligi Narodowej.
Po odzyskaniu niepodległości nabył tereny wokół jeziora Malta w Poznaniu, gdzie 3 maja 1919 odbyła się uroczystość rozpoczęcia sypania kopca. Był znany z działalności na polu oświatowym, wychowawczym i spółdzielczym. W latach 1918–1919 stał na czele wydziału oświaty i wyznań Naczelnej Rady Ludowej. Czynnie uczestniczył przy organizowaniu Uniwersytetu Poznańskiego (w 1926 otrzymał tytuł doktora honoris causa tego uniwersytetu). 
8 marca 1920 został mianowany biskupem pomocniczym archidiecezji poznańskiej ze stolicą tytularną Sicca Veneria. Po śmierci kardynała Edmunda Dalbora w 1926 przez krótki czas zarządzał archidiecezją jako wikariusz kapitulny.
24 czerwca 1926 został biskupem diecezjalnym diecezji łomżyńskiej. Koordynował pracę diecezjalnej Akcji Katolickiej, przyczynił się do rozbudowy katedry. Od 1926 pełnił także funkcję sekretarza Konferencji Episkopatu Polski, z której zrezygnował w 1936, ale jego rezygnacja została przyjęta dopiero w maju 1946.
Sympatyzował z endecją, był zdecydowanym oponentem Józefa Piłsudskiego. Był znany ze swoich skrajnie prawicowych poglądów. W 1922 potępił powszechny strajk rolny w Wielkopolsce, co było jedną z przyczyn jego niepowodzenia. W 1947 w liście do władz komunistycznych potępił morderstwo w Zawadach dokonane przez bojówkę „armii podziemnej narodowej”, w którym zginęły 3 osób, w tym starosta łomżyński.
W 1948, po śmierci prymasa Polski Augusta Hlonda, był uważany za jego prawdopodobnego następcę, jednak wkrótce po pogrzebie prymasa, 28 października 1948, zginął w niewyjaśnionym wypadku samochodowym na trasie Ostrów Mazowiecka–Łomża. 4 listopada 1948 został pochowany w katedrze łomżyńskiej.
Odznaczenia.
Dekretem Naczelnika Państwa Józefa Piłsudskiego z 29 grudnia 1921 w uznaniu zasług położonych dla Rzeczypospolitej Polskiej około organizacji szkolnictwa polskiego w Wielkopolsce został odznaczony Orderem Odrodzenia Polski klasy III.
Otrzymał również francuski Order Legii Honorowej.

</doc>
<doc id="164846" url="https://pl.wikipedia.org/wiki?curid=164846" title="Czesław Falkowski">
Czesław Falkowski

Czesław Falkowski (ur. 28 listopada 1887 w Warszawie, zm. 25 sierpnia 1969 w Łomży) – polski duchowny rzymskokatolicki, rektor Uniwersytetu Stefana Batorego w Wilnie w latach 1928–1930, biskup diecezjalny łomżyński w latach 1949–1969.
Życiorys.
W 1904 ukończył Gimnazjum Praskie w Warszawie. 26 lipca 1910 został wyświęcony na kapłana w Innsbrucku. Inkardynowany do archidiecezji mohylewskiej. Profesor Akademii Duchownej w Petersburgu, Katolickiego Uniwersytetu Lubelskiego oraz Uniwersytetu Stefana Batorego w Wilnie, gdzie w latach 1928–1930 sprawował urząd rektora. W latach 1942–1943 więziony przez Niemców. Po II wojnie światowej wykładał w seminarium duchownym w Białymstoku.
24 lutego 1949 został mianowany biskupem diecezjalnym diecezji łomżyńskiej. Konsekrowany został 8 maja 1949 w prokatedrze Wniebowzięcia Najświętszej Maryi Panny w Białymstoku przez arcybiskupa Romualda Jałbrzykowskiego. Współkonsekratorami byli biskupi Ignacy Świrski i Władysław Suszyński. Rządy w diecezji łomżyńskiej objął 15 marca 1949.
Uczestniczył w III i IV sesji soboru watykańskiego II.
Został pochowany w katedrze łomżyńskiej.
Odznaczenia.
W 1929 „za zasługi na polu pracy narodowo-społecznej i naukowej” został odznaczony Krzyżem Komandorskim Orderu Odrodzenia Polski.

</doc>
<doc id="164851" url="https://pl.wikipedia.org/wiki?curid=164851" title="Spółgłoska przedniojęzykowo-zębowa">
Spółgłoska przedniojęzykowo-zębowa



</doc>
<doc id="164855" url="https://pl.wikipedia.org/wiki?curid=164855" title="Spółgłoska palatalna">
Spółgłoska palatalna



</doc>
<doc id="164856" url="https://pl.wikipedia.org/wiki?curid=164856" title="Spółgłoski przedniojęzykowo-zębowe">
Spółgłoski przedniojęzykowo-zębowe



</doc>
<doc id="164858" url="https://pl.wikipedia.org/wiki?curid=164858" title="Jakub Kolski">
Jakub Kolski



</doc>
<doc id="164859" url="https://pl.wikipedia.org/wiki?curid=164859" title="Stanisław Stefanek">
Stanisław Stefanek

Stanisław Józef Stefanek (ur. 7 maja 1936 w Majdanie Sobieszczańskim, zm. 17 stycznia 2020 w Lublinie) – polski duchowny rzymskokatolicki, chrystusowiec, doktor nauk teologicznych, biskup pomocniczy szczecińsko-kamieński w latach 1980–1996, biskup diecezjalny łomżyński w latach 1996–2011, od 2011 biskup senior diecezji łomżyńskiej.
Życiorys.
Urodził się 7 maja 1936 w Majdanie Sobieszczańskim. W latach 1949–1951 kształcił się w Niższym Seminarium Duchownym księży Chrystusowców w Ziębicach. W 1951 przeniósł się do Bydgoszczy, gdzie rozpoczął nowicjat, a 8 września 1952 złożył pierwszą profesję w Towarzystwie Chrystusowym. Studia filozoficzno-teologiczne odbył w Wyższym Seminarium Duchownym księży Chrystusowców, studiując w latach 1954–1956 filozofię w Ziębicach, a w latach 1956–1960 teologię w Poznaniu. 8 września 1958 złożył w Poznaniu śluby wieczyste. Tamże 28 czerwca 1959 Antoni Baraniak, arcybiskup metropolita poznański, udzielił mu święceń prezbiteratu. Od 1961 do 1965 studiował na Sekcji Biblijnej Wydziału Teologicznego Katolickiego Uniwersytetu Lubelskiego, otrzymując w 1965 magisterium z teologii. Dalsze studia specjalistyczne odbył na Katolickim Uniwersytecie Lubelskim w latach 1972–1973. Doktorat z teologii biblijnej uzyskał w 1980 na Wydziale Teologicznym Akademii Teologii Katolickiej w Warszawie na podstawie dysertacji "Wyrocznia Balaama (Lb. 22–24) i ich relektura w tradycjach prorockich".
Do października 1960 pomagał w pracy duszpasterskiej w Sarbi, Pyrzycach i Goleniowie. Następnie był wikariuszem w parafiach Najświętszego Serca Pana Jezusa w Szczecinie i św. Józefa w Stargardzie Szczecińskim. Aktywnie zajmował się popularyzacją wiedzy biblijnej. Wygłaszał wykłady i prelekcje w Klubach Inteligencji Katolickiej w Poznaniu, Toruniu i Wrocławiu. Współpracował z duszpasterstwem akademickim w Poznaniu i Szczecinie. W latach 1976–1980 pełnił funkcję wikariusza generalnego (zastępcy generała) Towarzystwa Chrystusowego. Został członkiem Komisji ds. Misji i członkiem Konsulty przy Konferencji Wyższych Przełożonych Zakonów Męskich w Polsce.
W latach 1965–1980 prowadził wykłady z egzegezy Starego Testamentu w Wyższym Seminarium Duchownym księży Chrystusowców w Poznaniu, w latach 1968–1972 pełniąc równocześnie funkcje asystenta dyrektora studiów filozoficzno-teologicznych i wicerektora. W 1972 rozpoczął prowadzenie zajęć zleconych z zakresu teologii biblijnej, małżeństwa i rodziny na Wydziale Teologicznym Akademii Teologii Katolickiej w Warszawie. Tamże w 1976 objął stanowisko asystenta, a w 1980 starszego wykładowcy. Od 1980 był zastępcą dyrektora, a w latach 1993–2008 dyrektorem Instytutu Studiów nad Rodziną, mieszczącego się w strukturach Akademii Teologii Katolickiej (od 1999 Uniwersytetu Kardynała Stefana Wyszyńskiego w Warszawie).
Decyzją papieża Jana Pawła II 4 lipca 1980 został prekonizowany biskupem pomocniczym diecezji szczecińsko-kamieńskiej ze stolicą tytularną Forum Popilii. Święcenia biskupie otrzymał 24 sierpnia 1980 w katedrze św. Jakuba w Szczecinie. Udzielił mu ich Kazimierz Majdański, biskup diecezjalny szczecińsko-kamieński, któremu asystowali Bolesław Pylak, biskup diecezjalny lubelski, i Jan Gałecki, biskup pomocniczy szczecińsko-kamieński. Jako zawołanie biskupie przyjął słowa „"In omnibus Christus"” ("We wszystkim Chrystus"). W latach 1980–1996 był wikariuszem generalnym diecezji. W kurii biskupiej zajmował się sprawami duszpasterskimi i zakonnymi. Należał do rady kapłańskiej (jako jej wiceprzewodniczący) oraz rady duszpasterskiej (w latach 1993–1996 jej przewodniczący).
26 października 1996 został przeniesiony na urząd biskupa diecezjalnego diecezji łomżyńskiej. 28 października 1996 kanonicznie przejął diecezję, zaś 17 listopada 1996 odbył ingres do katedry św. Michała Archanioła w Łomży. Przeprowadził I synod diecezjalny. Utworzył Katolicki Ośrodek Adopcyjno-Opiekuńczy, Centrum Duchowej Adopcji Dziecka Poczętego oraz okno życia. Promował ruchy prorodzinne, jak Ruch Rodzin Nazaretańskich, Domowy Kościół i wspólnoty Focolari. Zainicjował otwarte studium dla małżonków, a także marsze dla życia i dni młodzieży. Założył Radio Nadzieja i muzeum diecezjalne. Przeprowadził renowację kościoła katedralnego. 11 listopada 2011 papież Benedykt XVI przyjął jego rezygnację z obowiązków biskupa diecezjalnego diecezji łomżyńskiej.
W ramach Episkopatu Polski został członkiem Komisji (od 1996 Rady) ds. Rodziny, w latach 1994–2007 pełnił w niej funkcję przewodniczącego. Ponadto wszedł w skład Komisji ds. Misji (1980–1989), Komisji ds. Zakonnych (1980–1994) i Komisji ds. Liturgii (1989–1994). W styczniu 1993 został członkiem Papieskiej Rady ds. Rodziny.
W 2006 konsekrował biskupa pomocniczego łomżyńskiego Tadeusza Bronakowskiego, a w 2011 był współkonsekratorem podczas sakry biskupa diecezjalnego łomżyńskiego Janusza Stepnowskiego.
Zmarł 17 stycznia 2020 w Centrum Onkologii Ziemi Lubelskiej w Lublinie. 23 stycznia 2020 został pochowany w katedrze św. Michała Archanioła w Łomży, w krypcie biskupów łomżyńskich.
Odznaczenia i wyróżnienia.
Postanowieniem prezydenta RP Lecha Kaczyńskiego z 2 października 2009 został odznaczony Krzyżem Oficerskim Orderu Odrodzenia Polski.
W 2016 nadano mu honorowe obywatelstwo Łomży, a w 2018 przyznano mu Odznakę Honorową Województwa Podlaskiego. W 2008 otrzymał Medal za Zasługi dla Katolickiego Uniwersytetu Lubelskiego.
W 2011 został laureatem Nagrody im. Sługi Bożego Jerzego Ciesielskiego, przyznawanej przez Tygodnik Rodzin Katolickich „Źródło” i Fundację Źródło.
W 2007 został włączony do konfraterni zakonu paulinów. W 2013 otrzymał stopień patriotyczny w ruchu Rycerzy Kolumba.

</doc>
<doc id="164860" url="https://pl.wikipedia.org/wiki?curid=164860" title="Pretoria">
Pretoria

Pretoria – miasto w Południowej Afryce i administracyjna stolica państwa. Pretoria to 8. najbogatsze miasto w Afryce i 4. najbogatsze miasto w kraju. Większość (52,5%) mieszkańców miasta stanowią ludzie rasy białej, a oprócz nich 2,5% to Koloredzi, czarni Afrykanie (42%) oraz Hindusi (1,9%).
Położenie.
Miasto położone jest w północno-wschodniej części kraju na wyżynie Niski Weld (1360 m n.p.m.), w prowincji Gauteng, 50 km na północ od Johannesburga. Leży nad rzeką Apies i rozciąga się w pasie przejściowym między płaskowyżem Highveld na południu a niżej położonym Bushveld na północy na wschód do podnóża gór Magaliesberg. Pretoria znajduje się w strefie wilgotnego klimatu subtropikalnego
Nazwa.
7 marca 2005 roku rada miejska Pretorii podjęła decyzję o zmianie nazwy miasta na "Tshwane". Dotychczasowa nazwa oddawała cześć burskiemu generałowi Andriesowi Pretoriusowi, który stał się bohaterem po pokonaniu Zulusów w bitwie nad Blood River, natomiast Tshwane to imię wodza plemienia, zamieszkującego te tereny przed przybyciem białych osadników. „Tshwane” w jednym z dialektów znaczy także „wszyscy jesteśmy równi”.
Zmianę zaakceptował południowoafrykański Komitet Nazw Geograficznych. Jednak aby nazwa ta oficjalnie uległa zmianie, musi na nią wyrazić zgodę jeszcze rząd Południowej Afryki, który przez kilka kolejnych lat tego nie uczynił.
Mieszkańcy Pretorii często nazywają swoje miasto "Jacaranda City"(miasto Jakarandy), ponieważ w mieście jest ponad 50 000 krzewów Jakarandy.
Historia.
Patronem nazwy miasta są: burski dowódca wojskowy i polityk Andries Pretorius, oraz jego syn Marthinus Pretorius, który w 1855 roku założył miasto.
W 1860 roku Pretoria została stolicą Transwalu. W czasie II wojny burskiej Pretoria została opanowana przez Wojska Brytyjczyków. Od 1910 roku pełniła funkcję stolicy Związku Południowej Afryki (od 1961 roku Południowa Afryka).
Przemysł.
Pretoria to ośrodek produkcji:
Poza tym znajdują są tu:
Transport.
Kolej.
Podmiejskie usługi kolejowe wokół Pretorii są obsługiwane przez Metrorail. Koleją z centrum miasta można dojechać do:
Autobusy.
W Pretorii istnieje wiele firm transportu autobusowego, z których PUTCO jest jedną z najstarszych i najlepiej rozpoznawalnych. W Pretorii istnieje też państwowa firma transportu zbiorowego.
Lotniska.
Loty cywilne w Pretorii obsługiwane są przez lotniska w Johannesburgu:
Sport.
W Pretorii znajduje się Loftus Versfeld Stadium, na którym mecze rozgrywają rugbyści zespołów Blue Bulls i Bulls. Odbywały się na nim niektóre mecze podczas Mistrzostw Świata w Piłce Nożnej 2010.
Siedzibę w Pretorii mają m.in. kluby piłkarskie Mamelodi Sundowns i Supersport United.

</doc>
<doc id="164861" url="https://pl.wikipedia.org/wiki?curid=164861" title="Tadeusz Zawistowski (duchowny)">
Tadeusz Zawistowski (duchowny)

Tadeusz Józef Zawistowski (ur. 16 stycznia 1930 w Sztabinie, zm. 1 czerwca 2015 w Łomży) – polski duchowny rzymskokatolicki, rektor Wyższego Seminarium Duchownego w Łomży w latach 1970–1973, biskup pomocniczy łomżyński w latach 1973–2006, od 2006 biskup pomocniczy senior diecezji łomżyńskiej.
Życiorys.
Urodził się 16 stycznia 1930 w Sztabinie. Nauki na poziomie szkoły średniej pobierał w miejscowości urodzenia, gdzie po zakończeniu II wojny światowej miejscowy proboszcz zorganizował klasy gimnazjalne, w Gimnazjum Księży Salezjanów w Różanymstoku, w Augustowie, a także w Gimnazjum i Liceum Humanistycznym im. Mikołaja Kopernika w Grajewie, gdzie w 1950 złożył egzamin dojrzałości. W latach 1950–1955 odbył studia filozoficzno-teologiczne w Wyższym Seminarium Duchownym w Łomży. Święceń prezbiteratu udzielił mu 3 lipca 1955 w Łomży tamtejszy biskup diecezjalny Czesław Falkowski. W latach 1956–1961 studiował filologię klasyczną na Wydziale Humanistycznym Katolickiego Uniwersytetu Lubelskiego. Studia ukończył z magisterium.
W latach 1955–1956 pracował jako wikariusz w parafii św. Stanisława Biskupa w Kobylinie. Od 1961 do 1962 był duszpasterzem w parafii św. Jakuba w Sztabinie. W 1967 został ustanowiony diecezjalnym duszpasterzem inteligencji technicznej i twórców kultury, a w 1971 objął funkcję sędziego prosynodalnego. Zajmował stanowisko sekretarza rady kapłańskiej. W 1971 został obdarzony godnością kanonika honorowego kapituły katedralnej w Łomży.
Od 1962 do 1990 był wykładowcą w Wyższym Seminarium Duchownym w Łomży. Prowadził zajęcia z języka łacińskiego, a później także z języka greckiego. W łomżyńskim seminarium w latach 1969–1970 pełnił funkcję prefekta, a w latach 1970–1973 sprawował urząd rektora.
12 maja 1973 został mianowany biskupem pomocniczym diecezji łomżyńskiej ze stolicą tytularną Hospita. Prekonizowany został 14 maja 1973. Święcenia biskupie otrzymał 29 czerwca 1973 w bazylice św. Piotra w Rzymie. Udzielił mu ich papież Paweł VI w asyście arcybiskupów Agostina Casarolego i Bernardina Gantina. Jako dewizę biskupią przyjął słowa „"Laus Deo – pax hominibus"” ("Chwała Bogu – pokój ludziom"). 20 czerwca 1973 został ustanowiony wikariuszem generalnym diecezji. W kurii diecezjalnej był przewodniczącym wydziału duszpasterskiego, przewodniczącym wydziału personalno-administracyjnego, dyrektorem wydziału ds. zakonnych i moderatorem kurii. Wszedł w skład rady kapłańskiej i kolegium konsultorów. W 1973 został prałatem-archidiakonem łomżyńskiej kapituły katedralnej. Dwukrotnie sprawował rządy w diecezji łomżyńskiej: od 7 września 1982 do 25 stycznia 1983, po śmierci biskupa Mikołaja Sasinowskiego, jako wikariusz kapitulny i od 24 kwietnia do 29 października 1996, po przejściu biskupa Juliusza Paetza na arcybiskupstwo poznańskie, jako administrator diecezji. 11 lutego 2006 papież Benedykt XVI przyjął jego rezygnację z pełnienia obowiązków biskupa pomocniczego diecezji łomżyńskiej.
W ramach Episkopatu Polski był członkiem Komisji ds. Duchowieństwa, Komisji ds. Środków Społecznego Przekazu i Komisji ds. Duszpasterstwa Rolników. Był współkonsekratorem podczas sakr biskupa pomocniczego włocławskiego Romana Andrzejewskiego (1981) oraz biskupów pomocniczych łomżyńskich: Edwarda Samsela (1982) i Tadeusza Bronakowskiego (2006).
Zmarł 1 czerwca 2015 w Łomży. 5 czerwca 2015 został pochowany na cmentarzu parafialnym w Sztabinie.
Odznaczenia i wyróżnienia.
Postanowieniem prezydenta RP Lecha Kaczyńskiego z 9 października 2007 został odznaczony Krzyżem Komandorskim Orderu Odrodzenia Polski. W 1988 otrzymał Krzyż Armii Krajowej.
W 2008 nadano mu honorowe obywatelstwo powiatu łomżyńskiego, a w 2016 pośmiertnie został honorowym obywatelem Łomży.

</doc>
<doc id="164863" url="https://pl.wikipedia.org/wiki?curid=164863" title="Peter Behrens">
Peter Behrens

Peter Behrens (ur. 14 kwietnia 1868 w Hamburgu, zm. 27 lutego 1940 w Berlinie) – niemiecki architekt, projektant form przemysłowych i malarz, przedstawiciel secesji i modernizmu, współzałożyciel Deutsche Werkbundu.
Życiorys.
Behrens studiował malarstwo na akademiach w Karlsruhe i Düsseldorfie u Ferdinanda Brütta. 
W 1893 roku był współzałożycielem Secesji Monachijskiej, a od 1899 roku członkiem kolonii artystycznej Darmstädter Künstlerkolonie na wzgórzu Mathildenhöhe w Darmstadt, gdzie zaczął również działać jako architekt. W 1902 roku uczył na kursach w Muzeum Rzemiosła w Norymberdze, a w latach 1903–1907 kierował Szkołą Rzemiosła Artystycznego w Düsseldorfie. Od 1907 roku był doradcą artystycznym koncernu elektrycznego AEG, projektował zarówno wszelkie budynki fabryczne i biurowe, jak i formy produkowanych urządzeń (np. czajników, lamp, wentylatorów czy pieców elektrycznych), nadając im łatwo rozpoznawalne i powszechnie kojarzone cechy, przez co uznaje się go za pioniera "corporate design". Projektował też wzory czcionek – w 1908 roku zaprojektował na szczycie gmachu Reichstagu inskrypcję "Dem Deutschen Volke". 
W 1907 roku był jednym z założycieli Deutsche Werkbundu. W 1921 roku Behrens był wykładowcą na Akademii Sztuk Pięknych w Düsseldorfie, a w latach 1922–1936 – profesorem architektury w Wiedniu.
W berlińskiej pracowni Behrensa jako młodzi architekci terminowali m.in. Ludwig Mies van der Rohe, Le Corbusier i Walter Gropius.

</doc>
<doc id="164864" url="https://pl.wikipedia.org/wiki?curid=164864" title="Ngałang Sangdrol">
Ngałang Sangdrol

Ngałang Sangdrol, Ngawang Sangdrol (ur. 1977) – mniszka tybetańska, chińska więźniarka polityczna, działaczka na rzecz praw człowieka.
Po raz pierwszy trafiła do aresztu jako 13-latka (1990) za udział w pokojowej demonstracji niepodległościowej w Lhasie. Ponad 10 lat przebywała w więzieniu w Drapczi, gdzie z 13 współwięźniarkami nagrała kasetę z pieśniami niepodległościowymi (1993); za ten czyn oraz inne symboliczne formy protestu w więzieniu władze chińskie wielokrotnie podwyższały jej wyrok – miała zostać zwolniona dopiero w 2013. Została jednak zwolniona w 2002, oficjalnie za dobre sprawowanie; uwolnienie miało miejsce krótko przed spotkaniem Jiang Zemina i George’a W. Busha. Mniszce zezwolono na opuszczenie ChRL; wyjechała do USA, gdzie podjęła pracę jako analityk dla International Campaign for Tibet. Podróżuje po świecie, informując o polityce chińskiej w Tybetańskim Regionie Autonomicznym oraz promując koncepcję rozwiązania problemu tybetańskiego, zaproponowaną przez Dalajlamę XIV; w maju 2005 gościła w Warszawie.

</doc>
<doc id="164866" url="https://pl.wikipedia.org/wiki?curid=164866" title="Bartłomiej Macieja">
Bartłomiej Macieja

Bartłomiej Macieja (ur. 4 października 1977 w Warszawie) – polski szachista, arcymistrz od 1999, indywidualny mistrz Europy z 2002, wielokrotny medalista mistrzostw Polski w szachach.
Kariera szachowa.
W 1991 zdobył w Warszawie brązowy medal mistrzostw świata juniorów do 14 lat (za Marcinem Kamińskim i Helgi Ássem Grétarssonem). W 1993 zwyciężył (wspólnie z Jackiem Gdańskim) w turnieju "Cracovia 1993" w Krakowie, w 1994 został mistrzem Polski w kategorii do 18 lat, w 1995 zwyciężył w międzynarodowym turnieju w Zlinie, a w 1996 – w Budapeszcie (turniej "First Saturday" FS02 GM). W 1998 podzielił I m. (wspólnie z Liviu-Dieterem Nisipeanu, Vlastimilem Babulą i Zoltanem Almasim) w turnieju strefowym (eliminacji mistrzostw świata) w Krynicy, natomiast w 2000 powtórzył to osiągnięcie (wspólnie z Jozsefem Pinterem, Aleksandrem Czerninem, Pawłem Blehmem i Władysławem Niewiedniczym) w kolejnym turnieju strefowym, rozegranym w Budapeszcie. Również w 2000 zwyciężył (wspólnie z Jirim Stockiem) w Preszowie. W 2001 triumfował na Bermudach oraz podzielił I m. (wspólnie z Janem Timmanem) w otwartym turnieju w Curaçao. Największy sukces w karierze osiągnął w 2002, zdobywając w Batumi tytułu indywidualnego mistrza Europy. W tym samym roku pokonał 5:3 Judit Polgár w rozegranym w Budapeszcie meczu szachów szybkich. W 2003 podzielił II m. (za Aleksiejem Szyrowem, wspólnie z Wiktorem Korcznojem) w Reykjavíku oraz ponownie zwyciężył w Curaçao, a w 2005 – na Bermudach. W 2006 zajął II m. (za Ivanem Ivaniseviciem) w memoriale Borislava Kosticia, natomiast w 2007 podzielił I m. w Grodzisku Mazowieckim. W 2008 zwyciężył (wspólnie z Loekiem Van Wely) w niewielkim, ale silnie obsadzonym turnieju w Wolvedze. W 2009 podzielił I m. w kołowym turnieju w Oslo (wspólnie z Aloyzasem Kveinysem, Emanuelem Bergiem, Jonem Ludvigiem Hammerem i Leifem Johannessenem) oraz zwyciężył w Ciudad Bolivar. W 2010 podzielił I miejsca w "II Międzynarodowym Arcymistrzowskim Turnieju Szachowym im. Unii Lubelskiej" w Lublinie (wspólnie z Borysem Graczewem i Mateuszem Bartlem) oraz w "V Międzynarodowym Turnieju Szachowym Klubu „Polonia”" we Wrocławiu (wspólnie z Radosławem Wojtaszkiem), natomiast w 2011 zwyciężył w meksykańskim mieście León oraz w otwartym turnieju we Wrocławiu, podzielił również I m. (wspólnie z Lázaro Bruzónem Batistą i Siergiejem Tiwiakowem) w Bogocie. W 2012 samodzielnie zwyciężył w Meksyku. W 2014 podzielił I m. w turniejach w Santa Clarze(wspólnie m.in. z Antonem Kowalowem i Samuelem Shanklandem), Dallas (wspólnie z Warużanem Akobianem) oraz Warszawie (memoriał Mieczysława Najdorfa, wspólnie m.in. z Tigranem L. Petrosjanem, Władimirem Fiedosiejewem i Michałem Krasenkowem), jak również zwyciężył w Greensboro.
Wielokrotnie (debiut: 1992) startował w turniejach o indywidualne mistrzostw Polski seniorów, w 2004 zdobywając w Warszawie złoty medal. Pięć lat później, w 2009 w Chotowej ponownie okazał się najlepszy. W swoim dorobku ma również cztery medale srebrne (1998, 2002, 2008, 2012) i dwa brązowe (1999, 2000). Czterokrotnie startował w mistrzostwach świata FIDE systemem pucharowym:
Poza tym, w latach 2002, 2005 i 2007 uczestniczył w turniejach o Puchar Świata, najlepszy wynik uzyskując w 2007, kiedy po pokonaniu Viktora Laznicki i Tejmura Radżabowa awansował do grona 32 najlepszych szachistów tego turnieju (w 1/16 finału przegrał – po dogrywce – z Krishnanem Sasikiranem).
Wielokrotny reprezentant Polski w rozgrywkach drużynowych, m.in.:
Jest wielokrotnym medalistą drużynowych mistrzostw Polski (reprezentując klub „Polonia” Warszawa): dwunastokrotnie złotym (z lat 1996, 1999–2006, 2009, 2011, 2012), pięciokrotnie srebrnym (1992, 1993, 1997, 1998, 2007) oraz dwukrotnie brązowym (1995, 2008), jak również trzykrotnym zdobywcą drużynowego Superpucharu Polski (2001, 2003, 2004). W barwach tej drużyny pięciokrotnie wywalczył wicemistrzostwo Europy drużyn klubowych (1997, 1999, 2001, 2003 i 2005), raz sięgając po medal brązowy (2002).
Najwyższy ranking w dotychczasowej karierze osiągnął 1 stycznia 2004, z wynikiem 2653 punktów zajmował wówczas 40. miejsce na światowej liście FIDE, jednocześnie zajmując 1. miejsce wśród polskich szachistów.
Życie prywatne.
18 sierpnia 2012 zawarł w Celestynowie związek małżeński z meksykańską mistrzynią międzynarodową Alejandrą Guerrero Rodríguez, świadkami na ślubie byli arcymistrzowie Monika i Bartosz Soćkowie.
Obecnie mieszka w Brownsville w Teksasie, gdzie wykłada na Uniwersytecie Teksańskim.

</doc>
<doc id="164868" url="https://pl.wikipedia.org/wiki?curid=164868" title="Lista federalnych egzekucji w USA">
Lista federalnych egzekucji w USA

Obecnie prawo federalne w USA przewiduje stosowanie kary śmierci (mimo że 12 stanów jej nie stosuje, przez to wszyscy obywatele USA jej w jakimś sensie podlegają). Obecnie jedyną metodą wykonywania wyroków śmierci zasądzonych na podstawie prawa federalnego jest zastrzyk trucizny. Przez prawie 40 lat (1963–2001) nie wykonywano federalnych wyroków śmierci.
Kiedy wyrok zapada w sądzie stanowym, wtedy prawo łaski ma gubernator, w tym jednak przypadku ma je prezydent.
Oto lista federalnych egzekucji od 1927 roku:

</doc>
<doc id="164871" url="https://pl.wikipedia.org/wiki?curid=164871" title="Czingis-chan">
Czingis-chan



</doc>
<doc id="164872" url="https://pl.wikipedia.org/wiki?curid=164872" title="Czesław Rydzewski">
Czesław Rydzewski

Paweł Czesław Rydzewski (ur. 25 stycznia 1893 w Rajgrodzie, zm. 22 sierpnia 1951) – polski duchowny rzymskokatolicki, biskup pomocniczy łomżyński w latach 1947–1951.
Życiorys.
Urodził się w Rajgrodzie. Święcenia kapłańskie przyjął 10 czerwca 1917. Kontynuował studia na Uniwersytecie Warszawskim i Papieskim Uniwersytecie Gregoriańskim w Rzymie.
Pracował jako wykładowca w seminariach duchownych w Sejnach i Łomży, był notariuszem kurii diecezjalnej łomżyńskiej. 6 grudnia 1946 został mianowany biskupem pomocniczym diecezji łomżyńskim ze stolicą tytularną Chusira. Święcenia biskupie otrzymał 13 kwietnia 1947. Pełnił funkcje: wikariusza generalnego, wikariusza kapitulnego (w latach 1948–1949) oraz kanonika kapituły katedralnej.
Został pochowany na Cmentarzu Katedralnym w Łomży.

</doc>
<doc id="164873" url="https://pl.wikipedia.org/wiki?curid=164873" title="Rubens Barrichello">
Rubens Barrichello

Rubens Gonçalves Barrichello (ur. 23 maja 1972 w São Paulo) – brazylijski kierowca wyścigowy.
W trakcie swojej kariery w Formule 1 reprezentował zespoły Jordan, Stewart, Ferrari, Honda, Brawn oraz Williams.
Jest to kierowca (poza Kimi Räikkönenem) z największą liczbą przejechanych wyścigów w Formule 1 (322), 68 razy stawał na podium z czego 11 razy wygrywał Grand Prix.
Życiorys.
Początki kariery.
Barrichello zdobył pięć tytułów w kartingu w Brazylii zanim udał się do Europy, aby brać udział w serii Formuły Lotus w 1990 roku. W pierwszym roku startów wywalczył tytuł, a w następnym dokonał tego ponownie w Brytyjskiej Formule 3, pokonując Davida Coultharda. Był bliski wstąpienia do Formuły 1, ale ostatecznie rozpoczął starty w Formule 3000. Nie zdobył tytułu, ale trzecie miejsce pozwoliło mu podpisać kontrakt ze stajnią Jordan w sezonie 1993.
Formuła 1.
1993–1996: Jordan.
1993.
Debiutancki sezon Barrichello był dość udany. Wprawdzie Brazylijczyk zdobył tylko 2 punkty, ale jechał na 4. miejscu (tylko za Prostem, Hillem oraz Senną) w Grand Prix Europy, zanim z wyścigu wyeliminowała go awaria pompy paliwowej. Punkty mógł zdobyć już w pierwszym wyścigu, ale awaria przepustnicy na ostatnim okrążeniu zabrała mu punkt za szóste miejsce, na którym się wtedy znajdował. Aż 9 wyścigów Barrichello nie ukończył z powodu usterek technicznych. 5 z pozostałych 7 zakończył poza punktowaną szóstką, w jednym wypadł z toru, a swoje jedyne punkty w tym sezonie zdobył za zajęcie 5. miejsca w GP Japonii. Znacznie lepiej jednak spisywał się w kwalifikacjach, regularnie pokonując bardziej doświadczonych partnerów (Ivan Capelli i Thierry Boutsen).
1994.
Podczas sezonu 1994 Barrichello w domowym Grand Prix Brazylii był 4. (startował z 3. pola), a w Grand Prix Pacyfiku pierwszy raz w karierze stanął na podium, kończąc wyścig o jedną pozycję wyżej niż poprzedni. Po tych eliminacjach zajmował pozycję wicelidera klasyfikacji kierowców (za Michaelem Schumacherem). Sukces był tym większy, że w tym czasie były to jedyne punkty dla Jordana. Pierwszym europejskim wyścigiem w 1994 roku był Grand Prix San Marino na torze Imola. W zakręcie Variante Bassa przy prędkości ponad 200 km/h jego bolid nagle stracił przyczepność, wyleciał w powietrze, uderzył w bandę i przekoziołkował, a kierowca został uratowany przez ekipę ratunkową. Jego bolid okazał się konstrukcją zawodną. W pozostałych 13 startach popsuł się 7 razy. Barrichello nie stanął już na podium, ale wywalczył 4 czwarte miejsca, a w kwalifikacjach do GP Belgii okazał się najlepszy i do wyścigu ruszał z pole position. Był wtedy najmłodszym kierowcą, który tego dokonał. Pierwszy raz w karierze przewodził również stawce kierowców (przez kilka okrążeń w GP Portugalii). Sezon zakończył na szóstym miejscu z 19 punktami (jego partner z zespołu Eddie Irvine zdobył tylko 6 punktów).
1995.
Sezon 1994 sprawił, że przed sezonem 1995 Barrichello testował dla najpoważniejszych stajni w stawce (był bliski przejścia do Ferrari), jednak pozostał w przeciętnym Jordanie. Zespół wiązał duże nadzieje z nowymi silnikami Peugeota. Nie odniósł sukcesu. Brazylijczyk tylko raz był na podium (2. miejsce w GP Kanady), zdobył 11 punktów i zajął 11. miejsce w klasyfikacji kierowców. Irvine został sklasyfikowany pozycję wyżej, co umożliwiło mu starty dla Ferrari. Barrichello pozostał w Jordanie. W tym sezonie aż trzy razy tracił punkty (łącznie 7 punktów) na ostatnim okrążeniu. W GP Wielkiej Brytanii zdarzyła mu się kolizja (przy próbie wyprzedzania Marka Blundella), a w GP Węgier i Hiszpanii błędne wyliczenia mechaników sprawiły, że zabrakło mu paliwa.
1996.
W sezonie 1996 Barrichello 7 razy zajmował miejsca od 4 do 6, a pozostałych wyścigów w większości nie ukończył z przyczyn technicznych. Największym jego osiągnięciem w tym sezonie był start z pierwszej linii do GP Brazylii, tam również bolid uległ awarii. Pod koniec sezonu stosunki kierowcy z Eddiem Jordanem się popsuły, co zmusiło go do odejścia z zespołu. W klasyfikacji kierowców zajął 8. miejsce z dorobkiem 14 punktów.
1997–1999: Stewart.
1997.
Barrichello od sezonu 1997 startował w barwach nowo utworzonego zespołu Stewart Grand Prix. Pierwszy rok startów w stajni Jackiego Stewarta był dla niego bardzo nieudany. Tylko raz ukończył wyścig – zajął 2. miejsce w GP Monako. Dało mu to 13. miejsce wśród kierowców.
1998.
Następny sezon u Stewarta Barrichello ukończył na 12. miejscu. Najwyżej był sklasyfikowany na 5. miejscu (2 razy), wielu wyścigów nie ukończył, wiele ukończył bez punktów. Przedłużył jednak kontrakt, gdyż i tak osiągnął lepsze wyniki niż koledzy z teamu: Magnussena i Verstappena (Holender zastąpił Duńczyka w trakcie sezonu).
1999.
Sezon 1999 (znów w barwach Stewarta) Brazylijczyk rozpoczął od zdobycia 2 punktów za 5. miejsce w GP Australii. W następnym wyścigu w Brazylii Barrichello prowadził, ale awaria zmusiła go do przerwania jazdy – w samochodzie wybuchł silnik. Następnie był 3. w GP San Marino. Do GP Francji startował z pole position, a wyścig ukończył na podium. Kolejne punkty zdobył na Węgrzech i we Włoszech. W GP Europy zajął 3. miejsce, punkty zdobywał też w Malezji. Regularnie wygrywał z partnerem ze Stewarta – Johnnym Herbertem, pokazał duże umiejętności jazdy w deszczu. Jeszcze kilka razy był bliski zdobycia punktów w słabym bolidzie. Te osiągnięcia zostały zauważone przez Jeana Todta i Barrichello podpisał kontrakt z wielką Scuderią Ferrari na przyszły rok.
2000–2005: Ferrari.
2000.
Partnerem Brazylijczyka został Michael Schumacher. Szefowie teamu z Maranello faworyzowało Niemca, który został mistrzem świata. Barrichello kilka razy przepuszczał kolegę, czasem zaś miał za zadanie blokować jego głównego rywala w walce o tytuł – Mikę Hakkinena. Szansę na zwycięstwo dawano mu tylko w razie awarii bolidu Schumachera. Taka sytuacja miała miejsce w Grand Prix Niemiec na torze Hockenheim. Barrichello wygrał wyścig po starcie z 18. pola. Było to jego pierwsze zwycięstwo w karierze. Wygrana w 123. starcie była rekordem Formuły 1 pod względem czasu oczekiwania kierowcy na swój pierwszy triumf do 12 lipca 2009 roku, kiedy rekord ten pobił Mark Webber, wygrywszy wyścig w swoim 132. starcie. Oprócz GP Niemiec Barrichello jeszcze osiem wyścigów tamtego sezonu zakończył na podium. Zajął 4. miejsce wśród kierowców, a Ferrari wygrało klasyfikację konstruktorów.
2001.
Mimo że w sezonie 2001 nie wygrał żadnego wyścigu, to 10 miejsc na podium pozwoliło mu zająć miejsce w pierwszej trójce sezonu. Zgromadził 56 punktów. Kolejny raz był bliski zwycięstwa w swoim rodzinnym mieście, ale z udziału w wyścigu musiał zrezygnować po awarii bolidu. Jednak ogólnie bolid sprawował się dobrze, Barrichello zdobywał punkty aż w 12 wyścigach. Jego zespół kolejny raz został mistrzem konstruktorów, a Schumacher – kierowców.
2002.
Rok 2002 przyniósł całkowitą dominację Ferrari. Barrichello zwyciężył czterokrotnie, zdobywając 77 punktów i zostając wicemistrzem świata. Dzięki tzw. poleceniom zespołu wygrał 2 wyścigi (GP Europy, GP Węgier – choć tam startował z pole position i Schumacher nie musiał go przepuszczać, to nie atakował pozycji Brazylijczyka w końcówce wyścigu), w GP Włoch był już zdecydowanie najlepszy, a GP Stanów Zjednoczonych wygrał przypadkiem – miał przepuścić Schumachera, ale nie wyhamował przed linią mety i pokonał Niemca o 0,011 sekundy. Jednak te same polecenia zespołu, które dały mu kilka zwycięstw odebrały mu szansę na tytuł mistrzowski, kiedy przepuścił Schumachera w GP Austrii. Podczas dekoracji Schumacher oddał Barrichellemu nagrodę za zwycięstwo i wpychał go na najwyższy stopień podium. Takie zachowanie Niemca spowodowało zakaz wydawania poleceń zespołu. Dokonania pod koniec sezonu zapewniły Barrichellemu tytuł wicemistrzowski i przedłużenie kontraktu z Ferrari o dwa lata.
2003.
Następny sezon był dla Ferrari mniej udany. Kolejny raz ruszał z pierwszego pola do GP Brazylii, ale zaledwie na 7 okrążeń przed metą awarii uległa pompa paliwowa. 8 miejsc na podium (w tym 2 wygrane – w GP Wielkiej Brytanii oraz w GP Japonii) dały mu 65 punktów. Nie wystarczyło to jednak do zajęcia miejsca na podium za cały sezon, zawodnik ostatecznie zajął 4. lokatę, za to Ferrari znów zostało mistrzem świata konstruktorów. Włoski team kolejny raz skupił się głównie na Schumacherze, który (przy pomocy kolegi z zespołu) zdobył tytuł z minimalną przewagą nad Kimim Räikkönenem.
2004.
Sezon 2004 nazywany jest wielkim sezonem Ferrari. Kierowcy tego teamu zapewnili sobie 2 pierwsze miejsca w klasyfikacji kierowców w połowie startów. W 7 z pierwszych 13 wyścigów Barrichello zajął 2. miejsce (za Schumacherem), sezon zaczął od 2. miejsca w kwalifikacjach i w wyścigu o GP Australii. W Malezji był 4. po starcie z 3. pola. W GP Bahrajnu powtórzył osiągnięcia z Australii. W San Marino był 4. w kwalifikacjach i 6. w wyścigu. GP Hiszpanii zakończył na 2. miejscu po starcie z piątej pozycji. W GP Monako osiągał 3, 4 miejsca wyżej niż w kwalifikacjach. Po 7. miejscu w kwalifikacjach do GP Europy wyścig zakończył na 2. miejscu. Na tych samych pozycjach (7. – kwalifikacje, 2. – wyścig) plasował się w GP Kanady, gdzie dodatkowo przejechał najszybsze okrążenie. Wygrał kwalifikacje do GP USA, ale w wyścigu (mimo najszybszego kółka) wyprzedził go Schumacher. Z Francji wyjechał z 10. rezultatem sesji kwalifikacyjnej i 3. miejscem w wyścigu. Barrichello wyprzedził w GP Francji Jarno Trullego w ostatnim zakręcie ostatniego okrążenia. W rezultacie Barrichello był trzeci, a Włoch znalazł się poza podium, w wyniku czego później został zwolniony z Renault. W Anglii też był 3., ale startował z 2. pola i przez kilka okrążeń prowadził. Nie zdobył punktów w Niemczech, ale w GP Węgier był 2. (w kwalifikacjach i wyścigu). W wyścigu w Belgii był 3. (3 pozycje wyżej niż w kwalifikacjach). W ostatnich wyścigach (Włochy, Chiny, Brazylia) zawsze startował z pierwszego pola i zawsze najszybciej kończył okrążenie. Jednak jego strata do Schumachera była zbyt duża, aby mógł zdobyć tytuł. Wygrał w Chinach i we Włoszech, ale w Brazylii zajął 3. miejsce. Rekordowe 114 punktów dało mu wicemistrzostwo świata (w większości sezonów taki wynik dawałby mistrzostwo). Ferrari z miażdżącą przewagą wygrało walkę o tytuł dla najlepszego konstruktora. Łącznie Barrichello w 18 startach 14 razy stawał na podium (tylko o jeden raz mniej od Schumachera), 16 razy punktował, a tylko raz (GP Japonii) nie ukończył wyścigu.
2005.
Po wprowadzeniu na początku roku 2005 przepisów zabraniających zmiany opon podczas wyścigu Ferrari straciło bardzo wiele ze swej szybkości. Nowy bolid okazał się konstrukcją wyjątkowo nieudaną. Na początku sezonu Brazylijczyk zajął 2. miejsce w GP Australii), ale po serii 4 wyścigów bez punktów spadł bardzo daleko w klasyfikacji kierowców. Jego starania przyniosły 2 trzecie miejsca, ale wciąż tracił bardzo dużo do Schumachera. W kontrowersyjnym GP Stanów Zjednoczonych Barrichello był 2., startowało jednak tylko 6 kierowców (14 kierowców z oponami Michelin wycofało się ze startu ze względu na podejrzenia, że te opony są mniej wytrzymałe na torze Indianapolis niż opony Bridgestone). Było to jego ostatnie podium dla Scuderii. Później punktował tylko w 3 z 11 wyścigów i zajął 8. miejsce w klasyfikacji kierowców. Schumi był 3. To spowodowało zerwanie kontraktu i przenosiny kierowcy do utworzonego na bazie BAR zespołu Hondy.
2006–2008: Honda.
2006.
Partnerem Brazylijczyka został Jenson Button. W pierwszym sezonie Honda nie była bolidem samodzielnym, w nazwie stajni widniało jeszcze BAR i Lucky Strike. Barrichello przeważnie przegrywał z kolegą z teamu, zwłaszcza na początku startów (wiązało się to z doświadczeniem Brytyjczyka w zespole BAR). Jednak równa jazda (10 wyników punktowych, najwyżej 4 – dwukrotnie) dała mu 30 punktów i 7. miejsce na koniec sezonu, jedno niżej niż Button. Mimo że strata do Anglika była spora (26 pkt.) to zespół przedłużył kontrakt na kolejny sezon.
2007.
W sezonie 2007 Honda stała się w pełni niezależnym bolidem. Jednak nowy samochód był wyjątkowo nieudany. Kierowcy uplasowali się pod koniec drugiej dziesiątki, a Barrichello nie zdobył ani jednego punktu (choć był blisko w Monako i w Wielkiej Brytanii) i znów nie ukończył GP Brazylii.
2008.
Kolejny sezon Barrichello rozpoczął znacznie lepiej. W kwalifikacjach do GP Australii zajął 10. miejsce, a w wyścigu był 6. W Grand Prix Monako 2008 Barrichello zdobył 3 punkty za 6. miejsce. W następnym wyścigu w Kanadzie był 7. (2 punkty). W GP Wielkiej Brytanii pierwszy raz od lat stanął na podium – był 3. Wcześniej w GP Turcji wystartował po raz 257., bijąc rekord w liczbie startów w F1. W ciągu sezonu zgromadził 11 punktów, co dało mu 14. miejsce. Na koniec sezonu miał na koncie 269 startów. Sponsorzy chcieli jednak zatrudnić zamiast niego młodszego kierowcę (miał to być Bruno Senna, bratanek Ayrtona Senny), jednak nowy właściciel zespołu, Ross Brawn, zdecydował się przedłużyć umowę z Brazylijczykiem. Jego partnerem na kolejny sezon pozostał Button.
2009: Brawn GP.
W sezonie 2009 Barrichello startował w barwach Brawn GP. Samochód wyposażony w podwójny dyfuzor spisywał się bardzo dobrze (przynajmniej na początku sezonu). Brazylijski kierowca był na podium w GP Australii i punktował w GP Malezji (5. miejsce – dostał połowę punktów, gdyż wyścig został przerwany). W Chinach w kwalifikacjach zajął 4. miejsce mimo bardzo dużego ładunku paliwa, ale w wyścigu nie zdołał poprawić tej pozycji (mimo najszybszego okrążenia – powodem były problemy z hamulcami).
W Bahrajnie Barrichello nie opłaciła się taktyka trzech postojów w boksie i na metę przyjechał dopiero szósty. Zdecydowanie lepiej było w GP Hiszpanii, gdzie dominował przez cały weekend. Mimo najszybszego okrążenia w wyścigu, nie udało mu się jednak odnieść 10. zwycięstwa w karierze z powodu źle dobranego ciśnienia w oponach w kluczowym momencie wyścigu. Ostatecznie Barrichello zakończył wyścig na drugim miejscu. 8 punktów za drugie miejsce Barrichello zdobył w GP Monako, ale już w GP Turcji miał problemy ze sprzęgłem na starcie, co spowodowało, że nie zdobył punktów. Ostatecznie Barrichello nie ukończył tego wyścigu z powodu nasilających się problemów ze skrzynią biegów. W GP Wielkiej Brytanii był 3., a wyścig o GP Niemiec, mimo prowadzenia ukończył na szóstym miejscu. Po tym wyścigu obwinił swój zespół o zaprzepaszczenie szans na zwycięstwo. W GP Węgier nie zdobył punktów, jednak 23 sierpnia w GP Europy na torze w Valencii zwyciężył pierwszy raz w sezonie i od pięciu lat oraz 10. w karierze. Dzięki temu Brazylijczyk awansował ponownie na drugie miejsce w klasyfikacji mistrzostw świata.
Po problemach za sprzęgłem Barrichello ukończył wyścig o GP Belgii na 7. pozycji i zdobył 2 punkty. We Włoszech na torze Monza odniósł drugie zwycięstwo w sezonie i umocnił się na pozycji wicelidera klasyfikacji generalnej. Ostatecznie Rubens Barrichello zajął 3. miejsce.
2010–2011: Williams.
Dwa dni po zakończeniu sezonu 2009 zespół Williams ogłosił, że w sezonie 2010 kierowcami ich teamu będą Barrichello oraz Nico Hülkenberg.
Podsumowanie startów w Formule 1.
Rubens Barrichello uznawany jest za jednego z najlepszych kierowców F1, którzy nie zdobyli tytułu mistrza świata. Największe sukcesy osiągnął z Ferrari jednak część ekspertów twierdzi, że w tym okresie jego szanse na najwyższe trofeum zostały zaprzepaszczone przez decyzje strategiczne włoskiego teamu oraz w dużej mierze przez faworyzowanie przez zespół Michaela Schumachera, który w barwach Ferrari pięciokrotnie zdobył tytuł mistrza świata w latach 2000-2004. Do sezonu 2009 miał na koncie 9 wygranych, 62 podia, 13 pole position i 16 najszybszych okrążeń. Łącznie zdobył 530 punktów.
Podczas 59. okrążenia Grand Prix Kanady 2010 został pierwszym w historii kierowcą, który przekroczył granicę 15 tysięcy okrążeń pokonanych w wyścigach Formuły 1.
Podczas Grand Prix Belgii 2010 Rubens Barrichello wystartował w swoim 300 Grand Prix w Formule 1.
IndyCar Series.
W sezonie 2012 dla Barrichello zabrakło miejsca w stawce Formuły 1, zainteresował się więc serią IRL IndyCar Series, w której od lat startował jego przyjaciel Tony Kanaan. Pod koniec stycznia odbył testy z zespołem KV Racing Technology, a 1 marca ogłoszono oficjalnie, że Barrichello będzie jednym z kierowców zespołu w sezonie 2012.
Życie prywatne.
Ojciec Barrichellego jest fanem sportów motorowych. W 1997 Barrichello ożenił się z Silvaną Giaffone, mają dwóch synów: Eduardo i Fernando. Interesuje go piłka nożna, jest kibicem Corinthians Paulista.
Kolekcjonuje kaski kierowców Formuły 1.
Wyniki.
Formuła 1.
 

</doc>
<doc id="164874" url="https://pl.wikipedia.org/wiki?curid=164874" title="Aleksander Mościcki">
Aleksander Mościcki

Aleksander Mościcki (ur. 10 czerwca 1898 w Tworkowicach, zm. 25 listopada 1980) – polski duchowny rzymskokatolicki, biskup pomocniczy łomżyński w latach 1952–1980.
Życiorys.
Urodził się 10 czerwca 1898 w Tworkowicach koło Ciechanowca. Nauki w zakresie szkoły średniej pobierał w Wilnie. Od 1918 studiował w wileńskim seminarium duchownym, a od 1921 także na Wydziale Teologicznym reaktywowanego Uniwersytetu Stefana Batorego. 6 czerwca 1925 został wyświęcony na prezbitera. W latach 1928–1932 odbył studia na Wydziale Prawno-Ekonomicznym Uniwersytetu Poznańskiego, które ukończył z magisterium z ekonomii społecznej i nauk politycznych. W 1932 uzyskał również magisterium z teologii na Uniwersytecie Stefana Batorego.
Po przyjęciu święceń kapłańskich przez dwa miesiące pracował jako wikariusz w parafii w Dobrzyniewie. W kurii wileńskiej zajmował stanowiska notariusza i sekretarza. Działał w organizacjach społecznych, m.in. w Chrześcijańskich Związkach Zawodowych i Chrześcijańskich Związkach Rzemieślniczych, był sekretarzem Instytutu Akcji Katolickiej oraz dyrektorem męskich stowarzyszeń katolickich. Po wybuchu II wojny światowej posługiwał duszpastersko w Wilnie. W marcu 1942 został aresztowany przez Niemców i do lipca 1942 był osadzony w więzieniu na Łukiszkach, skąd został przetransportowany do Wyłkowyszek. Od października 1942 przebywał w obozie ciężkiej pracy w Szałtupiu koło Kowna, z którego w lipcu 1944, w sytuacji zbliżającego się frontu radzieckiego, udało mu się zbiec i wrócić do Wilna.
Jesienią 1944 został mianowany prefektem reaktywowanego seminarium wileńskiego, w którym wykładał katolicką naukę społeczną i prawo publiczne Kościoła. Gdy w lutym 1945 seminarium zostało zamknięte przez litewskie władze sowieckie wraz z księżmi Janem Krassowskim i Aleksandrem Chodyką zorganizował uczelnię w Białymstoku, która rozpoczęła działalność w maju 1945. W 1946 został wicerektorem białostockiego seminarium. Do czasu przyjazdu z Wilna księdza Michała Sopoćki prowadził w nim wykłady również z jego przedmiotów – pedagogiki i katechetyki.
6 lutego 1952 papież Pius XII mianował go biskupem pomocniczym diecezji łomżyńskiej ze stolicą tytularną Doara. Sakrę biskupią otrzymał 25 lutego 1952 w Białymstoku. Konsekrował go Romuald Jałbrzykowski, arcybiskup metropolita wileński, w asyście Czesława Falkowskiego, biskupa diecezjalnego łomżyńskiego, i Ignacego Świrskiego, biskupa diecezjalnego siedleckiego. Na dewizę biskupią wybrał słowa „"Nolite timere... Christus regnat"”. Pełnił funkcję wikariusza generalnego. W 1952 został archidiakonem, a w 1965 dziekanem kapituły łomżyńskiej. Po śmierci biskupa Czesława Falkowskiego, od 25 sierpnia 1969 do 19 marca 1970, administrował diecezją jako wikariusz kapitulny. Brał udział w II sesji soboru watykańskiego II.
Był współkonsekratorem podczas sakr Antoniego Pawłowskiego (1952), biskupa koadiutora włocławskiego, i Mikołaja Sasinowskiego (1970), biskupa diecezjalnego łomżyńskiego.
Zmarł 25 listopada 1980. Został pochowany na cmentarzu przy ul. Kopernika w Łomży.
Odznaczenia, upamiętnienie.
Postanowieniem prezydenta RP Ignacego Mościckiego z 11 listopada 1936 został odznaczony Złotym Krzyżem Zasługi.
W 2019 w kościele Trójcy Przenajświętszej w Ciechanowcu odsłonięto poświęconą mu tablicę pamiątkową.

</doc>
<doc id="164875" url="https://pl.wikipedia.org/wiki?curid=164875" title="Edward Samsel">
Edward Samsel

Edward Eugeniusz Samsel (ur. 2 stycznia 1940 w Myszyńcu, zm. 17 stycznia 2003 w Białymstoku) – polski duchowny rzymskokatolicki, doktor teologii, rektor Wyższego Seminarium Duchownego w Łomży w latach 1982–1983, biskup pomocniczy łomżyński w latach 1982–1992, biskup pomocniczy ełcki w latach 1992–2000, biskup diecezjalny ełcki w latach 2000–2003.
Życiorys.
Urodził się 2 stycznia 1940 w Myszyńcu jako syn rolników Jana i Walerii z Brzostków. Był najstarszym z sześciorga dzieci (dwoje zmarło w dziecięctwie). Został ochrzczony przez księdza Adama Bargielskiego. Imiona nadano mu po dwóch księżach zaprzyjaźnionych z rodziną i pracujących w Myszyńcu: Eugeniuszu Kłoskowskim i Edwardzie Polaku. Przez rok kształcił się w szkole zawodowej w Mrągowie, a następnie w liceum w Szczytnie.
W latach 1958–1964 odbył studia filozoficzno-teologiczne w Wyższym Seminarium Duchownym w Łomży. Święceń prezbiteratu udzielił mu 23 maja 1964 w katedrze św. Michała Archanioła w Łomży miejscowy biskup diecezjalny Czesław Falkowski. Od 1965 studiował nauki biblijne na Wydziale Teologicznym Akademii Teologii Katolickiej w Warszawie, gdzie w 1969 uzyskał magisterium. Następnie odbył studia z biblistyki na Papieskim Uniwersytecie Świętego Tomasza z Akwinu w Rzymie, które ukończył w 1972 ze stopniem doktora teologii biblijnej na podstawie dysertacji "Kościół jako wspólnota świętych według św. Pawła". W latach 1972–1973 pogłębiał specjalizację w Szkole Biblijnej i Archeologicznej w Jerozolimie.
W latach 1964–1965 pracował jako wikariusz w parafii Wniebowzięcia Najświętszej Maryi Panny w Kołakach Kościelnych, a w 1965 w parafii Przemienienia Pańskiego w Poświętnem. W latach 1975–1980 pełnił funkcję moderatora Diecezjalnego Ośrodka Powołań Kapłańskich i Zakonnych, ponadto od 1976 zajmował stanowisko egzaminatora prosynodalnego, a od 1979 należał do diecezjalnej komisji liturgicznej. W 1980 został spowiednikiem łomżyńskich sercanek. W 1980 został ustanowiony kanonikiem honorowym, a w 1981 kanonikiem gremialnym kapituły katedralnej łomżyńskiej.
W Wyższym Seminarium Duchownym w Łomży był w latach 1973–1974 prefektem, w latach 1974–1982 ojcem duchownym, a w latach 1982–1983 rektorem. W latach 1973–1992 prowadził w nim wykłady z Pisma św. oraz lektoraty z języka włoskiego i języka francuskiego. Wykłady z Pisma św. podjął także w seminariach duchownych w Ełku w latach 1992–1998 i w Grodnie w latach 1994–1998. Był również wykładowcą w punkcie konsultacyjnym Akademii Teologii Katolickiej w Suwałkach. Zajmował stanowisko rektora Instytutu Teologicznego Diecezji Ełckiej. Był redaktorem pierwszych dziesięciu tomów czasopisma „Studia Teologiczne Białystok Drohiczyn Łomża”.
17 maja 1982 został prekonizowany biskupem pomocniczym diecezji łomżyńskiej ze stolicą tytularną Montecorvino. Święcenia biskupie otrzymał 30 maja 1982 w katedrze św. Michała Archanioła w Łomży. Udzielił mu ich miejscowy biskup diecezjalny Mikołaj Sasinowski w asyście Tadeusza Zawistowskiego, biskupa pomocniczego łomżyńskiego, i Edwarda Ozorowskiego, biskupa pomocniczego w Białymstoku. Jako dewizę biskupią przyjął słowa "Spes unica" ("Jedyna nadzieja"). W latach 1982–1992 piastował urząd wikariusza generalnego diecezji. W 1984 został mianowany prałatem-kustoszem, a w 1987 prałatem-archidiakonem łomżyńskiej kapituły katedralnej.
25 marca 1992, w wyniku reorganizacji podziału administracyjnego Kościoła katolickiego w Polsce, został przeniesiony na urząd biskupa pomocniczego nowo utworzonej diecezji ełckiej. W diecezji sprawował urząd wikariusza generalnego, a ponadto był moderatorem wydziału katechetycznego, członkiem kolegium konsultorów i rady kapłańskiej. Pełnił funkcję moderatora II synodu plenarnego diecezji ełckiej. W 1992 został ustanowiony prepozytem kapituły katedralnej ełckiej.
16 listopada 2000 został mianowany biskupem diecezjalnym diecezji ełckiej. Ingres do katedry w Ełku odbył 16 grudnia 2000.
W Episkopacie Polski był przewodniczącym Komisji ds. Instytutów Życia Konsekrowanego i Stowarzyszeń Życia Apostolskiego, delegatem ds. nowych ruchów katolickich, asystentem kościelnym Rady Ruchów Katolickich (przemianowaną na Ogólnopolską Radę Ruchów Katolickich), wiceprzewodniczącym Komisji ds. Powołań Kapłańskich, a także członkiem Komisji ds. Apostolstwa Świeckich, ds. Duchowieństwa, ds. Seminariów Duchownych, ds. Trzeźwości, ds. Wydawnictw Katolickich, ds. Zakonnych, uczestniczył też w spotkaniach Zespołów Biskupów Polski i Litwy ds. Kontaktów Wzajemnych. W 1995 był współkonsekratorem podczas sakry biskupa diecezjalnego kopenhaskiego Czesława Kozona.
Był członkiem Związku Kurpiów. Często uczestniczył w uroczystościach kościelnych, religijno-patriotycznych, lokalnych w Myszyńcu, Ostrołęce, Kadzidle, Łysych i Lelisie. W kazaniach wygłaszanych podczas spotkań w rodzinnym regionie poruszał wątki dotyczące historii, kultury i tożsamości Kurpiów Zielonych. Zadbał o przesłanie do Biblioteki Watykańskiej "Puszczy Kurpiowskiej w Pieśni" księdza Władysława Skierkowskiego wydanej przez Związek Kurpiów. W 1999 w kolegiacie myszynieckiej przewodniczył mszy z okazji I Zjazdu Księży Rodaków Kurpiowszczyzny. Zaangażował się w upamiętnienie Adama Chętnika w katedrze łomżyńskiej i błogosławionego księdza Adama Bargielskiego w kolegiacie myszynieckiej.
Zmarł 17 stycznia 2003 w Klinice Kardiologii w Białymstoku w następstwie przebytych trzech zawałów serca. Pochowany został 19 stycznia 2003 w tymczasowej krypcie biskupów ełckich w katedrze w Ełku. W maju 2014 jego szczątki przeniesiono do krypty biskupów ełckich w nowo wybudowanej kaplicy Jana Pawła II przy katedrze ełckiej.
Upamiętnienie.
W Myszyńcu, w budynku dawnej plebanii, znajduje się izba z poświęconą mu ekspozycją muzealną.
Jego imię noszą Towarzystwo Przyjaciół Ziemi Kurpiowskiej z Myszyńca, szkoła podstawowa w Wiśniowie Ełckim oraz ulica w Ełku.

</doc>
<doc id="164877" url="https://pl.wikipedia.org/wiki?curid=164877" title="OpenOffice Math">
OpenOffice Math

OpenOffice Math (dawniej OpenOffice.org Math) – moduł pakietu biurowego Apache OpenOffice do tworzenia formuł matematycznych.
OpenOffice Math jest dostępny zarówno jako samodzielny moduł, jak i z poziomu innych aplikacji pakietu. Program pracuje w mieszanym trybie tekstowo-graficznym – w oknie tekstowym wpisywane są za pomocą języka mnemonicznego polecenia, które są przetwarzane na graficzny obraz formuły – lista poleceń obejmuje ok. 200 pozycji. Polecenia można wpisywać ręcznie lub wprowadzać je za pomocą menu kontekstowego.
Math jest w stanie zapisywać formuły w postaci dokumentów OpenDocument, dokumentów z formułami, a także eksportować pliki w formacie XML-owego formatu MathML.

</doc>
<doc id="164878" url="https://pl.wikipedia.org/wiki?curid=164878" title="Toeloop">
Toeloop



</doc>
<doc id="164879" url="https://pl.wikipedia.org/wiki?curid=164879" title="Salchow">
Salchow



</doc>
<doc id="164880" url="https://pl.wikipedia.org/wiki?curid=164880" title="Rittberger">
Rittberger



</doc>
<doc id="164881" url="https://pl.wikipedia.org/wiki?curid=164881" title="Loop">
Loop

W informatyce:

</doc>
<doc id="164882" url="https://pl.wikipedia.org/wiki?curid=164882" title="Lutz">
Lutz

Lutz – jednostka osadnicza w Stanach Zjednoczonych, w stanie Floryda, w hrabstwie Hillsborough.

</doc>
<doc id="164886" url="https://pl.wikipedia.org/wiki?curid=164886" title="Flutz">
Flutz



</doc>
<doc id="164887" url="https://pl.wikipedia.org/wiki?curid=164887" title="Miejsce artykulacji">
Miejsce artykulacji

Miejsce artykulacji – nieruchomy narząd mowy, przy którym dochodzi do największego zbliżenia lub zwarcia w czasie artykulacji spółgłoski. Sposób, miejsce i narząd artykulacji determinują ukształtowanie kanału głosowego i decydują o barwie dźwięku.
Według kryterium miejsca artykulacji wyróżnia się następujące typy:
Niektóre z wymienionych miejsc artykulacji obejmuje pewien (mniejszy lub większy) odcinek, np. podniebienie twarde, zachodzi więc potrzeba dokładniejszego określania miejsca artykulacji. Używa się wówczas przedrostków przednio-, środkowo-, za- (odpowiednio pre-, medio-, post-) np. 
Często terminu miejsce artykulacji używa się w szerszym pojęciu, które obejmuje także ruchomy narząd mowy. (Lista wyróżnianych grup spółgłosek ze względu na tak rozumiane miejsce artykulacji, zob. narząd artykulacji.)
W przypadku niektórych spółgłosek mamy do czynienia z podwójnym miejscem artykulacji, np. z artykulacją wargowo-tylnojęzykową. Istnieją też głoski z drugorzędnym miejscem artykulacji. Prócz głównego miejsca artykulacji spółgłoska może być wymawiana:

</doc>
<doc id="164888" url="https://pl.wikipedia.org/wiki?curid=164888" title="Wartheland">
Wartheland



</doc>
<doc id="164889" url="https://pl.wikipedia.org/wiki?curid=164889" title="Warthegau">
Warthegau



</doc>
<doc id="164891" url="https://pl.wikipedia.org/wiki?curid=164891" title="Kraj Warty">
Kraj Warty

Kraj Warty (niem. "Wartheland"), Okręg Rzeszy Kraj Warty (niem. "Reichsgau Wartheland" lub "Warthegau") – nazwa regionu administracyjnego utworzonego podczas II wojny światowej na terytorium Rzeczypospolitej Polskiej anektowanym przez III Rzeszę.
Utworzenie.
W wyniku agresji Niemiec i ZSRR na Polskę we wrześniu 1939 po objęciu okupacją całości terytorium II Rzeczypospolitej przez Wehrmacht i Armię Czerwoną i ustaleniu w dniu 28 września 1939 r. w pomiędzy III Rzeszą a ZSRR granicy niemiecko-sowieckiej na okupowanym terytorium Polski, Adolf Hitler dwoma dekretami – z 8 i 12 października 1939 r. jednostronnie wcielił zachodnie terytoria Polski do Rzeszy. 26 października 1939 r. utworzono Okręg Rzeszy Poznań (niem. "Reichsgau Posen"), przemianowany 29 stycznia 1940 r. na Kraj Warty (niem. "Reichsgau Wartheland")
Powyższe akty prawne, sprzeczne z ratyfikowaną przez Niemcy były nieważne w świetle prawa międzynarodowego i nie były uznawane zarówno przez Rząd RP na uchodźstwie jak i państwa sojusznicze wobec Polski, a także państwa trzecie (neutralne), przez cały czas trwania II wojny światowej.
Genezą linii granicznej wytyczonej przez Hitlera były plany rozszerzenia terytorialnego Cesarstwa Niemieckiego z czasu I wojny światowej kosztem zachodnich powiatów Królestwa Polskiego opracowane po Akcie 5 listopada przez otoczenie Hindenburga i Ludendorffa. Z większej części okupowanych wojskowo terytoriów II Rzeczypospolitej Hitler utworzył Generalne Gubernatorstwo. Jednak zachodnie województwa zostały bezpośrednio anektowane przez III Rzeszę Niemiecką. Z części terytoriów anektowanych wydzielono jednostkę administracyjną zwaną początkowo Reichsgau Posen (pl. Okręgiem Rzeszy „Poznań”), a już od stycznia 1940 r. – Krajem Warty.
Namiestnikiem ("Reichsstatthalter") Adolfa Hitlera na Kraj Warty został mianowany gauleiter NSDAP Arthur Greiser.
Terytorium.
Terytorium Kraju Warty obejmowało 43 905 km² zamieszkane przez prawie 5 milionów ludzi. W przeważającej większości (powyżej 90%) byli to Polacy, istniały jednak mniejszości: żydowska (głównie w Łodzi i na terytorium województwa łódzkiego oraz niemiecka (w Łodzi oraz na terenie północno-zachodniej Wielkopolski).
Kraj Warty został podzielony na trzy okręgi (rejencje (regencje), niem. Regierungsbezirk):
Polityka germanizacyjna.
Niemcy uznawali Kraj Warty za ziemie „rdzennie niemieckie”, chociaż w 1939 roku stanowili na nich mniej niż 10% ogółu ludności.
Głównym założeniem politycznym wypracowanym dla Kraju Warty była jego rychła germanizacja, któremu to celowi podporządkowano inne wymiary polityki regionalnej. Wprowadzono kartki na żywność – porcje były uzależnione od „"przynależności rasowej"”. W wielu miejscach, sklepach, restauracjach – nawet na ławkach publicznych – pojawiły się napisy „"Nur für Deutsche"” (Tylko dla Niemców). Zarezerwowano dla nich większość środków lokomocji. Germanizacja objęła wszystkie pola życia społecznego, kulturalnego i ekonomicznego. Polityka germanizacji Kraju Warty była realizowana trzema drogami: przez zniemczenie stanu zastanego, przez eksterminację ludności nie przeznaczonej do zniemczenia oraz przez zasiedlenia Kraju Warty Niemcami. Już w 1939 r. Adolf Hitler ogłosił konieczność przemieszczenia Niemców ze Wschodu na tereny Rzeszy. Terenami tymi okazały się przedwojenne ziemie polskie, czyli, prócz regionu Gdańska, miał to być Kraj Warty.
Zniemczenie.
Wszystkie szkoły uczące w języku polskim, hebrajskim i jidysz zostały zamknięte. Większość toponimów (także nazwy ulic, placów) oraz wszelkie nazwy publiczne zostały zniemczone. Części przywrócono nazwy z okresu rozbiorów, dla części wymyślono nowe. Dziesiątki tysięcy przedsiębiorstw zostało zarekwirowane dla Niemców. W mniejszym stopniu niż na Zamojszczyźnie zdarzały się również przymusowe wypadki germanizacji małych dzieci, wyrywanych rodzinom i przesiedlanych do rodzin niemieckich w głębi Rzeszy.
Volkslista.
Na terenie Kraju Warty najwcześniej rozpoczęto prace nad systemem kategoryzacji miejscowych Niemców. 28 października 1939 wydano pierwsze zarządzenie odnośnie do powstania volkslisty, która została wprowadzona niedługo później na terenie Poznania, i rozszerzona do 1940 r. na teren Wielkopolski i rejencji łódzkiej. W przeciwieństwie do Okręgu Gdańsk-Prusy Zachodnie i Okręgu Górnośląskiego dominowała liczebnie grupa 2 volkslisty, zaś kryteria zapisu na volkslistę były surowsze niż w innych okręgach. 
Wysiedlanie.
Przygotowując miejsce dla Niemców, wysiedlano z Kraju Warty do Generalnego Gubernatorstwa w szczególności Żydów oraz Polaków – ziemian i przedsiębiorców, którym bez rekompensat odbierano majątki. Do końca 1939 r. wysłano do GG ok. 80 transportów – ogółem 87 883 osób. Do końca 1940 r. wysiedlenia objęły już ponad 250 000 osób. W 1941 r. nasilono politykę wysiedlania Żydów z Kraju Warty do dowolnego z blisko 200 gett utworzonych na terenie GG. Z samego Poznania przesiedlono do GG ok. 70 000 osób. Setki tysięcy ludzi, głównie młodych, czasem nastolatków, wysiedlono jako robotników przymusowych w głąb Rzeszy.
Zasiedlenie.
Na miejsce Polaków i Żydów napływały grupy Niemców ze Wschodu, z terenów zajętych przez ZSRR. W 1939 r. przesiedlono 87 rejsami ponad 60 000 Niemców z krajów bałtyckich, z których większość trafiła do Kraju Warty. Dalszymi grupami byli Niemcy z Wołynia – ponad 50 000, z Galicji – ponad 50 000, z Podlasia – prawie 10 000. Zgodnie z porozumieniem z ZSRR, rozpoczęto w 1940 r. politykę „"repatriacji"” dziesiątek tysięcy Niemców z Besarabii, Bukowiny i innych części Rumunii. Istniały plany sprowadzenia na te tereny Niemców zamieszkujących obie Ameryki.
Eksterminacja.
Już w 1939 r. na podstawie imiennych list proskrypcyjnych Sonderfahndungsbuch Polen zaaresztowano tysiące ludzi należących do elit, inteligencji, pracowników uniwersytetów, duchowieństwa, przedsiębiorców i ziemian. Objęci oni byli akcją eliminacji polskiej inteligencji, tzw. Intelligenzaktion. Jesienią 1939 roku jednostki Einsatzgruppen oraz Selbstschutzu wymordowały w niej około 2000 polskich intelektualistów, urzędników oraz duchownych z ziemi poznańskiej. Egzekucje odbywały się w Poznańskich Fortach oraz w różnych miejscach kaźni poza obrębem miast. Podobne akcje w ramach Operacji Tannenberg Niemcy przeprowadzali także w wielu innych miastach Wielkopolski.
Pozostali aresztowani zostali umieszczeni w obozach koncentracyjnych, gdzie ginęli przy niewolniczej i wyczerpującej pracy. W całym Kraju Warty obowiązkowi pracy poddano również młodzież (teoretycznie powyżej 14 roku życia – często młodszych), co odpowiadało polityce niemieckiej „"eksterminacji przez pracę"”. Polityce świadomej eksterminacji podlegały – na różną skalę – w szczególności trzy grupy: Żydzi, Romowie oraz księża katoliccy. Eksterminacja objęła prawie 500 000 mieszkańców Kraju Warty – z czego 80% stanowili Żydzi.
Holocaust w Kraju Warty.
Poza Żydami wywiezionymi do Generalnego Gubernatorstwa, przyjęto politykę utworzenia jednego wielkiego getta zbiorczego w Łodzi, które zostało utworzone na początku 1940 r. i które było zaludniane kilkoma falami przesiedleń. Większość Żydów była wywożona do specjalnie stworzonego ośrodka zagłady Kulmhof (Chełmno nad Nerem), gdzie zamordowano 150-250 tys. osób. W sumie spośród prawie 400 000 Żydów zamieszkałych na tym terenie przed wojną przeżyło poniżej 8000 osób.
Walka z Kościołem katolickim i ewangelickim.
 – niektóre burzono, inne zamieniono na magazyny, np. rzeczy odebranych Żydom. Kościoły zostały systematycznie ograbione, na przykład z 60 ton szat liturgicznych (w tym zabytkowych) uczyniono papier toaletowy. . 1092 księży deportowano do obozów koncentracyjnych.
Wśród duchowieństwa procent ofiar był wielki. W diecezjach włocławskiej i gnieźnieńskiej wymordowano 49% księży, a w łódzkiej – 37%.
Gminy polskie kościoła ewangelickiego zostały wyjęte spod prawa Kraju Warty już w 1939 roku, księża z tych parafii byli także zsyłani do obozów koncentracyjnych. Niemieckie gminy ewangelickie musiały się liczyć z szeregiem poważnych ograniczeń w działalności i były pod obserwacją Gestapo. 
Kraj Warty różnił się od innych okręgów Trzeciej Rzeszy intensywnością polityki przeciwko Kościołom. W lipcu 1940 na polecenie Greisera stworzono dokument znany pod nazwą „Trzynaście punktów”, ściśle regulujący zasady na jakich Kościoły katolicki i ewangelicki mogły działać. Obydwa Kościoły miały działać jako stowarzyszenia, Kościołowi katolickiemu zabroniono kontaktów z Watykanem, kościołom ewangelickim kontaktów z Kościołami w Rzeszy. Miano także zachowywać ścisły podział na polskie i niemieckie kościoły. Księża mieli pochodzić wyłącznie z Kraju Warty i musieli wykonywać dodatkowo jakiś zawód. 
„Trzynaście punktów” wprowadzano stopniowo, najważniejszym prawem był „Dekret o Związkach Religijnych i Stowarzyszeniach Religijnych w Okręgu Rzeszy Kraj Warty” z 13 września 1941 roku. Na jego mocy powstały cztery Kościoły - Poznański Kościół Narodowości Niemieckiej w Kraju Warty, Łódzki (Litzmannstadt) Protestancki Kościół Niemieckiej Narodowości w Okręgu Kraju Warty, Protestancko-Luterański Kościół Niemieckiej Narodowości w Kraju Warty Zachód, i Rzymsko-Katolicki Kościół Niemieckiej Narodowości w Okręgu Rzeszy Kraj Warty.

</doc>
<doc id="164894" url="https://pl.wikipedia.org/wiki?curid=164894" title="Sposób artykulacji">
Sposób artykulacji

Przez sposób artykulacji w fonetyce rozumie się sposób, w jaki prąd powietrza przepływa przez kanał głosowy przy artykulacji spółgłosek.
Ze względu na rodzaj przegrody i sposób jej pokonywania (czyli stopień zbliżenia narządów mowy w czasie) wyróżnia się:
Ze względu na udział jam kanału głosowego (ponad gardłowych) użytych w artykulacji wyróżnia się:
Ze względu na sposób pokonywanie toru ustnego:
Ze względu na rodzaj inicjacji i kierunek przepływu powietrza:

</doc>
<doc id="164898" url="https://pl.wikipedia.org/wiki?curid=164898" title="Semiprezydencki system">
Semiprezydencki system



</doc>
<doc id="164900" url="https://pl.wikipedia.org/wiki?curid=164900" title="Jekatierina Budanowa">
Jekatierina Budanowa

Jekatierina (Katia) Wasiljewna Budanowa (ros. Екатерина Васильевна Буданова; ur. w Konoplance, zm. 19 lipca 1943 w rejonie Nowokrasniwki) – radziecka pilotka okresu II wojny światowej, druga na liście kobiet – asów myśliwskich pod względem ilości zwycięstw (po Lidii Litwiak). Znana jest powszechnie zdrobniale jako Katia Budanowa.
Życiorys.
Urodziła się we wsi Konoplanka w obwodzie smoleńskim w rodzinie chłopskiej. Pracując w fabryce lotniczej w Moskwie, zainteresowała się lotnictwem i wstąpiła do aeroklubu. W 1937 roku sama stała się instruktorem pilotażu. Uczestniczyła też w pokazach lotniczych na samolocie szkolno-akrobacyjnym UT-1.
Po ataku Niemiec na ZSRR w czerwcu 1941 roku podczas II wojny światowej, wstąpiła ochotniczo do lotnictwa wojskowego i dostała się do „kobiecego” 586. Pułku Lotnictwa Myśliwskiego (586. IAP), formowanego przez znaną pilotkę Marinę Raskową, uzyskując stopień podporucznika ("mładszyj liejtnant"). Latała na myśliwcu Jak-1. Pierwsze loty bojowe odbywała od kwietnia 1942 roku nad Saratowem. 10 września przeniesiono ją z grupą innych pilotek (m.in. Lidiją Litwiak) do 437. IAP, walczącego nad Stalingradem. Katia wyróżniała się szczególną odwagą w walkach, atakując często sama lub w parze znacznie przeważające liczebnie bombowce. 6 października samotnie podjęła walkę z 13 bombowcami Junkers Ju 88 i zestrzeliła jeden z nich, odnosząc pierwsze zwycięstwo. W listopadzie zestrzeliła zespołowo dwa myśliwce Bf 109 i indywidualnie Ju 88. 
W styczniu 1943 roku została przeniesiona (z Lidiją Litwiak) do 73. Gwardyjskiego pułku lotnictwa myśliwskiego (73. GIAP) 8. Armii Powietrznej Frontu Południowego, latając jako skrzydłowy dowódcy pułku. Wkrótce uzyskała prawo do „samotnych polowań”. Zestrzeliła następnie kilka dalszych samolotów, w tym rozpoznawczy Fw 189. 23 lutego 1943 roku została odznaczona Orderem Czerwonej Gwiazdy. 
19 lipca 1943 roku, podczas samotnej walki z trzema myśliwcami Bf 109 w okolicy miasta Antracyt obwodu ługańskiego, Budanowa zestrzeliła jeden samolot, lecz następnie sama została zestrzelona i poniosła śmierć.
Dane odnośnie do liczby zwycięstw odniesionych przez Katię Budanową różnią się w publikacjach, przy braku oficjalnej statystyki. Podaje się najczęściej liczbę 11 zestrzeleń (6 indywidualnie i 5 zespołowo), lecz są też podawane inne. 
Nagrody i odznaczenia.
Pomimo przedstawienia jej do tytułu pośmiertnego Bohatera Związku Radzieckiego, nie został jej on przyznany. Dopiero 1 października 1993 roku przyznano jej pośmiertnie tytuł Bohatera Federacji Rosyjskiej. Została uhonorowana orderami Czerwonej Gwiazdy i Wojny Ojczyźnianej I stopnia (dwukrotnie). 

</doc>
<doc id="164904" url="https://pl.wikipedia.org/wiki?curid=164904" title="Orunia-Św. Wojciech-Lipce">
Orunia-Św. Wojciech-Lipce

Orunia-Św. Wojciech-Lipce – dzielnica administracyjna Gdańska, położona w południowej części miasta. Ma charakter mieszkaniowo-przemysłowo-rolniczy.
Położenie.
Dzielnica graniczy od północy z dzielnicą Śródmieście, od wschodu z dzielnicą Olszynka, od południa z gminą Pruszcz Gdański, a od zachodu z dzielnicami Chełm i Orunia Górna-Gdańsk Południe.
Warunki geograficzne.
Dzielnica jest położona na południowym krańcu miasta pomiędzy Opływem Motławy, Motławą, Czarną Łachą, Radunią i Kanałem Raduni. Część osiedla na wschód od Kanału Raduni położona jest na Żuławach Gdańskich, występuje tu depresja oraz poldery rolnicze. Część osiedla na zachód od Kanału Raduni położona jest na Pojezierzu Kaszubskim. Występują tu wzgórza morenowe. Płynie tam Potok Oruński.
Granice.
Według statutu dzielnicy granice stanowią: Motława na południe od Opływu Motławy do ujścia Raduni i Czarnej Łachy, a następnie granica administracyjna miasta
z gminą i miastem Pruszcz Gdański, aż do zabudowanej części ulicy Borkowskiej (bez tej ulicy).
Następnie granica biegnie na wschód w stronę Traktu Św. Wojciecha. Przed Traktem Św. Wojciecha skręca na północ i na tyłach budynków z tym adresem dochodzi do Parku
Oruńskiego i między ulicami Diamentową i Platynową oraz Granitową i Działyńskiego dochodzi
do ulicy Małomiejskiej (z tą ulicą). Od Ulicy Małomiejskiej kieruje się na północ do ulicy Ptasiej,
a następnie na wschód między Ptasią a Hebanowskiego do ulicy Zamiejskiej. Tam granica
skręca na północ i zapleczem ogródków działkowych przecina ulicę Cienistą na wysokości
Bitwy pod Lenino i za ulicą Cmentarną dochodzi do ulicy Stoczniowców, gdzie południowym
skrajem Biskupiej Góry dochodzi do ulicy Zaroślak, a potem na wschód, przecinając Trakt
Świętego Wojciecha, Opływem Motławy do Motławy.
Podział historyczny.
Na terenie dzielnicy wyróżnia się następujące jednostki morfogenetyczne:
Historia.
Jako wieś, Orunia była wzmiankowana już ok. XII wieku. Za panowania krzyżackiego, przez terytorium osiedli Św. Wojciech, Lipce i Orunię został przekopany Kanał Raduni, który miał dostarczać wodę Gdańskowi. Wzdłuż kanału powstawały młyny i śluzy dzięki którym Orunia zaczęła się wzbogacać.
W XVII wieku na terenie dzisiejszego parku, miał swoją letnią rezydencje Jan III Sobieski. Przez dzielnicę przejeżdżał także Piotr I Wielki wracając z Gdańska do Moskwy.
XVIII wiek przyniósł dzielnicy zniszczenie podczas oblężenia Gdańska przez wojska rosyjskie. W dzielnicy tej również schronił się Stanisław Leszczyński.
Dzielnica została doszczętnie zniszczona podczas wojen napoleońskich, a potem ludność została zdziesiątkowana przez epidemię cholery. Osada jednak podniosła się ze zniszczeń i ponownie nabrała świetności: Park Oruński o powierzchni 25 ha. (aktualnie 11) był najpiękniejszym ogrodem w Gdańsku (razem z Oliwskim) i był wzmiankowany w Encyklopediach. W kolegium jezuitów w Starych Szkotach studiował Józef Wybicki.
Na Oruni, w nieistniejącym dziś dworku, mieszkali Schopenhauerowie do 1793 roku.
Tu także mieszkał w dzieciństwie Artur Schopenhauer
9 lipca 2001 po gwałtownych opadach deszczu (127,7 mm w ciągu 8 godzin; norma miesięczna dla lipca wynosiła 68 mm/m²) w obliczu przekroczenia przepustowości Kanału Raduni (wystąpił przepływ 125 m²/s przy przepustowości 25 m²/s), na wysokości ulic Serbskiej, Gościnnej, Niegowskiej oraz w rejonie posesji przy Trakcie Świętego Wojciecha nr 417 i 450 nastąpiło przelanie wałów, co spowodowało powódź w Oruni, Lipcach i Św. Wojciechu a w konsekwencji liczne zniszczenia tej części Gdańska.
5 lutego 2022 otwarto zrewitalizowany Ratusz Oruński.
Zabytki.
Na podstawie rejestru zabytków województwa pomorskiego:
Pomniki przyrody.
Na terenie osiedla rośnie 12 pomników przyrody: 7 pojedynczych drzew, 4 grupy drzew i 1 głaz narzutowy. Większość z nich znajduje się w parku Oruńskim.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="164909" url="https://pl.wikipedia.org/wiki?curid=164909" title="Hemodializa">
Hemodializa

Hemodializa, dializa pozaustrojowa - zabieg stosowany w leczeniu zaawansowanej przewlekłej i ostrej niewydolności nerek, a także niektórych zatruć. Jego celem jest usunięcie toksycznych substancji znajdujących się we krwi.
Hemodializa polega na usuwaniu produktów przemiany materii i wody lub leków oraz toksyn z krwi pacjenta poprzez sztuczną błonę półprzepuszczalną, zabieg umożliwia także korektę kwasicy metabolicznej oraz zaburzeń elektrolitowych. Podczas zabiegu krew jest wielokrotnie przepompowywana na zewnątrz ciała do dializatora, który działa jak sztuczna nerka. Hemodializa może być przeprowadzana w domu lub w ośrodku dializ. W Polsce zabieg wykonywany jest wyłącznie w warunkach szpitalnych.
W trakcie zabiegu krew krąży pomiędzy aparatem („sztuczną nerką”) a pacjentem. Krew jest oczyszczana przepływając przez dializator.
Przygotowanie.
W przypadku dostępu czasowego – cewnika – dreny sztucznej nerki są bezpośrednio do niego podłączane; w przypadku wykształconej przetoki tętniczo-żylnej najpierw nakłuwa się żyłę w 2 miejscach, a następnie podłącza dreny. W większości przypadków nakłuwana żyła jest częścią uprzednio przygotowanej metodami chirurgicznymi przetoki dializacyjnej. Przygotowanie dostępu do łożyska naczyniowego (ang. "angioaccess") jest skomplikowanym procesem wymagającym zabiegów na żyłach i tętnicach kończyn. Do prowadzenia adekwatnej dializy wymagany jest przepływ krwi przez nakłuwane naczynie co najmniej 200-300 ml/min. Taki przepływ jest możliwy tylko dzięki połączeniu tętnicy z żyłą czyli wytworzeniu przetoki dializacyjnej.
Przed rozpoczęciem hemodializy konieczne jest ustawienie następujących parametrów:
Kto może być leczony hemodializą?
Prawie wszyscy pacjenci z niewydolnością nerek mogą być leczeni hemodializą. Najważniejsze jest utworzenie skutecznego dostępu do krążenia krwi pacjenta w postaci tętniczo-żylnej i cewnika do hemodializy. Jeśli pacjent ma żyły, które są zbyt wąskie lub słabe, wykorzystuje się protezę naczyniową. Konieczne jest, aby pacjent był zdolny do tolerowania zmian w ciśnieniu oraz stężeń toksycznych produktów przemiany materii krwi.
Hemodializa u dzieci.
Nie ma osobnych wskazań pozwalających na zastosowanie hemodializy u dzieci o masie ciała poniżej 15 kg. Brakuje też urządzeń do jej prowadzenia u noworodków i niemowląt. W 2014 r. C. Ronco i wsp. opublikowali pracę, w której opisali badania prowadzone nad urządzeniem (nazwanym po , w skrócie CARPEDIEM) mającym służyć do hemodializowania szczególnie małych pacjentów. Miałoby ono służyć dzieciom np. z ostrym uszkodzeniem nerek.

</doc>
<doc id="164910" url="https://pl.wikipedia.org/wiki?curid=164910" title="Salchoff">
Salchoff



</doc>
<doc id="164911" url="https://pl.wikipedia.org/wiki?curid=164911" title="Tortury">
Tortury



</doc>
<doc id="164914" url="https://pl.wikipedia.org/wiki?curid=164914" title="Krzysztof Bondaryk">
Krzysztof Bondaryk

Krzysztof Aleksander Bondaryk (ur. 12 grudnia 1959 w Białymstoku) – polski funkcjonariusz służb specjalnych, w latach 2008–2013 szef Agencji Bezpieczeństwa Wewnętrznego, generał brygady w korpusie oficerów ABW.
Życiorys.
W 1983 ukończył historię na Wydziale Humanistycznym Filii Uniwersytetu Warszawskiego w Białymstoku.
W okresie PRL związany z opozycją antykomunistyczną. Od 1980 do 1986 był rozpracowywany przez funkcjonariuszy służb specjalnych, m.in. z powodu prowadzenia „wrogiej działalności politycznej”. Do 1982 działał w nielegalnej wówczas Konfederacji Polski Niepodległej, był redaktorem związanego z KPN pisma „Czyn”. Należał też do NZS, był jednym z organizatorów regionalnego Komitetu Obrony Więzionych za Przekonania w Białymstoku. Po wprowadzeniu stanu wojennego zajmował się kolportażem i publikacją w wydawnictwach drugiego obiegu. W 1982 został tymczasowo aresztowany za prowadzoną działalność, zwolniono go po sześciu miesiącach. Był zatrudniony jako nauczyciel, a w latach 1988–1990 jako asystent w Instytucie Historii PAN. W latach 1990–1996 pełnił funkcję szefa białostockiej delegatury UOP. Następnie pracował w Katolickim Stowarzyszeniu „Civitas Christiana” i jako doradca rady miejskiej Białegostoku.
Po wyborach parlamentarnych w 1997 i utworzeniu rządu Jerzego Buzka objął funkcję dyrektora Departamentu Nadzoru i Kontroli Ministerstwa Spraw Wewnętrznych i Administracji, a od listopada 1998 do września 1999 był podsekretarzem stanu w tym resorcie. Pracował później w charakterze eksperta w zakresie bezpieczeństwa, audytu wewnętrznego i ochrony informacji niejawnych, m.in. w Trusted Information Consulting, Lukas Banku, Invest-Banku oraz PTC.
W wyborach parlamentarnych w 2001 bez powodzenia kandydował do Sejmu z listy Platformy Obywatelskiej w okręgu białostockim. Od 2003 do 2005 był członkiem rady krajowej tego ugrupowania.
Od 16 listopada 2007 pełnił obowiązki szefa Agencji Bezpieczeństwa Wewnętrznego, 16 stycznia 2008 mianowany szefem ABW. 9 listopada 2010 został mianowany na stopień generała brygady w korpusie oficerów ABW. 2 stycznia 2013 poinformowano, że podał się do dymisji, która została przyjęta przez Prezesa Rady Ministrów, co wszczęło procedurę odwoławczą.
W marcu 2013 objął obowiązki doradcy ministra obrony narodowej do spraw bezpieczeństwa cybernetycznego i pełnomocnika do tworzenia Narodowego Centrum Kryptologii. W styczniu 2015 odszedł z resortu.

</doc>
<doc id="164915" url="https://pl.wikipedia.org/wiki?curid=164915" title="Wzgórze Mickiewicza">
Wzgórze Mickiewicza

Wzgórze Mickiewicza (kaszb. "Nowé Ùjéscëskò", niem. "Neuwonneberg") – dzielnica administracyjna Gdańska położona w środkowo-zachodniej części miasta.
Charakterystyka.
Dzielnica od północy, wschodu i zachodu graniczy z Siedlcami, a od południa poprzez trasę W-Z z Chełmem. 
Wzgórze Mickiewicza, zwane również osiedlem Pana Tadeusza, to duży kompleks domków jednorodzinnych. Od zachodu przylega do największej gdańskiej nekropolii – Cmentarza Łostowickiego. Ulice mają nazwy zaczerpnięte z utworów Adama Mickiewicza (głównie Pana Tadeusza) oraz postaci z jego życia.
Dzielnica obejmuje około 800 domków jednorodzinnych w zabudowie wolno stojącej, bliźniaczej lub szeregowej.
Na skraju dzielnicy niedaleko granicy z Siedlcami, stoi pomnik Adama Mickiewicza, od którego imienia dzielnica, a wcześniej osiedle wzięło nazwę. Pomnik do 2015 roku był zdewastowany, jednak dzięki środkom okolicznych mieszkańców doszło do jego renowacji. 
Przy ul. Pana Tadeusza 102 rośnie ustanowiony w 2007 roku pomnik przyrody - wiąz szypułkowy o obwodzie 320 cm.
Historia.
Podmiejska w charakterze zabudowa centralnej i północnej części Wzgórza Mickiewicza powstała w latach międzywojennych (widoczna na planach miasta z 1940 roku). Po II wojnie światowej większość pierwotnie wytyczonych działek na tym terenie została ponownie podzielona, a przedwojenna zabudowa została w większości przypadków zmodernizowana. Na powstałych z podziału działkach powstało wiele nowych domów (dzisiejsze ulice Macieja, Protazego, Zosi, Gerwazego, Jankiela, część Jacka Soplicy, Pana Tadeusza, Telimeny i Wojskiego).
Pozostała część osiedla powstała na początku lat 80. XX wieku na terenie ogródków działkowych, łąk oraz sadów. Osiedle się rozbudowywało, ograniczone od południa budującą się trasą W-Z, od północy skarpą, która oddziela osiedle od Siedlec, a od zachodu ulicą Łostowicką i terenem cmentarza (ulice Świtezianki, Domejki, Nowogródzka, Filomatów, Filaretów, Maryli, Horeszków, Rusałki, Księdza Robaka, Rejenta, Podkomorzego, Stolnika, Asesora, Dobrzyńskich, Bartka). Od wschodu pozostało jeszcze kilka ogródków działkowych.
Komunikacja i dojazd.
Na teren dzielnicy można wjechać: od wschodu ulicami Malczewskiego i Pobiedzisko, od zachodu skręcając z ulicy Łostowickiej w ulicę Pana Tadeusza lub Wojskiego, od północy skręcając z ulicy Kartuskiej w ulicę Kościelną.
Od strony trasy W-Z nie ma wjazdu do dzielnicy - z dzielnicą Chełm łączą Wzgórze dwie kładki, zbudowane pod koniec lat 90. XX wieku.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="164918" url="https://pl.wikipedia.org/wiki?curid=164918" title="Święty Dyzma">
Święty Dyzma

Dyzma, określany mianem „Dobry Łotr”, praw. Rach (zm. 30) – przestępca ukrzyżowany wraz z Chrystusem, święty chrześcijański.
Życiorys.
Postać Dyzmy opisana jest w Biblii. „Dobry Łotr” był tym człowiekiem i złoczyńcą, o którym pisze Łukasz Ewangelista w swojej Ewangelii. Ukrzyżowany obok Chrystusa (wg tradycji po prawej stronie Jezusa) żałował za grzechy i prosił Jezusa Chrystusa, aby wspomniał o nim „gdy przyjdzie do swego Królestwa”. Chrystus zapewnił skruszonego przestępcę:
Imię Dyzma pojawia się w apokryficznej „Ewangelii według Nikodema”, inaczej "Akta Piłata" (IV wiek), a później w „Protoewangelii Jakuba” (V wiek). W „Ewangelii Dzieciństwa Arabskiej” (VI wiek) określany jest imieniem „Titus”.
Złoczyńca, który nawrócił się i zmarł skruszony, za sprawą odpuszczenia mu grzechów przez Chrystusa, stał się symbolem Miłosierdzia Bożego.
Kult „Dobrego Łotra” rozwijał się od początków chrześcijaństwa, a nabrał znaczenia w IV wieku, kiedy to pojawiła się pogłoska o znalezieniu jego krzyża. Relikwiom tego krzyża oddawano cześć m.in. w Bolonii.
Wspomnienie liturgiczne w Kościele katolickim obchodzone jest 26 marca, będące jednocześnie w polskim Kościele katolickim Dniem Modlitw za Więźniów (ustanowionym na Konferencji Episkopatu Polski w 2009).
Święty Dyzma jest patronem więźniów, skazańców, kapelanów więziennych, umierających, pokutujących i nawróconych grzeszników oraz skruszonych złodziei. Stanowi wzór doskonałego żalu za grzechy. 
Święty jest również patronem Archidiecezji przemyskiej i Apulii.
W ikonografii przedstawiany jest rozmaicie, często jako młodzieniec, również w wieku dojrzałym, a nieraz też jako starzec. Jego strojem jest opaska na biodrach lub krótka tunika.
Święty występuje głównie w scenach zbiorowych: na krzyżu obok Chrystusa, w wyobrażeniach wstąpienia Chrystusa do otchłani, w przedstawieniach Sądu Ostatecznego, w przedstawieniach Chrystusa z grzesznikami, w wyobrażeniach raju. Przedstawienia indywidualne Dobrego Łotra spotyka się przede wszystkim w sakralnej sztuce Kościołów wschodnich. W XVII wieku w Rosji powstał typ ikony tzw. "marszowej". Przedstawiały one „Dobrego Łotra” jako mężczyznę w czerwonej opończy przerzuconej przez ramię, z krzyżem w jednym ręku, a z mieczem lub nożem w drugim. Ikony te przeznaczone były dla band rozbójników.
Atrybutami świętego Dyzmy są krzyż, łańcuch, maczuga, miecz lub nóż.

</doc>
<doc id="164921" url="https://pl.wikipedia.org/wiki?curid=164921" title="Stogi z Przeróbką">
Stogi z Przeróbką

Stogi z Przeróbką – była nadmorska dzielnica administracyjna Gdańska, położona w północno-wschodniej części miasta na Wyspie Portowej. Graniczyła z Krakowcem-Górkami Zachodnimi, otoczona przez wody Martwej Wisły, Kanału Kaszubskiego i Zatoki Gdańskiej.
Została zniesiona wraz ze zmianą liczby i granic jednostek pomocniczych miasta Gdańska w 2011, została podzielona na dwie dzielnice administracyjne: Przeróbka i Stogi.

</doc>
<doc id="164923" url="https://pl.wikipedia.org/wiki?curid=164923" title="Alpha Centauri (gra komputerowa)">
Alpha Centauri (gra komputerowa)

Alpha Centauri, dokładnie Sid Meier's Alpha Centauri – wydana w 1999 roku strategiczna gra turowa typu 4X osadzona w realiach science fiction. Gra stworzona została przez zespół Firaxis Games, a jej głównymi projektantami byli Sid Meier oraz Brian Reynolds – twórcy odpowiedzialni kolejno za pierwszą i drugą odsłonę serii Civilization. Gra przez wielu fanów Cywilizacji uważana jest za jej nieoficjalną kontynuację.
Akcja gry osadzona jest w układzie gwiezdnym Alfa Centauri, do którego udali się ostatni przedstawiciele ludzkiej cywilizacji, opuszczając nienadającą się dłużej do zamieszkania Ziemię. W wyniku awarii silników oraz niewyjaśnionego zabójstwa dowódcy wyprawy, kolonizatorzy dzielą się na kilka frakcji i opuszczają statek w osobnych kapsułach ratunkowych. Gdy docierają na nieznaną planetę- Chirion, rozpoczynają walkę o dominację. 
Planeta, pomimo charakterystyki zbliżonej do Ziemi, okazuje się nieprzyjaznym środowiskiem a kolonizatorzy zmuszeni są konkurować nie tylko ze sobą ale i zmagać się z przedstawicielami agresywnej flory i fauny.
Rozgrywka nie uległa znaczącym zmianom względem podstawowych mechanizmów znanych z serii Civilization. Całkowicie przebudowane zostało jednak drzewo technologii, rozbudowana została dyplomacja, ulepszono także działanie sztucznej inteligencji. Dodano także możliwość projektowania własnych jednostek oraz możliwość łączenia różnych doktryn społecznych i ekonomicznych w opcji inżynierii społecznej. Pod koniec 1999 roku ukazał się dodatek "Sid Meier's Alien Crossfire".
W 2014 roku ukazał się duchowy następca tytułu – "".
Redakcja magazynu PC Gamer UK w 2015 roku przyznała grze 93. miejsce na liście najlepszych gier na PC.
Lokalne formy życia.
Koncepcja planety Chirion w grze nawiązuje do hipotezy Gai Jamesa Lovelocka, jak i pewnych koncepcji występujących wcześniej w literaturze science-fiction i filozofii (zwłaszcza metafizyce). Florę planety reprezentuje roślinność zwana ksenogrzybnią (łac. "xenofungus") pokrywająca znaczne obszary lądu, mórz i oceanów. Ksenogrzybnia, będąc toksyczną dla ludzi, jest domem dla rodzimej fauny, której reprezentantami są stworzenia lądowe zwane „robakami umysłu” (ang. "mind worms"), morskie zwane „wyspami głębin” (ang. "isles of deep") oraz powietrzne zwane „szarańczami Chirona” (ang. "locust of Chiron"). Wszystkie zwierzęta Chirona posiadają silne umiejętności parapsychologiczne zdolne do uśmiercania swoich ofiar siłą umysłu. Koncepcja planety Chirion nawiązuje do hipotezy samoświadomej planety-organizmu, zdolnej do samoregulacji nie tylko poprzez globalne procesy geologiczne i klimatyczne, lecz aktywnie i lokalnie poprzez kseonogrzybnię i agresywną faunę, które reagują na postrzegane jako wrogie działania kolonizatorów. Planeta Chirion jako całość jest jednym organizmem, a ksenogrzybnia funkcjonuje jak jej układ nerwowy.
Inżynieria społeczna.
W grze graczowi dana jest możliwość zaprojektowania własnego ustroju państwowego w oparciu o trzy segmenty życia społecznego, czyli politykę, ekonomię, wartości oraz czwarty segment reprezentujący socjologię przyszłości.
Infozłącza.
W grze funkcjonuje podobna do występującej w Cywilizacji „Cywilopedii"”" informatyczna baza danych określana mianem „Infozłącz"”" (ang. "Datalinks"). Znajdują się w niej informacje dotyczące technologii oraz konceptów samej gry. Infozłącza są utrzymane w atmosferze fantastyki naukowej poprzez obrazowanie nowych technologii zarówno cytatami postaci fikcyjnych, takich jak przywódcy siedmiu frakcji występujących w grze, jak i postaci rzeczywistych. W Infozłączach odnaleźć można cytaty filozofów i myślicieli takich jak Laozi, Sun Zi, Platon, Arystoteles, Święty Augustyn, Tomasz Morus, Niccolò Machiavelli, Immanuel Kant, Søren Kierkegaard, Fryderyk Nietzsche, pisarzy takich jak John Milton, Charles Dickens, Juliusz Verne, Herman Melville, Samuel Taylor Coleridge czy w końcu fizyków i matematyków takich jak Albert Einstein czy Konstantin Ciołkowski.
Tajne projekty.
Tajne projekty są tym samym w Alphie Centauri, co cuda świata w Cywilizacji. Są to kosztowne budowle dające poważne zyski frakcji, która jako pierwsza je wybudowała. Tajne projekty w grze to:
Frakcje.
W wyniku zabójstwa kapitana Garlanda i awarii statku „"Unity”" (pol. „jedność"”") załoga podzieliła się na siedem frakcji, nie ze względu na pochodzenie czy rasę, a siedem różnych ideologii i poglądów na zbudowanie idealnego społeczeństwa.
Gaia's Stepdaughters.
"Gaia's Stepdaughters" (pol. „pasierbice Gai"”") to frakcja realizująca program państwa ekologicznego, którego przemysł pozostaje w ścisłej harmonii z żywą planetą. Przywódcą frakcji jest Lady Deirdre Skye, była nadzorczyni hydroponiki „"Unity”". Gajanie rozpoczynają grę z technologią "Ekologia Planety", umożliwiającą im terraformowanie planety. Ekologiczne podejście Gajan pozwala im uniknąć zanieczyszczenia planety oraz oswajać lokalną faunę i produkować żywność z wykorzystaniem lokalnej flory. Umiejętności w przetwarzaniu odpadków zwiększają ich efektywność, a znajomość botaniki pozwala jednostkom Gajan przemierzać trudne tereny szybciej. Gajanie są pacyfistami, ceniącymi wolność, co negatywnie odbija się na morale ich wojsk i efektywności działań policji. Ekologiczne gospodarowanie osłabia również przemysł Gajan. W inżynierii społecznej Gajanie preferują doktrynę „Zielona gospodarka”, a wykluczają „Wolny rynek”.
Morgan Industries.
"Morgan Industries" (pol. „Zakłady Morgana”) to frakcja kapitalistyczna, której przywódcą jest magnat przemysłowy i multimilioner Nwabudike Morgan, który był głównym sponsorem misji „"Unity”". Morganici rozpoczynają grę z technologią „Baza Przemysłowa” oraz dodatkowymi funduszami. Ponieważ Morganici tworzą frakcję o strukturze ogromnej korporacji, ich dochody są znacznie większe niż w przypadku innych frakcji. Jednakże zamiłowanie do bogactwa i luksusu zwiększa koszty utrzymania ich wojsk, równocześnie spowalniając rozbudowę miast. W inżynierii społecznej Morganici preferują doktrynę „Wolny rynek”, a odrzucają „Gospodarka Planowana”.
University of Planet.
"University of Planet" (pol. „Uniwersytet Planety”) to frakcja realizująca program państwa technokratycznego, skupionego na rozwoju badań naukowych nieskrępowanych regułami etyki. Przywódcą frakcji jest Akademik Prokhor Zakharov, były starszy oficer naukowy na „"Unity"”. Uniwersytet Planety rozpoczyna grę z technologią „Sieci Informatyczne” oraz dodatkową losową. Rozwinięta struktura akademicka frakcji pozwala jej członkom szybciej dokonywać odkryć naukowych, a każda baza frakcji wyposażona jest w sieć informatyczną Węzeł Sieci. Otwartość badań naukowych czyni Uniwersytet łatwym celem wrogich akcji szpiegowskich, a brak poszanowania etyki w badaniach powoduje wzrost niezadowolenia obywateli. W inżynierii społecznej frakcja ta preferuje doktrynę „Wiedza”, a odrzuca „Fundamentalizm”.
Lord's Believers.
"Lord's Believers" (pol. „Wyznawcy Pana"”") to fundamentalistyczna frakcja z bojaźnią patrząca na śmiałe badania naukowe. Przywódcą Wierzących jest siostra Miriam Godwinson, kapelan „"Unity"”. Wierzący rozpoczynają grę z technologią „"Psychologia społeczna”". Religijny fanatyzm daje Wierzącym większą skuteczność ataku oraz skuteczniejszy wywiad i kontrwywiad. Fundamentalny ustrój społeczny powoduje, że koszty utrzymania wojska są niższe, ale badania naukowe prowadzone są znacznie wolniej. Wiara w to, że Planeta jest ziemią obiecaną Wyznawców Pana skutkuje agresywną gospodarką surowcową. W inżynierii społecznej Wierzący preferują doktrynę „"Fundamentalizm"”, a odrzucają „"Wiedzę"”.
Peacekeeping Forces.
"Peacekeeping Forces" (pol. „Siły Pokojowe”) to frakcja realizująca program państwa pacyfistycznego, które za pomocą zabiegów dyplomatycznych stoi na straży praw Organizacji Narodów Zjednoczonych. Przywódcą frakcji jest komisarz Pravin Lal, chirurg „"Unity"”. Pacyfiści rozpoczynają grę z technologią „Biogenetyka”. Rozbudowana biurokracja powoduje zmniejszenie efektywności administracji frakcji. Poszanowanie wolności, demokracji i praw człowieka przyciąga jednak elity, które zwiększają zadowolenie wśród obywateli i pozwalają na budowę większych aglomeracji. W inżynierii społecznej pacyfiści preferują doktrynę „Demokracja”, a odrzucają „Państwo Policyjne”.
Spartan Federation.
"Spartan Federation" (pol. „Federacja Spartan”) zgodnie ze swoją nazwą realizuje program państwa militarystycznego, kładąc nacisk siłę, dyscyplinę i gotowość bojową. Przywódcą frakcji jest pułkownik Corazón Santiago, były dowódca sił bezpieczeństwa „"Unity"”. Spartanie rozpoczynają grę z technologią „Doktryna: Mobilność” umożliwiającą im budowę szybkich pojazdów naziemnych. Federacja nie ponosi również dodatkowych kosztów związanych z budową prototypów nowej broni, mogąc jednocześnie używać więcej jednostek wojskowych do działań policyjnych. Pomimo iż jednostki Federacji cechują się wyższym morale, militaryzm frakcji osłabia jej potencjał przemysłowy. Federacja Spartan w inżynierii społecznej będzie preferowała doktrynę „Siła”, a wykluczała „Bogactwo”.
Human Hive.
"Human Hive" (pol. „Ludzkie Mrowisko”) to frakcja totalitarna preferująca kolektywizm. Przywódcą frakcji jest przewodniczący Sheng-Ji Yang. Siedlisko rozpoczyna grę z technologią „Doktryna: Lojalność”. Kolektywistyczne zasady frakcji zwiększają wzrost populacji, a brutalna polityka wewnętrzna zmniejsza koszty budowy jednostek i budynków. Brak wolności obywatelskiej skutkuje niższym dochodem. Siedlisko nie odczuwa negatywnych skutków zastosowania doktryn „Państwo Policyjne” oraz „Gospodarka Planowana”. Frakcja ta nie toleruje natomiast w inżynierii społecznej doktryny „Demokracja”.
Dodatek.
Alien Crossfire, dokładnie Sid Meier's Alien Crossfire, w skrócie SMACX lub SMAX, to oficjalny dodatek do gry wydany we wrześniu 1999 roku. Dodatek przynosi osiem nowych frakcji (w tym dwie z nich to obcy), nowe technologie, budynki oraz jednostki.

</doc>
<doc id="164924" url="https://pl.wikipedia.org/wiki?curid=164924" title="Call to Power 2">
Call to Power 2

Call to Power 2 – gra komputerowa z rodziny gier Cywilizacja, pochodząca jednak od innych twórców niż oryginalna seria.
Gracz prowadzi wybrane plemię od epoki kamienia po daleką wizję nowoczesności:
Ponadto gracz ma możliwość wyboru system rządów, zmiany ustawień społeczno-ekonomicznych, budowy cudów świata i prowadzenia dyplomacji.

</doc>
<doc id="164925" url="https://pl.wikipedia.org/wiki?curid=164925" title="Walerian Montelupi">
Walerian Montelupi

Walerian Montelupi (Wilczogórski, ur. 1543, zm. 6 grudnia 1613) – zamożny kupiec krakowski.
W 1579 uzyskał od króla Stefana Batorego przywilej ułatwiający działalność gospodarczą bez potrzeby przyjmowania prawa miejskiego krakowskiego.Od 1600 kierował pocztą polską. W 1609 sprowadził do Krakowa bonifratrów zapisując im kamienicę przy ul. św. Jana - powstał w tym miejscu kościół św. Urszuli, wokół którego zorganizowano pierwszy konwent tego zakonu w Polsce. Pierwszym przeorem został brat Melchior Bonawentura.

</doc>
<doc id="164927" url="https://pl.wikipedia.org/wiki?curid=164927" title="Zgromadzenie Sióstr Życia Maryi">
Zgromadzenie Sióstr Życia Maryi

Zgromadzenie Sióstr Życia Maryi, mariawitki (łac. "Congregatio Mariae Vitae", lt. "Mariae Vitae seserų kongregacija, Marijavitės") – rzymskokatolickie żeńskie zgromadzenie zakonne założone w 1737 roku na Litwie przez proboszcza kościoła św. Stefana w Wilnie, Józefa Stefana Turczynowicza.
Zgromadzenia Sióstr Życia Maryi nie należy mylić ze Zgromadzeniem Sióstr Mariawitek powstałym w ramach Kościoła Mariawitów. Zgromadzenie Sióstr Mariawitek nie jest wspólnotą zakonną Kościoła katolickiego.
Historia.
Kongregację pod nazwą Zgromadzenie Sióstr Mariae Vitae zatwierdzili na prawie diecezjalnym w 1737 roku biskupi wileński, łucki, żmudzki i inflancki. 15 kwietnia 1752 roku uzyskała ona zatwierdzenie papieża Benedykta XIV. 
Głównym celem istnienia zgromadzenia mariawitek była praca wychowawcza, kształcenie ubogich dziewcząt, opieka nad chorymi oraz sierotami. Mariawitki zajmowały się ponadto z godnie z zaleceniem fundatora misją wśród litewskich Żydów oraz opieką nad konwertytkami z judaizmu. Powodowało to, że często były w konflikcie z gminami żydowskimi. Skargi do kurii spowodowały rozwiązanie zgromadzenia. Po kasacie zakonu przez konsystorz wileński w drugiej połowie XVIII wieku, na wniosek przybyłych osobiście z apelacją do Rzymu sióstr jego regułę ponownie potwierdził w 1774 roku papież Klemens XIV. 
Po powtórnym zatwierdzeniu zgromadzenie działało głównie na Białej Rusi, gdzie założyło kilkanaście domów zakonnych.
Zgromadzenie mariawitek istniało do połowy XIX wieku. W latach 1842-1850 zaczęło chylić się ku upadkowi. Brakowało powołań. Wiele domów zostało zamkniętych. W 1864 roku podczas powstania styczniowego zgromadzenie zostało, w ramach represji wobec Polaków, rozwiązane z nakazu władz carskich i zaprzestało działalności. Cały majątek wspólnoty przejął skarb państwa, a siostry mariawitki zostały zmuszone do wstąpienia do innych zakonów i zgromadzeń zakonnych.

</doc>
<doc id="164933" url="https://pl.wikipedia.org/wiki?curid=164933" title="Stowarzyszenie Katolickiej Młodzieży Akademickiej „Odrodzenie”">
Stowarzyszenie Katolickiej Młodzieży Akademickiej „Odrodzenie”

Stowarzyszenie Katolickiej Młodzieży Akademickiej „Odrodzenie” – organizacja studencka powstała w 1919.
Historia (do 1946).
Członkowie wywodzili się ze środowisk polskiej młodzieży działającej przed I wojną światową. Przede wszystkim były to: ruch prądowy – „Prądowcy” z Warszawy, ruch filarecki z Wilna, oraz „Polonia” z Krakowa.
Pierwsze koło Stowarzyszenia Młodzieży Akademickiej – SMA (od kongresu Stowarzyszenia 17-19 listopada 1929 r. pod nazwą Stowarzyszenie Katolickiej Młodzieży Akademickiej – SKMA) powstało w Warszawie (1919), drugim było koło w Lublinie. W maju 1920 roku powstało trzecie koło SMA w Poznaniu. W następnym roku, w czerwcu, powstało koło SMA w Wilnie.. 27 października 1921 powstało koło SMA we Lwowie.
Koło SMA w Krakowie powstało w 1921 roku. W tym czasie istniało na Uniwersytecie Jagiellońskim Stowarzyszenie Akademickie (SA) „Odrodzenie”. Po powstaniu SMA „Odrodzenie” w Krakowie funkcjonowały dwa „Odrodzenia”. Według Z. Wędrychowskiego bazę wyjściową krakowskiego SMA „Odrodzenie” stanowił konserwatywny dziennik „Czas” i szkoła historyczna „Stańczyków”. Po pewnym czasie doszło do nawiązania kontaktów pomiędzy „Polonią” a SMA „Odrodzenie”, na których na czele stali Juliusz Stanisław Leo, syn prezydenta Krakowa – Juliusza Leo, oraz Iwo Jaworski - syn profesora Władysława Leopolda Jaworskiego – wybitnego konserwatysty. Przywódcy obu stowarzyszeń postanowili je połączyć. 1 grudnia 1921 SMA „Odrodzenie” na nadzwyczajnym walnym zebraniu, a „Polonia” 14 stycznia 1922, również na nadzwyczajnym walnym zebraniu, uchwaliły połączenie się pod wspólną nazwą „Odrodzenie” Stowarzyszenie Młodzieży Akademickiej UJ w Krakowie.
SKMA zajmowało się życiem religijnym i pracą intelektualną (m.in. problemami filozoficzno-religijnymi, społeczno-gospodarczymi, narodowymi, chrześcijańsko-społecznymi, mesjanistycznymi) młodzieży akademickiej. Współpracowało z Akcją Katolicką. Wydawało czasopisma, między innymi: "Prąd", "Świat Akademicki", "Vox Universitatis", "Nurty", "Dyszel w Głowie", "Odrodzenie".
Pod koniec II wojny światowej próbowano odbudować SKMA. 23 kwietnia 1944 odbyło się spotkanie „Odrodzenia” w Warszawie. Jego uczestnikami byli między innymi ks. Stefan Wyszyński, o. Michał Czartoryski, Krystyna Popiel, Wacław Sobański, Teresa Rylska. Podjęto próbę zorganizowania młodzieży przy Stronnictwie Pracy, jednak zakończyła się ona w 1946 wraz z zawieszeniem działalności Stronnictwa Pracy przez Karola Popiela.
Stowarzyszenie zostało reaktywowane na przełomie lat 1988/1989, najpierw w Warszawie (28 grudnia 1988), i w Krakowie, później także w innych miastach (Łódź, Białystok).
Stowarzyszenie Katolickiej Młodzieży Akademickiej w Warszawie (reaktywowane).
Powstało 28 grudnia 1988 roku w Warszawie. Od początku związane jest z Duszpasterstwem Akademickim przy kościele Świętej Anny.
Stowarzyszenie nie ma charakteru politycznego. SKMA jest reprezentowane w Parlamencie Studenckim oraz bierze udział w pracach m.in. Forum Kobiet Polskich. Jest to organizacja non-profit – korzysta z dofinansowania MENiS, Ministerstwa Kultury, władz samorządowych i prywatnych sponsorów.
Celem SKMA jest kształtowanie indywidualnych i społecznych postaw młodzieży akademickiej zgodnie z zasadami Kościoła katolickiego w taki sposób, aby upowszechniać jej zaangażowanie w życie społeczności akademickiej, narodu i społeczeństwa.
Stowarzyszenie prowadzi swoją działalność poprzez sekcje tematyczne. Najważniejsze z nich to sekcje: międzynarodowa, krajowa, informacyjna i liturgiczno-formacyjna.
Współpracuje z takimi organizacjami jak: Lingua Franca (Anglia), Heinrich Pesch Haus (Niemcy), European Catholic University Students Assosation (Hiszpania), Catholic Students Union (Szkocja).
Cele.
Zgodnie z Art. 8 statutu celem Stowarzyszenia jest kształtowanie, zgodnie z zasadami głoszonymi przez Kościół Katolicki, indywidualnych i społecznych postaw młodzieży akademickiej, dla upowszechnienia jej zaangażowania w życie społeczności akademickiej, narodu i społeczeństwa w szczególności poprzez:
Stowarzyszenie Katolickiej Młodzieży Akademickiej w Krakowie (reaktywowane).
Zostało formalnie reaktywowane w grudniu 1988 roku i jest jedną z najdłużej działających organizacji na Uniwersytecie Jagiellońskim. Oprócz UJ, stowarzyszenie ma przedstawicielstwa na Akademii Górniczo-Hutniczej, Akademii Pedagogicznej, Krakowskiej Szkole Wyższej oraz Wyższej Szkole Zarządzania i Bankowości w Krakowie. Zrzesza studentów oraz absolwentów tych uczelni.
Cele statutowe Stowarzyszenia realizowane są poprzez udział w życiu publicznym w oparciu o chrześcijański system wartości, kształtowanie światopoglądów i opinii młodych ludzi w duchu katolicyzmu, demokracji i tolerancji oraz organizację różnego rodzaju konferencji, seminariów, dyskusji, spotkań.
Cele.
Celem Stowarzyszenia jest działalność na rzecz kształtowania postaw młodzieży katolickiej w dobie postępującej globalizacji i informatyzacji społeczeństwa oraz rozwoju kapitalizmu i społeczeństwa konsumpcyjnego, realizowana poprzez:
Stowarzyszenie współpracuje między innymi z Samorządem Studentów UJ, Unią Studentów AP, Młodymi Konserwatystami.
Działalność Stowarzyszenia jest adresowana do studentów i licealistów, którzy prędzej czy później zetkną się bądź to z rynkiem pracy, bądź też będą chcieli nabyć umiejętności i kontakty, których nie zdobędą w szkole lub na uczelni.

</doc>
<doc id="164935" url="https://pl.wikipedia.org/wiki?curid=164935" title="SKMA">
SKMA



</doc>
<doc id="164936" url="https://pl.wikipedia.org/wiki?curid=164936" title="Czermin (gmina w województwie podkarpackim)">
Czermin (gmina w województwie podkarpackim)

Czermin – gmina wiejska w powiecie mieleckim, w województwie podkarpackim usytuowana na zachód od miasta Mielca, na prawym brzegu Wisły. Gmina zajmuje obszar 80,32 km² i liczy 6998 mieszkańców.
Według danych z 31 grudnia 2017 roku gminę zamieszkiwało 7 032 osób.
Historia.
Pierwsze informacje o Czerminie na podstawie wykopalisk pochodzą z XII wieku. Opracowania historyczne wskazują, że już w 1190 r. istniała osada Wisłoka, która w 1211 r. stanowiąc własność klasztoru Premonstrantek z Buska występuje w dokumentach jako wieś Cirmino (Czermin). W 1238 r. kanonik krakowski Michał z rodu Pacnowskich ufundował tej miejscowości kościół parafialny pod wezw. Św. Klemensa. Przy kościele od 1595 r. funkcjonowała szkoła, a od 1721 r. szpital. W czasie potopu szwedzkiego w okolicach Czermina wojska polskie i szwedzkie toczyły bitwy, z których do dnia dzisiejszego zachowały się pozostałości fortyfikacji ziemnych tzw. kopce szwedzkie. Po I rozbiorze Czermin jako dobra królewskie przyłączono do Austrii i uznano za własność Habsburgów. W 1776 r. do Czermina przybyli koloniści niemieccy obejmując jego część, którą nazwano Hohenbach. W 1853 r. czermińskie tereny włączono do powiatu mieleckiego. Po reformie administracji w latach 1932–1935 Czermin został siedzibą gminy zbiorowej. W okresie okupacji hitlerowskiej ludność Czermina była masowo wysiedlana, a ziemię przejmowali koloniści. Przed wyzwoleniem koloniści niemieccy opuścili Czermin.
Gospodarka.
Czermin jest gminą typowo rolniczą. Przeciętne gospodarstwo ma powierzchnię 3,8 ha i jest wielokierunkowe. Na terenie gminy występują złoża pospółek i piasków wykorzystywanych w budownictwie, mady o składzie glin do produkcji cegieł.
Sołectwa.
Breń Osuchowski, Czermin, Dąbrówka Osuchowska, Łysaków, Otałęż, Szafranów, Trzciana, Wola Otałęska, Ziempniów
Miejscowość podstawowa bez statusu sołectwa: Wychylówka.
Sąsiednie gminy.
Borowa, Łubnice, Mielec, Szczucin, Wadowice Górne

</doc>
<doc id="164940" url="https://pl.wikipedia.org/wiki?curid=164940" title="Gdańsk Południe">
Gdańsk Południe

Gdańsk Południe – część Gdańska położona na południowym zachodzie miasta. Obszar ten do 2011 stanowił dzielnicę Chełm i Gdańsk Południe. Od 2018 r. jest podzielony na cztery jednostki pomocnicze Chełm, Jasień, Orunię Górną-Gdańsk Południe i Ujeścisko-Łostowice.
Obszar ma wielkość 30,34 km2 i zamieszkuje go 71 658 osób. 
Położenie.
Obszar Południa graniczy od północy z Matarnią, Brętowem, Pieckami-Migowem, Siedlcami, Wzgórzem Mickiewicza oraz Śródmieściem. Od wschodu do Południa przylega osiedle Orunia-Św. Wojciech-Lipce, od zachodu Kokoszki a od południa gminy Kolbudy i Pruszcz Gdański.
Położenie geograficzne.
Obszar ten jest położony w części Gdańska leżącej na Pojezierzu Kaszubskim. Głównym ciekiem wodnym jest Potok Oruński, w zachodniej części obszaru położone jest Jezioro Jasień. Występuje tu duże zróżnicowanie terenu, od 10-12 m n.p.m. do 125 m n.p.m.
Struktura.
Gdańskie Południe w 2011 roku zostało podzielone na dwa samodzielne osiedla administracyjne: Jasień i Ujeścisko-Łostowice oraz na jedną dzielnicę Chełm w skład której oprócz Chełmu wchodziły Orunia Górna i Maćkowy; w 2018 r. wydzielono Orunię Górna-Gdańsk Południe jako 35. jednostkę pomocniczą gminy miejskiej Gdańsk. Dane w poniższej tabeli odnoszą się do dzielnicy Chełm jako tzw. dużej (sprzed tej zmiany).
Mieszkańcy gdańskiego Południa stanowią 15,6% populacji miasta. Zajmuje ono 11,5% powierzchni terenu Gdańska a gęstość zaludnienia wynosi 137% poziomu gęstości zaludnienia całego miasta.
Geneza.
Pierwszy fragment dzisiejszego Południa został włączony w granice miasta w 1814 roku, była to północna część obecnego osiedla Chełm. Podczas następnej zmiany granic w 1933 roku w tereny Gdańska włączono obszar Starej Wsi - dzisiejszą południową i zachodnią część osiedla mieszkaniowego Chełm.
W 1973 roku miały miejsce największe zmiany granic Gdańska, do miasta włączono całość dawnej gminy Łostowice a wraz z nią Ujeścisko, Łostowice, Zakoniczyn, Jasień i Maćkowy oraz tereny obecnej Oruni Górnej.
Charakterystyka.
Obszar Gdańska Południe posiada największą dynamikę wzrostu ludności w mieście. Średnia wieku populacji jest tu niższa od reszty miasta o 5 punktów procentowych. W strukturze wykształcenia występuje większa liczba osób z wykształceniem wyższym niż w pozostałych częściach miasta. Udział osób aktywnych zawodowo jest również większy niż w pozostałych częściach Gdańska.
Południe ma charakter wyraźnie mieszkaniowy, występują tu również obiekty usługowe. Na tym obszarze występują dwa obiekty o znaczeniu ogólnomiejskim; Cmentarz Łostowicki – największa nekropolia miasta oraz składowisko odpadów Szadółki.
Transport.
Przez obszar Gdańska Południe przebiega obwodnica Trójmiasta będąca częścią drogi ekspresowej S6, południowa obwodnica Gdańska należąca do drogi ekspresowej S7 oraz Trasa W-Z w ciągu drogi krajowej nr 7. Ponadto przez Południe przebiegają drogi wojewódzkie nr 221 i 222. 
Rejon jest skomunikowany przy pomocy autobusów miejskich oraz linii tramwajowych. W 2007 r. otwarto linię tramwajową z Śródmieścia do Chełmu a w 2012 z Chełmu na Orunię Górną i Łostowice.
W roku 2015 otwarto stację Pomorskiej Kolei Metropolitalnej Gdańsk Jasień w pobliżu Wróbla Stawu.

</doc>
<doc id="164943" url="https://pl.wikipedia.org/wiki?curid=164943" title="Arabic Emirati Tahiat Alalam">
Arabic Emirati Tahiat Alalam



</doc>
<doc id="164945" url="https://pl.wikipedia.org/wiki?curid=164945" title="Witalij Korotkow">
Witalij Korotkow

Witalij Korotkow (ur. 20 grudnia 1927), pułkownik, oficer radzieckiego wywiadu, m.in. zastępca szefa radzieckiego wywiadu zagranicznego (I Zarządu Głównego KGB) Władimira Kriuczkowa w latach 80.
Życiorys.
Pracę w wywiadzie zagranicznym rozpoczął w 1951 roku, pracował kolejno w Ministerstwie Bezpieczeństwa Państwowego, ("I Zarząd Główny MGB"), i Ministerstwie Spraw Wewnętrznych ("I Zarząd Główny MSW"). 
W latach 1951-1961 był oficerem prowadzącym radzieckiego szpiega Heinza Felfe.
W 1954 roku, po wydzieleniu z Ministerstwa Spraw Wewnętrznych policji politycznej, organów bezpieczeństwa i wywiadu zagranicznego byłego MGB, powstał Komitet Bezpieczeństwa Państwowego przy radzie ministrów ZSRR. Zadanie wywiadu zagranicznego przejął jeden z Zarządów Głównych KGB, tj. I Zarząd Główny KGB. Od lutego 1955 do 1961 roku Korotkow był oficerem przedstawicielstwa KGB w Niemczech Wschodnich - NRD. Po powrocie do Związku Radzieckiego w 1961 roku pracował jako oficer w centrali I Zarządu Głównego KGB, na przedmieściach Moskwy. W latach 80. został zastępcą ówczesnego szefa I Zarządu Głównego KGB - Władimira Kriuczkowa. Na emeryturze od 1990 roku.

</doc>
<doc id="164946" url="https://pl.wikipedia.org/wiki?curid=164946" title="Witalij Nikolski">
Witalij Nikolski

Witalij Nikolski (, ur. 18 maja 1910 we wsi Jasieniewo, ujezd Odojewsk, zm. 2002 w Moskwie) – Rosjanin, generał major, oficer radzieckiego wywiadu wojskowego Głównego Zarządu Wywiadowczego (), m.in. rezydent GRU w Sztokholmie w latach 60.
Urodził się w rodzinie wiejskiego urzędnika. W armii od 1932, członek KPZR od 1937. W latach 1932-1937 ukończył fakultet inżynieryjny Wojskowej Akademii Chemicznej im. K. Woroszyłowa. W latach 1937-1938 był zastępcą szefa służby chemicznej 43 Dywizji Strzeleckiej. 
W marcu 1938 przeszedł do Zarządu Wywiadu Sztabu Generalnego, do maja 1938 pozostawał do dyspozycji, następnie do listopada 1938 przechodził przeszkolenie w Centralnej Szkole Przygotowania Dowódców Personelu () przy Zarządzie Wywiadu Robotniczo-Chłopskiej Armii Czerwonej. Od maja 1939 do grudnia 1940 był starszym zastępcą szefa 6 Oddziału 3 Wydziału (wojskowo-technicznego), od grudnia 1940 do listopada 1941 szefa 1 Oddziału 4 Wydziału (wywiad okręgów wojskowych) i zastępcą szefa 1 Oddziału 2 Wydziału Zarządu Wywiadu Sztabu Generalnego Robotniczo-Chłopskiej Armii Czerwonej. 
Uczestniczył w działaniach podczas II wojny światowej; był starszym zastępcą szefa Wydziału, szef 3 Oddziału Wydziału Rejestracyjnego sztabu 10 Armii Frontu Zachodniego od listopada 1941 do kwietnia 1942, szef punktu operacyjnego Wydziału, starszy zastępca szefa 2 Oddziału (agenturalnego) Wydziału Rejestracyjnego sztabu Frontu Zachodniego od kwietnia do sierpnia 1942, szef 2 Oddziału (agenturalnego) Wydziału Rejestracyjnego sztabu Frontu Południowowschodniego i Stalingradzkiego od sierpnia do grudnia 1942, zastępca szefa 4 Wydziału II Zarządu Głównego Zarządu Wywiadowczego Armii Czerwonej od grudnia 1942 do kwietnia 1943, szef kierunku zachodniego, zastępca szefa 2 Wydziału (agenturalnego) Zarządu Wywiadu Sztabu Generalnego Armii Czerwonej od kwietnia 1943 do maja 1945. 
W 1944 roku kierował przygotowaniem polskich ochotników oddanych do dyspozycji Zarządu Wywiadu Sztabu Generalnego Armii Czerwonej. Szkolenie było prowadzone w bazie w Sosnowym Borze koło Moskwy. W połowie tego roku przygotowane grupy przerzucono do Polski. 
W latach 1945-1947 pełnił służbę w Głównym Zarządzie Wywiadowczym Sztabu Generalnego Sił Zbrojnych ZSRR. заместитель начальника РУ штаба Центральной группы войск в Австрии (1947-1955). Następnie w stopniu pułkownika został przeniesiony do Austrii, gdzie w 1947 został zastępcą szefa Zarządu Wywiadu sztabu Centralnej Grupy Wojsk Radzieckich. Nadzorował tam szereg udanych werbunków, między innymi był pracownik Państwowego Archiwum Austrii Hans Nilke, kurier dyplomatyczny MSZ Austrii Franz Kraft, podoficer ochrony Wysokiego Komisarza Francji w Austrii i innych. Były też i niepowodzenia, najpoważniejszym - zdrada pracownika rezydentury P. Popowa, który pracował w Wiedniu do 1954.
W 1955 Nikolski powrócił do Związku Radzieckiego, gdzie do 1956 pracował w centrali GRU. W 1956 został przeniesiony do Niemieckiej Republiki Demokratycznej, gdzie został zastępcą szefa Zarządu Wywiadu sztabu Grupy Wojsk Radzieckich w NRD. W 1958 został szefem kierunku Zarządu Wywiadu Operacyjnego GRU. 
W październiku 1960 został rezydentem GRU w Sztokholmie i jednocześnie attaché wojskowym. Był oficerem prowadzącym „Wikinga” - Stiga Wenerstrema, opuścił placówkę po jego aresztowaniu. 10 maja 1961 mianowany generałem majorem.
Po powrocie ze Szwecji w czerwcu 1963, został szefem fakultetu Wojskowej Akademii Dyplomatycznej w Moskwie, a w 1968 redaktorem kontrolnym w wydawnictwie Ministerstwa Obrony ZSRR Wojenizdat. W maju 1990 przeszedł na emeryturę.
Nagrody i odznaczenia.
medale.

</doc>
<doc id="164947" url="https://pl.wikipedia.org/wiki?curid=164947" title="Jewgienij Pitowranow">
Jewgienij Pitowranow

Jewgienij Pitowranow (ros. Евге́ний Петро́вич Питовра́нов, ur. 20 marca 1915, zm. 2 grudnia 1999) – generał porucznik, długoletni funkcjonariusz radzieckiego wywiadu i kontrwywiadu, w latach 1950–1951, zastępca ówczesnego ministra Bezpieczeństwa Państwowego, Wiktora Abakumowa, oraz szef Pierwszego Zarządu Głównego Ministerstwa Bezpieczeństwa Państwowego – wywiadu zagranicznego 1952–1953.
Życiorys.
Od 1938 pracował na różnych stanowiskach, kolejno w organach Ludowego Komisariatu Spraw Wewnętrznych, Ludowego Komisariatu Bezpieczeństwa Państwowego oraz Ministerstwa Bezpieczeństwa Państwowego Związku Radzieckiego. Pierwsze wyższe stanowisko objął 15 czerwca 1946, został wówczas zastępcą szefa "II Zarządu Głównego" Ministerstwa Bezpieczeństwa Państwowego – MGB ds. kontrwywiadu. 31 grudnia 1950 został zastępcą Wiktora Abakumowa, ówczesnego ministra Bezpieczeństwa Państwowego. W tym samym czasie został także członkiem kolegium MGB. 27 października 1951 został aresztowany, a 7 grudnia został aresztowany także jego szef, minister Abakumow.
Zwolniony z aresztu w listopadzie 1952, w listopadzie 1951 został członkiem Komisji Komitetu Centralnego Komunistycznej Partii Związku Radzieckiego (KC KPZR) ds. organizacji "Głównego Zarządu Wywiadu" Ministerstwa Bezpieczeństwa Państwowego. Następnie 5 stycznia 1953 stanął na czele "I Zarządu Głównego" MGB ds. wywiadu. 17 marca 1953 mianowany zastępcą szefa II Zarządu Głównego Ministerstwa Spraw Wewnętrznych ds. kontrwywiadu. 16 lipca (lub kwietnia) 1953 został przedstawicielem Ministerstwa Spraw Wewnętrznych w Niemieckiej Republice Demokratycznej, a od 10 maja 1954, zastępcą wysokiego komisarza Związku Radzieckiego w Niemczech (1954-1955). Od grudnia 1955 starszy doradca KGB przy Ministerstwie Bezpieczeństwa Państwowego NRD (MfS – Stasi). Następnie jednocześnie od 15 marca 1957 do 16 września 1959 członek Kolegium KGB. Od marca 1960 przedstawiciel KGB w Chinach, od lutego 1961 do dyspozycji Zarządu Kadr KGB. 27 lutego 1962 został komendantem Wyższej Szkoły KGB im. Feliksa Dzierżyńskiego. 1 lutego 1966 został przeniesiony do rezerwy. 
Następnie został zatrudniony w Izbie Handlowo-Przemysłowej ZSRR (Торгово-промышленная палата СССР) (1966-1988), w której pełniąc szereg funkcji – zastępcy przewodniczącego (1966-1971), I z-cy przew. (1971-1983) i przew. (1983-1987), przeistoczył ją w głęboko zakonspirowaną strukturą wywiadowczą alternatywną do istniejących ówcześnie radzieckich agencji wywiadowczych. Istnieje jednak potwierdzona wersja, że Pitowranow KGB nigdy nie zostawił, a jego przejście do IP-H ZSRR było przykrywką dla stworzenia nowej siatki agentów.
Od 1 stycznia 1988 na emeryturze na której pełnił funkcje – gł. doradcy przew. IH-P ZSRR (1988–1991) oraz konsultanta włosko-rosyjskiej izby handlowej w Moskwie (Итало-Российская Торговая Палата, "Camera di commercio Italo-Russa").
Zmarł w 1999 w wieku 84 lat. Pochowany na Cmentarzu Trojekurowskim w Moskwie.

</doc>
<doc id="164948" url="https://pl.wikipedia.org/wiki?curid=164948" title="Aleksandr Fieklisow">
Aleksandr Fieklisow

Aleksandr Siemionowicz Fieklisow (przykrycie "Aleksandr Fomin", ur. 9 marca 1914 w Moskwie, zm. 26 października 2007 tamże) – pułkownik, funkcjonariusz i agent wywiadu radzieckiego, dyplomata m.in. rezydent Pierwszego Zarządu Głównego Komitetu Bezpieczeństwa Państwowego w Ambasadzie ZSRR w Waszyngtonie od 1960 do 1964. Bohater Federacji Rosyjskiej (1996)
Życiorys.
Służbę w wywiadzie rozpoczął w czerwcu 1939. Od lutego 1941 był rezydentem wywiadu INO Ludowego Komisariatu Spraw Wewnętrznych / INU NKGB w Konsulacie Generalnym ZSRR w Nowym Jorku. Podawane są dane, również powołujące się na jego oświadczenia z 1996, że w tym czasie zwerbował Juliusa Rosenberga.
Po powrocie do ZSRR w październiku 1946 pracował w centrali Pierwszego Zarządu Głównego Ministerstwa Bezpieczeństwa Państwowego. W sierpniu 1947 został zastępcą rezydenta Komitetu Informacji w ambasadzie ZSRR w Londynie. Po powrocie do Związku Radzieckiego w 1950 objął stanowisko zastępcy szefa II Departamentu (wywiad przeciwko Wielkiej Brytanii) Pierwszego Zarządu Komitetu Informacji. W połowie 1950 został szefem II Departamentu I Zarządu KI. Następnie w listopadzie 1951, po likwidacji Komitetu Informacji i przejęciu wywiadu zagranicznego ponownie przez Ministerstwo Bezpieczeństwa Państwowego ZSRR, stanął na czele Wydziału ds. Wielkiej Brytanii I Zarządu Głównego MGB. We wrześniu 1952 roku przyjechał do Warszawy, aby przejąć od polskiego kontrwywiadu bardzo ważnego szpiega Harry’ego Houghtona, który był wówczas prowadzony przez Wydział II Departamentu I MBP pod ps. „Miron”. Ponieważ Houghton wracał do Wielkiej Brytanii, miał go przejąć polski wywiad zagraniczny (Departament VII MBP). Podjęto decyzję o jego przejęciu przez wywiad radziecki (lecz pod polską flagą), oficerem prowadzącym został Fieklisow, Harry Houghton otrzymał nowy pseudonim „Szach”.
Po likwidacji MGB (1953) i przejęciu jego obowiązków przez Ministerstwo Spraw Wewnętrznych, 25 czerwca został tam skierowany na stanowisko zastępcy głównego doradcy MWD ds. wywiadu w Czechosłowacji. Rok po utworzeniu Komitetu Bezpieczeństwa Państwowego w 1954, w grudniu 1955, został szefem I Wydziału (wywiad przeciwko USA) Pierwszego Zarządu Głównego KGB.
W sierpniu 1960 został wysłany do pełnienia służby jako rezydent Pierwszego Zarządu Głównego Komitetu Bezpieczeństwa Państwowego w składzie misji dyplomatycznej w Waszyngtonie, przebywał tam do 1964.
Po powrocie do kraju pracował w Pierwszym Zarządzie Głównym jako wyższy oficer centrali. W 1968 roku został zastępcą komendanta Szkoły nr 101 Pierwszego Zarządu Głównego Komitetu Bezpieczeństwa Państwowego. Od 1974 w rezerwie KGB i od 1986 na emeryturze.
Odznaczenia.
I inne.

</doc>
<doc id="164949" url="https://pl.wikipedia.org/wiki?curid=164949" title="Tadeusz Diatłowicki">
Tadeusz Diatłowicki

Tadeusz Diatłowicki (ur. 15 lutego 1912 w Łucku, zm. 1958), znany też jako Dawid Diatłowicki – podpułkownik, oficer polskiego kontrwywiadu w Ministerstwie Bezpieczeństwa Publicznego, Komitecie ds Bezpieczeństwa Publicznego oraz Ministerstwie Spraw Wewnętrznych.
Od 11 września 1946 starszy referent "Wydziału II" Departamentu I MBP, następnie od 1 stycznia 1949 kierownik "Sekcji 2" Wydziału II Departamentu I MBP. Od 1 lipca 1951 naczelnik Wydziału VII Departamentu I MBP, w tym czasie był z ramienia kontrwywiadu MBP łącznikiem, następnie oficerem prowadzącym Harry’ego Houghtona ps. Miron, którego przejął I Zarząd Główny Ministerstwa Bezpieczeństwa Państwowego ZSRR i nadał mu ps. "Szach" i od 1 czerwca 1953 naczelnik "Wydziału VIII" Departamentu I MBP. Rok po likwidacji Ministerstwa Bezpieczeństwa (1954) i zastąpieniu go Komitetem ds. Bezpieczeństwa Publicznego, Diatłowicki został naczelnikiem "Wydziału IX" Departamentu II Komitetu ds. Bezpieczeństwa Publicznego.
Po likwidacji KdsBP w 1956 roku, został przeniesiony do utworzonego dwa lata wcześniej Ministerstwa Spraw Wewnętrznych, gdzie 28 listopada 1956 roku objął stanowisko starszego referenta "Wydziału X" Departamentu II Ministerstwa Spraw Wewnętrznych.
W 1957 roku oddelegowany do Międzynarodowej Komisji Nadzoru i Kontroli w Wietnamie. 28 lutego 1958 roku został zwolniony z MSW.
Pochowany na Cmentarzu Wojskowym na Powązkach (kwatera 28BII-1-13).

</doc>
<doc id="164950" url="https://pl.wikipedia.org/wiki?curid=164950" title="Ryba maślana">
Ryba maślana

Ryby maślane, ryby masłowe (ang. "butterfish") – zwyczajowe nazwy kilku gatunków ryb o ciele zwykle wydłużonym i bocznie spłaszczonym charakteryzujących się dużą zawartością oleju. Cenione ze względu na smaczne mięso.
Przykładowe gatunki ryb spotykanych w handlu pod nazwą ryby maślanej:
Niektóre gatunki zawierają woski nietrawione przez człowieka, które mogą powodować zaburzenia pokarmowe, a u osób szczególnie wrażliwych nawet zatrucia pokarmowe, m.in.:
Zatrucia mogą objawiać się biegunką, zawrotami głowy, nudnościami i zmianami skórnymi (wysypka). Osobom, które po raz pierwszy konsumują ryby z tej grupy zaleca się spożycie małej ilości celem sprawdzenia wrażliwości organizmu na woski zawarte w mięsie ryby. Pierwsze objawy ewentualnego zatrucia występują zwykle po 2–3 godzinach od spożycia i ustępują po upływie doby.
Przepisy określające zasady wprowadzania do obrotu ryb zawierających substancje wywierające szkodliwy wpływ na przewód pokarmowy znajdują się w rozporządzeniu (WE) 853/2004 Parlamentu Europejskiego i Rady z dnia 29 kwietnia 2004 r. w sprawie higieny środków spożywczych (Dz. Urz. UE Polskie Wydanie Specjalne rozdz. 3 t. 45 str. 15 z późniejszymi zmianami).

</doc>
<doc id="164951" url="https://pl.wikipedia.org/wiki?curid=164951" title="Heterogonia">
Heterogonia

Heterogonia – cykl życiowy zwierząt, w którym występuje przemiana pokoleń rozmnażających się płciowo, ale w różny sposób: rozdzielnopłciowo, hermafrodytycznie lub partenogenetycznie. Występuje u niektórych skorupiaków (Crustacea) i owadów (Insecta).

</doc>
<doc id="164952" url="https://pl.wikipedia.org/wiki?curid=164952" title="Iboga narkotyczna">
Iboga narkotyczna

Iboga narkotyczna ("Tabernanthe iboga" Baill.) – gatunek krzewu należący do rodziny toinowatych ("Apocynaceae"). Rośnie w tropikalnych rejonach środkowej i zachodniej Afryki. Skórka korzenia zawiera alkaloidy, głównie ibogainę. Stosowany jest on do zwalczania uczucia głodu i zmęczenia oraz jako afrodyzjak. W większych dawkach powoduje halucynacje i wykorzystywany jest (zwłaszcza przez szamanów) do nawiązywania kontaktu ze zmarłymi.
Legalność.
Na mocy ustawy z dnia 20 marca 2009 r. o zmianie ustawy o przeciwdziałaniu narkomanii posiadanie roślin żywych, suszu, nasion, wyciągów oraz ekstraktów z "Tabernanthe iboga" jest na terenie Polski nielegalne.

</doc>
<doc id="164953" url="https://pl.wikipedia.org/wiki?curid=164953" title="Golec piaskowy">
Golec piaskowy

Golec piaskowy, dawniej: golec ("Heterocephalus glaber") – gatunek gryzonia z rodziny Heterocephalidae, żyjący na pustynnych obszarach Afryki Wschodniej (centralna Somalia, centralna i wschodnia Etiopia, centralna i wschodnia Kenia i Dżibuti). Gryzoń ten buduje rozległe podziemne kolonie, prawie nigdy nie wychodzi na powierzchnię. Żywi się korzeniami i bulwami roślin. Prawie zupełnie pozbawiony owłosienia i ślepy. Stada złożone z 20 do 300 osobników żyją razem w systemie podziemnych korytarzy. Golce piaskowe mają potężne siekacze, służące m.in. do kopania w ziemi. 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1842 roku niemiecki zoolog Eduard Rüppell. Jako miejsce typowe odłowu holotypu Rüppell wskazał Shoa w Etiopii. Jest to jedyny współcześnie żyjący przedstawiciel rodziny golców (Heterocephalidae) i rodzaju golec ("Heterocephalus"). 
Genetyka, morfologia i chromosomy "H. glaber" różnią się pod względem geograficznym; populacje etiopska i kenijska różnią się sekwencjami cytochromu b, osiągając poziom często spotykany u odrębnych gatunków. Nie udało się przeprowadzić całościowej rewizji taksonomicznej gatunku, ponieważ konflikty polityczne w dużej części jego zasięgu występowania ograniczają możliwość pobrania dodatkowych próbek.
Budowa ciała.
Długość ciała (bez ogona) 70–110 mm, długość ogona 30–50 mm; masa ciała 15–70 g (przeważnie 30–35 g). Ciało golców piaskowych jest cylindrycznego kształtu ze stożkowatą, tępo zakończoną głową. Poruszają się na krótkich i wiotkich nogach. Mają małe oczy, które osłaniane są przez grube powieki z drobnymi rzęsami. Są bardzo niewyraźnie zaznaczone nie tylko ze względu na swój rozmiar, ale również pokaźne mięśnie szczęk zajmujące dużą część czaszki przeznaczoną dla oczu. 
Skóra jest cienka i pomarszczona, koloru brązowo-różowego. Młode mają ciemniejszą stronę grzbietową od brzusznej – różnica ta zanika powyżej 7 roku życia.
W skórze osobników tego gatunku brakuje kluczowego dla przewodzenia bólu neuroprzekaźnika (mianowicie substancji P). W związku z tym nie odczuwają one bólu (zadraśnięć, otarć). Jeżeli jednak wstrzyknąć im brakujący neurotransmiter, odczuwają ból identycznie jak inne ssaki.
Mają też zdeformowane i mało skuteczne nasienie (tylko 7% ruchliwych plemników), dlatego samce rzadko walczą o dostęp do samicy w rui.
Struktura społeczna.
Niezwykłą cechą tego gatunku jest struktura eusocjalna jego kolonii, przypominająca kolonie pszczół, z podziałem na kasty – królowe i dominujące samce oraz powstrzymujące się od rozmnażania robotnice i robotników obojga płci. Tylko jedna samica (królowa) oraz jeden do trzech samców rozmnażają się w stadzie. Królowa jest niezwykle wrogo nastawiona do innych samic zachowujących się niezgodnie ze swoją kastą – produkujących hormony powodujące przemianę w królową. Po śmierci królowej jedna z samic przejmuje jej rolę, zwykle po zaciekłej walce z konkurentkami. Sporadycznie kolonia produkuje wędrowną kastę płciową, charakteryzującą się wyjątkowo silnym otłuszczeniem, której zadaniem jest migracja do innej kolonii w celu wymiany genów.
Długowieczność.
Golce piaskowe są najdłużej żyjącymi znanymi gryzoniami, o długości życia dochodzącej do 28 lat. Przyczyny tej długowieczności nie są dokładnie znane i stanowią obiekt badań naukowych. W ramach tych badań w 2011 roku zsekwencjonowano genom golca. Wśród obecnie znanych przystosowań umożliwiających golcom długie życie wymienia się:
Kiedyś wierzono, że golce są całkowicie odporne na raka, ale w roku 2016 wykryto nowotwory u dwóch osobników.
Adaptacje do hipoksji.
Golce piaskowe wykazują daleko idące przystosowanie do hipoksji. Wynika to z ich trybu życia – golce zamieszkują zamknięte podziemne nory charakteryzujące się słabą cyrkulacją powietrza. W tych warunkach łatwo o znaczne obniżenie poziomu tlenu oraz podwyższenie poziomu CO2. Ewolucja w takim środowisku wyposażyła golce w szereg adaptacji umożliwiających uniknięcie negatywnych skutków hipoksji.
Hemoglobina golców piaskowych ma większe powinowactwo do tlenu niż hemoglobina występująca u innych ssaków. Ich nerwy obwodowe są niewrażliwe na acydemię, spowodowaną przebywaniem w środowisku bogatym w CO2. Mózg golców charakteryzuje się występowaniem wyższego niż u innych ssaków poziomu podjednostek GluN2D receptorów NMDA. Związek GluN2D z podwyższoną tolerancją hipoksji w mózgu został udowodniony u noworodków mysich i szczurzych, u których występuje naturalna odporność na niskie stężenie tlenu. Kanały zawierające tę podjednostkę wykazują zmniejszoną przepuszczalność w warunkach hipoksji. Ponieważ wysoki poziom GluN2D normalnie występuje jedynie u noworodków i z biegiem czasu jest zastępowany przez inne typy podjednostek, postuluje się, że u golców występuje specyficzne zahamowanie rozwoju mózgu. Również tempo metabolizmu golców piaskowych jest o około jedną trzecią mniejsze niż u innych gryzoni. Komórki golców w porównaniu z komórkami innych gryzoni są znacznie mniej wrażliwe na bodźce proapoptotyczne, na przykład na reaktywne formy tlenu. RFT są produkowane przez mitochondria w odpowiedzi na hipoksję.

</doc>
<doc id="164958" url="https://pl.wikipedia.org/wiki?curid=164958" title="Nowogród Bobrzański">
Nowogród Bobrzański

Nowogród Bobrzański – miasto w województwie lubuskim, w powiecie zielonogórskim, położone u ujścia Brzeźniczanki do Bobru. Siedziba gminy miejsko-wiejskiej Nowogród Bobrzański. W latach 1975–1998 miasto administracyjnie należało do woj. zielonogórskiego.
Według danych GUS z 31 grudnia 2019 r. Nowogród Bobrzański liczył 5134 mieszkańców.
Położenie.
Pod względem historycznym miasto leży na pograniczu Śląska i Łużyc, jego wschodnia dzielnica Nowogród Bobrzański należy do Dolnego Śląska, w ramach którego od 1238 miała prawa miejskie i stanowiła samodzielne miasto, zaś jego zachodnia część Krzystkowice położona jest na Dolnych Łużycach, gdzie także była odrębną miejscowością, zaś w 1659 uzyskała prawa miejskie.
Historia.
1 stycznia 1988 z obszaru dwóch, zdegradowanych w 1945 roku miast: większej terytorialnie, lewobrzeżnej wsi Krzystkowice (823 ha) i mniejszego, prawobrzeżnego Nowogrodu Bobrzańskiego (653 ha) zostało utworzone miasto Nowogród Bobrzański. W ten sposób ani Krzystkowice nie zostały włączone do Nowogrodu, ani tylko sam Nowogród nie odzyskał praw miejskich, mimo że nowe miasto przejęło nazwę tylko prawobrzeżnego osiedla. Miasto stało się tzw. zlepieńcem dwóch odrębnych organizmów miejskich.
Po połączeniu obu miejscowości w jedno miasto, stanowi ono przestrzennie niespójną całość (znaczna odległość między osiedlami bez fizycznej styczności). Ponadto obecny organizm miejski przecina historycznie utrwaloną granicę Śląska i Łużyc.
Zabytki.
Do wojewódzkiego rejestru zabytków wpisane są:
inne zabytki:
Komunikacja.
W Nowogrodzie Bobrzańskim znajdują się dwie stacje kolejowe: Nowogród Bobrzański i Nowogród Osiedle. Do miasta można dogodnie dojechać autobusem PKS. Miasto leży przy drodze krajowej nr 27 z Zielonej Góry do Żar. Jest węzłem komunikacyjnym pomiędzy Zieloną Górą a Żaganiem, Żarami i Lubskiem. Przez Nowogród prowadzi również trasa z Żagania do Krosna Odrzańskiego.
Około 15 km na północ od miasta znajduje się lądowisko Grabowiec.
Sport.
Z połączenia Błękitnych Krzystkowice i Zielonych Bogaczów w 1978 roku powstał klub piłkarski Gminny Klub Sportowy „Fadom” Nowogród Bobrzański, którego sukcesami są m.in. występy w III poziomie rozgrywek piłkarskich w Polsce w latach 1982–1987. Klub rozgrywa mecze na Stadionie Miejskim przy ul. Fabrycznej w Nowogrodzie Bobrzańskim.

</doc>
<doc id="164959" url="https://pl.wikipedia.org/wiki?curid=164959" title="Risso szary">
Risso szary

Risso szary, delfin Risso, delfin szary ("Grampus griseus") – gatunek ssaka z rodziny delfinowatych (Delphinidae), jedyny przedstawiciel rodzaju "Grampus".
Systematyka.
Taksonomia.
Takson po raz pierwszy opisany naukowo przez G. Cuviera w 1812 roku pod nazwą "Delphinus griseus". Opis ukazał się w czasopiśmie "Annales du Muséum National d'Histoire Naturelle". Jako miejsce typowe autor wskazał „envoyé de Brest” w Finistère we Francji. Jedyny przedstawiciel rodzaju risso ("Grampus") utworzonego przez J. E. Graya w 1828 roku.
Gatunek typowy.
"Delphinus griseus" 
Wygląd fizyczny.
Delfin Risso ma baryłkowaty kształt, z tępo zakończoną głową (bez dzioba). Ubarwienie waha się od niebiesko-szarego, szaro-brązowego do prawie białego, zależnie od wieku i skaleczeń u samców. Blizny spowodowane potyczkami z innymi osobnikami są często dobrze widoczne. Ma siedem lub mniej par zębów z przodu żuchwy. Płetwa grzbietowa jest wysoka i zakrzywiona, z wyraźnym spiczastym zakończeniem, podobnie jak płetwy piersiowe. Ogon jest gruby i zakończony silną płetwą.

</doc>
<doc id="164963" url="https://pl.wikipedia.org/wiki?curid=164963" title="Osa morska">
Osa morska

Osa morska, kostkomeduza śmiercionośna ("Chironex fleckeri") – gatunek parzydełkowca, meduza występująca u północnych wybrzeży Australii oraz w sąsiednich tropikalnych wodach przybrzeżnych Oceanu Indyjskiego i Spokojnego, znajdowana także w południowo-wschodniej Azji. Jedyny przedstawiciel rodzaju "Chironex". Jest uważana za najgroźniejszy gatunek os morskich (Chirodropida).
Charakterystyka.
Ciało osy morskiej ma kształt przypominający pudełko, stąd angielska nazwa "box jellyfish". Przezroczyste ciało ma średnicę 16-24 cm, czasami do 35 cm. Występuje do 60 czułków dochodzących do 3 m długości; cechuje je szarawoniebieska barwa. Na każdym z ramion występują miliony nematocystów. Oczy są obecne w liczbie 24.
Ekologia.
Środowiskiem życia gatunku są płytkie i ciemne słone wody w okolicach Australii; zasiedla także część oceaniczną, w trakcie sztormów spływa na większe głębokości. Jako polip przebywa w płytkich rzekach i na namorzynach. Po przeobrażeniu się w meduzę, spływa do oceanu. Z powodu swych właściwości parzących nie ma znanych naturalnych wrogów poza żółwiem zielonym ("Chelonia mydas").
Zagrożenie dla człowieka.
Poparzenie jest niezwykle bolesne i niebezpieczne dla życia. Toksyna zawiera substancje atakujące jednocześnie skórę, system nerwowy oraz serce, śmierć może nastąpić po kilku minutach. 
Osy morskie są przyczyną największej liczby zgonów ludzi spowodowanych przez meduzy. W latach 1886–1996 w Australii udokumentowano 63 przypadki śmiertelne.
Trwają prace nad antidotum.

</doc>
<doc id="164967" url="https://pl.wikipedia.org/wiki?curid=164967" title="Święto Narodowe Trzeciego Maja">
Święto Narodowe Trzeciego Maja

Święto Narodowe Trzeciego Maja – polskie święto państwowe obchodzone 3 maja ustanowione w 1919 i ponownie w 1990.
Dzień ten jest dniem wolnym od pracy.
Znaczenie daty.
3 maja 1791 w Rzeczypospolitej Obojga Narodów uchwalono jedną z pierwszych na świecie konstytucji. Wyprzedziła ona m.in. konstytucję francuską. Konstytucja została uchwalona przez Sejm Czteroletni, który został zwołany w październiku 1788.
Ustanowienie święta.
Uchwalenie Konstytucji 3 maja zostało uznane za święto już 5 maja 1791.
Począwszy od 2007 roku 3 maja jest również świętem narodowym Litwy.
Dzieje obchodów.
Podczas obchodów pierwszej rocznicy uchwalenia Konstytucji 3 maja 1792 wokół Warszawy skoncentrowano wiele jednostek wojskowych, których zabrakło w krytycznym momencie rosyjskiego ataku w 1792 r.
W okresie zaborów Polski obchodzenie rocznic Konstytucji 3 maja było zakazane przez wszystkich zaborców. Polacy, którzy odważyli się obchodzić publicznie to święto, byli karani. Na przykład za złożenie bukietu fiołków w rocznicę Konstytucji 3 maja w 1892 tajna policja rosyjska aresztowała w Warszawie nauczyciela Stanisława Mieczyńskiego, po czym wysłano go za ten czyn na trzyletnią zsyłkę do Odessy.
Obchody rocznicy Konstytucji 3 maja były organizowane także w skupiskach Polonii, m.in. w Chicago.
Uroczyste obchody rocznicy Konstytucji 3 maja organizowano w latach 1916–1918 w wielu miastach Królestwa Polskiego (najliczniejsze w Warszawie w 1916) po ewakuacji władz rosyjskich i bieżeństwie rosyjskiej ludności cywilnej, przeprowadzonym w 1915.
Po odzyskaniu niepodległości w 1918, rocznica Konstytucji 3 maja została uznana za święto narodowe uchwałą Sejmu Ustawodawczego z 29 kwietnia 1919. Po II wojnie światowej obchodzono je do 1946, kiedy w wielu miastach doszło do krwawych demonstracji studenckich. Od tego czasu władze zabroniły publicznego świętowania, a próby manifestowania były często tłumione przez milicję. Święto to zostało oficjalne zniesione ustawą z 18 stycznia 1951 o dniach wolnych od pracy. Dopiero w roku 1981 ponownie świętowano to historyczne wydarzenie – świadczą o tym gazety codzienne z tego czasu m.in. Trybuna Ludu, Głos Robotniczy, Życie Warszawy.
3 maja 1982 r. z okazji rocznicy Konstytucji odbyły się w kilkunastu miastach w Polsce demonstracje uliczne, które w Warszawie przerodziły się w szczególnie gwałtowne zamieszki i starcia z milicją.
Święto Narodowe Trzeciego Maja przywrócono ustawą z 6 kwietnia 1990 (weszła w życie 28 kwietnia). Tego roku obchody święta 3 maja w Warszawie na pl. Zamkowym w Warszawie odbyły się w obecności prezydenta RP Wojciecha Jaruzelskiego.

</doc>
<doc id="164969" url="https://pl.wikipedia.org/wiki?curid=164969" title="Park Krajobrazowy Sudetów Wałbrzyskich">
Park Krajobrazowy Sudetów Wałbrzyskich

Park Krajobrazowy Sudetów Wałbrzyskich – park krajobrazowy w województwie dolnośląskim leżący na terenie gmin: Czarny Bór, Mieroszów, Głuszyca, m. Wałbrzych, m. Boguszów-Gorce, m. Jedlina-Zdrój.
Park utworzono w 1998 r. Powierzchnia parku wynosi 6493 ha, jego otuliny – 2894 ha.
Położenie geograficzne.
Park położony jest w Sudetach Środkowych, na południe od Wałbrzycha (stąd nazwa, mimo iż nie ma pasma górskiego o nazwie "Sudety Wałbrzyskie"). Obejmuje środkową, najwyższą część Gór Kamiennych – Pasmo Lesistej (851 m n.p.m.), zachodnią część Gór Suchych z Waligórą (936 m n.p.m.) oraz wschodni fragment Gór Wałbrzyskich (masyw Borowej – Borowa (854 m n.p.m.) i Rybnicki Grzbiet. Od południa graniczy z czeskim (parkiem krajobrazowym) CHKO „Broumovsko”. Najwyższy punkt 936 m n.p.m. – Waligóra, a najniższy ok. 400 m n.p.m.
Warunki hydrologiczne.
Obszar Parku należy do zlewni Morza Bałtyckiego. Słabo rozwinięta sieć hydrograficzna. Wody podziemne nie mają dużego znaczenia ze względu na brak warstw wodonośnych. Ważniejsze potoki to: Rybna, Sokołowiec, Złota Woda i Grzędzki Potok. Interesującym zjawiskiem jest kaptaż Rybnej, która w wyniku erozji wstecznej „przechwyciła” górny, źródliskowy odcinek Ścinawki i płynie głęboką przełomową doliną do Bystrzycy.
Ochrona przyrody.
Na terenie parku nie występują rezerwaty przyrody ani użytki ekologiczne, za to istnieje kilkanaście pomników przyrody, głównie chroniących unikatowe formacje skalne:

</doc>
<doc id="164970" url="https://pl.wikipedia.org/wiki?curid=164970" title="Lwowska Galeria Sztuki">
Lwowska Galeria Sztuki

Lwowska Galeria Sztuki im. Borysa Woźnickiego, do 1998 Lwowska Galeria Obrazów () – jedno z największych muzeów we Lwowie, posiadające ok. 50 tys. eksponatów w kilkunastu oddziałach we Lwowie i poza nim. Powstało na bazie przedwojennej miejskiej galerii obrazów oraz włączonych w okresie okupacji radzieckiej Lwowa innych galerii i zbiorów kościelnych i prywatnych, które do wybuchu II wojny światowej znajdowały się w jurysdykcji państwa polskiego.

</doc>
<doc id="164971" url="https://pl.wikipedia.org/wiki?curid=164971" title="Róża Bruskin">
Róża Bruskin



</doc>
<doc id="164972" url="https://pl.wikipedia.org/wiki?curid=164972" title="Bitwa o Obóz">
Bitwa o Obóz



</doc>
<doc id="164975" url="https://pl.wikipedia.org/wiki?curid=164975" title="Spółgłoski zwarto-otwarte">
Spółgłoski zwarto-otwarte



</doc>
<doc id="164983" url="https://pl.wikipedia.org/wiki?curid=164983" title="Miss Francji">
Miss Francji

Miss Francja, fr. Miss France – nazwa konkursu piękności organizowanego we Francji.
Konkurs istnieje od roku 1947. Zwyciężczyniami konkursu w poszczególnych latach były:

</doc>
<doc id="164984" url="https://pl.wikipedia.org/wiki?curid=164984" title="Miss France">
Miss France



</doc>
<doc id="164989" url="https://pl.wikipedia.org/wiki?curid=164989" title="Karabin HK G36">
Karabin HK G36

G36 (oznaczenie fabryczne HK50) – karabinek automatyczny produkowany przez niemieckie przedsiębiorstwo Heckler und Koch Gmbh. Obecnie przepisowa broń żołnierzy armii niemieckiej i hiszpańskiej. W oparciu o konstrukcję G36 w USA był opracowywany karabin XM8.
Historia konstrukcji.
W połowie lat siedemdziesiątych podstawowym uzbrojeniem żołnierzy był karabin G3 (zmodernizowany, produkowany na licencji hiszpański CETME B). Był to karabin 7,62 × 51 mm NATO, jeden z lepszych, ale ciężki i o dużym odrzucie, praktycznie uniemożliwiającym strzelanie seriami.
W tym czasie popularność zaczęły zdobywać karabiny kalibru 5,56 × 45 mm, lżejsze i łatwiejsze do opanowania przy strzelaniu seriami. Konstruktorzy niemieccy opracowali wersję G3 tego kalibru (HK33), ale była ona produkowana wyłącznie na eksport. Na potrzeby Bundeswehry postanowiono opracować nową, rewolucyjną broń – karabin zasilany amunicją bezłuskową. Broń oznaczona symbolem G11 i amunicja do niej zostały opracowane, ale rozliczne problemy techniczne spowodowały, że do końca lat osiemdziesiątych nie udało się rozpocząć produkcji tego karabinu, a w latach dziewięćdziesiątych w zjednoczonych Niemczech zabrakło pieniędzy na wprowadzenie nowej, rewolucyjnej broni do uzbrojenia. Upadek programu karabinu G11 pociągnął za sobą bankructwo firmy Heckler und Koch.
Decyzja o zaniechaniu dalszych prac nad G11 sprawiła, że podstawowym karabinem Bundeswehry nadal był G3. Postanowiono więc choć w ograniczonym zakresie wprowadzić do uzbrojenia karabiny kalibru 5,56 mm. W tym czasie najnowszym karabinem tego kalibru produkowanym przez HK był G41. Karabin dobry, ale bardzo drogi – kosztował 1700$ za sztukę, a więc tyle co trzy karabiny średniej klasy. Zaciskającej pasa niemieckiej armii nie stać było na tak drogą broń. Pojawiła się propozycja zakupu austriackich karabinów Steyr AUG. Jednak opór przed przyjęciem do uzbrojenia zagranicznej broni był na tyle duży, że decyzję ciągle odwlekano.
Brak decyzji został wykorzystany przez firmę HK. Po bankructwie została ona kupiona przez koncern British Aerospace. Nowe kierownictwo firmy przeprowadziło reformę firmy i w 1990 podjęło decyzję o rozpoczęciu prac nad nowym karabinem. Głównym konstruktorem broni, której zostało nadane oznaczenie HK50, był Ernst Mauch. Postawiono przed nim zadanie zbudowania karabinu, który będzie tani w produkcji, a jednocześnie zachowa zalety poprzednich karabinów firmy HK.
Zdecydowano się na odejście od dotychczasowego układu z zamkiem półswobodnym. Nowy karabin działał na zasadzie odprowadzania gazów prochowych przez boczny otwór lufy. W maksymalnym stopniu starano się stosować tworzywa sztuczne, dzięki czemu zmniejszyła się masa, a jednocześnie wzrosła odporność karabinu na korozję. W porównaniu do starszych karabinów HK, zdecydowanie spadła cena. Karabin bez celowników kosztował 800$, co w porównaniu do 1700$ za G41 było zdecydowanym postępem. Jednak cenę karabinów dla Bundeswehry podnosi do 1200$ wyposażanie każdego egzemplarza w celownik optyczny i kolimatorowy (eksportowa wersja z celownikiem optycznym jest oferowana za 890 $).
W 1996 roku HK50 został przyjęty do uzbrojenia Bundeswehry jako karabin G36. Jednocześnie do uzbrojenia przyjęto karabinek G36K i ręczny karabin maszynowy MG36. Początkowo miał być uzbrojeniem żołnierzy jednostek sił szybkiego reagowania, ale szybko powiększane zamówienia sprawiły, że obecnie znajduje się na uzbrojeniu coraz większej liczby żołnierzy niemieckich.
W 1998 roku karabin G36 został wybrany jako podstawowa broń Hiszpańskich Sił Zbrojnych (zastąpił karabiny CETME L). Pierwsze dostawy zostały zrealizowane w 1999 roku. Podpisano także umowę licencyjną, na mocy której karabiny G36 są produkowane w fabryce FACOR w Hiszpanii.
W 2003 roku podjęto decyzję, że G36 stanie się podstawą do opracowania nowego karabinu dla żołnierzy amerykańskich M8 (program anulowano w 2005). Licencję na niektóre rozwiązania i technologie zastosowane w G36 zakupił także Meksyk. Wykorzystano je przy projektowaniu i produkcji karabinu FX-05 Xiuhcoatl.
W 2006 podjęto także decyzję o przyjęciu G36 do uzbrojenia armii łotewskiej. Karabiny przeznaczone dla armii łotewskiej posiadają długa szynę Picatinny zamocowaną nad grzbietem komory zamkowej. Na jej końcach znajdują się składane, mechaniczne przyrządy celownicze. Zasadniczym celownikiem ma być mocowany na szynie celownik kolimatorowy "Aimpoint ComM3", w jednostkach specjalnych uzupełniany przystawką powiększającą "Aimpoint 3XMag" o powiększeniu 3x.
G36 w Polsce.
Pierwszym użytkownikiem tej broni w wersji G36 i G36K był GROM, który kupił małą liczbę tej broni pod koniec lat 90 XX w. Kolejnym wojskowym użytkownikiem jest Formoza, która wyposażona jest w karabiny wersji G36KV, również z podwieszanymi granatnikami H&amp;K AG36. Jest to podstawowa broń długa tej jednostki. Oddział Specjalny Żandarmerii Wojskowej z Warszawy testował karabinki G36KV.
Po tragicznych wydarzeniach w Magdalence, na skutek których śmierć poniosło dwóch policyjnych antyterrorystów, karabinki G36KA 1 i G36C weszły na wyposażenie Biura Operacji Antyterrorystycznych. Docelowo każdy operator tej jednostki ma mieć karabin: G36C i pistolet maszynowy: MP5. G36KA 1 są stosowane przez spotterów jako broń wsparcia (w tym celu część karabinów wyposażono w magazynki bębnowe i lunetę o dużym powiększeniu firmy Zeiss). Oprócz centralnej jednostki karabiny G36KA 1 trafiły również do Samodzielnego Pododdziału Antyterrorystycznego Policji (SPAP) w Katowicach i Łodzi, natomiast G36C do CBŚ.
Subkarabinki G36C są również na wyposażeniu Biura Ochrony Rządu i Wydziału V (Realizacji i Działań Antyterrorystycznych) Departamentu Postępowań Karnych ABW (G36CV). Policyjne G36 zazwyczaj są wyposażone w celowniki holograficzne Eotech 552 i oświetlenie taktyczne firmy SureFire.
Opis konstrukcji.
Karabin G36 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór w lufie. Zamek ryglowany przez obrót. Broń wyposażono w zaczep suwadła, zwolnienie suwadła przyciskiem wewnątrz kabłąka spustu lub po lekkim odciągnięciu go do tyłu rączką zamkową. Mechanizm spustowy kurkowy, umożliwia strzelanie ogniem pojedynczym i seriami. Skrzydełko przełącznika rodzaju ognia (pełniące także funkcję bezpiecznika) po obu stronach komory zamkowej. Zasilanie z łukowych magazynków 30-nabojowych (niewymiennych z magazynkami M16) lub 100 nabojowych, dwubębnowych Beta C-Mag. Lufa samonośna zakończona podstawą bagnetu (bagnet od MPi AK-74N, czyli licencyjnego AK-74). Na końcu łoża można zamocować składany pod łoże dwójnóg. Na wierzchu komory zamkowej uchwyt do przenoszenia. W tylnej części chwytu celowniki: optyczny o powiększeniu 3x (używany do precyzyjnego strzelania na większe odległości) i kolimatorowy bez powiększenia (do strzelań na małe odległości). Awaryjnie można korzystać z prostych mechanicznych przyrządów celowniczych (w wersji z kolimatorem trzeba go najpierw zdemontować). Kolba z tworzywa sztucznego składana na prawą stronę karabinu.
Kontrowersje.
W 2014 roku, niemiecka minister obrony Ursula von der Leyen ogłosiła, że G36 ma problemy z celnością. Miało się tak dziać w podwyższonej temperaturze oraz podczas rozgrzania wskutek prowadzenia ognia przez dłuższy czas. Testy wykazały, że po wystrzeleniu 4 magazynków ogniem ciągłym, karabinek bardzo mocno tracił na celności. Zdania były podzielone.
Niemieckie ministerstwo obrony wystąpiło z roszczeniami względem koncernu Heckler &amp; Koch. Jednak sąd oddalił roszczenia ministerstwa, gdyż według niego, ministerstwo nie określiło wcześniej odpowiednich wymogów technicznych względem tej broni.
W kolejnych latach, Bundeswehra rozpoczęła wycofywanie karabinka ze swojego uzbrojenia.

</doc>
<doc id="164990" url="https://pl.wikipedia.org/wiki?curid=164990" title="Święto Konstytucji 3 maja">
Święto Konstytucji 3 maja



</doc>
<doc id="164992" url="https://pl.wikipedia.org/wiki?curid=164992" title="Tkanka podskórna">
Tkanka podskórna

Tkanka podskórna () – wewnętrzna warstwa skóry, położona pod skórą właściwą. Zbudowana jest z tkanki łącznej właściwej luźnej; jej luźne utkanie umożliwia częściowe przesuwanie się skóry nad podłożem mięśniowym lub kostnym. Zawiera również tkankę tłuszczową w ilości zależnej między innymi od wieku, płci, czynności hormonów, odżywienia i trybu życia. Tłuszcz zgromadzony w tkance podskórnej jest źródłem energii, warstwą izolacyjną, chroni przed urazami a także odgrywa rolę w gospodarce wodno-elektrolitowej ze względu na zdolność wchłaniania dużych ilości wody.

</doc>
<doc id="164993" url="https://pl.wikipedia.org/wiki?curid=164993" title="Devon (wyspa)">
Devon (wyspa)

Devon (, , inuktitut: "Tatlurutit") – kanadyjska wyspa w Archipelagu Arktycznym, w grupie Wysp Królowej Elżbiety. Oddzielona Cieśniną Lancastera od Ziemi Baffina i Cieśniną Jonesa od Wyspy Ellesmere’a. Najwyższe wzniesienie 1920 m n.p.m. W południowo-wschodniej części znajduje się lodowiec. Jej powierzchnia wynosi 55 tys. km², co czyni ją największą niezamieszkaną wyspą na Ziemi.
Ze względu na surowy klimat i warunki przypominające powierzchnię Marsa, na wyspie były prowadzone badania symulacyjne zorganizowane przez Mars Society, mające na celu przygotowanie załogowej wyprawy na planetę Mars. Wyprawą kierował doktor Robert Zubrin, a całe przedsięwzięcie filmowała telewizja Discovery Channel, która pokazała je na swojej antenie.
Na wyspie znajduje się krater uderzeniowy Haughton.

</doc>
<doc id="164994" url="https://pl.wikipedia.org/wiki?curid=164994" title="Marajó">
Marajó

Marajó (port. "Ilha de Marajó") – należąca do Brazylii (w stanie Pará), największa wyspa rzeczna w ujściu Amazonki i jednocześnie największa wyspa otoczona przez słodką wodę. Występuje na niej krajobraz nizinny, znaczne powierzchnie zabagnione, są na niej liczne kanały rzeczne. Wyspa jest porośnięta wilgotnymi lasami równikowymi. Ludność zajmuje się wypasem bydła i koni, zbiorem lateksu z drzew kauczukodajnych oraz eksploatacją drewna.

</doc>
<doc id="164995" url="https://pl.wikipedia.org/wiki?curid=164995" title="Nożyno">
Nożyno

Nożyno (dodatkowa nazwa w j. kaszub. Nożëno; niem. "Groß Nossin") – wieś kaszubska w Polsce, położona w województwie pomorskim, w powiecie bytowskim, w gminie Czarna Dąbrówkal przy drodze wojewódzkiej nr i nad rzeką Skotawą. 
W latach 1945–1954 siedziba gminy Nożyno. W latach 1975–1998 wieś administracyjnie należała do województwa słupskiego.
Znajduje się tu placówka Ochotniczej Straży Pożarnej oraz gimnazjum noszące od maja 2006 roku imię Jana Pawła II.
Wieś stanowi sołectwo gminy Czarna Dąbrówka.
Historia.
Słownik geograficzny Królestwa Polskiego opisuje Nożyno ("nazwa niemiecka Gross Nossin") jako dobra rycerskie oraz wieś ze stacją pocztową i telegraficzną w powiecie słupskim, od Bytowa, gdzie stacja kolejowa odległego o 17 km. Dobra obejmowały łącznie 1930 ha, w końcu XIX wieku funkcjonowały tu: cegielnia, gorzelnia, szklana huta i piec wapienny. Tutejszy okręgowy urząd Stanu cywilnego, rejestrował w 1880 roku 1501 dusz.

</doc>
<doc id="164997" url="https://pl.wikipedia.org/wiki?curid=164997" title="Wyspa Bananowa (Brazylia)">
Wyspa Bananowa (Brazylia)

Wyspa Bananowa () – pierwsza pod względem wielkości śródlądowa wyspa rzeczna świata, położona między ramionami rzeki Araguaia w brazylijskim stanie Tocantins. Powierzchnia wyspy wynosi ok. 20 tys. km². Od roku 1993 objęta jest konwencją ramsarską.

</doc>
<doc id="164999" url="https://pl.wikipedia.org/wiki?curid=164999" title="Halmahera">
Halmahera

Halmahera (dawniej: "Djailolo", "Jailolo", "Jilolo", "Gilolo") – wyspa w Indonezji, największa w archipelagu Moluki.
Leży w północnej części Moluków (prowincja Moluki Północne); oblewana przez: Morze Moluckie (od zachodu), Morze Seram (od południa), Morze Halmahera (od południowego wschodu) oraz Ocean Spokojny (od wschodu i północy). Oddzielona cieśniną Morotai od wyspy Morotai, cieśniną Patinti od wyspy Bacan; cieśniną Jailolo od wyspy Gebe; otoczona wieloma mniejszymi wyspami.
Powierzchnia (według różnych źródeł) wynosi 17 780 km² lub 18 039,6 km²; długość linii brzegowej 1607,2 km; linia brzegowa bardzo dobrze rozwinięta, z trzema wielkimi zatokami (Kao, Buli i Weda) i wieloma mniejszymi; powierzchnia górzysta (Gunung Gamkunoro 1635 m n.p.m.), na wybrzeżach wąskie niziny; klimat równikowy wilgotny, roczna suma opadów 2000–2500 mm; porośnięta lasem równikowym, występują także drzewa iglaste.
Populacja wyspy wynosi ok. 110 tys. mieszkańców, jest silnie zróżnicowana etnolingwistycznie. Część grup etnicznych (m.in. Buli, Patani, Maba) to użytkownicy języków austronezyjskich, inne zaś (np. Galela, Tobelo, Sahu) posługują się językami spoza tej rodziny. 80% – muzułmanie, 20% – chrześcijanie. W latach 1999–2000 na wyspie miał miejsce krwawy konflikt między muzułmanami a chrześcijanami, który pochłonął tysiące ofiar. Uprawa ryżu, kukurydzy, sagowca, kawowca, palmy kokosowej, kauczukowca; eksploatacja lasów; wydobycie złota, rud niklu i kobaltu; rybołówstwo; turystyka. Główne miasta: Jailolo, Sofifi (nowo budowane jako stolica prowincji).
Od 1683 r. pod wpływem Holenderskiej Kompanii Wschodnioindyjskiej, w latach 1810–1814 należała do Brytyjczyków. W czasie II wojny światowej okupowana przez Japończyków, ważna baza japońskiego lotnictwa i floty (w zatoce Kao).

</doc>
<doc id="165000" url="https://pl.wikipedia.org/wiki?curid=165000" title="Wyspa Axela Heiberga">
Wyspa Axela Heiberga

Wyspa Axela Heiberga (ang. "Axel Heiberg Island", fr. "Île Axel Heiberg") – wyspa kanadyjska na Oceanie Arktycznym, w Archipelagu Arktycznym, największa w grupie Wysp Sverdrupa stanowiących część Wysp Królowej Elżbiety. Od wschodu cieśnina Nansen Sound oddziela ją od Wyspy Ellesmere’a.
Powierzchnia wyspy wynosi 43 178 km². W przeszłości była zamieszkiwana przez Inuitów, obecnie nie ma stałej ludności.

</doc>
<doc id="165003" url="https://pl.wikipedia.org/wiki?curid=165003" title="Kiusiu">
Kiusiu

 – trzecia pod względem powierzchni wyspa Japonii, spośród czterech głównych, położona na południowy zachód od największej wyspy Honsiu (Honshū).
Mitologia.
Według mitologii japońskiej, wnuk bogini słońca Amaterasu o imieniu Ninigi, po raz pierwszy przybył z Wysokiej Równiny Niebios (Takama-ga-hara) na ziemię, na górę Takachiho, na terenie dzisiejszej prefektury Miyazaki. Amaterasu poleciła mu rządzić Japonią i przekazała mu trzy przedmioty, które stały się regaliami cesarskimi: miecz (symbolizujący władzę, odwagę), lustro (mądrość, czystość) i klejnoty (życzliwość), które do dziś pozostają świętymi atrybutami władzy cesarskiej. Prawnuk Ninigiego, Jimmu, został pierwszym cesarzem w 660 p.n.e.
Historia.
W III wieku p.n.e. rozpoczęła się na wyspie uprawa ryżu i powstało wiele stałych osad. Jedną z nich, z okresu Yayoi, można obecnie zobaczyć odtworzoną w Yoshinogari Historical Park (Yoshinogari Rekishi Kōen).
W 1634 roku w porcie Nagasaki powstała niewielka, sztuczna wyspa Dejima, poprzez którą prowadzono handel i wymianę naukową, wyłącznie z Holendrami. Było to wynikiem narzucenia przez siogunat rodu Tokugawa polityki izolacji (sakoku), która trwała ponad 200 lat. Stało się tak w wyniku rozszerzających się wpływów hiszpańskich i portugalskich, zagrażających stabilizacji na wyspach japońskich. Zagrożeniem dla władz była także wzrastająca liczba osób przechodzących na katolicyzm w południowej Japonii (głównie na Kiusiu).
Wymiana handlowa i kontakty osobowe doprowadziły do wzajemnego poznania i wzrostu zainteresowania Japończyków wiedzą Zachodu. Pojawiły się instrumenty naukowe i książki, które przyczyniły się do rozwoju tzw. „studiów holenderskich” ("rangaku"), czyli poznania przez Japończyków m.in. języka, europejskiego kalendarza, wojskowości, geografii, astronomii, anatomii, medycyny.
Nazwa.
W dosłownym tłumaczeniu nazwa wyspy znaczy „dziewięć krain/prowincji”. W dawnych czasach istniało ich bowiem dziewięć: Chikuzen, Chikugo, Hizen, Higo, Buzen, Bungo, Hyūga, Ōsumi i Satsuma.
Podział administracyjny.
Obecnie wyspa podzielona jest na siedem prefektur:
Czasem do Kiusiu jako regionu (Kyūshū-chihō) zalicza się również prefekturę Okinawa oraz wyspy należące administracyjnie do prefektury Kagoshima (np. Tane-ga-shima, Yaku-shima).
Geografia.
Wyspa oblewana jest przez cztery morza: Japońskie i Wewnętrzne od północy i północnego wschodu, Filipińskie od wschodu i Wschodniochińskie od zachodu.
Wyspa jest wewnątrz górzysta z licznymi nadbrzeżnymi równinami wzdłuż rozwiniętej linii brzegowej. Znajduje się tu wiele wulkanów, w tym najbardziej aktywny w Japonii wulkan Aso (1592 m n.p.m.). Rejon obfituje w gorące źródła (onsen), z których najbardziej znane, to Beppu na wschodnim wybrzeżu oraz wokół góry Aso.
Na wyspie panuje klimat podzwrotnikowy o wysokim poziomie opadów deszczowych.
Rzemiosło.
Miasta Arita i Imari w prefekturze Saga były pierwszym miejscem w Japonii, gdzie około 400 lat temu rozpoczęto wytwarzanie porcelany, po odkryciu na miejscowej górze kaolinu. Sprowadzono doświadczonych rzemieślników z Korei. Ich wyroby były lepsze i mocniejsze od innych. Dobrze sprzedawały się na rynku wewnętrznym i na zewnątrz Japonii. Miasto Arita i odizolowana górska wioska Ōkawachiyama były dwoma głównymi miejscami produkcji, a Imari służyło jako port, z którego wysyłano gotowe wyroby. Wyroby ceramiczne tego regionu noszą ogólną nazwę "arita-yaki" lub "hizen-yaki".
Pomniki przyrody.
Na terenie prefektur Kumamoto i Ōita znajduje się Park Narodowy Aso-Kujū (Aso-Kujū Kokuritsu Kōen) utworzony w 1934 roku. Obejmuje on m.in. łańcuch gór Kujū i największy czynny wulkan w Japonii Aso (1 592 m).
Kamō no Ōkusu, cynamonowiec kamforowy ("Cinnamomum camphora") na terenie chramu Kamō-Hachiman w mieście Aira, w prefekturze Kagoshima. Ma co najmniej 1500 lat. Na wysokości 1,3 m ma obwód 24,22 m, na poziomie gruntu – 40 m, wysokość 30 m, korona ma średnicę 34 m. Związane są z nim legendy i nieszczęśliwe historie miłosne. Wewnątrz jest dziupla o powierzchni około 13 m².
Około 60 km na południowy zachód od przylądka Sata na półwyspie Ōsumi znajduje się subtropikalna wyspa Yaku (Yaku-shima) należąca administracyjnie do prefektury Kagoshima. Jest ona pokryta lasem cedrowym ("sugi"), w którym znajdują się jedne z najstarszych żyjących drzew w Japonii. Drzewa liczące ponad 1000 lat nazywane są "yaku-sugi" z połączenia nazwy wyspy i drzewa "sugi". Wiek najstarszego z nich oceniany jest na ponad 7000 lat.
Ponadto, na Kiusiu znajdują się cztery inne parki narodowe:

</doc>
<doc id="165004" url="https://pl.wikipedia.org/wiki?curid=165004" title="Hajnan">
Hajnan

Hajnan (; ) – wyspa chińska na Morzu Południowochińskim. Od 1988 prowincja chińska ("Hainan Sheng") ze stolicą w mieście Haikou, w skład której wchodzi ok. 200 wysp i wysepek. Powierzchnia prowincji wynosi 34,3 tys. km², a populacja ok. 10 mln mieszkańców (2020). Posiada status specjalnej strefy ekonomicznej.
Jednym z pierwszych Europejczyków, którzy odwiedzili i opisali Hajnan, był w XVII w. polski jezuita o. Michał Boym.
Ze względu na rosnący ruch turystyczny i szybko rozbudowywaną infrastrukturę hotelową wyspa bywa określana jako „chińskie Hawaje”. Do rozreklamowania walorów turystycznych Hajnanu na świecie przyczynił się konkurs Miss World, którego finały odbyły się w Sanya w latach 2003, 2004 i 2005.
Historia.
W przeszłości Hajnan był w Chinach określany nazwami: Perłowe Klify (珠崖 Zhūyá), Jadeitowe Klify (瓊崖 Qióngyá) lub Jadeitowa Kraina (瓊州 Qióngzhōu). Z ostatnich dwóch nazw wywodzi się skrótowa nazwa prowincji, Qióng (琼 w uproszczonym piśmie chińskim), która przywodzi na myśl krajobraz wyspy, kojarzący się Chińczykom z kolorami jadeitu. Dziś Hajnan bywa określany jako "Qiong Dao" – „Jadeitowa Wyspa”.
Pierwsze wzmianki o Hajnanie pojawiają się w 110 r. p.n.e. za czasów dynastii Han, kiedy to na wyspie założono wojskowy garnizon. Kolonizacja przez przybyszów z lądu postępowała jednak wolno, bo Hajnan długo uznawano za miejsce nieprzystępne, dobre wyłącznie dla zesłańców. W okresie Han chętnie osiedlali się na nim członkowie ludu Li z terenów dzisiejszego regionu autonomicznego Kuangsi, którzy stopniowo zajęli miejsce aborygenów, wywodzących się z ludów malajsko-polinezyjskich.
Pod rządami Królestwa Wu w epoce Trzech Królestw, Hajnan był odrębną komanderią Zhuya (珠崖郡).
W epoce Song, kiedy Hajnan był częścią prowincji Guangxi, na wyspę dotarła pierwsza fala osadników hańskich, którzy osiedlali się głównie na północy wyspy. Pod rządami mongolskiej dynastii Yuan (1206–1368) wyspa była oddzielną prowincją, ale za Mingów została w 1370 r. włączona do prowincji Guangdong. W XVI i XVII w. wyspa przeżyła napływ osadników z prowincji Fujian i Guangdong, którzy zmusili wcześniejszych przybyszów z ludu Li do migracji na wzgórza w południowej części Hajnanu. W XVIII wieku Li zbuntowali się przeciw cesarskiemu rządowi, który do walki z nimi sprowadził najemników z ludu Miao z prowincji Kuejczou.
Wielu Miaosów osiedliło się na wyspie, a ich potomkowie mieszkają do dziś w jej zachodniej części.
W 1912 r. Hajnan ponownie zyskał status odrębnej prowincji pod nazwą Wyspa Qiongya, jednak w 1921 r. ponownie włączono go do prowincji Guangdong. W latach 20. i 30. stał się bezpieczną przystanią dla chińskich komunistów, rozbitych w 1927 r. przez nacjonalistów w swej kolebce Szanghaju. Wspólnie z tubylcami narodowości Li, komuniści prowadzili partyzancką walkę z japońską okupacją (1939–1945). Odpowiedź Japończyków była bezwzględna – wymordowano 1/3 populacji wyspy.
Po kapitulacji Japonii w 1945 r. kontrolę nad wyspą odzyskał Kuomintang. Utrzymał ją jeszcze po wojnie domowej, która zmusiła Czang Kaj-szeka i jego zwolenników do ucieczki na Tajwan. Chiny Ludowe zajęły wyspę w czasie trwającego od marca do maja 1950 r. desantu ().
Komuniści próbowali rozwijać wyspę wzdłuż szlaków wytyczonych przez Japończyków, ale osiągnęli mizerne rezultaty ze względu na odizolowane położenie Hajnanu; jego subtropikalny, grożący tajfunami klimat oraz ze względu na reputację wyspy, która ciągle uchodziła na kontynencie za niebezpieczny „koniec świata”, dobry raczej dla zesłańców niż osadników. Sytuacja odwróciła się w 1988 r., kiedy Hajnan został ustanowiony odrębną prowincją, a cała wyspa zyskała status Specjalnej Strefy Ekonomicznej, zachęcającej do inwestowania poprzez m.in. ulgi podatkowe.
Podział administracyjny.
Hajnan ma nieco inny podział administracyjny niż pozostałe chińskie prowincje. O ile na kontynencie obowiązuje hierarchia „prowincja-prefektura-powiat”, to na Hajnanie większość powiatów (z wyjątkiem czterech) podlega bezpośrednio władzom prowincji.
Na Hajnanie funkcjonuje 218 jednostek miejskich.
Według chińskich władz, w skład prowincji Hajnan wchodzą także archipelagi Wysp Paracelskich (Xisha), Zhongsha oraz Wysp Spratly (Nansha), o które Chiny spierają się z innymi państwami regionu.
Geografia.
Hajnan jest największą wyspą ChRL. Od półwyspu Leizhou (雷州半島) w prowincji Guangdong oddziela go Cieśnina Hajnańska (瓊州海峽). Na zachód od wyspy znajduje się Zatoka Tonkińska.
Najwyższym wzniesieniem na Hajnanie jest Wuzhi Shan (1876 m). Według stanowiska ChRL na prowincję Hajnan składa się także ok. 200 wysp i wysepek na Morzu Południowochińskim, do których pretensje roszczą także m.in. Japonia i Wietnam.
Większość rzek Hajnanu zaczyna swój bieg w centrum wyspy. Największe to rzeka Nandu (314 km) oraz jej dopływ Xinwu (109 km), a także rzeka Changhua (230 km) i rzeka Wanquan (162 km). W porze suchej rzeki przestają płynąć. Na Hajnanie jest kilka jezior naturalnych, oraz duży, sztuczny Zbiornik Sangtao.
Klimat.
Na Hajnanie panuje tropikalny klimat monsunowy. Roczna amplituda temperatur nie przekracza 15 stopni Celsjusza. Najzimniejsze miesiące to styczeń i luty, podczas których temperatura waha się w granicach 16-21 stopni. Najcieplej jest lipcu i sierpniu – 25-29 stopni. Poza górami w centrum wyspy, średnia temperatura na wyspie przekracza 10 stopni Celsjusza. Lato na północy Hajnanu jest wilgotne i gorące, trwa przynajmniej 20 dni w roku, a temperatura przekracza 35 stopni. Średnie roczne opady deszczu wynoszą 1500–2000 mm, a środkowej i wschodniej części wyspy mogą sięgać 2400 mm, podczas gdy na południowym zachodzie wynoszą 900 mm. Wschodnia część wyspy jest zagrożona przez tajfuny, które w trakcie deszczowego lata odpowiadają za 70% opadów na wyspie, przyczyniając się do powodzi i podtopień.
Gospodarka.
Odkąd cały Hajnan zyskał status specjalnej strefy ekonomicznej, szczególnie rolnictwo i turystyka przeżywają rozwój. Wyspa pozostaje jednak w niewielkim stopniu zindustrializowana i w 2004 odpowiadała zaledwie za 0,5% ogólnochińskiego PKB. Dochód na głowę mieszkańca wzrósł z 5500 juanów w 1997 r. do 38 768 juanów w 2014 roku, tj. aż 7-krotnie.
Turystyka.
Zaletami Hajnanu są jego niskie uprzemysłowienie, zielony krajobraz, piękne plaże i czyste powietrze. Na Hajnan można się dostać promem lub samolotem. Na wyspie są dwa porty lotnicze – Meilan w Haikou i Phoenix w Sanya. W grudniu 2004 r. otwarto połączenie kolejowe z Guangzhou w prowincji Guangdong. Podróż, włączając przeprawę promową przez Cieśninę Qiangzhou, zajmuje ok. 12 godzin. Budowa linii kolejowej kosztowała 583 mln USD.
Wyspa dzieli się na osiem regionów turystycznych: okolice Haikou (Haikou, Qiongshan, Ding’an); region północno-wschodni (Wenchang); wschodnie wybrzeże (Qionghai, Ding’an); wybrzeże południowo-wschodnie; region Sanya (Sanya); wybrzeże zachodnie (Ledong, Dongfang, Changilang); region północno-zachodni (Danzhou, Lingao, Chengmai); oraz wyżyny środkowe (Baisha, Qiongzhong i Wuzhishan/Tongzha).
Do głównych atrakcji Hajnanu zaliczane są także:
W 2002 r. odwiedziło Hajnan ok. 380 tys. turystów.
Kuchnia.
Kuchnia hajnańska uchodzi za lekką. Najsłynniejszym daniem jest ryż z kurczakiem po hajnańsku, ale na wyspie jada się owoce morza, cytrusy i owoce egzotyczne.
Ludność.
W 2000 roku wśród mieszkańców Hajnanu wyróżniono następujące mniejszości narodowe: 1) Chińczycy Han, określani też czasem jako Hajnańczycy, którzy stanowią 83% populacji; 2) Li – 16% populacji; 3) Miao (Hmongowie) – 0,8%, oraz Zhuangowie – 0,7%. Największą grupę aborygenów stanowi ludność Li. W okolicach Sanya mieszka także niewielka społeczność potomków Ciamów ze środkowego Wietnamu, których chińskie władze ze względu na muzułmańskie wyznanie klasyfikują jako Hui.
Wśród mieszkańców Hajnanu jest 10 tys. buddystów oraz 6,5 tys. muzułmanów. Ponieważ Hajnan leżał na misjonarskim szlaku z Europy, jest na nim sporo chrześcijan – 35 tys. protestantów oraz 4,1 tys. katolików.
Zamieszkujący wyspę Hanowie posługują się południowymi językami min, także miejscową odmianą nazywaną dialektem hajnańskim.
Większość Hajnańczyków rozumie język kantoński, a wykształcona młodzież potrafi się porozumiewać po angielsku. Mniejszości Li, Miao i Zhuang mają swoje języki. Niemal wszyscy mieszkańcy wyspy mówią także po mandaryńsku.
Słynni ludzie.
Poeta Su Dongpo (1036-1101) opiewał niedostępność i egzotykę Hajnanu jako zesłaniec za czasów dynastii Song. W miejscu, gdzie mieszkał, zbudowano Akademię Dongpo. Z Hajnanu pochodził słynny urzędnik z czasów dynastii Ming, Hai Rui (1514-1587), który w cesarskiej administracji był podawany jako przykład uczciwości i staranności w wykonywaniu obowiązków. Za najsłynniejsze hajnanki uchodzą siostry Song, córki wpływowego biznesmena z czasów Republiki Chińskiej. Jedna z nich, Song Qingling poślubiła Sun Jat-sena, pierwszego prezydenta Chin. Druga, Song Meiling, została żoną Czang Kaj-szeka.
Michał Boym na Hajnanie.
Najprawdopodobniej w okresie od stycznia do listopada 1647 r. na Hajnanie przebywał polski jezuita o. Michał Boym, wysłany tu z misją z Makau. Boym dał jeden z pierwszych znanych w Europie opisów fauny i flory Hajnanu oraz samej wyspy. Był pierwszym Polakiem, który na nią trafił i drugim po Portugalczyku Bento di Mattosie Europejczykiem, który spędził na niej dłuższy czas. Posługując się chińskimi źródłami, wykonał pierwszą w Europie mapę wyspy, na której zaznaczył miasta i miasteczka, rzeki, góry, a nawet jedyną działającą wówczas kopalnię złota. Uwiecznił także XVI-wieczny głaz na najbardziej wysuniętym na południe wyspy cyplu Nantian, który Chińczycy nazwali „Pierwszym Filarem Niebios Południa” (南天一柱）i który w potocznym rozumieniu mieszkańców Państwa Środka wyznaczał południowy kraniec cywilizowanego świata (czyli Chin). Słynny głaz dziś widnieje na banknocie o nominale dwóch juanów.
W owym czasie jezuici mieli na Hajnanie dwie misje – w dzisiejszym Haikou oraz w Ding’an, 60 km na południe w głąb wyspy. Na tę drugą placówkę polski jezuita podróżował wzdłuż wybrzeża na południe, a potem łodzią w górę rzeki Nantu ("Nantu Jiang"). Pobyt wykorzystał do prac nad "Atlasem Chin" oraz „Florą Chin”, jedyną pracą którą opublikował za życia. Wykonał też szereg rysunków roślin, zwierząt i scen z życia tubylców, zebrał informacje na temat chińskiej medycyny, farmacji i alchemii. Tutaj wreszcie szlifował język chiński którego podstaw nauczył się w Makau. Wszystkie te informacje wykorzystał w swoich późniejszych, niejednokrotnie pionierskich opracowaniach na temat Chin.
Zdaniem biografa Boyma, Edwarda Kajdańskiego, pobyt na Hajnanie był najbardziej twórczym okresem w życiu polskiego misjonarza.

</doc>
<doc id="165005" url="https://pl.wikipedia.org/wiki?curid=165005" title="Wyspa Księcia Walii (Archipelag Arktyczny)">
Wyspa Księcia Walii (Archipelag Arktyczny)

Wyspa Księcia Walii (ang. "Prince of Wales Island", fr. "Île du Prince-de-Galles") – wyspa w Kanadzie na Oceanie Arktycznym, w Archipelagu Arktycznym położona pomiędzy wyspami Somerset na wschodzie a Wyspą Wiktorii na zachodzie. Administracyjnie należy do terytorium Nunavut.
Wyspa porośnięta jest tundrą, nie posiada stałych mieszkańców. Ma powierzchnię 33 339 km² a jej najwyższy, bezimienny szczyt na północno-wschodnim krańcu osiąga wysokość 320 m.

</doc>
<doc id="165006" url="https://pl.wikipedia.org/wiki?curid=165006" title="Wyspa Południowa (Nowa Ziemia)">
Wyspa Południowa (Nowa Ziemia)

Wyspa Południowa (ros. "Южный остров") – jedna z dwóch głównych wysp archipelagu Nowej Ziemi. Od Wyspy Północnej oddziela ją cieśnina Matoczkin Szar. Od położonej bardziej na południe wyspy Wajgacz oddziela ją cieśnina Karskie Wrota. Zajmuje powierzchnię 33 275 km². Obszar jej jest poważnie skażony z uwagi na sąsiedztwo zlokalizowanego na Wyspie Północnej byłego już poligonu atomowego oraz licznych składowisk odpadów promieniotwórczych zlokalizowanych wokół całego archipelagu. 

</doc>
<doc id="165007" url="https://pl.wikipedia.org/wiki?curid=165007" title="Porto Alegre">
Porto Alegre

Porto Alegre (wym. ) – miasto w południowej Brazylii liczące razem z przedmieściami ponad 3 miliony mieszkańców.
Geografia.
Stolica stanu Rio Grande do Sul, port morski nad Lagoa dos Patos.
Historia i kultura.
Choć jego początki sięgają XVIII wieku, to miasto zostało oficjalnie założone w 1809. Stanowi ważne centrum dla kultury "gaúcho"; tak też zwykle określa się mieszkańców stanu. Znane jest m.in. z "churrasco", pieczonego mięsa, oraz "chimarrão", mocnej herbaty przygotowanej z yerba mate. Miasto zamieszkuje mieszanka europejskich grup etnicznych. W 1963 roku gościło ono uniwersjadę.
Ekonomia.
Porto Alegre stanowi ważny ośrodek przemysłowy Brazylii i główne miasto w ramach Mercosul. Znajduje się tu kilka uniwersytetów. W mieście rozwinął się przemysł spożywczy, skórzany, włókienniczy, chemiczny, metalowy, samochodowy, stoczniowy, elektrotechniczny oraz petrochemiczny.
Polityka.
Miasto znane jest ze swoich lewicowych preferencji, dlatego to tutaj miały miejsce pierwsze spotkania w ramach Światowego Forum Społecznego. Miasto stało się także znane dzięki eksperymentowi z demokracji uczestniczącej przy dorocznym planowaniu wydatków (budżet partycypacyjny).
Transport.
Porto Alegre jest ważnym węzłem komunikacyjnym. Przebiega przez niego wiele dróg i linii kolejowych. Od 1985 roku posiada metro. W mieście jest także międzynarodowe lotnisko Salgado Filho.
Sport.
W mieście konkurują ze sobą dwa kluby piłkarskie: Grêmio Porto Alegre i Internacional Porto Alegre.

</doc>
<doc id="165008" url="https://pl.wikipedia.org/wiki?curid=165008" title="Durban">
Durban

Durban (zulu "eThekwini", wym. ) – miasto i główny port Republiki Południowej Afryki i największe miasto prowincji KwaZulu-Natal (nie jest jednak jej stolicą, którą jest dużo mniejszy Pietermaritzburg). Durban położony jest nad Oceanem Indyjskim. Jest on jednym z największych miast RPA i liczy ponad 3,4 mln mieszkańców (2007). Jest dużym ośrodkiem turystycznym, co zawdzięcza subtropikalnemu klimatowi oraz licznym plażom. To właśnie podczas szczytu w tym mieście, 9 lipca 2002 roku, w miejsce Organizacji Jedności Afrykańskiej powołana została Unia Afrykańska.
Historia.
Europejskie osadnictwo rozpoczęło się w 1824 roku, kiedy to Francis G. Farewell przybył tu na czele grupki kupców. Farewell założył miejscowość pod nazwą Port Natal i sporządził jej mapę. Ziemię tę przekazał kolonistom Czaka, słynny wódz Zulusów (którego prawo do uczynienia tej czynności jest kwestionowane). Od 1835 roku miasto funkcjonuje pod obecną nazwą Durban, która pochodzi od nazwiska Benjamina D’Urbana, ówczesnego gubernatora Kolonii Przylądkowej.
Pod koniec lat 30. i na początku lat 40. XIX wieku o Durban walczyli Burowie z Brytyjczykami. W 1854 roku został gminą miejską, a od 1935 roku Durban jest miastem, choć jego znaczący rozwój następował już w pierwszych latach po I wojnie światowej.
Gospodarka i infrastruktura.
Durban to główny port morski kraju, duży ośrodek przemysłowy i handlowy (m.in. znajduje się tu rafineria ropy naftowej) z rozwiniętym przemysłem maszynowym, chemicznym, spożywczym, włókienniczym, skórzano-obuwniczym, samochodowym i budowlanym. Jest najważniejszym ośrodkiem przemysłu cukrowniczego w Południowej Afryce.
Do 2010 roku miasto było siedzibą portu lotniczego, zastąpił go port lotniczy King Shaka, który położony jest w pobliskim La Mercy. Durban jest też ważnym węzłem kolejowym i drogowym. Pierwszy uniwersytet powstał w 1910 roku, poza tym znajdują się tu liczne instytucje naukowe i badawcze.
Światowa Konferencja przeciw Rasizmowi.
W 2001 roku w Durbanie odbyła się „Światowa Konferencja przeciwko rasizmowi, dyskryminacji rasowej, ksenofobii i pochodnym formom nietolerancji”. Konferencja zakończyła się sporem, gdyż państwa arabskie próbowały przeforsować deklarację końcową, która utożsamiała syjonizm z rasizmem.
Sport.
Durban był jednym z gospodarzy Mistrzostw Świata w Piłce Nożnej 2010 (stadion Mosesa Mabhidy). We wrześniu 2014 roku odbyły się tu mistrzostwa świata juniorów w szachach.

</doc>
<doc id="165011" url="https://pl.wikipedia.org/wiki?curid=165011" title="Stawropol">
Stawropol

Stawropol (ros. Ставрополь; w latach 1935–1943 "Woroszyłowsk") – miasto w Federacji Rosyjskiej, stolica Kraju Stawropolskiego. W 2020 roku liczyło 450 tys. mieszkańców.
Gospodarka.
W mieście rozwinął się przemysł maszynowy, chemiczny, młynarski, mięsny, winiarski, olejarski, odzieżowy, skórzany oraz materiałów budowlanych.
Transport.
W mieście znajduje się stacja kolejowa Stawropol.
Religia.
Stawropol jest siedzibą erygowanej w 1842 lub 1843 eparchii stawropolskiej Rosyjskiego Kościoła Prawosławnego i zarazem stolicą jego metropolii stawropolskiej. Katedrą eparchii stawropolskiej jest sobór Kazańskiej Ikony Matki Bożej w Stawropolu, wcześniej funkcję tę przez wiele lat pełnił sobór św. Andrzeja w Stawropolu.
Wojsko.
W mieście stacjonuje 66 Brygada Dowodzenia 49 Armii Ogólnowojskowej.

</doc>
<doc id="165012" url="https://pl.wikipedia.org/wiki?curid=165012" title="Marajo">
Marajo



</doc>
<doc id="165016" url="https://pl.wikipedia.org/wiki?curid=165016" title="Tulup">
Tulup



</doc>
<doc id="165018" url="https://pl.wikipedia.org/wiki?curid=165018" title="Kloto">
Kloto

Kloto (gr. "Klōthṓ", łac. "Clotho", "Nona" – "Prządka") – w mitologii greckiej jedna z trzech Mojr, wyznaczających czas życia i los człowieka. Kloto, przedstawiana z wrzecionem, przędła nić ludzkiego żywota. Miała dwie siostry – Lachesis, która jako pierwsza snuła nić, oraz Atropos, która przecinała ją, gdy życie dobiegało końca. 
Obecność w nauce i kulturze.
Nazwą Klotho opatrzono gen i białko, wykryte w 1997 r. u myszy (a później u ludzi), które opóźnia starzenie się organizmu, poprzez spowolnienie procesów miażdżycy, zrzeszotnienia kości, rozedmy itp. Japońscy odkrywcy (M. Kuro-o, Y. Matsumura, H. Aizawa) przy wyborze nazwy dla tego genu (jest to jedna z nielicznych nazw własnych genu) kierowali się mitologicznym znaczeniem tego imienia.
W powieści Bezsenność Stephena Kinga pojawia się istota nadludzka o imieniu Kloto. Kloto występuje także w powieści Balladyny i Romanse Ignacego Karpowicza.

</doc>
<doc id="165028" url="https://pl.wikipedia.org/wiki?curid=165028" title="Bob Martinez">
Bob Martinez

Robert „Bob” Martinez (ur. 25 grudnia 1934) – amerykański polityk.
Zanim został w styczniu 1987 roku gubernatorem stanu Floryda, pełnił obowiązki burmistrza Tampy. W tym też roku uzyskał nominację Partii Republikańskiej jako jej kandydat na gubernatora i pokonał swego demokratycznego oponenta. Kiedy przejmował urząd z rąk swego demokratycznego poprzednika Wayne'a Mixsona (który notabene pełnił ten urząd tylko trzy dni, jako że był wicegubernatorem u boku Boba Grahama, który musiał ustąpić ze stanowiska kilka dni wcześniej, jako że został wybrany do senatu), był pierwszym w historii USA gubernatorem latynoskiego pochodzenia i drugim republikaninem na tym stanowisku, w tym stanie od czasów wojny secesyjnej. Warto odnotować, że jego stanowym sekretarzem ds. handlu był młody Jeb Bush.
Przegrał walkę o drugą kadencję z wieloletnim demokratycznym senatorem Latwonem Chilesem. W 1991 roku prezydent George H.W. Bush mianował go pełnomocnikiem rządu ds. zwalczania narkomanii (tzw. "Drug Czar"). Stanowisko to opuścił po wyborze Billa Clintona.
Obecnie mieszka w Tampie i zajmuje się międzynarodowym konsultingiem.

</doc>
<doc id="165032" url="https://pl.wikipedia.org/wiki?curid=165032" title="Alogia">
Alogia

Alogia (- „bez”, „mowa”) – stan charakteryzujący się znacząco zubożoną mową, zarówno co do zasobu słów, jak i przekazywanych treści (może występować połączenie obu czynników). Czasami alogia jest traktowana jako synonim afazji (niemoty), z tym że osoba dotknięta alogią jest w stanie wypowiadać się, ale ma duże kłopoty z organizacją toku myślenia. Zaburzenie to występuje często u osób cierpiących na schizofrenię. W wielu przypadkach odpowiedzi osób cierpiących na alogię wskazują na to, iż osoby te nie odpowiadają na elementy domyślne w pytaniach, co powoduje wydłużenie czasowe i brak płynności w komunikacji z takimi osobami.
W psychiatrii alogia oznacza również zaburzenie logicznego myślenia (formalnego) w schizofrenii – jeden z objawów negatywnych.

</doc>
<doc id="165034" url="https://pl.wikipedia.org/wiki?curid=165034" title="Haakon IV Stary">
Haakon IV Stary

Haakon IV Stary (norw. "Håkon IV Håkonsson"), (ur. 1204, zm. 15 grudnia 1263) – król Norwegii w latach 1217-1263.
Haakon IV urodził się w 1204 roku, był synem Haakona III i Ingi z Varteig. Na króla został wybrany przez stronnictwo Birkebeiner (ruch polityczny dążący do zjednoczenia Norwegii pod jednym berłem). Zakończył wojnę domową. Ostatnie powstanie, wzniecone przez Skule Baardssona, zdusił w 1240. W 1247 w Nidaros został koronowany przez legata papieskiego kardynała Wilhelma z Modeny.
Podczas panowania Haakona Wyspy Owcze, Islandia i Grenlandia podlegały władzy Norwegii. Haakon starał się też wiązać z innymi krajami, np. w 1258 wydał swoją córkę Krystynę za Filipa, brata króla Alfonsa X Kastylijskiego; a także miał dobre kontakty z papieżem, który koło 1250 chciał go uczynić cesarzem rzymskim.
W 1263 zorganizował największą w historii Norwegii wyprawę floty w obronie Hebrydów, do których żądania zgłosił król Szkocji. Po kilku udanych bitwach, podczas przerwy zimowej na Orkadach, Haakon zachorował i zmarł.

</doc>
<doc id="165035" url="https://pl.wikipedia.org/wiki?curid=165035" title="Spółgłoski półotwarte">
Spółgłoski półotwarte



</doc>
<doc id="165037" url="https://pl.wikipedia.org/wiki?curid=165037" title="Abenakis">
Abenakis



</doc>
<doc id="165038" url="https://pl.wikipedia.org/wiki?curid=165038" title="Spółgłoska półotwarta">
Spółgłoska półotwarta

Spółgłoski półotwarte (półsamogłoski) powstają, gdy dochodzi do zbliżenia narządów mowy, ale nie do powstania szczeliny. 
Ze względu na sposób artykulacji spółgłoski półotwarte leżą na granicy spółgłosek i samogłosek. Są bowiem niezgłoskotwórczymi odpowiednikami samogłosek, np. [] jest artykulacyjnie spółgłoskowym odpowiednikiem samogłoski [].
Spółgłoski półotwarte należą do kontynuantów, czyli do głosek, których wymowę można przedłużać.
Klasyfikacja.
Samogłoski otwarte są uważane za rodzaj aproksymantów. Chociaż terminy „półsamogłoski” i „aproksymanty” często używane za synonimiczne, większość autorów używa terminu „aproksymant” dla bardziej ograniczonej grupy spółgłosek. Nie istnieje jedna przyjęta definicja samogłoski otwartej i często zależy ona od autora danego opracowania. Na przykład Ladefoged i Maddieson nie traktują spółgłoski półotwartej wargowo-zębowej dźwięcznej [ʋ] (zwanej również aproksymantem wargowo-zębowym) nie uznają jej za półsamogłoskę
Uwaga terminologiczna.
Określenia „spółgłoski zwarto-otwarte”, „spółgłoski sonorne” i „sonanty” bywają używane jako synonimy terminu „spółgłoski półotwarte”.

</doc>
<doc id="165039" url="https://pl.wikipedia.org/wiki?curid=165039" title="Józef Herman Osiński">
Józef Herman Osiński

Józef Herman Osiński (ur. 4 marca 1738 w Dobrzykowie, zm. 13 marca 1802 w Warszawie) – polski duchowny katolicki, pijar, pedagog, autor i tłumacz wielu prac z fizyki, chemii oraz metalurgii, nazywany "pierwszym polskim elektrykiem". Zajmował się również botaniką, był pionierem fizjologii roślin w Polsce. W zakonie pijarów przybrał imię Kazimierz.
Życiorys.
Jako absolwent szkoły pijarów wstąpił 20 sierpnia 1755 do zakonu, nowicjat odbył w Podolińcu. W latach 1757–1760 studiował w Rzeszowie nauki humanistyczne ("humaniora") oraz w Międzyrzeczu Koreckim logikę i filozofię, uważany był przez wykładowców za studenta wybitnego. Po ukończeniu studiów został nauczycielem poetyki w Międzyrzeczu oraz w Warszawie. W latach 1764–1765 ksiądz Osiński ukończył studia teologiczne w Warszawie i został skierowany do Wielunia jako profesor filozofii. Był również rektorem Łomżyńskiej Szkoły Pijarskiej.
W 1768 wyjechał za granicę jako opiekun i nauczyciel młodego Stanisława Sołtyka, dzięki rekomendacji byłego prowincjała i wykładowcy fizyki w Collegium Nobilium pijarów w Warszawie, Antoniego Wiśniewskiego. Pobyt w Wiedniu zaowocował znajomością ze znanym chemikiem i przyrodnikiem Nikolausem Jacquinem, którego prace wywarły olbrzymi wpływ na Osińskiego. I w Wiedniu, i w 1772 w Paryżu Józef Herman Osiński zgłębiał najnowszą wiedzę z dziedziny fizyki, chemii i botaniki. Jego ówczesny podopieczny – S. Sołtyk – wspominał po śmierci ks. Osińskiego, że jego opiekun podczas tych studiów "„Po kilka dni z pokoju nie wychodził, odzieży nie odmieniał, prawie bez pokarmu dni i noce na nauce trawił...”".
Odznaczenia.
Odznaczony przez Stanisława Augusta Poniatowskiego Medalem Merentibus za podręcznik fizyki i dzieło o kopalniach i hutach.

</doc>
<doc id="165040" url="https://pl.wikipedia.org/wiki?curid=165040" title="Półspółgłoska">
Półspółgłoska



</doc>
<doc id="165044" url="https://pl.wikipedia.org/wiki?curid=165044" title="Spółgłoska zwarto-otwarta">
Spółgłoska zwarto-otwarta

Spółgłoska zwarto-otwarta, także: sonorant – spółgłoska powstająca, gdy w czasie artykulacji dochodzi do zwarcia i równocześnie otwarcia innego kanału (ustnego lub nosowego), którym uchodzi powietrze lub zwarcia i otwarcia następują szybko po sobie.
Artykulacja.
Wyróżnia się zasadniczo trzy typy artykulacji zwarto-otwartej:
Dwie ostatnie artykulacje określa się jako płynne.
Spółgłoski zwarto-otwarte są zwykle dźwięczne i w wielu językach mogą być elementem sylabotwórczym. Cechy te zbliżają spółgłoski do samogłosek.
Przykłady.
W międzynarodowym alfabecie fonetycznym IPA wymienione są m.in. następujące głoski zwarto-otwarte:
Przykłady w języku polskim.
W języku polskim występują następujące spółgłoski zwarto-otwarte: 
Terminologia.
Spółgłoski zwarto-otwarte to inaczej "spółgłoski sonorne" lub "półspółgłoski".
Spółgłoski zwarto-otwarte tworzą razem ze spółgłoskami półotwartymi klasę "sonantów" (rzadziej stosowana nazwa: „sonoranty”).
Określenie „spółgłoski półotwarte” bywa też używane zamiennie z terminem „spółgłoski zwarto-otwarte”.

</doc>
<doc id="165045" url="https://pl.wikipedia.org/wiki?curid=165045" title="Aleksja (medycyna)">
Aleksja (medycyna)

Aleksja (), niezdolność czytania – zaburzenie objawiające się częściową lub całkowitą niezdolnością rozumienia słowa pisanego (drukowanego). Osoby na nią cierpiące nie mają zaburzeń wzroku czy słuchu i potrafią rozumieć słowa wymawiane.
Jej przyczyną jest uszkodzenie dominującej (najczęściej lewej) półkuli mózgu, co uniemożliwia przez człowieka powiązania danego dźwięku z prawidłowo rozpoznawaną literą.
W terminologii angielskiej zaburzenie to czasami jest nazywane "word blindness" ("ślepota na słowa") lub "visual aphasia" ("afazja wzrokowa").
Czysta aleksja nazywana też czystą ślepotą słów lub aleksją bez agrafii to skrajny przypadek, w którym osoba dotknięta aleksją zachowała zdolność pisania (spontanicznie i pod
dyktando) jednak nie potrafi odczytać słów, które sama zapisała.

</doc>
<doc id="165047" url="https://pl.wikipedia.org/wiki?curid=165047" title="Fulko V">
Fulko V

Fulko V Młody (ur. 1092, zm. 10 listopada 1143 w Akce) – hrabia Maine i Andegawenii (1109-1131), król Jerozolimy (1131-1143), syn hrabiego Andegawenii Fulka IV i Bertrady, córki Szymona I, pana de Montfort.
Hrabia Andegawenii.
Był jedynym synem Fulka z jego czwartego małżeństwa. Miał starszego brata przyrodniego, Godfryda, współwładcę Andegawenii w latach 1098-1106, który zginął podczas buntu przeciwko ojcu. Wkrótce po narodzinach syna Bertrada porzuciła męża i związała się z królem Francji Filipem I. Fulko IV zmarł w 1109 r. i Fulko V został hrabią Andegawenii. Rok później, dzięki małżeństwu z Ermengardą, został hrabią Maine.
Był przeciwnikiem króla Anglii Henryka I i sojusznikiem króla Francji Ludwika VI. W 1112 r. sprzymierzył się z Ludwikiem i hrabią Flandrii Baldwinem VII w celu przywrócenia tronu Anglii i Normandii pretendentowi Wilhelmowi Clito. Siedem lat wojny nie przyniosło jednak sukcesów i w 1120 r. Fulko zawarł pokój z Henrykiem, wydając swoją córkę za jego jedynego syna, Wilhelma Adelina. Ten jednak zginął w katastrofie morskiej w 1122 r. i Fulko ponownie poparł sprawę Wilhelma Clito, którego ożenił ze swoją drugą córką.
Henryk I przekonał jednak papieża Honoriusza II, aby unieważnił to małżeństwo. Atak Fulka na Normandię został odparty i hrabia ponownie zawarł pokój z Henrykiem. W kolejnych latach nastąpiło zbliżenie anglo-andegaweńskie, które zostało przypieczętowane w 1127 r. małżeństwem najstarszego syna Fulka, Godfryda, z córką i dziedziczką Henryka, Matyldą. Małżeństwo to dało hrabiom Andegawenii prawa do tronu Anglii.
Fulko był zawołanym rycerzem. Był również bardzo pobożny. W 1120 r. wyruszył na swoją pierwszą pielgrzymkę do Jerozolimy. Nawiązał tam bliskie kontakty z zakonem templariuszy. Po powrocie do Europy nadał im ziemie w swoim hrabstwie. W Królestwie Jerozolimskim utrzymywał również dwóch rycerzy. W 1127 r. ponownie wybrał się na Wschód. Podczas przygotowań do drogi powrotnej wysłannicy króla Baldwina II, William Bures i Hugues de Payns, zaproponowali mu rękę następczyni tronu Melisandy (pierwsza żona Fulka zmarła w 1126 r.). Baldwin chciał zabezpieczyć swoje dziedzictwo, wydając córkę za bogatego pana, który posiadał militarne doświadczenie. Te warunki spełniał Fulko.
Hrabia miał jednak większe ambicje, niż bycie tylko małżonkiem królowej. Zażądał pozycji równej Melisandzie. Baldwin, mając na uwadze bogactwo i doświadczenie potencjalnego zięcia, wyraził na to zgodę. Fulko wrócił jeszcze do Europy, gdzie przekazał władzę na Andegawenią swojemu synowi Godfrydowi. Następnie powrócił na Wschód i 2 czerwca 1129 r. poślubił Melisandę.
Król Jerozolimy.
Baldwin II zmarł w 1131 r. pozostawiając Fulkowi i Melisandzie koronę Jerozolimy. Fulko od razu przejął ster rządów, odsuwając ambitną Melisandę od władzy. Faworyzował swoich krajanów, przybyszów z Andegawenii, co wywoływało zawiść miejscowych baronów. Nieprzychylnie patrzyli na Fulka inni władcy łacińskiego Wschodu – hrabia Trypolisu Pons i hrabia Edessy Joscelin II z Courtenay. Obawiali się oni, że wzorem swojego teścia, Fulko zechce roztoczyć nad nimi swoje zwierzchnictwo. Fulko dysponował jednak słabszym oparciem niż Baldwin i nie miał wystarczająco dużo sił, aby narzucić swój autorytet państwom północnym. Zaraz po objęciu rządów przez Fulka do Antiochii powróciła jego szwagierka, Alicja, wygnana z księstwa jeszcze przez Baldwina II. Fulko był w tym czasie regentem Antiochii w imieniu nieletniej dziedziczki, Konstancji. Alicja zawarła sojusz z Ponsem i Joscelinem, aby przeszkodzić Fulkowi w marszu na północ. W 1132 r. Fulko pokonał jednak Ponsa i zawarł z nim pokój, a Alicja została ponownie wygnana.
Tymczasem w Jerozolimie Fulko musiał stawić czoło ambicjom swojej żony i jej stronników, rekrutujących się z drugiego pokolenia osadników na Wschodzie. Prym w tym stronnictwie wiódł kuzyn Melisandy, Hugon II de Le Puiset, hrabia Jafy. Był on przez niektórych uważany za kochanka królowej. Fulko postanowił pozbyć się rywala. W 1134 r. pasierb Hugona, Walter I Grenier, pan Cezarei, oskarżył ojczyma przez Sądem Najwyższym o zdradę. Hugon zaprzeczył, a król zarządził pojedynek sądowy. Kiedy w oznaczonym dniu pozwany się nie stawił, uznano to za dowód winy. Hugon został skazany przez króla na wygnanie, ale pozostał w Jafie i sprzymierzył się z Egipcjanami z Askalonu. Fulko uderzył więc na Jaffę, ale nie mógł zdobyć miasta, mimo odstępstwa wasali Hugona. Wtedy zainterweniował patriarcha Wilhelm z Malines. Ostatecznie Hugon miał zostać wygnany z Królestwa na 3 lata.
Hugon pozostał w Jerozolimie oczekując na statek mający zabrać go z Królestwa. Wtedy doszło do zamachu na jego życie, podjętego przez bretońskiego rycerza. O jego potencjalnych mocodawcach niczego nie wiadomo, ale opinia publiczna Królestwa wskazywała na osobę Fulka. Skandal spowodował wzrost znaczenia partii królowej na dworze. Od tamtej pory, jak pisał kronikarz Wilhelm z Tyru, "król nigdy nie podejmował żadnych decyzji, nawet w błahych sprawach, bez zgody Melisandy".
Przez kolejne lata swojego panowania Fulko musiał zmierzyć się z narastającą presją krajów muzułmańskich. Największe zagrożenie dla Outremer powodował atabeg Mosulu Zengi. W 1134 r. zaatakował on Antiochię, ale Fulko zdążył z odsieczą. Dwa lata później Fulko przestał być regentem Antiochii. Konstancja poślubiła wówczas Rajmunda z Poitiers, który przejął władzę nad Antiochią.
Wzrastające zagrożenie ze strony Zengiego spowodowało zbliżenie się Jerozolimy z Damaszkiem. W 1137 r. Fulko przegrał bitwę pod Barinem, ale udało mu się zawrzeć sojusz z regentem Burydów z Damaszku Unurem. W 1140 r. sprzymierzeni zdobyli zamek Banias, który Unur przekazał Fulkowi. Dzięki temu umocniono północną rubież Królestwa. Fulko dbał również o bezpieczeństwo południowej granicy. Aby zniechęcić Egipcjan do najazdów wybudował zamki Blanchengarde, Gibelin i Ibelin. Cześnik króla Paganus zbudował na jego rozkaz zamek Kerak na południe od Morza Martwego. Miał on ułatwić ekspansję Franków w kierunku Morza Czerwonego.
W latach 1137 i 1142 r. do Syrii przybył cesarz bizantyjski Jan II Komnen, który podporządkował sobie Antiochię. Jego wizyta została kompletnie zignorowana w Jerozolimie. Król Fulko odmówił zaproszenia cesarza na spotkanie w Jerozolimie.
Śmierć.
Jesień 1143 r. król, królowa i dwór spędzali w Akce. Pewnego dnia królowa zapragnęła udać się na przejażdżkę po okolicy. Podczas niej jeden z dworzan przez przypadek spłoszył zająca. Król od razu ruszył za nim w pogoń. Koń jednak się przewrócił, popręgi puściły i siodło uderzyło upadającego Fulka w głowę. Król został przewieziony do Akki, gdzie zmarł niedługo potem. Został pochowany w kościele Grobu Świętego. Był opłakiwany nawet przez Melisandę, która przejęła władzę w imieniu ich małoletniego syna Baldwina.
Według Wilhelma z Tyru Fulko był "rudy, podobnie jak Dawid (...), sumienny i uważny, uprzejmy i miły (...), doświadczony wojownik pełen cierpliwości i wiedzy w sprawach militarnych". Jego główną wadą była niemożność zapamiętania twarzy i nazwisk. Niektórzy historycy zarzucali mu również zaniedbania w sprawie ochrony północnych rubieży swojego państwa.
Rodzina.
W 1110 roku poślubił Ermengardę (zm. 1126), córkę hrabiego Maine Eliasza I i Matyldy, córki Gerwazego, pana de Château-du-Loir. Fulko i Ermengarda mieli razem dwóch synów i dwie córki:
2 czerwca 1129 roku ożenił się po raz drugi z Melisandą (1105 – 11 września 1161), córką króla Jerozolimy Baldwina II i armeńskiej księżniczki Morfii, córki Gabriela z Meliteny. Fulko i Melisanda mieli razem dwóch synów:

</doc>
<doc id="165048" url="https://pl.wikipedia.org/wiki?curid=165048" title="Nitraty">
Nitraty

Nitraty − nazwa farmaceutyczna grupy leków nasercowych, stosowanych głównie w przerywaniu oraz zapobieganiu napadom choroby wieńcowej. Są to estry alkoholi i kwasu azotowego lub azotawego.
Mechanizm działania.
Działanie nitratów polega na uwalnianiu podczas degradacji w organizmie tlenku azotu (NO) zwanego także EDRF (z ), który poprzez aktywację cyklazy guanylowej i wpływ na stężenie jonów Ca2+ rozszerza światło żył i tętnic. Rozszerzenie naczyń krwionośnych powoduje obniżenie ciśnienia krwi i odciążenie serca. Zwiększa się też ukrwienie serca, przez poprawienie wydolności naczyń wieńcowych.
Uwolnienie NO wymaga udziału grup sulfhydrylowych −SH, ulegających wyczerpaniu po kilku godzinach, co prowadzi do zjawiska tachyfilaksji.
Zastosowanie.
Nitraty stosuje się w:
Działania niepożądane.
Działania niepożądane nitratów wynikają z mechanizmu ich działania farmakologicznego. Są one lekami nieselektywnymi - oddziałują nie tylko na naczynia wieńcowe. Skutkiem rozszerzania naczyń krwionośnych są objawy takie jak:
Poza tym mogą powodować methemoglobinemię.

</doc>
<doc id="165049" url="https://pl.wikipedia.org/wiki?curid=165049" title="Spółgłoska płynna">
Spółgłoska płynna

Spółgłoski płynne – ustne spółgłoski zwarto-otwarte zaliczające się do aproksymantów. 
Spółgłoski płynne dzielą się na:
Fonemy płynne w języku polskim to: boczne // i // oraz drżące //. W randze alofonów występują głoski płynne palatalizowane i .
Szczególnie bogate w spółgłoski płynne są języki rdzennej ludności Australii.

</doc>
<doc id="165051" url="https://pl.wikipedia.org/wiki?curid=165051" title="Rage (powieść)">
Rage (powieść)

Rage – tytuł powieści Stephena Kinga z 1981. Wydana została pod pseudonimem Richard Bachman. Pierwszy tytuł tej powieści to "„Getting it On”". Została ona napisana jeszcze przed sukcesem pierwszej powieści pisarza "Carrie", lecz zdecydowano się ją wydać 3 lata później.
Po masakrze uczniów w 1999 w Columbine High School w Jefferson County, w czasie której dwójka uczniów zastrzeliła 15 osób, S. King podjął decyzję o wstrzymaniu dalszej publikacji książki. Zgodnie z jego wolą pozycja ta nie ma być już wznawiana.
Fabuła.
Charles Decker jest uczniem jednej ze szkół. Pewnego dnia przychodzi do szkoły z bronią, zabija dwójkę nauczycieli oraz bierze 24 uczniów jako zakładników. Opowiada przetrzymywanej grupie o swoich problemach i doprowadza do sytuacji, gdy inni także zaczynają się zwierzać ze swoich mrocznych sekretów.

</doc>
<doc id="165052" url="https://pl.wikipedia.org/wiki?curid=165052" title="Joscelin I z Courtenay">
Joscelin I z Courtenay

Joscelin I z Courtenay – książę Galilei (1112-1119), hrabia Edessy (1118-1131). Syn Joscelina de Courtenay i Izabeli (lub Elżbiety) - córki Gwidona I de Montlhéry i Adelajdy de Crécy. 
Przybył do Ziemi Świętej po I krucjacie, w 1101. Był bratem ciotecznym Baldwina, hrabiego Edessy (ich matki były siostrami), i do niego udał się na służbę. Baldwin nadał mu tytuł lorda Turbessel. W 1104, po bitwie pod Harran, Joscelin trafił do niewoli. Przed 1113 rozszerzył swoje władzctwo na ziemie dookoła Turbessel do zachodniego brzegu Eufratu, podczas gdy Baldwin II kontrolował ziemie na wschód od Eufratu. Baldwin odebrał Joscelinowi Turbessel i ten udał się do Jerozolimy - tam otrzymał tytuł księcia Galilei. 
W 1118, po śmierci Baldwina I hrabia Edessy został królem Jerozolimy jako "Baldwin II". Mimo dawnej niechęci, Joscelin poparł kandydaturę Baldwina II, przeciwko kandydaturze brata zmarłego króla - Eustachego III z Boulogne. W nagrodę otrzymał hrabstwo Edessy. Już w 1123 trafił jednak do niewoli razem z Baldwinem II. Zostali uratowani z pomocą żołnierzy armeńskich, którzy przebrani za chłopów przedostali się do więzienia, zabili strażników i zawiesili flagę krzyżowców. Joscelin opuścił fortecę, ale Baldwin II został i wkrótce musiał odeprzeć atak muzułmanów.
Po powrocie do Edessy, Joscelin powiększył terytorium swojego hrabstwa. W 1125 uczestniczył w bitwie pod Azaz, zwycięstwie chrześcijan nad atabegiem Mosulu. W 1131, podczas oblężenia małego zamku na północny wschód od Aleppo, Joscelin został poważnie ranny przez pocisk i przekazał Edessę synowi. Potem otrzymał informację o emirze Daniszmendydów maszerującym na Edessę i poprosił swojego syna o wysłanie odsieczy. Joscelin II odmówił pomocy ojcu, więc Joscelin sam ruszył przeciwko emirowi. Emir, który sądził, że Joscelin nie żyje, szybko odstąpił od oblężenia miasta Kaysun i uciekł. Joscelin odparł atak i zmarł krótko potem na poboczu drogi.
Rodzina.
Poślubił armeńską szlachciankę - Beatrycze, córkę Konstantyna I Armeńskiego. Beatrycze była matka jego jedynego dziecka:
Zmarła w 1122, a hrabia ożenił się po raz drugi. Poślubił Marię z Salerno, siostrę Rogera z Salerno, księcia Antiochii z rodu Hauteville.

</doc>
<doc id="165053" url="https://pl.wikipedia.org/wiki?curid=165053" title="Mart Stam">
Mart Stam

Mart Stam właściwe Martinus Adrianus Stam, także: Mostam, ur. 5 sierpnia 1899 w Purmerend w Holandii, zm. 23 lutego 1986 w Szwajcarii) - holenderski architekt modernistyczny, rysownik i teoretyk architektury, działający także w Szwajcarii, Niemczech i Związku Radzieckim.
Stam jako uczeń działał w organizacjach katolickich, miał jednak również związki z socjalistami. Uczył się zawodu stolarza, a później kreślarza budowlanego. Po I wojnie światowej pracował jako kreślarz w biurach Granpré Molière'a w Rotterdamie, Karla Mosera w Zürichu i Maksa Tauta i Hansa Poelziga w Berlinie. Jednocześnie współtworzył też pierwsze niezależne projekty. Nieoczekiwaną sławę przyniósł mu w 1922 wielokrotnie publikowany i często komentowany projekt betonowo-szklanego wieżowca w Królewcu, mający cechy konstruktywistyczne. Następnie Stam wydawał nieregularnie ukazujący się periodyk "ABC" i wywarł tym znaczny wpływ na rozwój nowoczesnego projektowania. W 1927 został zaproszony do wzięcia udziału w wystawie Werkbundu na Weißenhofie w Stuttgarcie i zbudował trzysegmentowy dom szeregowy z tarasami dachowymi, będący jego pierwszym samodzielnym projektem a zarazem przykładem dojrzałego stylu międzynarodowego. W tym czasie Stam pracował u różnych architektów w Holandii, zapewne głównie jako rysownik, przy czym przypisywany mu wkład w poszczególne obiekty jest niepewny. W latach 1928–1929 uczył architektury w Bauhausie. Zaprojektował też równolegle z Miesem van der Rohe i Marcelem Breuerem tzw. "krzesło zawieszone". Następnie na kilka lat wyjechał do ZSRR, gdzie wraz z Ernstem Mayem stworzył projekty urbanistyczne kilku miast, m.in. Magnitogorska.
W 1935 Stam powrócił do Amsterdamu i założył własne biuro. Zbudował przede wszystkim "Drive-In Flats" 1936, jeden z pierwszych domów szeregowych z garażami w kondygnacji parteru. Struktura elewacji świadczy o ponownym zwróceniu się Stama w stronę konstruktywizmu. W 1939 został dyrektorem Instytutu Nauczania Rzemiosła Artystycznego w Amsterdamie.
Po II wojnie światowej Mart Stam został zaproszony do powstającej NRD, gdzie uczył architektury i projektował budynki posiadające pewne cechy socrealizmu. W 1953 rozczarowany i rozgoryczony kolejny raz wrócił do Holandii, gdzie kilkanaście lat pracował, wznosząc m.in. wieżowiec w Rotterdamie. Po przejściu na emeryturę w 1966 wyjechał do Szwajcarii z drugą żoną, Olgą, gdzie pod jej wpływem unikał wszelkich kontaktów ze światem zewnętrznym. W 1984 na krótko się ujawnił, lecz wkrótce zmarł.

</doc>
<doc id="165055" url="https://pl.wikipedia.org/wiki?curid=165055" title="Mannitol">
Mannitol

Mannitol, mannit – organiczny związek chemiczny, polihydroksylowy alkohol cukrowy. Występuje w formie dwóch enancjomerów, oznaczanych zwyczajowo jako i . Stanowi bogate źródło przyswajalnego węgla i dlatego jest dodawany do podłoży hodowlanych (np. podłoże Chapmana służące izolacji i identyfikacji bakterii z rodzaju "Staphylococcus").
W lecznictwie znalazł zastosowanie jako środek moczopędny. Może być używany:
Działanie.
Sam mannitol podany dożylnie zwiększa ciśnienie osmotyczne płynu pozakomórkowego (co skutkuje przedostaniem się wody z komórek do osocza). Mechanizm ten jest odpowiedzialny za zmniejszanie ciśnienia wewnątrzczaszkowego i wewnątrzgałkowego oraz ogólnie za zmniejszanie obrzęków różnego pochodzenia. Mannitol jest zaliczany do diuretyków osmotycznie czynnych. W Polsce w medycynie stosowane są roztwory do wlewu dożylnego.

</doc>
<doc id="165057" url="https://pl.wikipedia.org/wiki?curid=165057" title="Etoumbi">
Etoumbi

Etoumbi – miasto w regionie Cuvette-Ouest w północno-zachodniej części Konga. Większość jego mieszkańców utrzymuje się z myślistwa w okolicznych lasach.
W Etoumbi miały miejsce cztery epidemie wirusa Ebola, które prawdopodobnie spowodowało jedzenie mięsa martwych zwierząt znalezionych w lesie. W 2003 podczas epidemii zginęło 120 osób. W maju 2005 Etoumbi poddane zostało kwarantannie z powodu kolejnych przypadków choroby.

</doc>
<doc id="165058" url="https://pl.wikipedia.org/wiki?curid=165058" title="Malatya">
Malatya

Malatya, dawniej Melitene – miasto w Turcji. Liczy około 450 tys. mieszkańców i jest stolicą prowincji o tej samej nazwie.
Prawdopodobnie poniósł tutaj męczeństwo święty Ekspedyt.
Malatya położona jest w kotlinie u stóp gór Taurus. Jest to ośrodek przemysłowo-usługowy regionu rolniczego. Znajduje się tutaj lotnisko i uniwersytet. W pobliżu odkryto ruiny hetyckiego Melid.

</doc>
<doc id="165061" url="https://pl.wikipedia.org/wiki?curid=165061" title="Lawton Chiles">
Lawton Chiles

Lawton Mainor Chiles, junior (ur. 3 kwietnia 1930 w Lakeland, zm. 12 grudnia 1998 w Tallahassee) – amerykański polityk, działacz Partii Demokratycznej.
Życiorys.
W czasie studiów wstąpił do armii i służył jako oficer artylerii w czasie wojny w Korei.
W 1958 został wybrany do stanowej Izby Reprezentantów, a w 1966 do stanowego senatu.
W 1970 kandydował do senatu federalnego. W ramach kampanii pokonał 1003 mile na Florydzie (stąd jego przydomek "Walkin' Lawton"). Jego wysiłki zostały uwieńczone powodzeniem i w styczniu 1971 został zaprzysiężony na senatora. W izbie wyższej amerykańskiego Kongresu zasiadał do 1989.
W 1990 pokonał urzędującego republikańskiego gubernatora, Roberta Martineza. Urząd gubernatora pełnił do swej śmierci w 1998.
Chiles zapoczątkował wiele programów społecznych, m.in. w dziedzinie przeciwdziałania nałogom wśród młodzieży. W 1994 zwyciężył w wyborach na drugą kadencję, pokonując byłego stanowego sekretarza handlu, Jeba Busha.
Chiles był popularnym gubernatorem, miał na swoim koncie niewątpliwe osiągnięcia. Był jednak ostro krytykowany m.in. przez Amnesty International za stosunek do kary śmierci. Za jego rządów na Florydzie 17 osób (w tym jedna kobieta) zostało straconych na krześle elektrycznym, na którego zniesienie i zastąpienie uważaną za bardziej humanitarną metodą zaaplikowania zastrzyku trucizny Chiles się nie zgodził, ani razu też nie skorzystał z prawa łaski.
W 1998, nie mogąc ubiegać się o trzecią kadencję, poparł kandydaturę swego wicegubernatora Buddy’ego MacKaya, który przegrał z Jebem Bushem.
Na trzy tygodnie przed odejściem z urzędu Chiles zmarł niespodziewanie na atak serca; do planowanej inauguracji obowiązki gubernatora pełnił McKay.
Dziś wiele obiektów na Florydzie, w tym szkół, nosi imię Chilesa.

</doc>
<doc id="165064" url="https://pl.wikipedia.org/wiki?curid=165064" title="Rezekne">
Rezekne



</doc>
<doc id="165073" url="https://pl.wikipedia.org/wiki?curid=165073" title="Wekiera">
Wekiera

Wekiera – broń obuchowa miażdżąca będąca odmianą maczugi na drewnianym lub metalowym stylisku z metalową głowicą nabijaną ostrymi kolcami.
W Polsce rodzaj wekiery nazywany był popularnie: nasieka, nasiek, nasiekaniec, siekaniec, siekanka. Zygmunt Gloger w "Encyklopedii staropolskiej" tak o niej pisał: Wekiera była używana jako uzbrojenie karpackich zbójników tołhajów. Rodzajem wekiery jest morgensztern, zwany także kropaczem.

</doc>
<doc id="165076" url="https://pl.wikipedia.org/wiki?curid=165076" title="PKS">
PKS



</doc>
<doc id="165078" url="https://pl.wikipedia.org/wiki?curid=165078" title="Spółgłoski boczne">
Spółgłoski boczne



</doc>
<doc id="165080" url="https://pl.wikipedia.org/wiki?curid=165080" title="Spółgłoska boczna">
Spółgłoska boczna

Spółgłoski boczne (spółgłoski lateralne, sonanty boczne) – ustne spółgłoski, najczęściej zwarto-otwarte, których artykulacyjną cechą jest utworzenie zwarcia w środkowej części jamy ustnej i przepływ powietrza bokami, z jednej lub obu stron języka.
Spółgłoskom bocznym są przeciwstawiane spółgłoski środkowe.
Spółgłoski boczne w językach świata.
Najbardziej rozpowszechnioną spółgłoską boczną jest [l]. Wiele języków, jak albański i do niedawna polski posiada również jej welaryzowany odpowiednik . W języku angielskim te dwie głoski są alofonami – [l] występuje w pozycji przed samogłoską, a [] w innych pozycjach. Języki wschodniosłowiańskie kontrastują [] i zmiękczone [], ale nie posiadają czystego [l].
Język walijski posiada spółgłoskę szczelinową boczną (IPA: []). Dźwięk ten, jak również odpowiadająca mu afrykata [], występują w indiańskich językach z rodzin na-dene, salisz i wakaskiej i w językach północnokaukaskich. Dźwięczny odpowiednik tej spółgłoski, [], występuje w języku zulu i adygejskim
Język japoński posiada spółgłoskę uderzeniową boczną dziąsłową. Analogiczna głoska, tyle że o artykulacji szczytowej występuje w języku paszto.
W językach khoisan występują mlaski boczne. W języku !xóõ jest ich aż 17.

</doc>
<doc id="165083" url="https://pl.wikipedia.org/wiki?curid=165083" title="Peer Gynt (dramat)">
Peer Gynt (dramat)

Peer Gynt (czyt. "Per Gynt") – dramat napisany wierszem przez Henrika Ibsena. Wystawiony po raz pierwszy 24 lutego 1876 roku w Christianii (obecnie Oslo); w tłumaczeniu polskim we Lwowie roku 1910. Zawiera przesłanie filozoficzne wynikające z krytyki postaw Norwegów – zapatrzenia w samych siebie i duchowej bezpłciowości; widoczne są wpływy utworów folklorystycznych. Na zamówienie Ibsena Edvard Grieg napisał muzykę do wybranych scen dramatu, z których do dzisiaj bardzo popularna jest dwuczęściowa suita pod tym samym tytułem.
Tytuł jest zarazem nazwiskiem głównego bohatera, gnuśnego i egoistycznego wieśniaka, który pierwotnie nie docenia czystej miłości Solwejgi. Porywa więc Ingridę – należącą do innego; zostaje skazany na wygnanie i podróżuje po świecie, trafiając na grotę Króla gór. Nie chce się ożenić z jego szkaradną córką, dlatego też ucieka. Płynie do innego kontynentu i krajów, przy czym szczególnie widoczny jest orientalizm (typowy dla romantyzmu, a więc i dla utworu z tego okresu) krain arabskich. Utrzymuje się tam i dorabia majątku z działalności przestępczej (handel ludźmi, oszustwo wskazujące, że jest prorokiem itd.). W kontaktach towarzyskich stacza się stopniowo na dno: utrzymuje związki ze stworami baśniowymi (trolle, gnomy – widoczny wpływ literatury ludowej), pozwala się omamić i okraść Anitrze ("Anitra": dosł. z arab. "Gęś"), której już samo imię wskazuje na jej prostotę.
Po powrocie do Norwegii spotyka cnotliwą Solwejgę, wtedy już niewidomą, ponieważ wypłakała sobie oczy za Peer Gyntem. Czeka już na niego Przetapiacz Guzików (zwany także zależnie od tłumaczenia Odlewaczem Guzików) – mściwy wysłannik Śmierci. Peer Gynt ma zostać zamieniony w guzik, gdyż jest postacią nijaką i próżną, więc jego życie jest warte co najwyżej egzystencji guzika. Od kary ratuje go Solwejga, okłamując Przetapiacza Guzików, że Peer Gynt zachował wierność swoim ideałom. Po tym wydarzeniu tytułowy bohater odnajduje sens swojej egzystencji w miłości anielskiej Solwejgi.
Muzyka Griega.
Muzyka do dramatu "Peer Gynt" op. 23 na soprany, barytony, chór i orkiestrę (1875/1886?/1892) składa się z dwudziestu sześciu numerów:
Numery 4, 8, 12, 13, 15, 16, 19 i 21 weszły również w skład dwóch suit "Peer Gynt" opp. 46 i 55.

</doc>
<doc id="165084" url="https://pl.wikipedia.org/wiki?curid=165084" title="Chananiasz">
Chananiasz



</doc>
<doc id="165088" url="https://pl.wikipedia.org/wiki?curid=165088" title="Gilberto Simoni">
Gilberto Simoni

Gilberto Simoni (ur. 28 sierpnia 1971 w Trydencie), włoski kolarz szosowy, dwukrotny zwycięzca Giro d’Italia 2001 i 2003.
Odnosi liczne sukcesy w zawodowym peletonie od czasu swojego debiutu w 1994. Obecnie (2005) zamieszkały w Palu di Giovo (Włochy). Były zawodnik zespołów zawodowych Saeco, Lampre, Saunier Duval-Prodir oraz Serramenti PVC Diquigiovanni-Androni Giocattoli. Kolarz został przyłapany na zażywaniu kokainy. Przez to został w 2002 roku pozbawiony możliwości wzięcia udziału w zawodach Giro d’Italia, których był faworytem.

</doc>
<doc id="165089" url="https://pl.wikipedia.org/wiki?curid=165089" title="Azariasz">
Azariasz

Azariasz – hebrajskie i biblijne imię męskie oznaczające „Jahwe dopomógł”, „Jahwe wspomaga” (hebr. Azarjahu, Azaria).
Imię to nosił:

</doc>
<doc id="165090" url="https://pl.wikipedia.org/wiki?curid=165090" title="Rezerwat przyrody Przełomy pod Książem koło Wałbrzycha">
Rezerwat przyrody Przełomy pod Książem koło Wałbrzycha

Rezerwat przyrody Przełomy pod Książem koło Wałbrzycha – leśno-krajobrazowy rezerwat przyrody położony w województwie dolnośląskim, na terenie Książańskiego Parku Krajobrazowego, w granicach administracyjnych Wałbrzycha (miasto na prawach powiatu) i gminy miejskiej Świebodzice (powiat świdnicki). Utworzono go w 2000 roku na powierzchni 231,41 ha, a w 2010 roku nieznacznie zmniejszono jego obszar do 230,95 ha.
Celem ochrony rezerwatu jest zachowanie krajobrazu przełomów potoków Pełcznicy i Szczawnika o naturalnym charakterze wraz z różnorodnością fauny i flory. Są one zorientowane południkowo, o długości ok. 3 km i szerokości ok. 0,5 km. Zbocza dolin obu potoków są strome, z licznymi skałkami. Wypreparowane zostały w dolnokarbońskich zlepieńcach. Obie rzeki są silnie zanieczyszczone.
98% powierzchni rezerwatu pokrywają zbiorowiska leśne. Strome zbocza są porośnięte drzewostanem grądowym z dominacją lipy drobnolistnej. Występuje również kwaśna buczyna, las łęgowy i dąbrowa. Łącznie lasy liściaste zajmują tu prawie 130 ha. Inne rośliny to m.in. cis, barwinek pospolity, parzydło leśne, śnieżyca wiosenna, czarka szkarłatna, paprotka zwyczajna, różanecznik złoty. Jeden z cisów jest okazałym uznanym pomnikiem przyrody o obwodzie 285 cm. Poza nim na terenie rezerwatu za pomniki przyrody uznano okazały bluszcz (82 cm obwodu) porastający ruiny zamku Stary Książ oraz dwa inne okazałe cisy.
Na terenie rezerwatu stwierdzono obecność m.in. rzekotki drzewnej, gniewosza plamistego, puchacza, salamandry plamistej, muchołówki białoszyjej, liczne kruki i dzięcioły. Ponadto w podziemiach zamku Książ, położonego tuż poza granica rezerwatu, zamieszkuje 8 gatunków nietoperzy.
Obszar rezerwatu objęty jest ochroną czynną.
Natura 2000.
W 2008 roku utworzono obszar Natura 2000 „Przełomy Pełcznicy pod Książem” PLH020020 SOOS o powierzchni 240,3 ha. Obszar w całości pokrywa się z rezerwatem i Książańskim Parkiem Krajobrazowym. Wysokość minimalna wynosi 330 m n.p.m., maksymalna 430, a średnia 380 m n.p.m. 44% obszaru stanowią lasy liściaste, 54% mieszane, a 2% zajmują tereny rolnicze.
Strome stoki są siedliskiem grądów zboczowych "Aceri-Tilietum", poza tym wykształciły się tutaj kwaśne buczyny, lasy łęgowe, grądy i ciepłolubne dąbrowy. Stwierdzono 9 siedlisk roślin z załącznika I oraz 3 gatunki nietoperzy z załącznika II dyrektywy siedliskowej.

</doc>
<doc id="165098" url="https://pl.wikipedia.org/wiki?curid=165098" title="Miszael">
Miszael



</doc>
<doc id="165105" url="https://pl.wikipedia.org/wiki?curid=165105" title="Unia Ewangelicka">
Unia Ewangelicka

Unia Ewangelicka (Unia Protestancka) zawiązana została w Auhausen w 1608 roku, tj. w rok przed zawiązaniem Ligi Katolickiej i istniała do 24 maja 1621. Pretekstem do jej zawiązania były wydarzenia związane ze sprawą miasta Donauwörth. Na jej czele stanął palatyn reński, książę elektor Fryderyk V.

</doc>
<doc id="165106" url="https://pl.wikipedia.org/wiki?curid=165106" title="Demarkacja (prawo)">
Demarkacja (prawo)

Demarkacja (rozgraniczenie) – wyznaczenie w terenie granicy między państwami. Demarkacja jest ostatnim etapem w ustalaniu przebiegu granicy między państwami. Dokonywana jest ona przez mieszane komisje międzypaństwowe i polega na szczegółowym wyznaczeniu granicy w terenie, oznaczeniu jej specjalnymi słupkami lub znakami granicznymi.
Demarkacja może także oznaczać ustalenie specjalnej linii demarkacyjnej przez wrogie sobie armie w okresie zawieszenia broni.

</doc>
<doc id="165107" url="https://pl.wikipedia.org/wiki?curid=165107" title="Ił warwowy">
Ił warwowy



</doc>
<doc id="165109" url="https://pl.wikipedia.org/wiki?curid=165109" title="Demarkacja (medycyna)">
Demarkacja (medycyna)

Demarkacja – oddzielenie tkanek martwych od żywych poprzez naciek leukocytów, które enzymami proteolitycznymi rozpuszczają najbliższą warstwę martwych komórek, powodując odpadnięcie części martwej.

</doc>
<doc id="165110" url="https://pl.wikipedia.org/wiki?curid=165110" title="Ił wstęgowy">
Ił wstęgowy



</doc>
<doc id="165111" url="https://pl.wikipedia.org/wiki?curid=165111" title="Spółgłoska nosowa">
Spółgłoska nosowa

Spółgłoski nosowe (sonanty nosowe) – nosowe spółgłoski zwarto-otwarte, których artykulacyjną cechą jest utworzenie zwarcia w jamie ustnej, jednak w odróżnieniu od spółgłosek zwartych otworzony zostaje równocześnie tor nosowy, tj. podniebienie miękkie zostaje opuszczone. Wśród spółgłosek zwartych występują spółgłoski, które różnią się tylko opozycją ustna vs. nosowa.
Również przy artykulacji innych spółgłosek niż zwarte może być dodatkowo otwarty tor nosowy, np. w niektórych dialektach semickich występuje []. Głoski, które nie są nosowe określa się mianem ustnych.
W językach świata.
Większość języków posiada co najmniej dwie spółgłoski nosowe – [] i [] lub []. Tylko nieliczne języki takie jak rotokas (Nowa Gwinea) i lushootseed (Kanada) nie posiadają żadnych dźwięków tego rodzaju. Język polski ma [] [] i [] (ń) jako fonemy i [] jako alofon samogłosek nosowych przed [] lub [] (np. mąka czytamy [].

</doc>
<doc id="165113" url="https://pl.wikipedia.org/wiki?curid=165113" title="Ił (skała)">
Ił (skała)

Ił – skała osadowa, bardzo drobnoziarnista, zbudowana jest głównie z minerałów ilastych (najczęściej kaolinit i illit) z domieszką łyszczyków oraz pyłu kwarcowego. Iły zawierają nie mniej niż 50% frakcji ilastej (ziarna o średnicy do 0,002 mm) i nie więcej niż 10% frakcji piaskowej (ziarna o średnicy od 0,05 mm do 2,0 mm). Grunty ilaste należą do gruntów spoistych. Ich wytrzymałość na obciążenie zależy przede wszystkim od wilgotności gruntu.
Ił w połączeniu z wodą charakteryzuje się dużą plastycznością. Najczęściej ma barwę szarą, przy większej zawartości związków żelaza oraz w zależności od stopnia utlenienia może mieć barwę niebieskozieloną bądź czerwoną.
Ił wraz ze wzrostem wilgotności zwiększa swoją objętość (pęcznieje). Podczas spadku wilgotności następuje proces odwrotny i obserwuje się zjawisko synerezy (skurczu).
Znajduje zastosowanie w przemyśle ceramicznym jako surowiec do produkcji cegieł, dachówek czy klinkieru, także w przemyśle budowlanym i papierniczym.
Iły powszechnie występują na terenie Polski, szczególnie w centralnej części kraju oraz w dolinach rzek nizinnych.
Ze względu na swoje właściwości (np. plastyczność, pęcznienie i skurcz, wysadzinowość, tiksotropię), występując w podłożu obiektów budowlanych, są przyczyną wielu strat (np. pękanie murów) i katastrof budowlanych, których uniknięcie wymaga nierzadko znacznych nakładów finansowych.

</doc>
<doc id="165114" url="https://pl.wikipedia.org/wiki?curid=165114" title="Spółgłoski zwarte">
Spółgłoski zwarte



</doc>
<doc id="165119" url="https://pl.wikipedia.org/wiki?curid=165119" title="Orkady Południowe">
Orkady Południowe

Orkady Południowe – grupa wysp antarktycznych w północnej części Oceanu Południowego, na północny wschód od Półwyspu Antarktycznego. Obszar archipelagu wynosi około 622 km², wyspy cechują się surowym i skalistym krajobrazem, oraz polarnym klimatem. Do wysp roszczą sobie prawa Argentyna i Wielka Brytania.
Do większych wysp archipelagu należą: Coronation, Laurie, Powell oraz Signy. W archipelagu znajdują się także mniejsze wysepki (jak Acuña Island) i skały. Na wyspach Laurie i Signy znajdują się stacje polarne, odpowiednio: argentyńska Orcadas i brytyjska Signy.
Geografia.
Orkady Południowe stanowią grupę wysp leżących na południowo-zachodnim skraju Oceanu Atlantyckiego, około 550 km na północny wschód od Półwyspu Antarktycznego. Archipelag składa się z dwóch największych wysp: Coronation na zachodzie i Laurie na wschodzie oraz kilku mniejszych wysp. Linia brzegowa większych wysp jest dobrze rozwinięta, a na jej rozwój wpływ maja warunki klimatyczne (czoła, jęzory lodowców na wybrzeżu, kry i góry lodowe). Wybrzeże jest przeważnie skaliste i surowe, znaczne obszary brzegu morskiego są zlodowaciałe.
Wyspy zbudowane są ze skał osadowych, silnie sfałdowanych, które pochodzą z paleozoiku i mezozoiku. Poza tym występują zmetamorfizowane łupki i intruzje dolerytowe. Wyspy są na ogół górzyste. Najwyższe wzniesienie - Mount Nivea wznosi się na 1266 m n.p.m. Krajobraz jest urozmaicony nie tylko obszarami górskimi, ale i formami krajobrazu glacjalnego (lodowce).
Wyspy leżą w strefie klimatu polarnego, cechującego się suchą i mroźną pogodą. Średnia roczna temperatura wynosi -5 °C, w okresie zimowym spada do -40 °C. Klimat jest suchy ze względu na kontynentalne oddziaływanie mroźnych i suchych mas powietrza znad Antarktydy. Toteż roczne opady wynoszą tylko 380 mm i są to niemal wyłącznie opady śniegu występujące przez 8 miesięcy w roku. W okresie krótkiego lata temperatury wynoszą około 2 °C.
Na wyspach w zasadzie nie ma wód powierzchniowych, ze względu na ujemne średnie temperatury. Latem, gdy występują dodatnie temperatury, pojawiają się niewielkie strumienie i potoki, zasilane głównie topniejącymi w tym czasie lodowcami. Od kwietnia do listopada (jesień-zima-wiosna) wody przybrzeżne są zamarznięte.
Warunki klimatyczne jakie panują na wyspach sprawiają, że szata roślinna jest uboga zarówno pod względem gatunkowym jak i pod względem bujności. 90% powierzchni wysp jest pokryta śniegiem i lodem, liczne są lodowce. Roślinność ogranicza się to formacji tundrowej, jaką reprezentują mchy i porosty. Brak drzew i krzewów. Fauna także jest dość uboga pod względem gatunkowym, ale dość liczna, występują w formie kolonii. Liczne ptactwo morskie występuje na wybrzeżu Orkadów Południowych. Na wyspach żyją także kolonie pingwinów, głównie pingwinów Adeli.
Historia.
Archipelag odkryty w 1821 roku przez łowców fok, Anglika George'a Powella i Amerykanina Nathaniela Palmera. Orkady Południowe były częścią brytyjskiej kolonii Falklandy. Pierwotnie wyspy były nazywane "Powell's Group" czyli Grupą Powella, od nazwiska odkrywcy. W 1823 roku angielski żeglarz James Weddell nadał wyspom obecną nazwę. W XIX wieku wyspy często były odwiedzane przez wielorybników. Orkady Południowe zostały dokładnie zbadane przez ekspedycję szkockiego polarnika i oceanografa Williama Speirsa Bruce'a w 1903 roku.

</doc>
<doc id="165120" url="https://pl.wikipedia.org/wiki?curid=165120" title="Sporady">
Sporady

Sporady – nazwa odnosząca się do dwóch archipelagów wysp greckich na Morzu Egejskim, znanych pod nazwą Sporady Południowe i Sporady Północne.
Sporady Północne.
Sporady Północne to archipelag położony na wschód od Tesalii i na północ od Eubei (niekiedy Eubeę włącza się też do archipelagu). Największą wyspą archipelagu jest Skiros. Do archipelagu należą też Skopelos, Alonisos, Skiathos i inne.
Sporady Południowe.
Nazwa ta w większości pokrywa się z archipelagiem Dodekanezu, chociaż niekiedy włącza się tu także wyspy Samos i Ikarię. Największa wyspa archipelagu to Rodos. Wyspy leżą na azjatyckim szelfie kontynentalnym. Sporady Południowe nazywane są niekiedy po prostu Sporadami.

</doc>
<doc id="165121" url="https://pl.wikipedia.org/wiki?curid=165121" title="Vesterålen">
Vesterålen

Vesterålen – archipelag przybrzeżnych wysp norweskich na Morzu Norweskim, położony na północny wschód od Lofotów, o powierzchni 3,6 tys. km². Na stałe jest zamieszkiwany przez około 30 tysięcy osób.
Geografia.
Do największych wysp należą: Hinnøya (2.2 tys. km2), Langøya(860 km2), Andøya(389 km2) i Hadseløya(102 km2). Klimat jest umiarkowany, ze średnią temperaturą 0°C w styczniu i 12°C w lipcu. Opad roczny do 2000 mm. Roślinność głównie tundrowa.
Ludność.
Głównym zajęciem mieszkańców jest rybołówstwo. Charakterystyczne dla archipelagu są dawne wioski rybackie z kolorowymi drewnianymi domami.

</doc>
<doc id="165122" url="https://pl.wikipedia.org/wiki?curid=165122" title="Wyspy Jońskie">
Wyspy Jońskie

Wyspy Jońskie (nwgr. Ιόνια Νησιά, trb. "Ionia nisia"), także: Heptanesos (gr. Επτάνησα, trb. "Heptanēsa"; w tłum. na pol. „Siedem wysp”) – archipelag na Morzu Jońskim, rozciągający się wzdłuż zachodnich wybrzeży Grecji i częściowo Albanii.
Wyspy archipelagu.
W skład archipelagu wchodzi 7 głównych, większych wysp:
a także mniejsze wysepki u zachodnich wybrzeży kontynentalnej Grecji (m.in. Kalamos, Kastos, Skorpios, Antipaksos, Meganisi, Pandikonisi) oraz u południowo-wschodnich wybrzeży półwyspu Peloponez (Andikíthira i Elafonisos).
Przynależność administracyjna.
Większa część Wysp Jońskich stanowi grecki region Wyspy Jońskie ze stolicą w mieście Korfu. Region ten nie obejmuje jednak wysp zlokalizowanych w południowej części archipelagu, którymi administruje region Attyka.
Gospodarka.
W gospodarce wysp archipelagu dominuje uprawa winorośli, oliwek i drzew cytrusowych, rybołówstwo, przemysł spożywczy oraz turystyka.
Historia.
W latach 1267–1386 Wyspy Jońskie należały do Królestwa Sycylii. W 1386 roku podbiła je Republika Wenecka. W 1797 r. zostały włączone do Francji. W 1800 r. utworzono na nich Republikę Siedmiu Wysp pod protektoratem rosyjsko-tureckim. W 1807 r. zwrócono wyspy Francji (od 1809 r. znajdowały się w składzie Prowincji Iliryjskich). W 1810 r. archipelag przejęła pod kontrolę Wielka Brytania. W 1815 r. Wyspy Jońskie stały się niepodległą republiką pod częściowym protektoratem Wielkiej Brytanii. W 1864 r. Brytyjczycy scedowali terytorium republiki na rzecz Królestwa Grecji.
Podczas II wojny światowej, w latach 1940–1941 Królestwo Grecji zostało zaatakowane i podbite przez państwa Osi, a Wyspy Jońskie trafiły pod administrację Królestwa Włoch. Były okupowane przez nie do 1943 r., kiedy to kontrolę nad nimi przejęły nazistowskie Niemcy. Państwo to podczas swoich rządów na archipelagu deportowało wielowiekową społeczność żydowską z wyspy Korfu do obozów koncentracyjnych w północnej Europie. W 1944 r. Wyspy Jońskie zostały wyzwolone przez aliantów.
W latach 1946–1949 archipelag był teatrem działań związanych z grecką wojną domową. W 1953 r. wyspy Kefalinia, Zakintos i Itakę nawiedziło trzęsienie ziemi o magnitudzie 7,1, które zrównało z ziemią całe miasta i wsie.

</doc>
<doc id="165123" url="https://pl.wikipedia.org/wiki?curid=165123" title="Ińsko">
Ińsko

Ińsko (niem. "Nörenberg") – miasto w Polsce położone w województwie zachodniopomorskim, w powiecie stargardzkim, siedziba gminy miejsko-wiejskiej Ińsko, nad jeziorem Ińsko.
Według danych z 31 grudnia 2010 r. miasto miało 2026 mieszkańców.
Ośrodek turystyczny w centrum Pojezierza Ińskiego.
Położenie.
Według danych z 1 stycznia 2009 powierzchnia miasta wynosi 7,48 km². Miasto leży na historycznym Pomorzu Zachodnim.
W latach 1954–1972 miasto było siedzibą władz gromady Ińsko, mono, że do niej nie należało. W latach 1946–1998 miasto administracyjnie należało do województwa szczecińskiego.
Historia.
W 1248 roku została wzmiankowana osada przy jeziorze Ińsko. W 1300 roku Ińsko zostało wymienione jako miasto, jednak dokładna data lokacji jest nieznana. Niemiecką nazwę miasta Nörenberg łączy się z pochodzeniem osadników niemieckich z okolic frankońskiej Norymbergi. W latach 1335 i 1338 mieszkańcy zostali zwolnieni na kilka lat z płacenia podatku, co umożliwiło dokończenie procesu budowy miasta, łącznie ze wzniesieniem obwarowań. W 1334 w mieście osadzony został zakon dominikanów, funkcjonujący tu do czasów reformacji. W tym czasie zbudowana została również fara miejska usytuowana we wschodniej części Rynku. 
W 1350 margrabia Ludwik z dynastii Wittelsbachów, przekazał miasto w lenno Henningowi von Wedlowi. W cztery lata później Wedlowie wykupili miasto na własność osiedlając się zapewne w siedzibie wójtów, która miała istnieć w obrębie murów obronnych. Siedziba ta, jak również miasto, zostały częściowo zniszczone w 1370 przez księcia pomorskiego Kazimierza III. Dwa lata później Wedlowie otrzymali pozwolenie na budowę zamku, który został usytuowany po południowo-wschodniej stronie miasta, za murami obronnymi. Na początku XV wieku miasto było jeszcze dwukrotnie oblegane i częściowo niszczone przez rycerstwo polskie pod dowództwem Jana Czarnkowskiego i Arnolda Brzyckiego. W XV w. po zachodniej stronie miasta zbudowany został szpital z kaplicą św. Jerzego. Od 1454 miasto należało (ponownie) do Brandenburgii. W 1657 Ińsko zniszczone zostało przez walczące ze Szwedami wojska Stefana Czarnieckiego, również później jego mieszkańcy znacznie ucierpieli w wyniku toczonych na terenie Pomorza wojen: siedmioletniej i północnej. Zniszczone zostały wówczas obwarowania miejskie, zamek i kaplica św. Jerzego.
W 1719 w Ińsku mieszkało zaledwie 298 mieszkańców. W 1775 Ińsko kupiła rodzina von Goltz i von Bornstedt. Rozpoczęła się powolna odbudowa miasta, którego większy rozwój nastąpił dopiero w 2. połowie XIX wieku. W 1801 miasto liczyło 920 mieszkańców, a w 1867 mieszkało tu już 2703 osoby. W 1858 rozebrano stary ratusz, zapewne średniowieczną farę miejską, a nowy neogotycki kościół zbudowano w 1860 r. wtedy również zaprzestano pochówków na cmentarzu przykościelnym i założono nowy cmentarz przy drodze do Storkowa. W 1870 zmodernizowano ulice i drogę do Chociwla. W latach 60. XIX w. gmina żydowska zbudowała w mieście synagogę. Cmentarz gminy założony na początku XIX w. usytuowany był po wschodniej stronie miasta. W ostatniej ćwierci XIX w. rozwinęła się zabudowa po wsch. stronie miasta, a po stronie płn. nad brzegiem jeziora, założono kąpielisko. W 1896 powstał dworzec kolei wąskotorowej, a na początku XX w. powstało kilka zakładów przemysłowych: mleczarnia, fabryka obuwia, fabryka maszyn Schroedera. W 1939 Ińsko liczyło 3012 mieszkańców. W czasach Polski Ludowej rozwinął się przemysł budowlany, drzewny oraz działało gospodarstwo rybne. W 1966 w Ińsku mieszkało 1700 osób.
Architektura i urbanistyka.
Na początku XX wieku również wymieniona została prawie w całości zabudowa mieszkalna z ryglowej na murowaną, a w okresie międzywojennym zabudowę rozszerzono w kierunku zachodnim i wschodnim.
W rozplanowanej symetrycznie centralnej części miasta, podzielonej szachownicowym układem ulic z obszernym rynkiem w centrum, znajdował się kościół, ratusz, szkoła, poczta, 3 hotele i zabudowa mieszczańska w formie kamienic i wolnostojących domów. Przebieg dawnych obwarowań akcentował niewielki fragment murów zachowany po stronie południowej. Poza obrębem średniowiecznego centrum znajdowały się: zespół folwarku zamkowego, kaplica baptystów, dworzec kolejowy, cmentarze, budynki przemysłowe, w tym wiatrak stojący nieopodal cmentarza, remiza strażacka, budynek sądu.
W 1945 zabudowa wewnątrz kwartałów średniowiecznego miasta, wielokrotnie wymieniana w czasach nowożytnych, została niemal w całości zniszczona podczas działań wojennych. Zachował się przebieg ulic, fragment murów obronnych, zabudowa przedmieść i cmentarz ewangelicki. Z założonego ok. 1300 miasta, pozostał jedynie plan centralnej części, charakteryzujący się regularnym, szachownicowym układem prostokątnych kwartałów rozlokowanych wokół Rynku, a wyznaczonych przebiegiem kilku ulic, w tym głównej ul. Bohaterów Warszawy, stanowiącej przedłużenie starego traktu komunikacyjnego łączącego Ińsko z Chociwlem, Węgorzynem i Reczem. Ze średniowiecznej zabudowy miasta pozostał jedynie niewielki fragment kamiennych murów obronnych, usytuowany po południowo-zachodniej stronie Ińska, w pobliżu ul. Ogrodowej. Kilka domów zachowanych w kwartałach obrzeżnych pochodzi z przełomu XIX i XX w.
Istniejąca poza obrębem Starego Miasta zabudowa, rozciągająca się po zachodniej, północno-wschodniej i południowo-wschodniej stronie miasta, pochodzi głównie z przełomu XIX i XX w. oraz z okresu międzywojennego. Występują tu przede wszystkim domy parterowe i piętrowe, murowane z cegły, otynkowane, przykryte dachami dwuspadowymi, usytuowane w zwartej zabudowie pierzejowej, jak również wolno stojące. Fasady kilkunastu domów posiadają historyzujący wystrój architektoniczny w formie gzymsów i opasek okiennych.
Teren Starego Miasta w Ińsku z XIII wieku jest objęty ochroną prawną (wpis do rejestru zabytków). Zabytkami rejestrowanymi w mieście są relikty murów obronnych z 2. połowy XIV wieku przy ul. Ogrodowej, oraz dworzec kolei wąskotorowej z przełomu XIX/XX w., będący częścią Stargardzkiej Kolei Wąskotorowej.
Gospodarka.
W Ińsku mieści się urząd pocztowy, agencja bankowa oraz punkt kasowy banku spółdzielczego. Inne przedsiębiorstwa to: tartak, fabryka węgla drzewnego, fabryka etanolu, rybołówstwo.
W miejscowości działał "Kombinat Państwowych Gospodarstw Rolnych Ińsko", wcześniej jako samodzielne "Państwowe Gospodarstwo Rolne Ińsko". W 1990 r. mienie Kombinatu PGR w Ińsku nie podległo komunalizacji, a zarząd nad nim przyjął wojewoda.
Administracja.
Miasto jest siedzibą gminy miejsko-wiejskiej. Mieszkańcy Ińska wybierają do swojej rady miejskiej 9 radnych (9 z 15). Pozostałych 6 radnych wybierają mieszkańcy terenów wiejskich gminy Ińsko. Organem wykonawczym jest burmistrz. Siedzibą władz jest Urząd Gminy i Miasta Ińsko przy ul. Bohaterów Warszawy.
Burmistrzowie Ińska:
Mieszkańcy Ińska wybierają parlamentarzystów z okręgów wyborczych z siedzibą komisji w Szczecinie, a posłów do Parlamentu Europejskiego z okręgu wyborczego nr 13.
Kultura.
Poczynając od 1973 r. w Ińsku odbywa się coroczny przegląd filmów – „Ińskie Lato Filmowe”.
Od 2018 roku na dawnym dworcu kolei wąskotorowej funkcjonuje Ińska Izba Pamięci.
Sport.
Miejscowym klubem jest LZS „Ina” Ińsko która występuje w klasie Okręgowej. Barwy miejscowego klubu to zielono-żółte.

</doc>
<doc id="165124" url="https://pl.wikipedia.org/wiki?curid=165124" title="Vesteralen">
Vesteralen



</doc>
<doc id="165125" url="https://pl.wikipedia.org/wiki?curid=165125" title="Riazań">
Riazań

Riazań (ros. Ряза́нь; do 1778 r. Perejasław Riazański, ros. Переясла́вль-Ряза́нский) – miasto obwodowe w Rosji nad rzeką Oką położone 196 km na południowy wschód od Moskwy.
W 2020 r. jego populacja wynosiła 539 290 osób.
Historia.
Historia Starego Riazania, położonego ok. 50 km na południowy wschód od współczesnego miasta, sięga XI wieku. Udokumentowane jest, iż w 1095 ruscy osadnicy założyli tu kreml aby wspomóc swoją ekspansję na te tereny. Riazań stał się stolicą księstwa riazańskiego.
W 1237 r. gród został zniszczony przez Mongołów. W XIII w. biskupstwo riazańskie przeniesiono do odległego o ok. 50 km na północ w górę rzeki Oki Perejasławia Riazańskiego, który znajdował się na miejscu obecnego Riazania (stary Riazań stracił na znaczeniu). Perejasław Riazański w XIV w. był stolicą księstwa riazańskiego; wielokrotnie był niszczony przez najazdy wojsk moskiewskich (1371) i tatarskich (1372, 1378), a w 1521 został przyłączony do księstwa moskiewskiego. Obecna nazwa miasta pochodzi z 1778 roku.
Zamach w 1999 r..
22 września 1999 roku miastem oraz całą rosyjską opinią publiczną wstrząsnęła nieudana próba zamachu bombowego na dom przy ulicy Nowosiołow 14/16, sprowokowana przez Federacyjną Służbę Bezpieczeństwa Federacji Rosyjskiej. Wieczorem rzeczonego dnia Aleksiej Kartofielnikow zatelefonował na milicję i poinformował, że trójka podejrzanych ludzi, w samochodzie z zaklejoną tablicą rejestracyjną, kręci się w pobliżu zejścia do piwnicy bloku mieszkalnego przy ulicy Nowosiołowa. Kiedy (po ponad półgodzinie) milicjanci zjawili się w rzeczonej piwnicy odkryli trzy pięćdziesięciokilogramowe worki z napisem „cukier”. Jeden z milicjantów, zaintrygowany odkryciem, rozciął jeden z worków. W środku zauważyli urządzenie detonujące. Ostatecznie okazało się, że worek nie zawiera cukru, tylko heksogen. Ogólnokrajowa opinia publiczna została poinformowana o „udaremnieniu zamachu terrorystycznego”. Dwa dni później, to jest 24 września, riazański oddział FSB trafił na trop zamachowców, który powiódł go do siedziby głównej FSB w Moskwie. Tego samego dnia dyrektor FSB poinformował, że w Riazaniu odbyły się ćwiczenia mające ocenić współdziałanie między służbami specjalnymi a służbami publicznymi. Wydarzenie to sprowokowało wybuch II wojny czeczeńskiej.
Polacy w Riazaniu.
W 1943 z rozkazu gen. Berlinga utworzono tu szkołę oficerską. W Riazaniu (obóz w Sielcach) rozpoczęło się formowanie pierwszej jednostki polskich ludowych sił zbrojnych: I Dywizji Piechoty im. Tadeusza Kościuszki. W sumie Centralną Szkołę Podchorążych i Oficerską Szkołę Piechoty I Korpusu Polskich Sił Zbrojnych w ZSRR opuściło 2 tys. polskich oficerów. W Riazaniu znajdował się plac Kościuszki, obecnie plac generała Margiełowa, patrona pobliskiej szkoły oficerskiej.
W latach 1944–1947 w pobliskim Diagilewie internowano kilka tys. żołnierzy AK z Wileńszczyzny, Podlasia, Lubelszczyzny i Lwowa; w czerwcu i lipcu 1947 większość internowanych wywieziono, m.in. do obozu w Griazowcu, po czym zwolniono do kraju.
Wojsko.
W mieście stacjonuje dowództwo i sztab 34 Samodzielnej Brygady Kolejowej.

</doc>
<doc id="165126" url="https://pl.wikipedia.org/wiki?curid=165126" title="Nowokujbyszewsk">
Nowokujbyszewsk

Nowokujbyszewsk (ros. Новокуйбышевск) – miasto w Rosji (obwód samarski), w dolinie Wołgi. Miasto zaczęło powstawać po 1946 r. na miejscu wsi znanej od XVIII w. Prawa miejskie od 1952.
W mieście rozwinął się przemysł chemiczny oraz lekki.

</doc>
<doc id="165127" url="https://pl.wikipedia.org/wiki?curid=165127" title="Bitwa pod Stadtlohn">
Bitwa pod Stadtlohn

Bitwa pod Stadtlohn – starcie zbrojne, które miało miejsce 6 sierpnia 1623 roku, stoczone w trakcie wojny trzydziestoletniej pomiędzy oddziałami protestanckimi pod dowództwem Christiana von Braunschweig-Wolfenbüttel a wojskami Ligi Katolickiej dowodzonymi przez hrabiego Tilly zakończyła się klęską wojsk protestanckich.
Przed bitwą.
Latem 1623 r. Christian podjął nieudaną próbę opanowania ziem dolnej Saksonii jako bazy wypadowej przeciwko wojskom cesarskim. Po tym niepowodzeniu na czele swojej armii zdecydował się przedostać na ziemie niderlandzkie, gdzie zamierzał spotkać się z Fryderykiem V z Palatynatu i jego małżonką Elżbietą Stuart.
Bitwa.
Rankiem 6 sierpnia (około 9:00) niedaleko od granicy niderlandzkiej wojska Christiana natknęły się na wojska Ligi Katolickiej pod dowództwem hrabiego Tilly. Christian ustawił swoje wojska na otoczonym częściowo bagnami wzgórzu. Korzystna pozycja obronna nie miała jednak większego znaczenia, gdyż oddziały katolickie przeważały liczebnie i były bardziej doświadczone w walkach. Atak wojsk Ligi przyniósł protestantom wielkie straty. Prawie dwie trzecie żołnierzy Christiana poległo (od 6 do 8 tys. zabitych) bądź dostało się do niewoli (w tym książęta Wilhelm sasko-weimarski i Fryderyk von Sachsen-Altenburg). Także straty wojsk katolickich były na tyle wysokie, że Tilly zmuszony był zaniechać kolejnych ataków. Wraz z zapadnięciem zmierzchu Christian na czele pozostałych mu ludzi dotarł do Niderlandów, pozostawiając na polu walki cały tabor i wszystkie działa.

</doc>
<doc id="165128" url="https://pl.wikipedia.org/wiki?curid=165128" title="Krasnodar">
Krasnodar

Krasnodar (ros. Краснодар), do 1920 Jekaterynodar (ros. Екатеринодар, "Jekatierinodar", dosłownie „dar Katarzyny”) – miasto w europejskiej części Rosji, położone nad rzeką Kubań, około 100 km od Morza Azowskiego i Morza Czarnego, siedziba administracyjna Kraju Krasnodarskiego. W 2021 roku liczyło mieszkańców. Miasto jest głównym ośrodkiem przemysłowym i kulturalnym, a także węzłem komunikacyjnym regionu kubańskiego.
Klimat.
Krasnodar leży w strefie klimatu umiarkowanego. Zimy są łagodne z niestabilną pokrywą śnieżną: średnia temperatura stycznia, najchłodniejszego miesiąca w roku, wynosi 0,6 °C. Lata są gorące ze średnią temperaturą lipca 24,1 °C. Miasto otrzymuje 735 mm opadów rocznie.
Historia.
Miejscowość Jekaterynodar (nazwa na cześć carycy Katarzyny) została założona w 1793 roku przez kozaków (byłych zaporoskich) sprowadzonych na rozkaz carycy Katarzyny dla obrony południowych granic Rosji. Kozacy zasiedlili cały Kubań, brali udział w opanowywaniu rejonu Kaukazu. W 1794 roku ukończono budowę twierdzy, która stanowiła centrum Kozackiego Wojska Czarnomorskiego. W 1860 roku Jekaterynodar ustanowiono siedzibą administracyjną obwodu kubańskiego, a w 1867 roku nadano mu prawa miejskie. Pod koniec XIX wieku do miasta doprowadzono linię kolejową łączącą z Noworosyjskiem i Tichorieckiem, co przyczyniło się do wzrostu znaczenia Jekaterynodaru jako węzła transportowego i ośrodka handlowo-przemysłowego. Na początku XX wieku wybudowano liczne zakłady przemysłowe, m.in. zakłady obróbki metali, rafinerie i odlewnię żeliwa. W czasie rosyjskiej wojny domowej w rejonie miasta toczono zacięte walki, podczas nieudanej próby odebrania miasta czerwonym w kwietniu 1918 r. zginął gen. Ławr Korniłow. W latach 1918–1920 miasto było stolicą Kubańskiej Republiki Ludowej. W 1920 roku postanowieniem Ludowego Komisariatu Spraw Wewnętrznych RFSRR Jekaterynodar przemianowano na Krasnodar. Od 1937 roku miasto jest stolicą Kraju Krasnodarskiego.
Od sierpnia 1942 do lutego 1943 miasto było okupowane przez Niemców. Wielu Kozaków Kubańskich walczyło po ich stronie, część mieszkańców miasta kolaborowała z okupantem. Z tego powodu po wyzwoleniu przez Armię Czerwoną miały tu miejsce procesy oskarżonych o zbrodnie wojenne. Osiem osób powieszono publicznie na centralnym placu Krasnodaru.
Gospodarka.
Głównymi gałęziami przemysłu w Krasnodarze są przemysł maszynowy i metalowy (zakłady produkcji ciągników i maszyn rolniczych, narzędzi, przyrządów pomiarowych, urządzeń gazowych, przyrządów medycznych, baterii słonecznych i akumulatorów). Ponadto działają w mieście zakłady przemysłu rafineryjnego, chemicznego (tworzywa sztuczne, wyroby gumowe), materiałów budowlanych, włókienniczego, odzieżowego, skórzanego, spożywczego, papierniczego, drzewnego (meblarskie) i ceramicznego (porcelana i fajans).
Administracja.
Miasto posiada status administracyjnego i politycznego centrum Kraju Krasnodarskiego. Najwyższym organem rządzącym jest Duma Krasnodaru.
Miasto podzielone jest na cztery rejony administracyjne: Zapadnyj (199,5 tys. mieszkańców w 2021 roku), Karasunskij (306,1 tys.), Prikubanskij (404,9 tys.) i Centralnyj (188,8 tys.).
Nauka.
Miasto jest ważnym ośrodkiem naukowo-badawczym z licznymi instytucjami naukowo-badawczymi (m.in. w dziedzinie poszukiwania ropy i gazu, produkcji i rafinacji ropy naftowej oraz gazu, jak również technologii ciągników i maszyn rolniczych oraz przemysłu spożywczego) oraz szkołami wyższymi (Kubański Uniwersytet Państwowy, Kubański Uniwersytet Rolniczy, Kubański Uniwersytet Technologiczny, Innowacyjny Uniwersytet Przedsiębiorczości, Kubański Uniwersytet Medyczny, Krasnodarski Uniwersytet Kultury i Sztuki, Kubański Uniwersytet Kultury Fizycznej, Sportu i Turystyki, Krasnodarska Wyższa Szkoła Lotnictwa Wojskowego i inne).
W mieście znajduje się filia Armawirskiej Państwowej Akademii Pedagogicznej.
Kultura.
W mieście działają liczne instytucje kultury, m.in. teatry (dramatyczny, operetkowy, lalek), filharmonia, cyrk, muzeum historyczno-archeologiczny oraz muzeum sztuki. Do najważniejszych zabytków zaliczają się liczne budynki z przełomu XIX i XX wieku, m.in.: sobór św. Katarzyny, kamienica „Zielony Dom”, budynek poczty, budynek Sbierbanku, budynek muzeum sztuki.
Jako kulturowe i rozrywkowe centrum regionu Krasnodar posiada liczne pomniki: kompleks poświęcony pamięci bohaterów rewolucji październikowej i II wojny światowej, pomnik-figura Matki-Ojczyzny, płaczącej po poległych żołnierzach; Czasza Wiecznego Ognia, płonącego w dzień i noc ku pamięci ofiar II wojny światowej, architektoniczna kompozycja „Aurora” – potężna kilkunastometrowa figura kobiety w mundurze żołnierskim.
Religia.
Krasnodar jest siedzibą eparchii jekaterynodarskiej Rosyjskiego Kościoła Prawosławnego. Katedrą eparchii jest sobór św. Katarzyny w Krasnodarze. Statusu soboru posiada w mieście jeszcze sobór św. Aleksandra Newskiego, wzniesiony jako główna świątynia Kozaków kubańskich.

</doc>
<doc id="165129" url="https://pl.wikipedia.org/wiki?curid=165129" title="Udine">
Udine

 (, pol. uproszczona: "udine"; , ) – miasto i gmina we Włoszech, w regionie autonomicznym Friuli-Wenecja Julijska, na północno-wschodnim skraju Niziny Weneckiej. Jest znane z drużyny piłkarskiej Udinese Calcio. Według danych na rok 2004 gminę zamieszkiwało 96 678 osób, 1692,1 os./km². Zespół miejski Udine zajmuje powierzchnię ok. 350 km², a zamieszkuje go ok. 170 tys. osób.
Miasto Udine jest stolicą historycznego regionu Friuli. Stanowi on ponad 90% autonomicznego regionu administracyjnego Friuli-Wenecja Julijska.
Historia.
Miasto założono w 943 r. W trzynastym wieku stało się miejscem wypoczynkowym patriarchów Akwilei. W czternastym wieku przeniesiono tu z Akwilei stolicę patriarchatu. W latach 1420–1797 miasto należało do Republiki Weneckiej. Po jej upadku część Królestwa Włoch, a po jego upadku – Austrii. W 1866 r. miasto przyłączono do Włoch.
Gospodarka.
W mieście swoje siedziby ma kilka większych banków i firm kredytowych. Odlewa się tu dzwony oraz wytwarza artykuły spożywcze, głównie sery, mleko i wyroby cukiernicze. W zespole miejskim mieści się część handlowa, która obfituje w markety, sklepy najdroższych projektantów, biura oraz salony samochodowe najdroższych marek na świecie.
Udine jest jednym z najbogatszych miast w kraju. Miasto plasuje się na 5. miejscu rankingu jakości życia we Włoszech. Rozwinięty jest również przemysł maszynowy, drzewno-papierniczy oraz włókienniczy (produkcja bielizny). Ponadto skórzano-obuwniczy, farmaceutyczny. Udine jest też największym producentem mebli we Włoszech oraz jednym z największych w Europie.
Transport.
Miasto jest ważnym węzłem komunikacyjnym. Przez zespół miejski przebiega autostrada A23, potocznie zwana Alpe-Adria w związku ze swoim położeniem. W kierunku północnym można dojechać nią do Austrii, a w kierunku południowym do Wenecji, Triestu oraz innych miast położonych na południe od Udine. W okolicach miasta Palmanova A23 przechodzi w autostradę A4, która ciągnie się z Triestu aż na zachód kraju. Nieopodal centrum miasta znajduje się dworzec kolejowy „Stazione Ferroviaria di Udine”, odjeżdżają z niego bezpośrednie pociągi do Wiednia, Lublany, Neapolu przez Rzym, do Turynu przez Mediolan. Co 30 minut kursują pociągi do Mestre i Wenecji S.L. oraz do Triestu, Gorycji czy Tarvisio. Jest tu również dworzec autobusowy „Autostazione di Udine”. Można z niego udać się do mniejszych miast (w tym nadmorskich) i wsi w regionie oraz do większych miast w kraju. Samo miasto nie posiada lotniska, lecz port lotniczy „Aeroporto Friuli-Venezia Giulia” w Ronchi dei Legionari znajduje się zaledwie 40 km od Udine, najszybciej dojechać można tam autostradą w około 30 minut.
Edukacja.
Ma tutaj swoją siedzibę Uniwersytet Udine (wł. "Università degli studi di Udine"). W szkołach nauczany jest oprócz języka włoskiego również język friulski, który jest także jednym z języków oficjalnych w prowincjach oraz miastach Udine, Pordenone i Gorycja. Można również zdawać z niego maturę. Na tutejszym uniwersytecie można studiować ten język. Około 526 tysięcy mieszkańców regionu deklaruje go jako swój język ojczysty.

</doc>
<doc id="165130" url="https://pl.wikipedia.org/wiki?curid=165130" title="Triest">
Triest

Triest (wł. "Trieste", słoweń. i chorw. "Trst", niem. "Triest") – portowe miasto w północno-wschodnich Włoszech, nad Morzem Adriatyckim. Jest stolicą regionu autonomicznego Friuli-Wenecja Julijska. Według danych na 2007 rok gminę zamieszkiwało 208 614 osób, 2469,1 os./km².
Geografia.
Triest leży u północnych wybrzeży Adriatyku, nad Zatoką Triesteńską, która stanowi najbardziej na północ wysuniętą część basenu Morza Śródziemnego. Miasto położone jest u północno-wschodnich granic Włoch, tuż przy granicy ze Słowenią. Zajmuje amfiteatralnie opadającą ku morzu krawędź płaskowyżu Kras zamykając północną krawędź wybrzeża Dalmacji. Najwyższy punkt tego płaskowyżu przy granicy z miastem sięga 458 m n.p.m. Klimat Triestu jest stosunkowo ciepły – jest to najbardziej na północ wysunięte miejsce na ziemi o klimacie śródziemnomorskim. Średnia temperatura stycznia wynosi ok. 6 °C, a lipca 24 °C. Lata są długie, suche i upalne, natomiast zimy łagodne i deszczowe. Charakterystyczny dla regionu jest rodzaj wiatru katabatycznego zwanego bora, który zimą przynosi chłodne i suche powietrze znad Gór Dynarskich.
Historia.
Czasy starożytne.
Tereny dzisiejszego Triestu w starożytności zamieszkane były przez iliryjskich Wenetów. W roku 177 p.n.e. opanowali te tereny Rzymianie. Miasto otrzymało prawa kolonii rzymskiej od Juliusza Cezara. Także w zapiskach tego wodza Triest pojawia się po raz pierwszy w źródle pisanym, jako "Tergeste".
Średniowiecze.
Po upadku cesarstwa zachodniorzymskiego Triest znalazł się w VI wieku pod panowaniem Bizancjum. Był jedną z ważniejszych twierdz cesarstwa w tamtych rejonach. W 788 roku został zdobyty przez Franków wchodząc w skład państwa Karola Wielkiego i jego następców. W X wieku Triest został włączony w skład Świętego Cesarstwa Rzymskiego. Podlegał wówczas władzy Patriarchy Akwilei. Jednak stopniowo wraz z rozwojem Triestu, który bogacił się pośrednicząc w handlu Italii z Europą Środkową oraz jednoczesnym upadkiem starożytnej Akwilei miasto stało się niezależnym, wolnym miastem (XII wiek). Wkrótce jednak miasto zaczęło rywalizować o prymat w handlu ze znacznie potężniejszą Republiką Wenecką. Kilkakrotnie pokonane, było przejściowo okupowane przez Wenecjan (1369–1372). Wówczas mieszczanie Triestu w obawie przed całkowitym podporządkowaniem zaborczej polityce Wenecji podjęli decyzję o poddaniu się pod opiekę jednego z książąt Austrii, Leopoldowi III Habsburgowi (1382).
Czasy nowożytne.
W latach 1856–1864 Maksymilian I Habsburg na klifie odległym 8 km od centrum Triestu wybudował dla siebie i swojej żony Marii Charlotta Coburg zamek Miramare.
W 1902 r. otwarto pierwszą część unikatowej linii tramwajowej Triest - Opicina.
W latach 1867–1918 Wolne cesarskie miasto Triest było jednym z krajów koronnych Cesarstwa Austrii (Przedlitawia). Po I wojnie światowej na mocy traktatu w Saint-Germain-en-Laye zostało w 1919 włączone do Włoch. Od 1943 znajdowało się pod okupacją niemiecką. Pod koniec II wojny światowej, na przełomie kwietnia i maja 1945, większość Wenecji Julijskiej łącznie z Triestem zajęli partyzanci jugosłowiańscy, lecz 9 czerwca 1945 w Belgradzie rządy brytyjski i amerykański zawarły z rządem Tity porozumienie, na mocy którego Triest wraz z częścią Wenecji Julijskiej znalazł się w gestii wojsk amerykańskich i brytyjskich. W 1947 traktat paryski ustanowił Wolne Terytorium Triestu, które składało się z dwóch stref: strefę A stanowił Triest z wąskim pasem wzdłuż wybrzeża na północ od miasta, strefę B stanowiła północno-zachodnia część Istrii z miastami Koper i Buje. Tymczasowo strefa A miała pozostawać pod wojskową administracją USA i Wielkiej Brytanii, strefa B – Jugosławii. 5 października 1954 w Londynie Stany Zjednoczone, Wielka Brytania i Jugosławia zawarły porozumienie w formie memorandum, zgodnie z którym większość strefy A (wraz z Triestem) została przyłączona do Włoch, a strefa B wraz ze skrawkiem strefy A (łącznie 523 km²) została przekazana pod cywilną administrację Jugosławii.
Nauka.
W mieście swoją siedzibę ma wiele międzynarodowych ośrodków naukowo-badawczych, jak i organizacji międzynarodowych – dlatego też Triest często bywa nazywany „miastem nauki” (wł. "città della scienza").
Urodzeni w Trieście.
Z Triestu pochodził Italo Svevo (1861-1928) - pisarz włoski. W najpoczytniejszej powieści "Zeno Cosini" mistrzowsko opisał perypetie jednostki w pedantycznie uregulowanym mieszczańskim świecie.

</doc>
<doc id="165131" url="https://pl.wikipedia.org/wiki?curid=165131" title="Rimini">
Rimini

 (wym. , pol. uproszczona: "rimini"; ; ) – miasto i gmina we Włoszech, w regionie Emilia-Romania, w prowincji Rimini, nad Morzem Adriatyckim. Jest to jedno z najpopularniejszych miast turystyczno-wypoczynkowych nad północnym Adriatykiem. Niedaleko od Rimini leży San Marino.
Demografia.
Według danych na styczeń 2012 roku, gminę zamieszkiwało 144 545 osób a gęstość zaludnienia wynosiła 1 066,9 os./km².
Historia.
W 268 p.n.e. Rzymianie założyli osadę "Ariminum". W 359 n.e. w Rimini odbył się synod wczesnochrześcijański. Od 538 roku miasto należało do Cesarstwa Bizantyńskiego. Od 1158 do 1334 było komuną miejską. Od XIII wieku stało się terenem walk gibelinów z gwelfami. W 1528 roku Rimini zostało włączone do Państwa Kościelnego, by w 1860 roku wejść w skład Królestwa Włoskiego.
Zabytki.
Największą atrakcją miasta jest stara dzielnica San Giuliano (wym. ), która jako jedyna zachowała swój dawny klimat i charakter zabudowy. W Rimini znajduje się, m.in. Muzeum Federico Felliniego oraz park rozrywki Fiabilandia, założony w 1965 roku. Natomiast kilka kilometrów na północ, w pobliżu Rawenny znajduje się Mirabilandia, największy tego typu park we Włoszech. W mieście znajdują się też:
Transport.
Rimini posiada 6 stacji kolejowych (Rimini, Rimini Fiera, Rimini Miramare, Rimini Rivazzurra, Rimini Viserba and Rimini Torre Pedrera). 
Jest obsługiwane przez Międzynarodowy Port Lotniczy Rimini im. Federica Felliniego.
Przemysł.
W mieście ulokowana jest fabryka motocykli Bimota.

</doc>
<doc id="165134" url="https://pl.wikipedia.org/wiki?curid=165134" title="Kątozębne">
Kątozębne

Kątozębne (Hynobiidae) – rodzina płazów z rzędu płazów ogoniastych (Caudata). Nazwa tej rodziny pochodzi od kształtu tzw. zębów podniebiennych, które u tej rodziny są załamane pod ostrym kątem.
Zasięg występowania.
Rodzina obejmuje ponad 50 gatunków występujących od Kamczatki, przez Syberię, do wschodniej części europejskiej Rosji, do Turkmenistanu, Afganistanu i Iranu, a na wschód do Korei, Japonii i Chin.
Systematyka.
Podział systematyczny.
Do rodziny kątozębnych należą następujące podrodziny:

</doc>
<doc id="165135" url="https://pl.wikipedia.org/wiki?curid=165135" title="Wyspa Norfolk">
Wyspa Norfolk



</doc>
<doc id="165136" url="https://pl.wikipedia.org/wiki?curid=165136" title="Wyspy Północne Mariany">
Wyspy Północne Mariany



</doc>
<doc id="165137" url="https://pl.wikipedia.org/wiki?curid=165137" title="Wyspy Wallis i Futuna">
Wyspy Wallis i Futuna



</doc>
<doc id="165138" url="https://pl.wikipedia.org/wiki?curid=165138" title="San José">
San José

San José – stolica Kostaryki, położona w środkowej części kraju około 110 km od wybrzeża pacyficznego i 160 km od wybrzeża karaibskiego. Miasto leży w gęsto zaludnionej śródgórskiej kotlinie zwanej Mesetą Centralną, na wysokości około 1165 m n.p.m. San José jest też ośrodkiem administracyjnym prowincji San José. Miasto zamieszkuje 309,7 tys. mieszkańców (2000), a cały zespół miejski – 1040 tys. (1991).
Miasto zostało założone stosunkowo późno, bo w 1737 jako Villa Nueva. Funkcję stolicy pełni od 1823 (wcześniej stolicą było pobliskie Cartago). W mieście zachowało się, mimo zniszczeń spowodowanych trzęsieniami ziemi, wiele budynków z okresu kolonialnego, m.in. katedra z XVIII i XIX wieku, kościół La Merced z końca XVIII wieku, teatr narodowy z końca XIX wieku oraz liczne XIX-wieczne pałace. Atrakcję turystyczną stanowią też pobliskie wulkany: Irazú i Poás.
San José stanowi główny ośrodek handlowy i przemysłowy Kostaryki. Rozwinął się tu przemysł spożywczy, włókienniczy i środków transportu. Ważny węzeł komunikacyjny, położony przy Autostradzie Panamerykańskiej, posiada połączenie kolejowe z portami morskimi Puntarenas nad Ocean Spokojnym i Limón nad Morzem Karaibskim. Międzynarodowy port lotniczy im. Juana Santamaríi położony jest 20 km na zachód od San José w pobliżu miasta Alajuela. W mieście istnieją dwa uniwersytety, w tym najstarszy w kraju Universidad de Costa Rica założony w 1843.

</doc>
<doc id="165141" url="https://pl.wikipedia.org/wiki?curid=165141" title="Panama (miasto)">
Panama (miasto)

Panama (hiszp. "Panamá") – stolica Panamy, port nad Oceanem Spokojnym, w pobliżu Kanału Panamskiego; ośrodek administracyjny prowincji Panama; 708 738 mieszkańców.
Klimat.
Panuje tu morski klimat tropikalny. Pora sucha trwa od grudnia do kwietnia (opady miesięczne do 200 mm), a deszczowa od maja do listopada (opady miesięczne do 1300 mm). Najwyższe średnie temperatury miesięczne notuje się od marca do maja (ponad 30 st. C), a najniższe w grudniu (nieco ponad 20 st. C).
Historia.
Pierwotnie istniała w tym miejscu rybacka wioska indiańska o nazwie Panama, co oznacza "wiele ryb". Starą Panamę (Panama La Vieja) założył w 1519 r. gubernator Pedro Arias Vavila. Miasto było siedzibą hiszpańskiej administracji oraz władzy kościelnej i rozwijało się w oparciu o handel morski. kilkakrotnie stawało się celem ataków piratów. W 1595 r. bezskutecznie próbował je splądrować Francis Drake, udało się to w 1671 r. Henry'emu Morganowi. W 1674 r. założono więc w sąsiedztwie Nową Panamę (Panama Nuevo) z inicjatywy hiszpańskiego gubernatora Alonsa Mercado y Villacorty. Na początku XVIII w. miasto podupadło politycznie i ekonomicznie. W 1751 r. okoliczny obszar został częścią Nowej Granady, a później Kolumbii. W XIX w. nastąpił rozwój związany z "gorączką złota" w Kalifornii i budową kolei. W 1903 r. ogłoszono niepodległość Republiki Panamy, której miasto zostało stolicą. Wielkiego znaczenia nabrało po otwarciu Kanału Panamskiego w 1914 r. Stolica stała się nowoczesna i kosmopolityczna. Jednak kontrolę nad miastem i jego stanem sanitarnym sprawowały USA (na mocy traktatu Hay-Bunau-Varilla), które sfinansowały m.in. budowę wodociągów i kanalizacji. Zniosły ją dopiero kolejne traktaty z 1936 i 1959 r. W 2003 r. Panama była Amerykańską Stolicą Kultury.
W 2019 roku w Panamie odbyły się Światowe Dni Młodzieży.
Gospodarka.
Panama dostarcza 55% PKB kraju. Gospodarka miasta jest silnie uzależniona od żeglugi Kanałem Panamskim oraz usług związanych z jego obsługą. Znajduje się tam największy port kraju oraz związane z nim stocznie remontowe. Urządzenia portowe ulokowane są w pobliskim miasteczku Balboa. W Panamie rozwinęło się wiele innych gałęzi przemysłu, m.in. browarniczy, tytoniowy, rafineryjny, stalowy, odzieżowy, obuwniczy, drzewny, cukierniczy, cementowy, meblarski, walcownie żelaza, rzemiosło. W budowę swoich fabryk zainwestowały m.in. koncerny Coca-Cola i Nestle. Ze względu na niskie podatki importowe oraz ogromne ilości sprowadzanych towarów ceny artykułów są bardzo niskie. Rozwinięte są także usługi finansowe. Ma tu siedzibę 87 banków, z czego 24 zagraniczne. W mieście odbywają się liczne kongresy. Największe centrum kongresowe – Atlapa – może jednorazowo pomieścić 5 tys. osób.
Nauka.
Panama jest siedzibą Panamskiej Akademii Nauk (zał. 1748), afiliowanej do Hiszpańskiej Akademii Królewskiej, Uniwersytetu Panamskiego (1935), katolickiego Uniwersytetu Santa Maria la Antigua dla Ameryki Środkowej (1965), Panamskiej Akademii Nauk oraz Narodowego Instytutu Kultury, który obejmuje placówki kulturalne oraz edukacyjne (szkoły muzyczne, plastyczne, baletowe, teatralne). Ważną instytucją naukową jest Laboratorium Medycyny Tropikalnej i Zapobiegawczej zał. w 1928 r.
Zabytki.
W Starej Panamie znajduje się katedra z 1619 r. wpisana na Listę Światowego Dziedzictwa Kulturalnego i Przyrodniczego UNESCO. Inne zabytki tej części miasta to: kościoły – La Concepcion i Santo Domingo, domy mieszkalne w stylu plateresco, mosty – Paita (XVI w.) i Puente del Rei (XVII w.) oraz pozostałości sądu królewskiego, ratusza i więzienia z XVI w.
Historycznym centrum Nowej Panamy jest Casco Viejo. W tej spokojnej dzielnicy z wąskimi uliczkami i niską zabudową zachowały się architektoniczne pamiątki z czasów kolonialnych. Na uwagę zasługują m.in. katedra (budowana w latach 1690-1762), barokowe kościoły – La Merced z kaplicą Marii Panny (1680), Santa Ana (1775) i San Francisco. W kościele San Jose znajduje się wspaniały złoty ołtarz (XVII w.). Z XIX w. pochodzą hotele Grand i Central. Interesujące są neoklasycystyczne budynki użyteczności publicznej z początku XX w.: Pałac Sprawiedliwości, Pałac Prezydencki (1910), Teatr Narodowy (1905-08) oraz późniejszy Hotel El Panama (1950).

</doc>
<doc id="165144" url="https://pl.wikipedia.org/wiki?curid=165144" title="Bloemfontein">
Bloemfontein

Bloemfontein (wymowa afrikaans: []) – miasto w Południowej Afryce, stolica sądownicza tego państwa, ośrodek administracyjny prowincji Wolne Państwo (do 1995 Wolne Państwo Orania). Położone 1395 m n.p.m. 256,2 tys. mieszkańców (2011). Miasto założone w 1846 roku.
Ośrodek przetwórstwa owoców, produkcji szkła i mebli. W mieście rozwinął się przemysł energetyczny, spożywczy, skórzany, włókienniczy, metalowy, szklarski, gumowy oraz kolejowy.
Posiada lotnisko i stadion ("Free State Stadium"), na którym były rozgrywane mecze MŚ 2010.
W tej miejscowości urodził się John Ronald Reuel Tolkien, autor m.in. powieści "Hobbit" i "Władca Pierścieni".
W mieście znajduje się stacja kolejowa Bloemfontein.
W czasie II wojny burskiej Brytyjczycy założyli tu jeden z obozów koncentracyjnych, w którym internowali ludność cywilną (głównie kobiety i dzieci) z objętych walkami obszarów w celu stłumienia wojny partyzanckiej.
W czasie II wojny światowej w Bloemfontein mieściła się 62 Szkoła Lotnicza Południowoafrykańskich Sił Powietrznych. Od lipca do października 1944 w szkole tej szkolili się polscy oficerowie artylerii, którzy następnie stanowili personel latający 663 Dywizjonu Samolotów Artylerii.
Bloemfontein był jednym z gospodarzy Mistrzostw Świata w Piłce Nożnej w 2010 roku.
Demografia.
Według spisu z 2011 roku Bloemfontein zamieszkiwało 256 185 ludzi, z czego kobiety stanowiły 50,5% (129 372), a mężczyźni 49,5% (126 813).
Podział rasowy według spisu z 2011 roku:
Pierwszy język:

</doc>
<doc id="165145" url="https://pl.wikipedia.org/wiki?curid=165145" title="Norfolk (terytorium)">
Norfolk (terytorium)

Wyspa Norfolk (Terytorium Wyspy Norfolk; ang.: "Norfolk Island", "Territory of Norfolk Island"; norfolski (norfuk): "Norfuk Ailen") – australijskie terytorium zależne składające się z wyspy Norfolk i dwóch mniejszych wysepek: Philip i Nepean. Położone jest na Morzu Fidżi, na Oceanie Spokojnym pomiędzy Australią, Nową Zelandią i Nową Kaledonią.
Ustrój polityczny.
Norfolk jest tzw. terytorium zewnętrznym Australii. Rząd australijski jest reprezentowany przez administratora mianowanego przez gubernatora generalnego Australii.
Zgodnie z "Norfolk Island Act", przyjętym w 1979 roku przez parlament Australii, terytorium miało autonomię wewnętrzną – władza ustawodawcza należała do jednoizbowego, dziewięcioosobowego parlamentu (Zgromadzenia Ustawodawczego) wybieranego w wyborach powszechnych. Spośród członków parlamentu wybierany był czteroosobowy rząd zwany Radą Wykonawczą (Executive Council), na którego czele stał premier (Chief Minister). Ze względu na brak partii politycznych, wszyscy członkowie parlamentu byli bezpartyjni.
W 2015 roku parlament Australii przyjął "Norfolk Island Legislation Amendment Bill 2015", na mocy którego z dniem 18 czerwca 2015 r. zlikwidowany został na wyspie lokalny parlament i rząd, zaś w zamian 1 czerwca 2016 r. powołana zostanie lokalna rada (Rada Regionalna Norfolku), analogiczna do samorządów lokalnych istniejących w australijskim stanie Nowa Południowa Walia (działać będzie na podstawie "Local Government Act 1993 (NSW)"). Na okres przejściowy, do czasu powołania nowej rady, utworzono Radę Doradczą Norfolku.
Stolicą terytorium jest osada Kingston, jednak część urzędów rządowych znajduje się poza nią, w sąsiednich osiedlach.
Geografia.
Norfolk jest wyspą wulkaniczną zbudowaną ze skał bazaltowych. Klifowe wybrzeże jest wysokie, dostępne tylko na niewielkim odcinku. Najwyższe wzniesienie, Mount Bates, osiąga wysokość 319 m n.p.m. Długość linii brzegowej wynosi 32 km.
Ludność Norfolk to potomkowie osadników z Wielkiej Brytanii, Australii i Nowej Zelandii oraz marynarzy ze statku „HMS Bounty” i kobiet z Tahiti.
Na wyspie nie istnieją jednostki podziału administracyjnego.
Klimat.
Wyspa leży w strefie klimatu subtropikalnego morskiego, z temperaturami w dzień wahającymi się od 18 °C w najchłodniejszych miesiącach do 25 °C w najcieplejszych miesiącach. Roczna suma opadów wynosi 1200 mm.
Historia.
Wyspa została odkryta w 1774 r. przez Jamesa Cooka. W 1788 wyspa została anektowana przez Wielką Brytanię i wcielona w skład kolonii Nowa Południowa Walia. Po aneksji na wyspie została założona kolonia karna, która funkcjonowała do 1814 r. Jej pierwszym komendantem został 6 marca 1788 r. Philip Gidley King – oficer marynarki brytyjskiej, później trzeci z kolei gubernator stanu Nowa Południowa Walia w latach 1800–1806.
Ponowne zasiedlenie wyspy nastąpiło w roku 1825, a w 1844 wyspa została przekazana kolonii Ziemia van Diemena (obecna Tasmania). Kolonia karna funkcjonowała do 1855 roku, po czym wyspa ponownie została opuszczona.
W 1856 roku wyspa została znów zasiedlona, tym razem przez potomków Tahitańczyków i buntowników z okrętu HMS Bounty, którzy przenieśli się tu z wyspy Pitcairn. W listopadzie tego roku Królowa Wiktoria ustanowiła z Norfolku oddzielną kolonię, która miała własne władze, tylko formalnie podległe gubernatorowi Nowej Południowej Walii. W 1896 autonomia kolonii została zlikwidowana, a na miejsce lokalnych władz został wprowadzony administrator mianowany przez gubernatora Nowej Południowej Walii.
W 1914 Norfolk został formalnie przejęty od Nowej Południowej Walii przez władze federalne jako terytorium zewnętrzne Australii, a w 1979 roku nadano mu szeroką autonomię, ograniczoną następnie w 2015 roku.
Gospodarka.
Podstawą gospodarki wyspy jest turystyka. Innymi źródłami dochodu są sprzedaż znaczków pocztowych, alkoholu, oferowanie usług finansowych oraz obsługa podmorskiego węzła komunikacyjnego. Na Norfolk uprawia się fasolę, zboża, ziemniaki, warzywa i owoce cytrusowe.
Religia.
Struktura religijna w 2016 roku według "CIA The World Factbook":

</doc>
<doc id="165147" url="https://pl.wikipedia.org/wiki?curid=165147" title="Praia">
Praia

Praia (port. "plaża", wym. []) – stolica i największe miasto Republiki Zielonego Przylądka, port handlowy i rybacki na wyspie Santiago (Ocean Atlantycki); ośrodek administracyjny okręgu Praia; 151 436 mieszkańców (2015). Założone na końcu XV wieku, od połowy XVII wieku do 1975 roku ośrodek administracyjny kolonii portugalskiej.
W 1931 roku urodził się tutaj Paulino do Livramento Évora, duchowny katolicki, biskup Santiago de Cabo Verde.
Historia.
Wyspa Santiago została odkryta w 1460 r. przez António Noli. Pierwsza osada powstała na wyspie nosiła nazwę "Ribeira Grande" (obecnie: Cidade Velha), natomiast pierwsza wzmianka o miejscowości "Praia de Santa Maria" pochodzi z ok. 1615 r. Pomiędzy końcem XVI a XVIII wieku zarówno "Ribeira Grande", jak i Praia padały często ofiarą ataków pirackich. 
Ze względu na swe położenie na płaskowyżu Praia miała lepszą ochronę przed atakami, co dawało jej przewagę nad starszą "Ribeira Grande". Miasto stopniowo zyskiwało na znaczeniu, a w 1770 r. zostało stolicą kolonii Wysp Zielonego Przylądka.
Na początku XIX wieku nastąpiła prawie całkowita przebudowa miasta, wybudowano wiele budynków kolonialnych i rezydencji, zgodnie z systemem hippodamejskim. Praia oficjalnie uzyskała status miasta ("cidade") w 1858 r. Na początku lat 20. XX wieku populacja miasta wynosiła ok. 21 000 mieszkańców.
Podobnie jak w innych częściach kolonii, opór wobec portugalskich władz przybrał na sile w latach 50. XX wieku. Ów nie przerodził się jednak w otwartą wojnę (jak np. w Gwinei Bissau). Po rewolucji goździków w 1974 oraz w wyniku innych potyczek Portugalii związanych z końcem ery kolonialnej, Republika Zielonego Przylądka ogłosiła niepodległość w 1975. Po 1975 r. Praia przyjęła mnóstwo emigrantów, w wyniku czego dzisiaj ok. 60% populacji Republiki Zielonego Przylądka zamieszkuje wyspę Santiago, w tym ok. 30% populacji republiki to mieszkańcy Prai. 
Demografia.
W 2015 r. populacja miasta wynosiła 151 436 mieszkańców. Poniższa tabela ukazuje zmiany w populacji Prai w latach 1990-2015:
Transport.
W mieście znajduje się lotnisko Praia (otwarte w 2005 r). W Prai swoją siedzibę mają również TACV – linie lotnicze Republiki Zielonego Przylądka. 
Miasto obsługuje również Port Praia, największy port w kraju, przebudowany w 2014 r. U wejścia do portu znajduje się latarnia morska Dona Maria Pia.
Kultura.
W mieście funkcjonuje muzeum etnograficzne ("Museu Etnográfico"). Mieści się tu również Biblioteka Narodowa Republiki Zielonego Przylądka.
Od 2016 r. historyczne centrum miasta znajduje się na liście światowego dziedzictwa UNESCO.

</doc>
<doc id="165148" url="https://pl.wikipedia.org/wiki?curid=165148" title="Grand Prix Monako 2005">
Grand Prix Monako 2005

Wyniki Grand Prix Monako, szóstej rundy Mistrzostw Świata Formuły 1 w sezonie 2005.
Wyniki sesji.
Wyścig.
 
 
 

</doc>
<doc id="165149" url="https://pl.wikipedia.org/wiki?curid=165149" title="Salvador">
Salvador

Salvador – miasto we wschodniej Brazylii, nad Oceanem Atlantyckim. Historyczna nazwa to São Salvador da Bahia de Todos os Santos (Święty Zbawiciel z Zatoki Wszystkich Świętych) albo po prostu Bahia. Do 1763 roku stolica Brazylii (wtedy kolonii portugalskiej), obecnie popularny cel turystyczny z wieloma barokowymi budowlami. Aglomeracja liczy 4 miliony mieszkańców.
Położenie.
Salvador leży na górzystym półwyspie. Dzieli się miasto górne (cidade alta) i o 70 m niżej położone miasto dolne (cidade baixa). Z jednej do drugiej części miasta można się dostać używając windy Lacerda, miejskiej kolejki linowej Plano Inclinado Gonçalves lub jednej z wielu linii autobusowych.
Historia.
W 1501 Amerigo Vespucci żeglował wydłuż wybrzeża Ameryki Południowej z północy na południe. 1 listopada zszedł na ląd w Salvadorze i nadał zatoce nazwę zgodną z kalendarzem.
Na długo przed otrzymaniem praw miejskich, region Salvadoru został w 1510 r. zasiedlony przez załogę francuskiego statku. Należał do niej również Diogo Álvares, słynny Caramuru („syn grzmotu” – zyskał posłuch wśród Indian z pomocą broni palnej). W 1534 r. zbudowano kaplicę „Naszej Kochanej Pani Litościwej” w miejscu zamieszkania Dioga Álvares i jego żony Catarina Paraguaçu. W 1536 r. dotarł tu Portugalczyk Francisco Pereira Coutinho, któremu król Portugalii ("Rei") Jan III Aviz obiecał oddać ten teren w jego posiadanie. Obszar ten znajduje się mniej więcej w dzisiejszej dzielnicy Barra. Mieszkający tam Indianie wielokrotnie wzniecali rewolty przeciw Coutinho, gdyż ten okrutnie traktował tubylców. Ostatecznie Indianie zabili go i w czasie wielkiego festynu zjedli, zaś plany kolonizacji spaliły na panewce.
Salvador został założony 29 marca 1549 roku przez Tomé de Sousa. Na rozkaz króla Portugalii zbudowano tu twierdzę São Salvador. Z Tomé de Sousa dotarło do miasta ponad tysiąc Portugalczyków. Między nimi pierwsi jezuici: Manuel de Nóbrega, João Aspilcueta Navarro, Leonardo Nunes i inni. W 1551 roku pierwszym biskupem Brazylii został Pero Fernandes Sardinha. Wkrótce popadł on w konflikt z jezuitami. To doprowadziło do podziału społeczności miasta na dwa obozy: biskupa Sardinha i Dom Álvaro, zarządcy kolonialnego regionu. Biskup został więc wezwany na dwór portugalski, by przedstawić tam sprawę sporu. W czasie podróży jego statek rozbił się w pobliżu Cururipé i zatonął. Biskup uratowany od utonięcia, wraz z innymi rozbitkami, dostał się w ręce Indian Caeté, którzy wkrótce zabili go i zjedli jego ciało.
W latach 1598, 1624-1625 i 1638 Salvador był krótko zajęty przez Holendrów. Do 1763 roku miasto było stolicą portugalskiej Brazylii.
W XVII wieku głównym towarem eksportowym był cukier. Dzięki niewolnikom sprowadzanym z Afryki, do roku 1650 Salvador da Bahia był największą metropolią na półkuli południowej. Jedno z większych powstań niewolników wywołali muzułmańscy niewolnicy w 1835 r.
Pierwotny rozkwit miasta skończył się wraz z chwilą przeniesienia stąd stolicy do Rio de Janeiro. Do tego czasu Salvador był kolonialnym centrum administracyjnym Brazylii.
Pelourinho.
Do Salvadoru trafiała większa część z ok. 5 milionów Afrykanów, których jako niewolników przywieźli Portugalczycy z Afryki Zachodniej. Byli oni sprzedawani na centralnym targu niewolników Pelourinho (pol. pręgierz). Pelourinho było częścią targu niewolników, gdzie odbywały się biczowania. Niewolnicy musieli pracować na okolicznych plantacjach i polach trzciny cukrowej, tzw. Recôncavo.
Przy Pelourinho można podziwiać kościół Igreja do Rosário dos Pretos (Różańca Czarnych). Swego czasu niewolnicy mogli brać udział w mszach tylko w tej świątyni.
Po zniesieniu niewolnictwa w 1888, plac ten zaczął przyciągać różnej maści artystów: filmowców, muzyków, malarzy i pisarzy. W ten sposób powstało jedno z bardziej cenionych do dziś centrów kulturalnych.
Jednak Pelourinho z czasem podupadło stając się miejską fawelą, gdzie ludzie mieszkali w skrajnych warunkach. Od 1991 r. przesiedlano ich do nowych osiedli wokół miasta, zaś Pelourinho z okolicznymi uliczkami poddano gruntownej renowacji. Znów pojawiły się tu hoteliki, restauracje, szkoły tańca i capoeiry. Dzielnicy nie zrekonstruowano całkowicie, gdyż z wielu zrujnowanych budynków pozostały jedynie fasady.
Kultura.
Również dzisiaj są widoczne wpływy afrykańskie na kulturę Salvadoru. Odczuwalne jest to przede wszystkim w języku, który przejął wiele afrykańskich słów, jak również w religii – candomblé, gdzie bóstwa z Afryki połączyły się katolicyzmem.
I tak np. katoliccy święci znaleźli swoje odpowiedniki w tzw. Orixá, odmianie afrykańskich bóstw.
Również capoeira jest spadkiem z czasów niewolnictwa, a Salvador stanowi centrum tej sztuki walki.
Karnawał.
Karnawał w Salvadorze jest największym ulicznym karnawałem na świecie. Trwa 6 dni i nocy. Święto to, reklamowane hasłem "Bahia: maior explosão de alegria" (Bahia: największy wybuch radości), rozpoczyna się w czwartek wieczorem przed Środą Popielcową. Burmistrz przekazuje klucze do bram miasta grubemu Rei Momo, królowi karnawału. Aż do środy popielcowej półtora miliona ludzi bawi się na ulicach. 19 kilometrów ulic wzdłuż promenady nadbrzeżnej oraz centrum zamyka się dla głównego pochodu. Ciężarówki z potężnym nagłośnieniem, wielkości kontenera (tzw. „trios electricos”), jadą przez miasto. Na górnej platformie znajduje się scena z muzyką na żywo, której fani maszerują obok ulicami i tańczą. Wielu znanych muzyków z Salvadoru uczestniczy w tym święcie: Olodum, Daniela Mercury, Ivete Sangalo.
Drugi pochód wije się ciasnymi ulicami starego miasta Pelourinho. Ponieważ tylko niewielu ludzi jest poprzebieranych, kilkutysięczna rzesza członków "Blocos de Trio" (związków białych wyższych warstw społecznych) szczególnie wyróżnia się na tle tłumu.
Kuchnia.
Kuchnia stanu Bahia zdradza wyraźne wpływy afrykańskie. Do jej podstawowych produktów należą olej palmowy Dendê, mleko kokosowe, krewetki i małże, przyprawy regionalne jak pieprz i zielona kolendra. Do typowych potraw należą:
Geografia.
klimat.
Absolutne maksimum temperatury (34,4 °C) odnotowano w Salvadorze 8 lutego 1963, a minimum (12 °C) 20 lipca 1966.
Demografia.
"Źródło: Planet Barsa Ltda."
"Źródło": IBGE 2000.'

</doc>
<doc id="165150" url="https://pl.wikipedia.org/wiki?curid=165150" title="Spółgłoski wargowe">
Spółgłoski wargowe



</doc>
<doc id="165151" url="https://pl.wikipedia.org/wiki?curid=165151" title="Louvain">
Louvain



</doc>
<doc id="165152" url="https://pl.wikipedia.org/wiki?curid=165152" title="Murcia">
Murcia



</doc>
<doc id="165153" url="https://pl.wikipedia.org/wiki?curid=165153" title="Santander (miasto)">
Santander (miasto)

Santander – miasto w północnej Hiszpanii, nad Zatoką Biskajską, na Costa Verde. Stolica Kantabrii, liczy około 170 tysięcy mieszkańców.
Historia.
W czasach rzymskich miasto nosiło nazwę Portus Victoriae Iuliobrigensium. Obecna nazwa wywodzi się od imienia świętego Emeteriusza – legionisty rzymskiego, którego wraz z Kaledoniuszem ścięto za wiarę; ich głowy, według legendy, trafiły tu jako relikwie w III lub IV wieku (hiszp. Santos Emeterio y Celedonio).
W roku 1187 król Alfons VIII Szlachetny mianował opata miejscowego klasztoru rządcą miasta, a w 1248 Santander uczestniczyło w walkach o Sewillę, uzyskując w zamian herb. W wiekach średnich było ważnym portem Kastylii, a później ośrodkiem handlu z Nowym Światem, chociaż w XVII wieku przeżyło regres. Prawa miejskie otrzymało w roku 1755.
W 1893 roku frachtowiec Cabo Machichaco eksplodował w porcie, zabijając 590 osób. Santander było ulubionym miejscem letniego odpoczynku królów Hiszpanii mimo pożaru, który w 1941 strawił większość zabytkowej starówki. Gnany silnym południowym wiatrem ogień szalał dwa dni. Jedyną ofiarą śmiertelną żywiołu był walczący z pożarem strażak, ale tysiące ludzi straciło dach nad głową. Katedra również uległa płomieniom.
Demografia.
W 1991 Santander było zamieszkane przez 191 tysięcy osób, później jednak niski przyrost naturalny, a także rosnące koszty utrzymania spowodowały spadek populacji, w pewnym tylko stopniu uzupełniany przez napływ imigrantów.
Gospodarka.
W Santander rozwinął się przemysł samochodowy, stoczniowy, petrochemiczny, metalowy, maszynowy, chemiczny oraz papierniczy. Funkcjonuje tu port handlowy, rybacki oraz pasażerski. Miasto jest węzłem komunikacyjnym, usytuowany jest tu port lotniczy. Santander posiada dwa uniwersytety, w tym papieski.
Sport.
Racing Santander - Klub piłkarski z siedzibą w Santander, obecnie występujący w Segunda División.
Turystyka.
Dzisiejsze Santander jest popularnym kąpieliskiem i uzdrowiskiem. Przyciąga jego umiarkowany (choć wilgotny) klimat.
Ważniejsze zabytki:
Ważniejsze muzea:

</doc>
<doc id="165154" url="https://pl.wikipedia.org/wiki?curid=165154" title="Spółgłoski nosowe">
Spółgłoski nosowe



</doc>
<doc id="165159" url="https://pl.wikipedia.org/wiki?curid=165159" title="Spółgłoska zwarta">
Spółgłoska zwarta

Spółgłoski zwarte powstają, gdy w czasie artykulacji dochodzi do blokady przepływu powietrza przez jamę ustną i nosową (zwarcia, implozji), po czym następuje gwałtowne jej przerwanie (rozwarcie, wybuch, eksplozja, plozja). Spółgłoski zwarte z plozją nazywa się "spółgłoskami zwarto-wybuchowymi".
Spółgłoski zwarte należą do najbardziej rozpowszechnionych dźwięków w językach świata. Prawie wszystkie języki posiadają głoski [], a wyjątkowych wypadkach, gdy którejś z nich brak, zwarcie krtaniowe () ma status fonemu.
Artykulacja.
W artykulacji spółgłosek zwarto-wybuchowych można wyróżnić następujące fazy:
Spółgłoski zwarte mogą też być artykułowane bez plozji. W języku wietnamskim wygłosowe spółgłoski zwarte wymawiane są bez plozji.
Spółgłoski zwarte, w szczególności bezdźwięczne, mogą też być wymawiane z przydechem.
Zwartym spółgłoskom bezdźwięcznym może towarzyszyć dodatkowe zwarcie strun głosowych, mówi się wtedy o spółgłoskach ejektywnych.
Przykłady.
W alfabecie fonetycznym IPA wymienione są m.in. następujące spółgłoski zwarte:
Terminologia.
Spółgłoski zwarte z plozją to inaczej "spółgłoski zwarto-rozwarte", "spółgłoski plozywne". Spółgłoski zwarte razem ze spółgłoskami nosowymi i zwarto-szczelinowymi tworzą wspólnie klasę "spółgłosek okluzywnych" (od – „zamknięcie”).

</doc>
<doc id="165160" url="https://pl.wikipedia.org/wiki?curid=165160" title="Castries">
Castries

Castries – stolica Saint Lucia i dystryktu Castries, na zachodnim wybrzeżu wyspy, port nad Morzem Karaibskim. Według danych z 2001 roku miasto liczyło 10 873 mieszkańców. Zabytkiem miasta jest katedra Niepokalanego Poczęcia NMP wzniesiona w 1899 roku. W mieście rozwinął się przemysł spożywczy (produkcja rumu i cukru), stoczniowy. W 1941 wybudowano tu bazę Armii Stanów Zjednoczonych. W 1948 i 1953 uległo zniszczeniom w wyniku pożarów.
Transport.
Na północ od miasta znajduje się jedno z dwóch lotnisk na wyspie, port lotniczy George F. L. Charles.

</doc>
<doc id="165162" url="https://pl.wikipedia.org/wiki?curid=165162" title="Pilzno (Polska)">
Pilzno (Polska)

Pilzno – miasto w woj. podkarpackim, w powiecie dębickim, w Dolinie Dolnej Wisłoki.
Położone jest w historycznej ziemi sandomierskiej w Małopolsce. Miejscowość jest siedzibą gminy miejsko-wiejskiej Pilzno. 31 grudnia 2018 Pilzno liczyło 4943 mieszkańców.
Za czasów I Rzeczypospolitej było miastem królewskim Korony Królestwa Polskiego. Od połowy XV w. do 1772 stolica powiatu pilźnieńskiego w województwie sandomierskim. W 1764 r. na krótko miasto stało się siedzibą sądów grodzkich. Przed 1945 Pilzno należało do województwa krakowskiego, po zakończeniu II wojny światowej weszło w skład nowo utworzonego województwa rzeszowskiego. Miasto było pod zaborem austriackim w czasie rozbiorów Polski. W latach 1975–1998 miasto administracyjnie należało do województwa tarnowskiego.
Historia.
Do 1354 roku.
Pierwsza wzmianka o Pilźnie występuje w legacie Idziego, pochodząca z 1105 roku, zatwierdzająca posiadłości i przywileje tegoż miasta nadane przez Bolesława Krzywoustego klasztorowi tynieckiemu, lecz o nim możemy się dowiedzieć już z ok. 1086 roku, kiedy to żona Władysława Hermana, Judyta Przemyślidka (lub Judyta Maria Salicka) nadała benedyktynom tynieckim Pilzno i inne posiadłości.
W 1328 roku Pilzno zostaje osadą (sołectwem) na prawie niemieckim, gdzie opat Michał, za zgodą braci zakonnych, nadaje sołectwo Ursusowi. Wówczas opat na 20 lat zwalnia osadę od płacenia dziesięcin. Od tego czasu gospodarka na tych terenach zaczęła się szybko rozwijać. W tym czasie również rozpoczął się w Polsce silny ruch kolonizacyjny (głównie z Niemiec) zainicjowany przez klasztory, pozwalający imigrantom na swobodny pobyt w tego rodzaju osadach. W granice wsi wówczas wchodziły: "Pilzno" Pawła Rawela (dzisiejszy Pilźnionek), "Łęki" Grzegorza i rzeka "Czepina" (prawdopodobnie dzisiejsza Dulcza).
Początki miasta Pilzna (1354 – XVI wiek).
Po 26 latach od powstania osady, Kazimierz Wielki wydał dokument, na mocy którego nadaje Pilznu prawa miejskie 3 października 1354 roku, tym samym odbierając go klasztorowi. Niestety, jak podaje Jan Długosz, Pilzno otrzymało obowiązek płacenia dziesięciny rocznej w wysokości 6 grzywien 14,5 groszy, czyli 302,5 groszy, aż do 1600 roku (daty nie podaje nam już Długosz). Nadanie praw miejskich było szczególnie związane z położeniem Pilzna przy szlaku handlowym z Krakowa na Ruś i drodze z Krakowa na Węgry.
Od tej pory Pilzno staje się miastem i zarazem królewszczyzną. Miasto założono na prawie niemieckim. Wójtostwo nad miastem król nadał szlachetnie urodzonemu Dobiesławowi, które podlegało tylko jemu. Przede wszystkim Kazimierz Wielki zwolnił miasto od wielu ciężarów nakładanych wówczas przez prawo polskie, m.in. zwalniał mieszczan od opłat ról: uprawnych – na 6 lat, nieuprawnych – na 12 (lub 20) lat, oraz (tymczasowo) zwolnił miasto od podatków.
Po uzyskaniu praw miejskich, Pilzno szybko zaczęło się rozwijać: wytyczono rynek, przywieziony przez kolonistów na wzór państw zachodnich, otrzymano pastwisko ("błonie") niedaleko rynku, w którym pasterz czuwał nad bydłem całego miasta, budowano warsztaty prężnie rozwijające przemysł w mieście, a co ważne – zaczęto zajmować się handlem w mieście. W niedługim czasie miasto stało się głównym ośrodkiem w tym rejonie. Od końca XIV w. aż do rozbiorów, w mieście zbierały się sądy ziemskie dla szlachty z powiatu pilźnieńskiego.
Napad węgierski.
W 1471 roku Kazimierz Jagiellończyk próbował wykorzystać zamieszki na Węgrzech spowodowane niezadowoleniem z rządów tamtejszego króla Węgier, Macieja Korwina, by posadzić tam swojego syna, Kazimierza (później ogłoszonego świętym), poprzez wysłanie go tam razem z wojskiem. Niestety, wyprawa zakończyła się porażką i Kazimierz był zmuszony wrócić do kraju. Z tego powodu Korwin pod koniec 1473 roku postanowił wyprawić się na Polskę. W wyprawie towarzyszył mu Tomasz Tarczay. Na początku 1474 r. zaatakowali oni znaczną część ówczesnej Małopolski, docierając do Pilzna, które oblegali przez kilka dni (nie jest do końca pewne jak długo). W końcu 1 lutego 1474 r. zdobyli miasto, splądrowali je i spalili, zabijając starców, dzieci i młodzież, a dorosłych wywieziono do Węgier jako jeńców. Król, pragnąc przyjść z pomocą zniszczonemu Pilznu, zwolnił je na 12 lat z wszelkich podatków. To samo zrobił również z innymi miejscowościami, które ucierpiały na skutek napadu.
Zelżenie sytuacji pozwoliło miastu szybko się odbudować. W 1487 rozpoczęto budowę nowych wałów obronnych. W międzyczasie, tj. w latach 1486–1488, kontynuowano budowę wodociągów miejskich. Na przełomie XV i XVI wieku Pilzno stało się głównym ośrodkiem handlowym i rzemieślniczym, a pilźnieńscy kupcy sprzedawali swoje towary w Krakowie, Sandomierzu, Lwowie i Wrocławiu. Rzemieślnicy zrzeszeni byli w cechy. W 1577 roku Pilzno uzyskało przywilej "de non tolerandis Judaeis". W 1581, według spisu rzemieślników, mieszkało w Pilźnie 60 mistrzów.
Do 1772 roku.
Wiek XVII to okres powolnego upadku miasta, co wiązało się z kryzysem miast w całej Rzeczypospolitej. Dodatkowo miasto nawiedzały liczne kataklizmy, takie jak zarazy, które powtarzały się w latach 1601, 1623, 1624 i 1647, oraz epidemia dżumy w latach 1652–1654. Miasto dotknęły również liczne pożary. W 1627, po kolejnym wielkim pożarze, zakazano mieszczanom kryć dachy w mieście słomą. Najtragiczniejsze w skutkach okazały się wojny. Miasto ucierpiało w czasie potopu szwedzkiego, a szczególnie w czasie najazdu Rakoczego w 1657, który niemal zrównał miasto z ziemią. W 1702, w czasie III wojny północnej, miasto zostało ponownie zniszczone przez Szwedów. W czasie konfederacji barskiej 11 kwietnia 1772 roku na terenie przykościelnego cmentarza doszło do starcia między wojskami konfederacji a Rosjanami, podczas którego zginęło 15 Rosjan. Po I rozbiorze Polski w 1772 roku, Pilzno weszło w skład zaboru austriackiego.
XIX i XX wiek.
W zaborze austriackim Pilzno było początkowo ważnym ośrodkiem administracyjnym – cyrkułem (w latach 1773–1782 z siedzibą w Rzeszowie), który następnie przeniesiono do Tarnowa.  W 1809 ludność Pilzna powstała przeciwko Austriakom na wieść o zbliżaniu się wojsk Księstwa Warszawskiego, jednak w wyniku postanowień kongresu wiedeńskiego z 1815 r., Pilzno pozostało pod panowaniem austriackim. W 1846 doszło w mieście do rzezi związanej z rabacją galicyjską. Zamordowano wówczas dziesięć osób, w tym burmistrza. Prawdziwą klęską dla miasta okazała się decyzja władz austriackich, by nowo budowana linia kolejowa przebiegała nie przez Pilzno, ale przez mniej wówczas liczącą się Dębicę. Powodem tej decyzji było sprzeciwienie się części rajców Pilzna, którzy nie zgodzili się na jej budowę w Pilźnie. Spowodowało to zniweczenie szansy na rozwój Pilzna, które stało się drugorzędnym ośrodkiem w regionie, i równoczesny wzrost znaczenia Dębicy. Od 1868, Pilzno było stolicą powiatu. 31 grudnia 1877 powstało Stowarzyszenie Oszczędności i Pożyczek w Pilźnie, a w 1905 roku Spółka Oszczędności i Pożyczek systemu Raiffeisena. Oba stowarzyszenia połączyły się w Bank Spółdzielczy im. dr Franciszka Stefczyka w Pilźnie.
W 1931 włączono je do powiatu ropczyckiego. W 1935 miastem powiatowym stała się Dębica. Podczas II wojny światowej okolice miasta stały się szybko miejscem formowania komórek konspiracyjnych ZWZ, przemianowanego później na AK, BCH oraz NOW. Po wojnie Pilzno było nadal częścią powiatu dębickiego do 1975, kiedy zlikwidowano powiaty. W 1999 przywrócono powiaty i Pilzno ponownie znalazło się w powiecie dębickim.
Toponimia.
Etymologia nazwy miasta jest niejasna, może się odnosić zarówno do nazw terenowych z języków słowiańskich, oznaczających moczary, bagna, teren podmokły alternatywnie, może mieć związek z niemiecką akcją kolonizacyjną miasta w XIII wieku.
Etnografia okolic Pilzna.
W 1869 Pilzno i okolice opisał m.in. Wincenty Pol (tekst w oryginalnej pisowni): „Na obszarze Wisłoki uderza nas fakt inny; całą tę okolicę, którą obszar Wisłoki, Ropy, Jasły, Jasełki i średniego Wisłoka zajmuje, osiedli tak zwani Głuchoniemcy od dołów Sanockich począwszy, to jest od okolicy Komborni, Haczowa, Trześniowa aż po Grybowski dział: Gorlice, Szembark i Ropę od wschodu na zachód, ku północy aż po ziemię pilźniańską, która jest już ziemią województwa sandomierskiego. Cała okolica Głuchoniemców jest nowo-siedlinami Sasów; jakoż strój przechowali ten sam co węgierscy i siedmiogrodzcy Sasi. Niektóre okolice są osiadłe przez Szwedów, ale cały ten lud mówi dzisiaj na Głuchoniemcach najczystszą mową polską dijalektu małopolskiego, i lubo z postaci odmienny i aż dotąd Głuchoniemcami zwany, nie zachował ani w mowie ani w obyczajach śladów pierwotnego swego pochodzenia, tylko że rolnictwo stoi tu na wyższym stopniu, a tkactwo jest powołaniem i głównie domowem zajęciem tego rodu.”. Informacje o późnośredniowiecznym osadnictwie w okolicach Pilzna zawiera również wzmianka w „Słowniku Geograficznym”: „Ludność południowej części powiatu pilźnieńskiego stanowią nowsi osadnicy, którzy posuwali się dolinami rzek w góry w XIII i XIV wieku. Część osadników pochodziła ze Szlązka, Moraw, Saksonii, i Holandyi i zachowała właściwości w stroju, który jest podobny do stroju używanego przez Sasów na Węgrzech i Siedmiogrodzie. Dziś są spolszczeni, ale lud okoliczny nazywa ich Głuchoniemcami.”.
Demografia.
Według danych z 31 grudnia 2018 miasto liczy 4943 mieszkańców.
Zabytki.
Najstarszym i najcenniejszym zabytkiem Pilzna jest kościół pw. św. Jana Chrzciciela. Kościół ten powstał ok. 1256, a jego założycielami byli opaci tynieccy. Obecny wygląd kościół zawdzięcza kolejnym przebudowom, przy czym najważniejsza dokonała się w roku 1370 oraz 1482. Bezpośrednim powodem przebudowy kościoła był najazd wojsk węgierskich w roku 1474, w wyniku którego kościół oraz miasto zostały spalone. Na zmianę wyglądu kościoła miały również wpływ kolejne pożogi, które nie oszczędzały również miasta w roku 1536, 1700 i 1877. Innym cennym zabytkiem jest Kościół oo. Karmelitów z początku XV wieku. Na uwagę zasługuję zachowany układ urbanistyczny dawnego miasta oraz pozostałości średniowiecznych i nowożytnych obwarowań (w tym budynek prochowni-arsenału, basteje, działobitnie, wały), kamieniczki w rynku oraz budynek „Sokoła” z 1906. Na terenie miasta znajdują się cmentarze wojenne z I wojny światowej: nr 236 oraz 237.
Inne atrakcje turystyczne.
W Pilźnie znajduje się Muzeum Lalek oraz Muzeum Regionalne.
Sport.
Pilzneńskie tradycje sportowe sięgają początku XX wieku i są związane z Towarzystwem Gimnastycznym „Sokół”.
W latach 70. powstała drużyna piłkarska LZS Pilzno, którą w 1995 reaktywowano pod nazwą Rzemieślnik Pilzno, na cześć patronów klubów – miejscowych rzemieślników. W styczniu 2019 klub po wycofaniu głównego sponsora oraz cechu rzemiosła zmienił pierwotną nazwę na KS Pilzno, a następnie, po konkursie na nową nazwę, na KS „Legion” Pilzno. Obecnie klub występuje w IV lidze podkarpackiej (od 1998/99, pierwszy sezon w lidze małopolskiej – 3 miejsce).
W Pilźnie prężnie działa również klub szachowy Hetman. Sekcja działa z przerwami od 1968, obecnie gra w II lidze.
Edukacja.
Publiczna Szkoła Podstawowa im. Władysława Jagiełły w Pilźnie
Liceum Ogólnokształcące im. Sebastiana Petrycego w Pilźnie
Rzemieślnicza Branżowa Szkoła l Stopnia im. Bł. Karoliny Kózkówny w Pilźnie
Parafia.
W mieście znajduje się rzymskokatolicka parafia pw. św. Jana Chrzciciela.

</doc>
<doc id="165163" url="https://pl.wikipedia.org/wiki?curid=165163" title="Spółgłoski płynne">
Spółgłoski płynne



</doc>
<doc id="165164" url="https://pl.wikipedia.org/wiki?curid=165164" title="Kingstown">
Kingstown

Kingstown – miasto nad zatoką Kingstown, stolica oraz główny port Saint Vincent i Grenadyn. Leży nad Morzem Karaibskim, w południowej części Saint Vincent, czyli największej wyspy kraju. Jest stolicą parafii Saint George, a także najliczniejszym miastem Saint Vincent i Grenadyn. Nazywane "Miastem Łuków", ze względu na to, że w całym mieście można ich znaleźć w różnej formie ponad 400.
Historia.
Kingstown jest trzecią z kolei stolicą Saint Vincent (wcześniejsze to Georgetown i Calliaqua).
Miasto zostało założone w 1722 roku przez osadników francuskich. Osada składała się z trzech równoległych ulic biegnących wzdłuż wybrzeża. Dziś są to: "Bay Street", "Middle Street" i "Halifax Street". W ówczesnej wiosce znajdował się warsztat szkutniczy, zajmujący się naprawą statków podróżujących przez Atlantyk. Stocznia ta działała do roku 1962. Swój ostatni statek, szkuner "Lady Dawn", zwodowała w roku 1956.
Obecną nazwę nadali miastu Brytyjczycy po roku 1763, kiedy Saint Vincent na mocy pokoju paryskiego stał się kolonią brytyjską. Wówczas też zaczął się intensywny rozwój miejskiego portu.
Na przełomie lat 2002 i 2003 w Kingstown kręcono niektóre sceny filmu "".
Geografia.
Miasto jest otoczone łańcuchem zalesionych wzgórz, na których zboczach znajdują się zabudowania. Od północy jest to Berkishire Hill, zaś od południa – Cane Garden Point.
Turystyka.
Kingstown jest ważnym ośrodkiem turystycznym. W 2015 roku do portu zawinęło 51 statków z ponad 54 tysiącami osób na pokładach.
Do najbardziej popularnych atrakcji turystycznych zalicza się m.in. ogród botaniczny, najstarszy na półkuli zachodniej, założony w roku 1765 przez Roberta Melville’a. W 1793 roku kapitan William Bligh dostarczył do ogrodu na Saint Vincent sadzonki chlebowca z Tahiti. (Podczas pierwszej próby przeprawy z sadzonkami przez ocean, załoga kapitana Bligha zbuntowała się – patrz: Bunt na HMS Bounty). Zwiedzający ogród mogą zobaczyć np. narodowego ptaka Saint Vincent i Grenadyn – amazonkę królewską.
Turyści odwiedzają także targowiska, jak również nabrzeże.
Zabytki.
W Kingstown znajdują się dwie katedry: katolicka oraz anglikańska. Pierwsza z nich (na zdjęciu), eklektyczna katedra pod wezwaniem Wniebowzięcia Najświętszej Marii Panny, powstała na początku XIX wieku. W 1877 roku dobudowano prezbiterium i wieżę. Anglikańską katedrę pod wezwaniem świętego Jerzego również wzniesiono w początkach XIX stulecia; poświęcona została w roku 1820. Nadal znajduje się tam tablica ku czci brytyjskiego oficera, który w 1795 roku zabił Josepha Chatoyera, bohatera narodowego Saint Vincent i Grenadyn.
Inne zabytkowe świątynie w mieście to kościół metodystów z roku 1841, wzniesiony na miejscu starego kościoła katolickiego przez wyzwolonych niewolników, a także kościół adwentystów dnia siódmego, budowany w latach 1839–1880. Widok na całe Grenadyny rozciąga się z Fortu Charlotte, znajdującego się na zachód od miasta na wysokości ponad 180 metrów. Fort został ukończony w roku 1806. Jego załogę stanowiło 30 dział i 600 żołnierzy, których zadaniem była ochrona miasta przed napadem tubylców z głębi wyspy. Tamtejsze koszary wykorzystywano także jako szpital dla umysłowo chorych, przytułek dla ubogich i leprozorium. Na terenie fortu znajduje się ponadto tablica upamiętniająca króla afrykańskiego państewka Opobo imieniem Jaja, który przebywał w forcie na wygnaniu w pierwszej dekadzie XIX wieku.
Gospodarka.
W mieście znajdują się przedsiębiorstwa przemysłu spożywczego, zajmujące się m.in. wytwarzaniem cukru oraz mączki skrobiowej. Działa także przemysł włókienniczy (produkcja bawełny). Przez port przebiega szlak eksportowy bananów, maranty trzcinowej, batatów i taro.
Transport.
Komunikację krajową i międzynarodową zapewnia lotnisko E.T. Joshua, a wkrótce także lotnisko Argyle, budowane na wschód od miasta. Istotną rolę odgrywa także port morski, z którego regularnie odpływają statki do innych wysp archipelagu. Kingstown jest połączone z pozostałymi miejscowościami Saint Vincent siecią dróg. Brak połączeń kolejowych.
Sport.
W Kingstown znajduje się Victoria Park Stadium, na którym rozgrywane są zawody lekkoatletyczne, a także mecze piłkarskie (w tym mecze reprezentacji narodowej Saint Vincent i Grenadyn).
Edukacja.
W Kingstown mieszczą się m.in.: Kingstown Government School (założona w 1962 roku), Kingstown Anglican School, Kingstown Preparatory School, Thomas Saunders Secondary School oraz Dr J.P. Eustace Memorial Secondary School.
Linki zewnętrzne.
Zdjęcia z miasta i okolic

</doc>
<doc id="165167" url="https://pl.wikipedia.org/wiki?curid=165167" title="Spółgłoski szczelinowe">
Spółgłoski szczelinowe



</doc>
<doc id="165168" url="https://pl.wikipedia.org/wiki?curid=165168" title="Apia">
Apia

Apia – stolica i jedyne miasto Samoa. Położone na północnym brzegu wyspy Upolu, jest także największym portem Samoa. Według danych z 2016 roku miasto liczy ponad 35 tys. mieszkańców. Na półwyspie Mulinuu znajduje się siedziba Rady Ustawodawczej, rozgłośnia radiowa i obserwatorium.
Położenie geograficzne.
Apia jest położona na współrzędnych , usytuowana w naturalnym porcie.

</doc>
<doc id="165169" url="https://pl.wikipedia.org/wiki?curid=165169" title="Port-of-Spain">
Port-of-Spain

Port-of-Spain (również Port of Spain) – stolica Trynidadu i Tobago, na zachodnim wybrzeżu wyspy Trynidad, port nad zatoką Paria (Morze Karaibskie); 49 tys. mieszkańców (2000), zespół miejski ok. 128 tys. (1990 – wyliczenia nieoficjalne). Czwarte co do wielkości miasto kraju.
Historia.
Port-of-Spain zostało założone obok indiańskiej wioski rybackiej Cumucurapo.
Do roku 1797 nazywało się "Puerto de España". W tym roku nad Trynidadem i Tobago wojska brytyjskie przejęły kontrolę. Od roku 1797 miasto nazywa się "Port-of-Spain".
Ludzie urodzeni w Port-of-Spain.
W Port-of-Spain urodziła się piosenkarka Nicki Minaj oraz Alexander Nestor Haddaway.

</doc>
<doc id="165170" url="https://pl.wikipedia.org/wiki?curid=165170" title="Góry Iberyjskie">
Góry Iberyjskie

Góry Iberyjskie (hiszp. "Sistema Ibérico" albo "Cordillera Ibérica") – łańcuch górski w Hiszpanii.
Jest to zespół kilku masywów i pasm górskich ciągnący się na długości około 460 km po północno-wschodniej stronie Mesety pomiędzy miejscowościami Logroño na północy a Alcoy na południu. W budowie geologicznej gór wydzielić można kilka poziomów wiekowych. Najstarszy stanowi paleozoiczne podłoże wychodzące czasami na powierzchnię, zwłaszcza w miejscach silniejszych wypiętrzeń. Dużo większą rolę odgrywają zbudowane z morskich osadów pokrywy mezozoiczne dodatkowo sfałdowane w trzeciorzędzie (orogeneza alpejska).
Obszar gór wykazuje typową dla strefy krawędziowej asymetrię. Od strony Mesety teren podnosi się stopniowo, natomiast od strony Kotliny Aragońskiej bardzo gwałtownie, osiągając znaczne wysokości. W skład Gór Iberyjskich wchodzą: najbardziej wysunięty na północ masyw Sierra de la Demanda ze szczytem San Lorenzo o wysokości 2271 m n.p.m., kolejnym jest Sierra de Cabollera ze szczytem Cabollera (2141 m n.p.m.), idąc dalej na południowy wschód mamy Sierra del Moncayo, której szczyt o tej samej nazwie, Moncayo, liczący 2313 m n.p.m. jest najwyższym wzniesieniem Gór Iberyjskich. Kolejne pasma to Montes Universales (1866 m n.p.m.), Sierra de Gúdar (Peñarroya 2024 m n.p.m.) i Javalambre (2020 m n.p.m.). W środkowej części łańcucha znajduje się obniżenie łączące Kotlinę Aragonii z wnętrzem mesety wykorzystywane przez rzeki Jalón i Henares.
Krajobraz gór jest najczęściej efektem erozji w różnych typach skał. Wyższą część gór zbudowaną głównie z kwarcytów i piaskowców charakteryzują liczne, plejstoceńskie formy polodowcowe, w południowej niższej np. pasmie Ciudad Encantada na północ od miasta Cuenca w dolomitach kredowych rozwinęły się wspaniałe zjawiska krasowe.
Od czasów antycznych Góry Iberyjskie były jednym z głównych ośrodków górnictwa w Hiszpanii.
Z hydrograficznego punktu widzenia Góry Iberyjskie są bardzo ważnym masywem Półwyspu Iberyjskiego, gdyż tworzą one dział wodny pomiędzy dorzeczami największych rzek Hiszpanii i Portugalii, przede wszystkim basen rzeki Ebro od basenów Duero, Tagu, Gwadiany (Záncary-Cigüeli, Júcar i Turii).

</doc>
<doc id="165171" url="https://pl.wikipedia.org/wiki?curid=165171" title="Annobón">
Annobón

Annobón (również: "Pagalu") – wyspa wulkaniczna, położona w Zatoce Gwinejskiej na zachód od wybrzeży Gabonu oraz na południe od Wyspy Świętego Tomasza. Wchodzi w skład Gwinei Równikowej, stanowiąc jedną z jej prowincji o nazwie Annobón (w 2001 roku liczyła 5008 mieszkańców). Wyspa składa się też z jednego dystryktu o tej samej nazwie.
Wyspa zajmuje powierzchnię 17,5 km², a zamieszkuje ją 3,82 tys. mieszkańców (szacunkowo 2009). Głównym ośrodkiem miejskim wyspy jest San Antonio de Palé liczące ok. 600 mieszkańców, które jest też stolicą prowincji Annobón. Ludność wyspy zajmują się rybołówstwem. Na wyspie znajduje się wygasły wulkan, .
Wyspa Annobón została odkryta przez Portugalczyków 1 stycznia 1471, stąd też jej nazwa "anno bom" oznacza „szczęśliwego Nowego Roku” w języku portugalskim. W latach 1778–1968 była w posiadaniu Hiszpanii. Na początku XX wieku stanowiła część wyspiarskiej kolonii hiszpańskiej Elobey, Annobon i Corisco. W 1909 terytorium to zostało połączone z sąsiednimi koloniami Fernando Póo i Hiszpańską Gwineą Kontynentalną (hiszp. "Guinea Continental Española") w jedno terytorium Hiszpańskie Terytoria Zatoki Gwinejskiej ("Territorios Españoles del Golfo de Guinea"), zwane częściej jako Gwinea Hiszpańska. Od 1935 wyspa Annobón wchodziła w skład dystryktu Fernando Póo, części początkowo kolonii Gwinei Hiszpańskiej, a w latach 1958–1968 – zamorskiej prowincji Gwinei Hiszpańskiej. Od 1968 należy do niepodległej Gwinei Równikowej.

</doc>
<doc id="165172" url="https://pl.wikipedia.org/wiki?curid=165172" title="Dahlak">
Dahlak

Dahlak – archipelag blisko 220 wysp najczęściej koralowych na Morzu Czerwonym, u wybrzeży Erytrei. W większości niezamieszkane. Powierzchnia: 1,8 tys. km².
Największymi wyspami są Dahlak Kebir (750 km², Morski Park Narodowy Dahlak) i Nora (130 km²). Archipelag jest rejonem turystycznym, są tutaj też bazy wojskowe. Występuje połów pereł, gąbek, ryb i żółwi. Podczas wojny na Dahlak Kebir znajdowała się etiopska baza wojskowa. Poza tym rybacy i pasterze owiec zamieszkują niektóre wyspy. Na Dahlak Kebir podróżują również turyści, główną atrakcją jest nurkowanie.
Warunki naturalne.
Wyspy archipelagu Dahlak leżą w odległości od około 20 do 100 km od wybrzeża Erytrei. Są zróżnicowane – od piaszczystych wysepek po takie z ekosystemem zbliżonym do kontynentalnego. Większość wysp utworzyła się z solnych diapirów w okresie, w którym Morze Czerwone całkowicie wyschło; inne są utworzone przez plejstoceńskie piaskowce oraz pokłady piasku morskiego. W strefie eufotycznej wokół wysp rozwijają się koralowce. Większość wysp pokrywa nagi piasek, w niektórych widać wyniesione koralowce lub porozrzucaną roślinność podobną do kontynentalnej – akacje ("Acacia"), proso ("Panicum"), gronorosty ("Sargassum") i wilczomlecze ("Euphorbia"), a w obszarach pokrytych bardziej słonym piaskiem również sodówki ("Suaeda"), zatrwiany ("Limonium"), łobody ("Atriplex") i "Zygophyllum". Na niektórych wyspach występują skaliste klify, na innych płaskie obszary pokryte piaskiem, żwirem lub mułem. Miejscami występują namorzyny z "Avicennia marina", korzeniarami ("Rhizophora") i "Ceriops". Większość opadów na wyspie spada między październikiem a majem; roczna suma opadów wynosi 180–250 mm.
Fauna.
W wodach wokół wysp żyją liczne gatunki ryb. Odnotowano również żółwie zielone ("Chelonia mydas") i szylkretowe ("Eretmochelys imbricata"). Na Dehalak Kebir i Nocra odnotowano karłowate gazelki pręgogłowe ("Gazella soemmerringii"), jednak status niepewny – prawdopodobnie były to hybrydy z innym gatunkiem.
Ostoja ptaków.
Od 2001 roku BirdLife International uznaje wyspy za ostoję ptaków IBA. Wymienia 8 gatunków, które zaważyły na tej decyzji. Są wśród nich trzy bliskie zagrożenia – sokół śniady ("Falco concolor"), mewa białooka ("Larus leucophthalmus") i trznadel popielaty ("Emberiza cineracea"). Pozostałe 5 gatunków najmniejszej troski to pustułeczka ("Falco naumanni"), rybitwa bengalska ("Thalasseus bengalensis"), stepówka rudogardła ("Pterocles senegallus"), skowron pustynny ("Alaemon alaudipes") oraz białorzytka czarnosterna ("Oenanthe melanura"). Prócz wspomnianych gatunków, na wyspach pojawiają się liczne inne gatunki ptaków wodnych, w tym mewa przydymiona ("Larus hemprichii"), rybitwy: arabska ("S. repressa") i brunatnogrzbieta ("S. anaethetus"). Podczas zimowania na wyspach przebywają śmieszki ("Larus ridibundus"). Na wyspach gniazdują także faetony białosterne ("Phaethon aethereus"), pelikany małe ("Pelecanus rufescens"), głuptaki białobrzuche ("Sula leucogaster"). Pojawiają się również czaple – rafowa ("Egretta gularis"), olbrzymia ("Ardea goliath"), purpurowa ("A. purpurea"), zielonawa ("Butorides striatus"), ibis czczony ("Threskiornis aethiopicus", tylko lęgi), warzęcha zwyczajna ("Platalea leucorodia"), brodźce z rodzaju "Tringa" i sieweczki "Charadrius".

</doc>
<doc id="165176" url="https://pl.wikipedia.org/wiki?curid=165176" title="Pemba (wyspa)">
Pemba (wyspa)

Pemba – wyspa koralowa na Oceanie Indyjskim, u wschodnich wybrzeży Afryki, w Tanzanii (region autonomiczny Zanzibar). 
Leży ok. 50 km na północ od wyspy Zanzibar i 50 km na wschód od stałego lądu. Powierzchnia 984 km², ok. 265 tys. mieszk. (1988). Główne miasto Chake Chake.
W 1964 wraz z sąsiednim Zanzibarem utworzyła Ludową Republikę Zanzibaru i Pemby.

</doc>
<doc id="165177" url="https://pl.wikipedia.org/wiki?curid=165177" title="Wyspy Gambiera">
Wyspy Gambiera

Wyspy Gambiera (fra. "Archipel des Gambier") – archipelag składający się z 14 wysp na Oceanie Spokojnym, w Polinezji Francuskiej są południowo-wschodnim przedłużeniem Archipelagu Tuamotu. Tworzą go małe wysepki wulkaniczne opasane półatolem. Główna wyspa Mangareva jest skalista, ale urodzajna; laguna wokół niej obfituje w muszle perłowe. Powierzchnia 31 km², 1535 mieszkańców (2017). Największa miejscowość to Rikitea.
W pobliżu Mangarevy znajduje się Port lotniczy Totegegie.
Wyspy zamieszkane przez stałych mieszkańców:
Pozostałe wyspy wchodzące w skład gminy, ale położone poza głównym atolem:

</doc>
<doc id="165178" url="https://pl.wikipedia.org/wiki?curid=165178" title="Wyspy Gillberta">
Wyspy Gillberta



</doc>
<doc id="165179" url="https://pl.wikipedia.org/wiki?curid=165179" title="Wyspy Santa Cruz">
Wyspy Santa Cruz

Wyspy Santa Cruz – grupa wysp wulkanicznych w prowincji Temotu państwa Wysp Salomona na Pacyfiku. Zajmuje powierzchnię 958 km², a zamieszkuje ją około 20 tys. osób (2019).
Grupa leży około 400 km (250 mil) na południowy wschód od głównego łańcucha Wysp Salomona i na północ państwa-archipelagu Vanuatu; uznawana jest za część ekoregionu Vanuatu.
Największą wyspą grupy jest Nendo (powierzchnia 505,5 km², najwyższy punkt 549 m, populacja około 6 600), a pozostałe to Vanikoro (173,2 km², ludność 900) składająca się w rzeczywistości z dwóch wysepek (Banie i Tevai) oraz Utupua (69 km², 350 mieszkańców). Największą miejscowością i zarazem stolicą prowincji Temotu jest Lata położona na Nendo.
Wyspy Santa Cruz to stosunkowo młody archipelag powstały na skutek wypiętrzenia tektonicznego spowodowanego ruchami sąsiadujących ze sobą płyt – pacyficznej i indo-australijskiej mniej niż 5 mln lat temu. Wyspy zbudowane są głównie z wapienia i pokrywających go popiołów wulkanicznych. Najwyższe wzniesienie Wysp Santa Cruz znajduje się na Vanikoro – 924 m n.p.m.
Wyspy odkryła w 1595 roku wyprawa Alvaro de Mendaña y Neyra i Isabel Barreto. Vanikoro była ostatnim punktem wyprawy odkrywczej La Perouse’a, którego statki „L’Astrolabe” i „La Boussole” rozbiły się w 1788 roku na otaczających wyspę rafach, a załoga padła ofiarą tubylców-ludożerców. W 1942 w rejonie wysp stoczono bitwę lotniczo-morską, jedną z największych i najkrwawszych bitew kampanii na Salomonach.
Dnia 6 lutego 2013 roku, nabrzeże wysp nawiedziło trzęsienie ziemi i będące jego konsekwencją tsunami, na skutek czego zniszczonych zostało kilkaset budynków. Lokalne władze poinformowały o kilkudziesięciu ofiarach śmiertelnych i zaginionych.
Ruch lotniczy na wyspach jest obsługiwany przez port lotniczy Santa Cruz/Graciosa Bay/Luova.

</doc>
<doc id="165180" url="https://pl.wikipedia.org/wiki?curid=165180" title="Tuamotu">
Tuamotu

Tuamotu (fr. "Îles Tuamotu", oficjalnie "Archipel des Tuamotu") – archipelag na Oceanie Spokojnym, w Polinezji Francuskiej. Ciągnie się na przestrzeni 1500 km między 14°S i 23°S oraz 139°W i 151°W. Tworzy go potrójny łańcuch 78 niskich atoli koralowych otoczonych płytkim morzem, pełnym mielizn. Gleba wysp jałowa, roślinność uboga, jedynie w pł.-zach. części archipelagu rosną palmy kokosowe i chlebowce. Klimat zwrotnikowy, gorący; opady od 1500 do 2500 mm rocznie. Częste huragany. Na wyspie Makatea są bogate pokłady fosforytów.
Powierzchnia – 819 km², ludność – 14 876 mieszkańców (2002).
Główne wyspy archipelagu.
Grupy i łańcuchy obejmują 78 atoli koralowych i wysp, włącznie z:
Grupy i łańcuchy wysp.
Pozostałe wyspy i atole w południowo-wschodniej części archipelagu.
Południowo-wschodnim przedłużeniem Archipelagu Tuamotu, są Wyspy Gambiera.

</doc>
<doc id="165181" url="https://pl.wikipedia.org/wiki?curid=165181" title="Jezioro Abbaja">
Jezioro Abbaja



</doc>
<doc id="165184" url="https://pl.wikipedia.org/wiki?curid=165184" title="Kartka pocztowa">
Kartka pocztowa

Kartka pocztowa (karta pocztowa, pocztówka, widokówka, wcześniej zwana także odkrytką) – najczęściej prostokątna, kartonowa kartka służąca do krótkiej korespondencji, często wysyłana nieopakowana w kopertę. Zazwyczaj jedna ze stron kartki pocztowej podzielona jest na dwa pola: lewe, przeznaczone na treść korespondencji oraz prawe z miejscem na wpisanie adresata i naklejenie znaczka pocztowego. Na odwrocie najczęściej wydrukowany jest obrazek. Kartki pocztowe są przedmiotem pożądania wielu kolekcjonerów, tzw. deltiologów.
Historia pocztówki.
Nie ustalono jednego autora pierwszej kartki pocztowej. Znane są jednak nazwiska kilku osób, które stworzyły pierwowzór pocztówki:
Najstarszą kartę pocztową z 1840 roku zakupił w marcu 2002 roku Eugene Gomberg. Łotewski kolekcjoner zapłacił na aukcji 31 750 funtów brytyjskich.
Pocztówka w Polsce.
Twórcą słowa "pocztówka" jest Henryk Sienkiewicz; pisarz zgłosił je w konkursie na odpowiednik francuskiego wyrażenia oznaczającego "kartkę korespondencyjną" w dniu 27 listopada 1900 roku.
W roku 1904 na łamach magazynu „Listek. Pismo ilustrowane poświęcone pocztówkom” ukazał się artykuł o rosnącej popularności pocztówek. Autor tekstu „Czy manja?” przywoływał liczbę 60 tysięcy rubli, którą zapłacili hurtownicy za sprowadzone kartki pocztowe.
„Czyżby więc zbieracze pocztówek zasługiwali na lekceważące miano manjaków? Ha, zobaczymy. Zwiedzając muzea, galerje, salony sztuki, aby utrwalić osiągnięte wrażenia i właściwy wyciągnąć z nich pożytek nabywamy katalogi, albumy, oddzielne reprodukcje, bądź fotografje, skrzętnie i z lubością kolekcjonując takowe”.
W 1939 roku w artykule „Widokówki w nauczaniu geografii” Franciszek Mączak z Krzemieńca dowodził z kolei, że pocztówki mają duża wartość w procesie dydaktycznym.
„Główna wartość stosowania ilustracji polega na tym, że stanowią one namiastkę niemożliwej w codziennej praktyce a fundamentalnej pod względem znaczenia autopsji, o której wcześniej wspomniałem, że pozwalają przynajmniej wzrokowo zapoznać się z krajobrazem, działalnością człowieka, warunkami jego życia, itd.”.

</doc>
<doc id="165185" url="https://pl.wikipedia.org/wiki?curid=165185" title="Drużno">
Drużno



</doc>
<doc id="165186" url="https://pl.wikipedia.org/wiki?curid=165186" title="Mikołaj Sasinowski">
Mikołaj Sasinowski

Mikołaj Sasinowski (ur. 16 listopada 1909 w Mieczkach, zm. 6 września 1982 w Łomży) – polski duchowny rzymskokatolicki, biskup diecezjalny łomżyński w latach 1970–1982.
Życiorys.
Urodził się we wsi Mieczki, w parafii Puchały, w diecezji augustowskiej (od 1925 łomżyńskiej) w starej rodzinie szlacheckiej herbu Lubicz. 28 marca 1936 został wyświęcony na kapłana. Podczas II wojny światowej był kapelanem polskich wojsk lotniczych we Francji, Afryce Północnej oraz Wielkiej Brytanii. Po powrocie do kraju w 1946 podjął studia prawnicze na Uniwersytecie Warszawskim. Od 1967 był rektorem seminarium duchownego. 19 marca 1970 został mianowany biskupem diecezjalnym diecezji łomżyńskiej. Sakrę biskupią przyjął 5 kwietnia 1970 z rąk kardynała Stefana Wyszyńskiego. Jako zawołanie biskupie przyjął słowa „"Quis ut Deus"”. Był duszpasterzem kombatantów polskich.
Pochowano go w katedrze łomżyńskiej.

</doc>
<doc id="165188" url="https://pl.wikipedia.org/wiki?curid=165188" title="Narie">
Narie

 
Narie – jezioro w woj. warmińsko-mazurskim, w powiecie ostródzkim, w gminie Morąg, leżące na terenie Pojezierza Iławskiego.
Jezioro jest typową rynną polodowcową. Zbocza rynny wznoszące się ponad wody jeziora są wyraźne i miejscami osiągają 40 m wysokości. Ma silnie rozwiniętą linię brzegową o długości około 50 km. Głębokość jeziora w kilku miejscach przekracza 40 m, a dno charakteryzuje się urozmaiconą konfiguracją. Obszar jaki zajmuje jezioro to około 1260 ha (według danych Leydinda powierzchnia jeziora wynosiła 1096,71 ha). 
Na jeziorze znajduje się 19 wysp, z których największe to Duża Wyspa, Mała Wyspa, Duchów, Kaczy Ostrów, Złota i inne. Rozciągłość jeziora z północy na południe wynosi prawie 10 km, natomiast szerokość jest zmienna i waha się od 150 m w części północnej do ponad 3 km w części środkowej na wysokości miejscowości Bogaczewo. Jezioro odwadnia w kierunku północnym niewielka rzeczka Narienka. 
Najbliższa większa wieś, do której dojeżdża PKP, to Żabi Róg, a miasto to Morąg. Nad jeziorem położone są: Kretowiny, Bogaczewo, Gulbity, Boguchwały, Pojezierce i Wilnowo oraz Mały Horn (kolonia Żabiego Rogu).
Wokół jeziora Narie i na nim obowiązuje strefa ciszy, co oznacza, że nie wolno tam pływać używając silników spalinowych. Gospodarzem jeziora jest zakład rybacki w Bogaczewie – tu można nabyć zezwolenia wędkarskie. Swoją siedzibę ma także Morąski Klub Żeglarski "Keja".
Dane morfometryczne.
Powierzchnia zwierciadła wody według różnych źródeł wynosi od 1225,0 ha do 1240,0 ha lub 1240,1 ha.
Zwierciadło wody położone jest na wysokości 104,6 m n.p.m. Średnia głębokość jeziora wynosi 9,8 m, natomiast głębokość maksymalna 43,0 m lub 43,8 m .
Czystość wód.
Na podstawie badań przeprowadzonych w 2004 roku wody jeziora zaliczono do II klasy czystości i I kategorii podatności na degradację. Zagrożenie stanowią punktowe źródła zanieczyszczeń doprowadzające ścieki bezpośrednio do zbiornika. Do końca 2006 roku planowane było skanalizowanie całości terenów przyległych do jeziora i skierowanie ścieków na oczyszczalnie w Morągu.
Wyspy.
Według opracowania Leydinga z połowy XX wieku na jeziorze znajdują się następujące wysypy:
Leyding wyróżnił także:
Turystyka.
Wokół jeziora umiejscowione są ośrodki wypoczynkowe różnych "klas", a także pole campingowe, wypożyczalnie sprzętu wodnego, rowerów i centrum handlowe na półwyspie kretowińskim. Główne centrum turystyczne znajduje się na półwyspie Kretowiny. Mieści się tam zespół ośrodków turystycznych czynnych w sezonie letnim (domki letniskowe) oraz pensjonaty, hotele, sklepy spożywcze, restauracje, ogródki piwne, stoiska ze sprzętem wędkarskim, szkoła i wypożyczalnia sprzętu windsurfingowego, wypożyczalnie sprzętu pływającego, parking strzeżony i smażalnia ryb. Drugie centrum, pod względem wielkości to zespół ośrodków wypoczynkowych i kwater prywatnych w pobliżu wsi Bogaczewo. W jednym z tamtejszych wczasowisk można skorzystać z basenu, bilarda, sauny oraz kręgli. Ośrodek funkcjonuje przez cały rok.
Fauna i flora.
W okolicach Narie można obserwować ciekawe ptaki: orzeł, perkoz, myszołów, łabędź, kormoran.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Narie". Przedwojenna - niemiecka nazw tego jeziora to "Narien See".

</doc>
<doc id="165189" url="https://pl.wikipedia.org/wiki?curid=165189" title="Rawa Ruska">
Rawa Ruska

Rawa Ruska (ukr. Рава-Руська, "Rawa-Ruśka") – miasto na Ukrainie, w obwodzie lwowskim, w rejonie żółkiewskim, nad Ratą, przy granicy z Polską; węzeł kolejowy. 8641 mieszkańców (2020), dla porównania w 2001 było ich 8159.
Historia.
Pierwsza wzmianka historyczna pochodzi z roku 1455, kiedy to książę bełski i mazowiecki Władysław I założył miasto, przenosząc na nie nazwę ze swojej rodowej posiadłości na Mazowszu. Miasto rozwinęło się na szlaku handlowym między Lublinem i Lwowem przy przeprawie przez Ratę.
W 1621 Jakób Łychowski (Lychowski) herbu Jasieńczyk, łowczy halicki w 1613, wraz z żoną Katarzyną z Jordanowskich sprzedał Tartaków z zamkiem Perwiatycze, Bramów, Spasów Jakubowi Trzcińskiemu, od którego kupił miasto Rawa Ruska z zamkiem i kilku wsiami.
Stanowiła własność: w XVII w. Trzcińskich h. Ślepowron, na początku XVIII w. we wspólnym posiadaniu trzech rodzin: Głogowskich, Suchodolskich i Boguszów. W połowie XVIII w posiadaniu Rzeczyckich, w roku 1791 właścicielem miasta został Franciszek Głogowski, z kolei w roku 1808 miasto przeszło w posiadanie Jabłonowskich. Rawa była również własnością Trzcińskich i Adama Sapiehy.
Według podania w roku 1509 oddziały Bogdana, wojewody wołoskiego, sprawiły wielkie spustoszenie w miasteczku. Z kolei w metryce koronnej znajduje się przywilej z roku 1622 na organizację w mieście jarmarków. W 1672 roku pod miastem wojska polskie dowodzone przez Atanazego Miączyńskiego rozbiły czambuły tatarskie i uwolniły kilkaset osób wziętych w jasyr. Między 10 i 13 sierpnia 1698 miejsce zawarcia sojuszu wojskowego między Piotrem I Wielkim a Augustem II Mocnym, przeciwko Szwecji. Kilkanaście lat później miasto stało się ponownie świadkiem rozmów, tym razem między konfederatami tarnogrodzkimi a stronnikami króla, które doprowadziły do podpisania zawieszenia broni.
W latach 1772–1918 w zaborze austriackim, odgrywało rolę siedziby cyrkułu (siedziby powiatu). W 1880 Rawa liczyła ok. 6,6 tys. mieszkańców, z czego 1592 było rzymskimi katolikami, 1087 grekokatolikami a 3905 wyznawcami judaizmu.
Szybszy rozwój miasta zapewniło doprowadzenie do miasta w 1857 kolei z Jarosławia, w roku następnym przedłużonej do Sokala. W późniejszym rozwinął się regionalny węzeł kolejowy – wybudowano połączenie ze Lwowem przez Żółkiew, natomiast w latach 1915–1916 wybudowano połączenie kolejowe Rawa Ruska – Zawada – Rejowiec. Linia pełniła pierwotnie rolę strategiczną, ale w okresie międzywojennym stała się główną linią łączącą Warszawę ze Lwowem. Dzięki wybudowaniu linii kolejowej rozwinęło się szereg mniejszych zakładów przemysłowych m.in. cegielnia.
Podczas I wojny światowej w dniach 3–11 września 1914 odbyła się bitwa pod Rawą Ruską.
W okresie międzywojennym w granicach Polski, w województwie lwowskim, siedziba powiatu rawskiego. Latem 1923 w mieście wydarzył się pożar. W 1924 firma belgijska zbudowała pierwszy, większy zakład przemysłowy – nasycalnię podkładów kolejowych na Smalisze. Działający do dziś zakład należy do grona największych przedsiębiorstw chemicznej obróbki drewna na Ukrainie. W mieście działała Centralna Szkoła Straży Granicznej. Jak podaje Skorowidz Miejscowości RP, w 1921 roku miasto liczyło ok. 9 tys. mieszkańców (Polacy ok. 42%, Żydzi ok. 42%, Ukraińcy ok. 14%). W 1938 roku miasto liczyło 12 tys. mieszkańców, z czego około 56% stanowili Żydzi.
14 września 1939 miasto zajęły wojska niemieckie, pod koniec września w wyniku wcześniejszych ustaleń (Pakt Ribbentrop-Mołotow) znalazło się pod okupacją sowiecką. Wraz z całą Polską południowo-wschodnią jednostronnie włączone do Ukraińskiej SRR. W latach 1941–1944 pod okupacją niemiecką, w mieście istniało getto i wymordowana została żydowska ludność miasta. W mieście działał również obóz dla sowieckich jeńców, w którym zginęło około 24 tys. ludzi. Istniał również obóz karny dla francuskich i belgijskich uczestników ruchu oporu oraz jeńców wojskowych. Z więzionych około 25 tys. osób ocalało 6 tys. Pozostali przy życiu więźniowie utworzyli działające we Francji stowarzyszenie Ceux de Rawa Ruska – Union Nationale des Deportes. Pod okupacją hitlerowską siedziba gminy Rawa Ruska.
W latach 1943–1945 Rawa Ruska była miejscem, do którego ściągali uchodźcy z rzezi wołyńskiej, a następnie czystki etnicznej w Małopolsce Wschodniej i z którego udawali się dalej na zachód. Miasto opuszczali także stali mieszkańcy.
Zdobyta 20 lipca 1944 przez wojska radzieckie 1 Frontu Ukraińskiego.
Układy międzynarodowe w 1945 (Jałta, Poczdam) przyznały siedem województw wschodniej Polski, w tym Roztocze Południowe Związkowi Radzieckiemu. Nastąpiło przesiedlenie znacznej części, pozostałej jeszcze w mieście, ludności polskiej. W latach 70. XX w. powstał wielki kompleks szkół w centrum miasta, miał miejsce prężny rozwój szkolnictwa średniego i zawodowego. W mieście działały liczne ośrodki kultury (biblioteka, kino, teatr amatorski), rozbudowana została infrastruktura miejska (ośrodki zdrowia, szpital, sklepy), zbudowane nowe zakłady pracy.
8 lutego 1997 roku w Lubaczowie podpisano umowę o współpracy pomiędzy Lubaczowem a Rawą Ruską. Przedmiotem umowy jest współpraca w dziedzinie kultury, oświaty i sportu, ochrony środowiska, zdrowia i innych dziedzin. Przewidziano zacieśnienie związków pomiędzy organizacjami społecznymi i młodzieżowymi, a także współpracę gospodarczą. W 2002 roku rada miejska Rawy Ruskiej przy udziale francuskiego stowarzyszenia Ceux de Rawa Ruska odnowiła cmentarz jeńców francuskich.
W Rawie Ruskiej działa oddział Towarzystwa Kultury Polskiej Ziemi Lwowskiej.
Zabytki.
Pozostałe obiekty pochodzą głównie z XIX wieku, są to:
, zabudowa rynku i bożnica.
Transport.
Od 1991 wchodzi w skład niepodległej Ukrainy. W roku 1991 nastąpiło otwarcie drogowego przejścia granicznego Hrebenne-Rawa Ruska, zaś w 1996 – kolejowego przejścia granicznego.
Przez Rawę Ruską przebiega droga E372 Warszawa–Lwów, miasto leży 5 km na wschód od przejścia granicznego Hrebenne-Rawa Ruska.

</doc>
<doc id="165190" url="https://pl.wikipedia.org/wiki?curid=165190" title="Niedźwiedź kodiacki">
Niedźwiedź kodiacki

Niedźwiedź kodiacki, niedźwiedź brunatny kodiacki, kodiak, niedźwiedź brunatny z archipelagu Kodiak, grizzly kodiacki ("Ursus arctos middendorffi") – podgatunek niedźwiedzia brunatnego należącego do rodziny niedźwiedziowatych. Obok niedźwiedzia polarnego największy żyjący drapieżnik lądowy. Jego masa przekracza pół tony, a często dochodzi do 700 kg. Sierść gęsta, barwy rudej, brunatnej. Osiąga wagę byka, stojąc na tylnych łapach może mieć ponad 3 m. Pomimo swych rozmiarów niedźwiedź ten jest bardzo nieufny. Często nawet na najmniejszy szelest reaguje ucieczką.
Żywi się szczególnie chętnie świstakami i innymi gryzoniami. Sławne są również polowania kodiaków na łososie w okresie ich pojawiania się w rzekach. Znany jest z wysokich umiejętności pływackich. Blisko spokrewniony z kodiakiem jest niedźwiedź z wyspy Montague, położonej na południe od Alaski.

</doc>
<doc id="165192" url="https://pl.wikipedia.org/wiki?curid=165192" title="Pocztówka">
Pocztówka



</doc>
<doc id="165193" url="https://pl.wikipedia.org/wiki?curid=165193" title="A Coruña">
A Coruña

A Coruña (oficjalna nazwa w języku galisyjskim; ) – miasto w północno-zachodniej Hiszpanii, w regionie autonomicznym Galicja, nad Oceanem Atlantyckim, ośrodek administracyjny prowincji A Coruña. W 2018 roku liczyło ok. 245 tys. mieszkańców.
Gospodarka.
Duży handlowy i rybacki port morski oraz port lotniczy. Dobrze rozwinięte hutnictwo żelaza i aluminium, przemysł stoczniowy, petrochemiczny i spożywczy.
Historia.
Pierwsze ślady osadnictwa w tym rejonie pochodzą z czasów przedrzymskich. Wojska Juliusza Cezara dotarły tu około 62 p.n.e. i nazwały osadę Brigantium. Jej rozkwit nastąpił w II wieku, kiedy została zbudowana latarnia morska zwana Wieżą Herkulesa.
Po upadku cesarstwa zachodniorzymskiego miasto dostało się pod wpływy Wizygotów. Inwazja arabska z roku 711 nie pozostawiła śladów w mieście. Około roku 911 król Bermudo II wybudował na przylądku fortecę, odbudowując jednocześnie Wieżę Herkulesa, w celu ochrony przed atakami wikingów. Miało to zapobiec wyludnianiu się miasta, którego mieszkańcy masowo przenosili się do lepiej strzeżonego Betanzos.
W 1589 świeżo ufortyfikowane miasto odparło atak angielskiej floty, która po klęsce "niezwyciężonej armady" chciała dokonać desantu na Półwysep Iberyjski. Od XVI wieku do roku 1982 była to stolica Galicji.
W 1989 roku w mieście powstała uczelnia wyższa Universidade da Coruña.
Geografia.
Miasto leży na Costa Verde. Stare miasto położone jest na półwyspie między Atlantykiem a zatoką Ría da Coruña.

</doc>
<doc id="165194" url="https://pl.wikipedia.org/wiki?curid=165194" title="Fortaleza">
Fortaleza

Fortaleza – miasto w północno-wschodniej Brazylii, port nad Oceanem Atlantyckim; stolica stanu Ceará; aglomeracja liczy 4 miliony mieszkańców.
W mieście rozwinął się przemysł włókienniczy, spożywczy, rafineryjny oraz rzemieślniczy.
Populacja.
Wykres liczby ludności na podstawie danych zebranych przez Instituto Brasileiro de Geografia e Estatística (w tys.)

</doc>
<doc id="165195" url="https://pl.wikipedia.org/wiki?curid=165195" title="Goiânia">
Goiânia

Goiânia – miasto w środkowej Brazylii liczące razem z przedmieściami 2,2 mln mieszkańców, założone w latach 30. XX w. jako stolica stanu.
Ekonomia.
Ośrodek przemysłu spożywczego, włókienniczego, chemicznego i drzewnego oraz wydobycia rud miedzi, niklu, złota i diamentów.
Historia.
Miasto zostało utworzone w 1933 roku. W 1937 roku rozpoczęto przenoszenie do Goiânii rządu stanowego, który w 1942 roku oficjalnie rozpoczął prace w nowej stolicy. W 1987 roku w mieście doszło do skażenia promieniotwórczym izotopem cezu 137Cs. W wyniku napromieniowania siedem osób zmarło. 100 000 osób zostało narażone na kontakt z radioaktywną substancją, z czego 1000 otrzymało dawki większe niż roczna dawka promieniowania naturalnego.

</doc>
<doc id="165196" url="https://pl.wikipedia.org/wiki?curid=165196" title="Manaus">
Manaus

Manaus (wym. []) – miasto w Brazylii, największe miasto Amazonii, przeżywające rozkwit na przełomie XIX i XX wieku oraz ponownie współcześnie. Jest stolicą stanu Amazonas w Regionie Północnym.
Geografia.
Manaus leży nad rzeką Rio Negro, w miejscu łączenia się rzek Solimões i Rio Negro, które tworzą Amazonkę, w środku Puszczy Amazońskiej. Jest oddalone ok. 1200 km od wybrzeża.
Gospodarka.
Jest portem bezcłowym, co pozwoliło Manaus stać się najbardziej znaczącym portem na rozległym systemie rzecznym Amazonii, dostępnym także dla statków morskich. W mieście rozwinął się przemysł spożywczy, włókienniczy, skórzany, rafineryjny oraz hutniczy.
Religia.
Jest siedzibą rzymskokatolickiego arcybiskupstwa Manaus.
Historia.
Manaus rozpoczęło swoje istnienie jako mały fort, São José da Barra, założony przez portugalskich osadników dla obrony przed hiszpańskimi najeźdźcami przybywającymi Amazonką. W listopadzie 1832 roku osadzie przyznano prawa wioski i nadano nazwę "Manaus", w nawiązaniu do plemienia "Manaos", które niegdyś zamieszkiwało te tereny. W lokalnym języku słowo to oznacza „Matkę Boga”. 24 października 1848 Manaus dostało prawa miejskie oraz nazwę "Cidade da Barra do Rio Negro". W 1850 r. Amazonia stała się prowincją Brazylii, zaś miasto w 1856 r. ponownie zmieniło nazwę na "Cidade de Manaus".
W latach od 1890 do 1920 miasto przeżywało swój złoty okres z powodu zwiększonego zapotrzebowania na kauczuk naturalny po wynalezieniu procesu wulkanizacji. Zapotrzebowanie na kauczuk napędzała rodząca się motoryzacja, a kauczuk był równie ważny jak kawa w brazylijskim eksporcie. Swój rozwój miasto zawdzięczało m.in. portowi rzecznemu z pływającymi nabrzeżami, dostępnemu dla statków oceanicznych, którego budowę ukończyła w 1902 r. firma polskiego inżyniera Bronisława Rymkiewicza. Dzięki ogromnym pieniądzom Manaus jako pierwsze miasto w Ameryce Południowej miało zelektryfikowany transport publiczny i pierwszy system telefoniczny w Amazonii. Symbolem ówczesnych możliwości miasta jest bogato przyozdobiony gmach opery do którego sprowadzano śpiewaków z Mediolanu. Kauczuk uczynił z wielu milionerów, imigranci z północno-wschodniej Brazylii przybywali żeby się wzbogacić. Rozwój miasta został wkrótce zahamowany z powodu zdobycia przez Anglika Henry’ego Wickhama w 1876 nasion kauczukowca brazylijskiego ("Hevea brasiliensis") i założeniu plantacji przez Brytyjczyków w południowo-wschodniej Azji. W 1913 cena kauczuku spadła poniżej 1/4 rekordowych cen z 1910. Do tego w 1920 wynaleziono kauczuk syntetyczny. Wszystko to spowodowało gwałtowny spadek cen kauczuku na światowym rynku i w konsekwencji zubożenie miasta.
Miasto podniosło się znowu, kiedy w 1966 rząd Brazylii ogłosił je portem bezcłowym. Wówczas zagraniczni przemysłowcy zaczęli sprowadzanie półproduktów wolnych od podatków i montowanie ich na miejscu. Wokół miasta zaczęły powstawać nowe fabryki.
Infrastruktura.
Lotniska.
W granicach miasta znajduje się międzynarodowy port lotniczy Manaus, który w 2010 roku obsłużyło około 2,7 mln pasażerów. Został otwarty w 1976 roku i zastąpił dotychczasowe lotnisko w Manaus, Ponta Pelada, które obecnie wykorzystywane jest wyłącznie do celów wojskowych.
Arena Amazônia.
W Manaus zbudowany został nowoczesny stadion piłkarski, Arena Amazônia, który był miejscem rozgrywania 4 meczów Mistrzostw Świata w piłce nożnej w 2014 roku. Jego pojemność wynosi 40 549 miejsc. Został zbudowany w miejscu starego stadionu Estádio Vivaldo Lima. Wielu piłkarzy narzeka na trudne warunki do gry spowodowane wysoką temperaturą i wilgotnością, wynikającą z położenia Manaus w samym sercu Puszczy Amazońskiej.
Atrakcje turystyczne.
Puszcza Amazońska.
Bezpośrednia bliskość Puszczy Amazońskiej, a także gorący klimat, sprawia, że Manaus jest tłumnie odwiedzane przez turystów z całego świata. Przybywający do miasta są często zainteresowani tropikalną fauną i florą.
W pobliżu Manaus żyje zagrożony wyginięciem gatunek ssaka, Tamaryna dwubarwna.
Rio Negro.
Kolejną atrakcją turystyczną są wycieczki łódkami wzdłuż rzeki Rio Negro. W pobliżu Manaus, łączy się ona z Rio Solimoes. Ponieważ wody tych rzek mają zupełnie inne kolory (ciemniejszy i jaśniejszy), mieszanie się ich daje ciekawy efekt.
Zoo.
W Manaus znajduje się publiczny ogród zoologiczny, w którym znajduje się wiele gatunków zwierząt z Amazonii.
Opera w Manaus.
Opera w Manaus ("port. Teatro Amazonas)" powstała w 1896 roku z inicjatywy ludzi trudniących się handlem kauczukiem. Jest w stanie pomieścić 701 osób. Do jej budowy użyto materiałów ściągniętych z Europy.

</doc>
<doc id="165197" url="https://pl.wikipedia.org/wiki?curid=165197" title="Guadalajara">
Guadalajara

Guadalajara – stolica stanu Jalisco i siedziba gminy Guadalajara. Miasto położone jest w centralnym regionie Jalisco w zachodnio-pacyficznej części Meksyku. Jest drugą najbardziej zaludnioną gminą Meksyku z liczbą mieszkańców 1 564 514. Obszar miejski Guadalajary składa się z siedmiu przyległych gmin o łącznym zaludnieniu 4 328 584 (w 2009 roku) sprawiając, że Guadalajara jest tuż zaraz za Meksykiem najbardziej zaludnionym obszarem miejskim. Gmina jest drugim obszarem pod względem gęstości zaludnienia w Meksyku.

</doc>
<doc id="165198" url="https://pl.wikipedia.org/wiki?curid=165198" title="Byk">
Byk



</doc>
<doc id="165199" url="https://pl.wikipedia.org/wiki?curid=165199" title="Ratusz w Toronto">
Ratusz w Toronto

Ratusz w Toronto () – ratusz w Toronto, położony w centrum miasta, sąsiadujący bezpośrednio z Financial District, Eaton Centre, Queen St. West, połączony z systemem PATH. Obok siebie znajdują się budynki starego ratusza (obecnie sąd, zbudowany w 1899) oraz nowy budynek, zbudowany w 1965.
Majestetyczna architektura neoromańska budynku starego magistratu przypomina średniowieczne zamczyska. Jego projektant – Edward James Lennox – zaprojektował także inny podobny budynek w Toronto – Casa Loma. Mury budowli mają ponad 2 metry grubości, a wieża zegarowa ma 103.6 m wysokości i posiada dzwony, z których największy – "Big Ben" – waży 5.443 kg. W początkach swojego istnienia wieża służyła jako punkt orientacyjny dla statków pływających po jeziorze Ontario, Dziś przysłonięta jest biurowcami Financial District.
Budowa magistratu zajęła 11 lat, a koszty urosły z planowanych 600 tys. dolarów do 2.5 miliona. W odpowiedzi na krytykę, architekt na fasadzie umieścił powykrzywiane podobizny rajców i jedyną uśmiechniętą – swoją twarz, oraz swoje nazwisko na murach budowli.
Hall wewnętrzny ma dwa piętra wysokości, służył niegdyś jako miejsce oficjalnych ceremonii. Freski na ścianach przedstawiające życie osadników, oraz postaci alegoryczne, wykonał George A. Reid w 1899, założyciel Ontario College of Art. Nad schodami prowadzącymi na piętro znajduje się witraż symbolizujący rozwój miasta, a na półpiętrze pomnik poległych podczas II wojny światowej mieszkańców Toronto. W budynku znajduje się także "City Council Chamber", gdzie zbierała się kiedyś rada miejska. Od niedawna powróciły oryginalne elementy zdobnicze budynku, które przez lata były nieobecne. Ponownie zamontowano na wieży gargulce z brązu, czyli zakończenia rynny przedstawiające himery. Zdjęto je w 1939, gdyż jedna z nich, nadwątlona mrozami, oderwała się i spadła rozbijając dach budynku. Budynek starego magistratu otwarty jest dla zwiedzających.
Nowy budynek zaprojektowany została przez fińskiego architekta Viljo Revella. Budynek został oddany do użytku w 1965 roku. Przypomina złożone dłonie, pomiędzy którymi umieszczona jest sala obrad w kształcie spodka. Całość obejmuje przestrzeń urbanistyczną budynku, jak i placu "Nathan Phillips Square" i otaczającej go kładki pieszej.
Przed budynkiem Revell ustawił rzeźbę Henry'ego Moore'a, "The Archer", co zapoczątkowało bliskie kontakty tego brytyjskiego artysty z Toronto. W Art Gallery Of Ontario znajduje się największa kolekcja jego prac na świecie. Centralne miejsce placu zajmuje fontanna, z wysokimi arkami spinającymi jej brzegi. Na placu, nazwanym imieniem pierwszego żydowskiego burmistrza Toronto, odbywa się wiele imprez. Jest to m.in. miejsce, gdzie mieszkańcy witają wspólnie Nowy Rok, wystawiane są lodowe rzeźby podczas "Winterfest", a w lecie odbywa się największa wystawa sztuki na otwartym powietrzu w Ameryce Północnej. W zimie fontanna zamienia się w często odwiedzane darmowe lodowisko.
Przy sąsiadującym budynku Osgoode Hall na Queen Street znajduje się pomnik Winstona Churchilla.

</doc>
<doc id="165203" url="https://pl.wikipedia.org/wiki?curid=165203" title="Spółgłoska szczelinowa">
Spółgłoska szczelinowa

Spółgłoski szczelinowe (spółgłoski trące, frykatywne) powstają, gdy narządy mowy w czasie artykulacji tworzą dostatecznie wąską szczelinę, by powstał szum, tarcie. Brzmienie/barwę spółgłosek szczelinowych determinuje ponadto kształt i pozycja ust oraz języka. 

</doc>
<doc id="165204" url="https://pl.wikipedia.org/wiki?curid=165204" title="Queen Street West">
Queen Street West

Queen St. West – jedna z dzielnic kanadyjskiego miasta Toronto, znajdująca się na zachód od University Avenue, sąsiadująca z Entertainment District oraz magistratem i Chinatown.
Ciąg sklepów i restauracji przyciąga głównie młodzież. W dzielnicy znajdują się sklepy wielu młodych projektantów mody alternatywnej. Stoiska na ulicy sprzedają np. biżuterię do piercingu. W atmosferę wpisuje się sklep z setkami prezerwatyw z całego świata – "Condom Shack", czy bar z dziesiątkami motocykli Harley-Davidson zaparkowanych na chodniku.
Główna ulica jest czasami zamykana w celu organizacji pokazów mody. W dzielnicy odbywa się pod koniec września jeden z największych na świecie ulicznych festynów książek "The Word on the Street", na który rokrocznie ściąga ponad 130.000 czytelników. Na ulicy są także tablice z nazwiskami sławnych autorów, którzy brali udział w "International Festival of Authors" (pod koniec października).
W centrum dzielnicy, na 299 Queen St. West mieści się telewizja City TV, zajmująca bogato zdobiony historyczny budynek "Wesley Building (Ryerson Press)" z 1913.
W okolicach Bellwood Park, do niedawna zaniedbanych, znajdują się obecnie galerie sztuki, restauracje i kawiarnie. W okolicach znajduje się alternatywna (do bardziej „turystycznej” Church St.) dzielnica gejów. Jeszcze bardziej na zachód, w okolicach Dundas St. znajduje się tzw. Portugal Village.

</doc>
<doc id="165208" url="https://pl.wikipedia.org/wiki?curid=165208" title="Łysomice (gmina)">
Łysomice (gmina)

Łysomice (do 1954 "gmina Lulkowo" + "gmina Turzno") – gmina wiejska w Polsce położona w województwie kujawsko-pomorskim, w powiecie toruńskim. W latach 1975–1998 gmina administracyjnie należała do województwa toruńskiego.
Siedziba gminy to Łysomice.
Według danych z 30 czerwca 2014 r. gminę zamieszkiwało 9488 osób.
Struktura powierzchni.
Według danych z roku 2002 gmina Łysomice ma obszar 127,34 km², w tym:
Gmina stanowi 10,36% powierzchni powiatu.
Ochrona przyrody.
Na terenie gminy znajduje się rezerwat przyrody Las Piwnicki chroniący naturalne zbiorowisko leśne z licznym starodrzewem.
Demografia.
Dane z 30 czerwca 2014:
Gospodarka.
Gmina wchodzi w skład podstrefy Pomorskiej Specjalnej Strefy Ekonomicznej. Zlokalizowane są tu: japońska fabryka Orion Electric, Sharp Manufacturing, POLAND Tokai Okaya Manufacturing, Sohbi Craft, Sumika Electronic Materials, Kimoto, Tensho, U-Tech, oraz Cristal Logistics.
Gmina Łysomice osiąga najwyższe w województwie kujawsko-pomorskim przychody z podatków per capita (w 2013 roku 2828,31 zł).
Zabytki.
Wykaz zarejestrowanych zabytków nieruchomych na terenie gminy:
Miejscowości.
"Wyróżniono wsie sołeckie"
Sąsiednie gminy.
Chełmża, Kowalewo Pomorskie, Lubicz, Łubianka, Toruń, Zławieś Wielka

</doc>
<doc id="165211" url="https://pl.wikipedia.org/wiki?curid=165211" title="Państwowa Komunikacja Samochodowa">
Państwowa Komunikacja Samochodowa

Państwowa Komunikacja Samochodowa (PKS), w latach 1983–1990 Krajowa Państwowa Komunikacja Samochodowa (KPKS) – polskie państwowe przedsiębiorstwo usługowe zajmujące się transportem publicznym.
Utworzone zostało w 1945 roku i do lat 90. było jedynym państwowym przewoźnikiem o zasięgu ogólnokrajowym (poza międzynarodowymi liniami autokarowymi PKS, m.in. wycieczki do Europy Zachodniej). W 1990 roku przedsiębiorstwo podzielono na 176 przedsiębiorstw. Część podmiotów została zlikwidowana, przebranżowiła się, uległa konsolidacji bądź prywatyzacji.
Historia.
W kwietniu 1945 powołano w Warszawie Państwowy Urząd Samochodowy, z którego wyłonione zostały Wojewódzkie Urzędy Samochodowe. 1 lipca 1945 PUS w Warszawie zawiadomił Wojewódzkie Urzędy Samochodowe o wydzieleniu organizacji samochodowej pod nazwą Państwowa Komunikacja Samochodowa.
Struktury terenowe PKS tworzono m.in. w oparciu o demobilizowane po II wojnie światowej jednostki samochodowe Wojska Polskiego (np. Samodzielny Samochodowy Pułk Rządu, 1 Pułk Samochodowy, 1 Samodzielny Batalion Samochodowy).
Podstawą do prawnego usamodzielnienia się przedsiębiorstwa był dekret Rady Ministrów z dnia 16 stycznia 1946 o utworzeniu przedsiębiorstwa państwowego „Państwowa Komunikacja Samochodowa” ().
Pierwsze przewozy pasażerskie odbywały się za pomocą samochodów ciężarowych, adaptowanych do przewozu osób.
Do lat 80. PKS obsługiwało niemal całość autobusowego transportu podmiejskiego i dalekobieżnego oraz przewóz towarów samochodami ciężarowymi. Oprócz PKS pozamiejskim transportem osób zajmowały się trzy spółdzielnie: Krajowa Spółdzielnia Komunikacyjna w Poznaniu, Spółdzielnia Pracy Kierowców i Pracowników Samochodowych „Autonaprawa” w Zamościu i Spółdzielnia Pracy Transportowo-Spedycyjna „Transped” w Lublinie.
Od 1960 r. przedsiębiorstwa PKS były przyporządkowane wojewódzkim radom narodowym i działały w "Zjednoczeniu Państwowej Komunikacji Samochodowej". W Zjednoczeniu tym działały także Przedsiębiorstwo Międzynarodowych Przewozów Samochodowych „Pekaes” i Przedsiębiorstwo Spedycji Krajowej.
W latach 80. nastąpił pierwszy podział spółki na przedsiębiorstwa autobusowe (obsługujące ruch regionalny i w ograniczonym zakresie podmiejski, a w małych miastach miejski) oraz branżowe spółki zajmujące się przewozami samochodami ciężarowymi.
Zjednoczenie Państwowej Komunikacji Samochodowej uległo likwidacji 1 stycznia 1982 roku, tak jak wszystkie inne zjednoczenia. W 1983 roku istniały w statusie samodzielnego przedsiębiorstwa państwowego następujące Przedsiębiorstwa Komunikacji Samochodowej w (we): Białymstoku, Bydgoszczy, Gdańsku, Katowicach, Kielcach, Koszalinie, Krakowie, Lublinie, Łodzi, Olsztynie, Opolu, Poznaniu, Rzeszowie, Szczecinie, Warszawie, Wrocławiu, Zielonej Górze, odpowiednio do dawnych 17 województw. 28 lutego 1983 14 z 17 przedsiębiorstw PKS dobrowolnie zrzeszyło się w przedsiębiorstwo państwowe Krajowa Państwowa Komunikacja Samochodowa. Do Krajowej Państwowej Komunikacji Samochodowej nie przystąpiły przedsiębiorstwa PKS w: Koszalinie, Olsztynie i Warszawie.
W wyniku transformacji ustrojowej przedsiębiorstwo Krajowa Państwowa Komunikacja Samochodowa oraz pozostałe 3 przedsiębiorstwa PKS podzielono w 1990 roku na 176 przedsiębiorstw, w celu zwiększenia wydajności (podobnie jak przypadku Wojewódzkich Przedsiębiorstw Komunikacyjnych w komunikacji miejskiej).
Po 1992 r. część spośród przedsiębiorstw PKS należących do Skarbu Państwa używało lub nadal używa nazwy "Przedsiębiorstwo Państwowej Komunikacji Samochodowej" (PPKS).
1 października 1996 przekazane zostały kompetencje organu założycielskiego z Ministerstwa Transportu i Gospodarki Morskiej do wojewodów.
Na koniec września 2011 roku 147 spółek wywodziło się z dawnej struktury PKS: PPKS Koło (w likwidacji), 35 jednoosobowych spółek skarbu państwa, 42 przedsiębiorstwa samorządowe, 49 spółek pracowniczych, 21 prywatnych (przejęte przez Mobilis, Veolia czy Arriva Bus Transportation). Zmniejszona liczba firm była z jednej strony przyczyną de facto likwidacji spółek, wskutek konkurencji lub innych przyczyn, a z drugiej strony wchłonięciu przez inne spółki (jak np. w przypadku PKS Żyrardów, PKS Skierniewice czy PKS Nowy Dwór Mazowiecki), bądź syntezy (PKS Kraków czy PKS Brodnica). Upadłe spółki często oddawały umowy na przewozy, oraz kapitał (dworce, autobusy) oraz pracowników, innym firmom w ramach umowy, co traktowane było jak pewnego rodzaju przejęcie, co dotyczyło zarówno „przejęć” przez inne firmy PKS (np. PKS Radomsko przejęło umowy i kapitał PKS Końskie), czy też spółki komercyjne (PKS Ciechanów wraz z podległym PKS Płońsk „przejęty” przez Sanimax-Transport).
W 2017 rok Skarb Państwa był właścicielem tylko 13 spółek, a w 2020 r. wyłącznie PKS Częstochowa, Polbus-PKS, PKS Polonus, PKS w Ostrowcu Świętokrzyskim i PKS w Ostrowie Wielkopolskim, a także posiadał mniejszościowe udziały w PKS w Zielonej Górze, PKS w Wołowie, PKS w Katowicach, PKS w Dębicy, PKS w Mrągowie i PKS-IWOPOL w Skarżysku Kamiennej. W tym też roku ogłoszono plan powiązania tych przedsiębiorstwa z Grupą PKP jako Polska Komunikacja Samochodowa.
Popularność skrótu PKS wykorzystali również niektórzy przedsiębiorcy prywatni, którzy tworząc nowe przedsiębiorstwa nadali im nazwy pozwalające na stworzenie takiego skrótu. Przykładowo firma "Prywatna Komunikacja Samochodowa, K. A. R. Szostek" (skrót "PKS Straszydle") ze wsi Straszydle w województwie podkarpackim.
Przedsiębiorstwa Państwowej Komunikacji Samochodowej.
Po podziale w 1990 r., przed przystąpieniem do dalszych przekształceń, działały następujące przedsiębiorstwa:

</doc>
<doc id="165213" url="https://pl.wikipedia.org/wiki?curid=165213" title="Wzorzec projektowy">
Wzorzec projektowy

Wzorzec projektowy – formalny sposób opisywania poprawnych rozwiązań często pojawiających się problemów projektowych. Koncepcja została stworzona przez architekta Christophera Alexandra i może być zaadaptowana do różnych dziedzin.

</doc>
<doc id="165214" url="https://pl.wikipedia.org/wiki?curid=165214" title="Widokówka">
Widokówka



</doc>
<doc id="165215" url="https://pl.wikipedia.org/wiki?curid=165215" title="Paul Ricœur">
Paul Ricœur

Paul Ricœur (ur. 27 lutego 1913 w Valence, zm. 20 maja 2005 pod Paryżem) – francuski filozof, jeden z najbardziej znanych myślicieli francuskich II połowy XX wieku.
Był działaczem socjalistycznym i chrześcijańskim (protestanckim). Jest autorem dzieł filozoficznych dotyczących wielu dziedzin: polityki, psychoanalizy, egzegezy biblijnej, poetyki, hermeneutyki, teorii literatury. Ricœur – zdeklarowany pacyfista i przeciwnik totalitaryzmu – został zmobilizowany w 1939 i spędził cztery lata w Niemczech w obozie jenieckim. Po wojnie został profesorem, najpierw Sorbony, następnie uniwersytetu w Nanterre pod Paryżem, skąd wyszła rewolta studencka w maju 1968. W 1970 podał się do dymisji. Wykładał na uniwersytetach w Chicago i New Haven, w Montrealu, w Lowanium i Genewie.
W 2000 został odznaczony Nagrodą Kioto w dziedzinie sztuki i filozofii.
Dzieła.
Po polsku z wielu prac Ricœura ukazały się:

</doc>
<doc id="165216" url="https://pl.wikipedia.org/wiki?curid=165216" title="Pragmatyka lingwistyczna">
Pragmatyka lingwistyczna



</doc>
<doc id="165217" url="https://pl.wikipedia.org/wiki?curid=165217" title="Świerczynki (powiat toruński)">
Świerczynki (powiat toruński)

Świerczynki – wieś w województwie kujawsko-pomorskim, w powiecie toruńskim (gmina Łysomice). Od 1415 do 1834 roku własność toruńskich benedyktynek.
Znajduje się tutaj gotycki kościół św. Jana Chrzciciela z przełomu XIII i XIV w.
W pocz. XIII w. wznosił się tu obronny gródek lokalnego wodza pruskiego Pipina. W 1944 r. Niemcy wybudowali wokół wsi 12 schronów bojowych Ringstand 58c.
W latach 1975–1998 miejscowość administracyjnie należała do województwa toruńskiego.

</doc>
<doc id="165219" url="https://pl.wikipedia.org/wiki?curid=165219" title="Wayne Mixson">
Wayne Mixson

Wayne Mixson, właśc. John Wayne Mixson (ur. 16 czerwca 1922 w New Brockton, zm. 8 lipca 2020 w Tallahassee) – amerykański polityk związany z Partią Demokratyczną.
Mixson urodził się w New Brockton w stanie Alabama, ale mieszkał na Florydzie. W czasie II wojny światowej służył w marynarce wojennej. Po wojnie studiował na Uniwersytecie Columbia i na Uniwersytecie Pensylwanii. W roku 1947 ożenił się z Margie Grace.
Jego kariera polityczna zaczęła się od wybrania go w skład stanowej izby reprezentantów. W 1979 r. został wybrany wicegubernatorem u boku Boba Grahama. Wybrano ich ponownie w 1982, kiedy to Mixson został także stanowym sekretarzem handlu.
W wyborach w listopadzie 1986 gubernator Graham został wybrany w skład senatu USA, dlatego też 3 stycznia następnego roku musiał ustąpić ze stanowiska. Zaprzysiężenie nowego gubernatora – republikanina Roberta Martineza – przypadało na 6 stycznia, tak więc Mixson został gubernatorem na trzy dni.
W roku 2004 były gubernator Mixson wyłamał się z partyjnej dyscypliny i poparł reelekcję prezydenta George’a W. Busha.

</doc>
<doc id="165221" url="https://pl.wikipedia.org/wiki?curid=165221" title="Leworęczność">
Leworęczność

Leworęczność, dawniej mańkuctwo – preferencja wyboru lewej dłoni, wykazującej wyższą funkcjonalność i sprawność niż prawa. Około 8–15% ludności jest leworęczna. W odróżnieniu od praworęcznych używają lewej dłoni do pisania, rysowania, jedzenia i czynności wymagających precyzji. Prawa ręka służy im jako „uchwyt”, pełniący funkcję pomocniczą np. podczas dźwigania ciężkich przedmiotów lub podawania ich do sprawniejszej dłoni. Tendencja do leworęczności pojawia się w niemowlęctwie i utrwala do około 2. roku życia.
Od 1992 roku leworęczni obchodzą 13 sierpnia swoje święto – Międzynarodowy Dzień Osób Leworęcznych.
Leworęczność wynika z silniejszego rozwoju prawej półkuli mózgu, co objawia się nie tylko w częstszym używaniu lewej ręki, lecz także w lepszym i sprawniejszym funkcjonowaniu całej lewej strony ciała. Pokrewnymi zjawiskami, również związanymi z lateralizacją mózgu, są: „lewonożność”, „lewooczność” (oko dominujące), „lewouszność”.
Dane statystyczne.
Prehistoria.
Leworęczność występowała u praludzi. Część narzędzi krzemiennych została wykonana w sposób dostosowany do chwytania lewą dłonią. W jaskiniach Cueva de las Manos w Argentynie, powstałych około 9–13 tysięcy lat temu, znajdują się rysunki ludzkich dłoni, z czego blisko 90% przedstawia lewą. Zakłada się, że odpowiada to ręczności osób wykonujących obrazy, z których znacząca większość była praworęczna i tej dłoni używała do wykonania obrysu oraz naniesienia farby. Dlatego szacuje się, że rozkład statystyczny preferowanej ręczności w prehistorii był podobny do współczesnego.
Z badań rysunków wykonanych w jaskiniach kromaniończyków wynika, że około 10% przedstawicieli homo sapiens fossilis preferowało lewą rękę. 7–8% dzieł sztuki powstałych pomiędzy 3000 lat p.n.e. a 1950 r. n.e. zostało wykonane przez osoby leworęczne.
Współczesność.
Obecnie w krajach europejskich około 10% do 15% populacji wykazuje cechy leworęczności. W niektórych społeczeństwach odsetek osób leworęcznych jest znacznie niższy z powodu czynników kulturowych i negatywnego stosunku do zjawiska, wyrażającego się w wywieraniu nacisków na zmianę ręczności u dzieci. Przykładem mogą być Japonia i Chiny, gdzie przywiązuje się duże znaczenie do kaligrafii i pisania prawą ręką.
Statystycznie najmniej osób leworęcznych mieszka w krajach islamskich, gdzie z powodów religijnych używanie lewej ręki zarezerwowane jest do czynności nieczystych. W Turcji leworęczni stanowią zaledwie 2,6% populacji. Najwyższy odsetek leworęcznych występuje u Eskimosów (około 20%) oraz u Izraelczyków.
W społecznościach postrzegających leworęczność przez pryzmat rytualny lub magiczny, notuje się wyraźne zmniejszenie liczby leworęcznych w stosunku do średniej z całej populacji. W niektórych krajach zjawisko było regulowane prawnie, np. w Albanii, gdzie aż do upadku komunizmu zakazano leworęczności, traktując ją jako działanie nielegalne.
Przyczyny leworęczności.
Leworęczność jest uwarunkowana przez czynniki genetyczne i kulturowe. Prawdopodobieństwo jej wystąpienia u dziecka obojga leworęcznych rodziców wynosi 46% i zaledwie 2%, kiedy rodzice są praworęczni.
Leworęczność w niewielkim stopniu jest sprzężona z płcią. U mężczyzn występuje częściej, przy czym różnica ta nie przekracza 3%. Czynniki genetyczne nie są jedynym warunkiem ręczności. 20% par bliźniąt jednojajowych wykazuje w tej materii różnice (jedno dziecko jest praworęczne, a drugie leworęczne).
Diagnoza.
Preferencje ręczności występują już w życiu płodowym. Z badań ultrasonograficznych kobiet w ciąży wynika, że u 90% płodów zaobserwowano preferowanie ssania kciuka prawej dłoni.
Wczesna diagnoza leworęczności opiera się na obserwacjach, zazwyczaj poczynionych przez rodziców lub opiekunów. Dzieci między trzecim a szóstym miesiącem życia zazwyczaj wyciągają do przedmiotów obie dłonie. Jednocześnie pomiędzy czwartym a szóstym miesiącem wykształca się chwyt jednoręczny. Wówczas można już zauważyć, którą dłoń preferuje dziecko. Podobne wnioski można wyprowadzić z obserwacji wyboru dłoni, za pomocą której dzieci wskazują przedmioty palcem. Około drugiego roku życia lateralizacja jest już wyraźnie widoczna i utrwala się w kolejnych latach.
W diagnozie leworęczności u dzieci wykorzystuje się kwestionariusz Annett oraz kwestionariusz Oldfield (zwany Edynburgskim) oraz tak zwane testy wykonaniowe, badające sprawność dłoni i spontaniczny wybór preferowanej ręki.
Historia badań i postrzeganie leworęczności u dzieci.
Do 1983 roku.
Do lat osiemdziesiątych XX wieku leworęczność u dzieci bywała traktowana jak forma zaburzenia, wymagająca korekty ze strony rodziców i pedagogów. Powszechnymi praktykami na etapie edukacji przedszkolnej i szkolnej była próba „przestawienia” dziecka leworęcznego, wyrażona naciskami na rysowanie i pisanie prawą ręką, wbrew naturalnym preferencjom. Presja wpływała niekorzystnie nie tylko na naukę pisania, ale również na szeroko rozumiany rozwój i zdrowie. Z badań przeprowadzonych przez Miloša Sovaka w latach sześćdziesiątych wynika, że u leworęcznych dzieci, zmuszanych do pisania prawą dłonią, zaobserwowano: niechęć do szkoły, pogorszenie wyników, spadek zainteresowania nauką oraz zaburzenia nerwicowe, w tym: jąkanie, tiki i niepokój ruchowy.
Negatywne postrzeganie leworęczności wywodziło się z koncepcji Samuela Ortona, pioniera badań nad trudnościami w uczeniu się. W latach trzydziestych XX wieku Orton analizował zależności pomiędzy kłopotami w nauce, a dominacjami półkul mózgowych. Traktował leworęczność jak defekt, wymagający korekty. Wiązał go z brakiem uzdolnień. Jego pogląd miał wpływ na pedagogikę aż do 1983 roku.
Współczesne podejście.
W 1983 roku Dorothy Bishop opublikowała wyniki badań, w których bezspornie wykazała brak zależności pomiędzy leworęcznością, a zaburzeniami neurologicznymi oraz gorszymi wynikami w nauce. Te ostatnie wynikały w dużej mierze z przymusowego „przestawiania” leworęcznych dzieci i niewłaściwego postępowania z nimi w ramach edukacji wczesnoszkolnej.
Publikacja Bishop miała bezpośredni wpływ na zmianę stosunku do leworęczności u dzieci i przyczyniła się do zaprzestania stosowania szkodliwych praktyk. W kolejnych latach odstąpiono od wywierania nacisków na leworęczne dzieci i opracowano zalecenia dydaktyczne, dotyczące ich nauki wczesnoszkolnej, między innymi: ukośne układanie zeszytu, siedzenie po lewej stronie ławki, rysowanie okręgów w kierunku odwrotnym do ruchu wskazówek zegara. Zmiana podejścia zaowocowała wyrównaniem szans edukacyjnych i zlikwidowaniem destrukcyjnych skutków przymusowej zmiany ręczności. W kolejnych latach zaprojektowano pomoce dydaktyczne dla dzieci leworęcznych, między innymi zeszyty z ukośnie drukowaną linią i odpowiednio wyprofilowane długopisy.
Nowsze badania potwierdziły brak związków między leworęcznością a gorszymi wynikami w nauce. Wykazano, że leworęczni osiągają lepsze rezultaty w zadaniach wymagających umiejętności postrzegania wzrokowo-przestrzennego niż osoby praworęczne. Statystycznie wykazują większą zdolność do nauki języków obcych. U 76% osób leworęcznych ośrodki odpowiedzialne za mowę są ulokowane w lewej półkuli mózgowej, podobnie jak u 96% osób praworęcznych. Badania przeprowadzone przez Alana Searlemana (Lawrence University) wykazały zależność między preferowaną ręcznością a zasobem słownictwa, bardziej rozwiniętym u leworęcznych. Zarazem dzieci leworęczne częściej wykazują tendencję do pisania lustrzanego liter „p”, „d” i „b” niż ich praworęczni rówieśnicy.
Trudności osób leworęcznych.
Przedmioty i codzienne czynności.
Ogromna większość przedmiotów codziennego użytku została zaprojektowana przez osoby praworęczne z myślą o praworęcznych użytkownikach. Dla osób leworęcznych stają się one niefunkcjonalne lub powodują liczne trudności, wynikające z nieintuicyjnej konstrukcji. Kierunek pisma (od lewej do prawej) sprawia, że leworęczni zasłaniają dłonią ostatnio zanotowane wyrazy. W czasach używania atramentu dzieci leworęczne nie były w stanie kaligrafować, gdyż rozmazywały litery. Obecnie problem ten występuje podczas pisania piórem, dlatego osoby leworęczne zazwyczaj układają dłoń powyżej tworzonego tekstu, co rzadko obserwuje się u praworęcznych.
W XX wieku w produkcji masowej pojawiły się dostosowane dla leworęcznych przedmioty, takie jak: noże, nożyczki, narzędzia, klawiatury i myszki komputerowe, zeszyty ze skośną linią dla dzieci oraz przyrządy geometryczne, gdyż w tradycyjnych linijkach i kątomierzach cyfry i liczby na podziałce były zakrywane dłonią i tym samym niemożliwe do odczytania.
Zmuszanie do praworęczności.
Osoby wychowane w latach, kiedy zjawisko było powszechne lub żyjące w krajach, gdzie wciąż jest praktykowane, są narażone na negatywne skutki praktyki, które utrzymują się przez całe życie. Może być to: dysgrafia, dysleksja, dysortografia, gorsze wyniki w nauce i zniechęcenie do edukacji. Zmiana naturalnych predyspozycji nie jest możliwa, zatem osoby zmuszane do praworęczności posługują się mniej sprawną dłonią, co ma negatywny wpływ na wszystkie wykonywane czynności, zaburza orientację w schemacie ciała, wywołuje problemy z małą motoryką, a także gorszą orientację w terenie czy mylenie kierunków. Stres wynikający z presji i nacisków ma destrukcyjny wpływ na rozwój dzieci. Powoduje płaczliwość, napady agresji, kłopoty ze snem, zmęczenie niepotrzebnym i często bezowocnym wysiłkiem, zaburzenia o charakterze nerwicowym, a w skrajnych przypadkach: jąkanie, moczenie nocne i wycofanie społeczne.
Tym samym zmuszanie do praworęczności jest jednoznaczne z gorszym startem edukacyjnym, który z kolei przekłada się na rozwój zawodowy dorosłych. Z badań przeprowadzonych przez prof. Joshuę Goodmana, ekonomistę Uniwersytetu Harvarda, wynika, że osoby leworęczne, mieszkające w Stanach Zjednoczonych i Wielkiej Brytanii, zarabiają średnio 10% mniej niż praworęczni. Badania obejmowały dane z ostatnich 40 lat, a więc nakładały się na czas, kiedy na rynku pracy aktywne były osoby pobierające edukację w czasach powszechnego „przestawiania” na praworęczność i doświadczyły jej negatywnych skutków.
Kultura, język i przesądy.
W niektórych kulturach leworęczność jest postrzegana jako „gorsza”, co znajduje odzwierciedlenie w języku i obyczajach.
Teksty religijne i przesądy.
Do powyższego zjawiska mogły przyczynić się teksty religijne i wynikające z nich przesądy. W „Biblii” prawa ręka przywołana jest stukrotnie, zawsze w kontekście pozytywnym, zaś lewa 25 razy, zawsze negatywnie. W przypowieści o owcach i kozłach, dobre i zbawione osoby Chrystus ustawia po swojej prawej stronie, zaś złe i potępione po lewej. Z tego powodu w średniowiecznej Europie uważano leworęcznych za wysłanników diabła i szykanowano. Wierzono, że klątwy czarownic rzucane są lewą ręką, czyli tą samą, którą szatan witał się ze swoimi wyznawcami, a osoby leworęczne były nieakceptowane w społeczeństwie i mogły być podejrzewane o czary.
Analogiczna symbolika charakteryzuje malarstwo zainspirowane motywami religijnymi. Na tryptyku Hansa Memlinga „Sąd Ostateczny” oraz obrazie Hieronima Boscha „Sąd ostateczny” po prawej stronie Chrystusa znajdują się zbawieni, po lewej potępieńcy w piekle. Ponadto na rycinach religijnych szatan bywał przedstawiony jako istota leworęczna lub przynajmniej dzierżył w lewej dłoni insygnia władzy. Na obrazie Hugona van der Goesa „Grzech pierworodny” (będącym fragmentem dyptyku „Ołtarz wiedeński”) symbolizująca grzech Ewa stoi po lewej stronie Adama i zrywa zakazany owoc lewą dłonią. Identycznie scena została przedstawiona na obrazie Tycjana „Adam i Ewa”. Jacopo Tintoretto na obrazie „Grzech pierworodny” przedstawił Ewę, podającą Adamowi jabłko, jako leworęczną.
W prawosławnych ikonach również występuje symbolika kierunków. Prawa ręka odnosi się do życia wiecznego, błogosławieństw i chwały, zaś lewa do pokus oraz ziemskich pragnień.
Semantyka.
Do piętnowania leworęczności w znacznym stopniu przyczynia się terminologia, związana z kierunkami. W wielu językach przymiotnik „prawy” wskazuje na właściwości społecznie aprobowane i pożądane, w odróżnieniu od przymiotnika „lewy”, który w języku polskim kojarzy się z rzeczami budzącymi sprzeciw lub nieuczciwością. Znajduje to odzwierciedlenie we frazeologii i przysłowiach, takich jak: „wstanie z łóżka lewą nogą”, „lewe interesy” lub określenie „mieć dwie lewe ręce”, opisujące osoby leniwe. Lewizna to pieniądze zarobione niezgodnie z prawem lub nielegalna praca.
W języku angielskim słowo „right” oznacza zarówno prawą stronę, jak i poprawną odpowiedź (ang. right answer), właściwą decyzję (right decision), wyrażenie zgody lub potwierdzenie, że wszystko jest w porządku (all right). Zarazem termin „left”, oznaczający lewo, używany jest w kontekście negatywnym (np. left-handed compliment, dosłownie: leworęczny komplement, faktycznie będący obrazą).
W języku francuskim termin „gauche” oznacza lewy, a także: wypaczony, niezdarny, nietaktowny. Francuskie wyrażenie: „être marié de la main gauche”, to pejoratywne określenie osób, które wbrew normom społecznym nie zawarły związku małżeńskiego. Pierwotnie tyczyło się mezaliansu, gdyż podczas ceremonii ślubnej mężczyzna poślubiający kobietę z niższego stanu trzymał ją za lewą dłoń, a nie jak powszechnie czyniono za prawą.
W języku rosyjskim wyrażenie „ты прав” (wym. ty praw), używane wobec osoby mającej rację, podobnie jak angielska terminologia, nawiązuje do prawej strony. Ta sama geneza dotyczy terminów: poprawny (правильный, wym. prawilnyj) i słuszny (правый, wym. prawyj). Określenie „lewyj” (левый), analogicznie jak w języku polskim, często odnosi się do rzeczy nielegalnych, np. handlowania w niezgodny z prawem sposób, kradzieży, prowadzenia działalności gospodarczej bez dokumentacji i faktur (np. продавать налево, левачить).
Lewostronność w świecie zwierząt.
Preferowanie lewej lub prawej kończyny nie charakteryzuje wyłącznie człowieka, ale występuje powszechnie w świecie zwierząt. Z badań Instytutu Neurobiologii Poznawczej uniwersytetu w Bochum, które objęły 119 gatunków kręgowców wynika, że 51% wykazuje stronność, z czego 16% na poziomie indywidualnych osobników, a 31% na poziomie populacji. U niektórych gatunków odsetek lewostronnych osobników jest znacznie wyższy niż u ludzi, np. u kangurów, szympansów, psów, kotów i niektórych ptaków.
32% psów woli używać prawej łapy, 31% lewej, a 37% nie sprawia to różnicy. 75% kotów wykazuje preferencje w zakresie używania łapy, z czego 36% woli lewą. Stronność u kotów jest silnie sprzężona z płcią. Większość kotek preferuje prawą łapę, zaś samce lewą. Z badań kangurów szarych i kangurów rudych wynika, że na poziomie populacji preferują one używanie lewej łapy do jedzenia, dotykania i pozostałych czynności, a rozkład statystyczny u dwunożnych torbaczy, jest odwrotny niż u ludzi (prawie wszystkie wolą lewą).
Wybory w zakresie strony można zaobserwować również u ptaków. Dotyczą: preferowanego (zazwyczaj silniejszego) skrzydła, techniki jedzenia, kierunku zataczania kół w powietrzu podczas lotu. Część krzyżodziobów wydłubuje nasiona z szyszek uderzając dziobem od lewej strony, inne od prawej, uprzednio obchodząc szyszkę w kierunku zgodnym z ruchem wskazówek zegara lub przeciwnym. Z badań zachowania australijskich papug, przeprowadzonych przez Uniwersytet Macquarie w Sydney, wynika, że część tych ptaków woli używać lewego oka i lewej stopy, przy czym istnieje wyraźna zależność pomiędzy okiem wykorzystywanym do oglądania pożywienia, a stopą do jego chwytania. Lewostronność u papug okazała się znacznie wyższa niż u ludzi i wynosiła 47% badanej populacji.
Z badań przeprowadzonych na ośmiornicach wynika, że preferencje w zakresie kończyny występują również u tych zwierząt, które posiadają ich więcej. Ośmioramienne ośmiornice posiadały wyraźną tendencję do sięgania po przedmiot jednym z ramion, zlokalizowanym po lewej lub prawej stronie ciała, i używały go częściej niż pozostałych.

</doc>
<doc id="165223" url="https://pl.wikipedia.org/wiki?curid=165223" title="Mańkut">
Mańkut



</doc>
<doc id="165226" url="https://pl.wikipedia.org/wiki?curid=165226" title="Ngawang Sangdrol">
Ngawang Sangdrol



</doc>
<doc id="165227" url="https://pl.wikipedia.org/wiki?curid=165227" title="Architektura modernistyczna">
Architektura modernistyczna



</doc>
<doc id="165228" url="https://pl.wikipedia.org/wiki?curid=165228" title="Koperta (opakowanie)">
Koperta (opakowanie)

Koperta – płaskie, zazwyczaj papierowe opakowanie, przeznaczone do przesyłania listów, kartek pocztowych lub innych przesyłek pocztowych. Na przodzie koperty, w prawym górnym rogu przyklejane są znaczki pocztowe.
Koperty występują w różnych formatach, od C6 do C4 oraz w większych rozmiarach. W przypadku tradycyjnych małych kopert mogą występować zdobienia; niektóre okolicznościowe wydania kopert są kolekcjonowane.
Do delikatnych przesyłek używa się kopert, które wyłożone są folią bąbelkową.
Do pakowania tabliczek z pismem klinowym stosowano gliniane odpowiedniki dzisiejszych kopert.

</doc>
<doc id="165230" url="https://pl.wikipedia.org/wiki?curid=165230" title="Koperta">
Koperta



</doc>
<doc id="165232" url="https://pl.wikipedia.org/wiki?curid=165232" title="Społgłoski płynne">
Społgłoski płynne



</doc>
<doc id="165233" url="https://pl.wikipedia.org/wiki?curid=165233" title="Strefa zgniotu">
Strefa zgniotu

Strefa zgniotu, ściślej strefa kontrolowanego zgniotu (niepoprawnie: kontrolowana strefa zgniotu) – część pojazdu, która przy kolizji z przeszkodą (także z innym pojazdem) ulega deformacji (zgnieceniu), pochłaniając przy tym znaczną część energii pojazdu.
Wbrew intuicyjnemu mniemaniu samochód, którego przód ulega znacznej deformacji, jest bezpieczniejszy od takiego, który (mając sztywny przód) ulegnie mniejszej deformacji. Wynika to z faktu, że strefa zgniotu o większej długości powoduje, że czas trwania zderzenia zwiększa się, co skutkuje zmniejszeniem sił działających na elementy pojazdu za strefą zgniotu, w tym i pasażerów znajdujących się w pojeździe. Daje to ochronę przed zgnieceniem zasadniczej części pojazdu.
Jeśli pojazd poruszający się z szybkością v=36 km/h (tj.  10 m/s) w wyniku kolizji z przeszkodą stałą wytraca całą swoją prędkość na strefie zgniotu długości s=25 cm, to czas trwania takiej kolizji wynosić będzie
a znajdujące się wewnątrz osoby poddane zostaną przeciążeniu
gdzie formula_3 – przyspieszenie ziemskie.
Pojazd, który będzie miał strefę zgniotu dwa razy dłuższą, przy tej samej prędkości będzie niszczył ją dwa razy dłużej, poddając znajdujących się w środku pasażerów przeciążeniu już tylko formula_4 Przeciążenia te trwają tylko ułamek sekundy – dokładnie tyle, ile wynika z wyliczonych wyżej zależności – kilka-, kilkanaście setnych sekundy.
Strefą zgniotu jest część pojazdu przed i za kabiną pasażerską, zaś sama kabina musi mieć zwiększoną odporność na zgniatanie. Współcześnie projektowane samochody poddawane są w fazie prób testom zderzeniowym w celu zoptymalizowania ilości energii pochłanianej przez zgniataną karoserię podczas zderzenia, jak i wielkości zgniotu przy kolizjach z przodu (przy zderzeniach czołowych) i z tyłu (przy zderzeniach spowodowanych najechaniem pojazdu z tyłu). Zbyt słaba strefa zgniotu nie pochłonie energii, a po jej zgnieceniu giąć się będzie obszar kabiny; zbyt silna sprawi, że zanim zgnieciona zostanie przednia część pojazdu, rozpocznie się zgniatanie kabiny. Zasady konstrukcji pojazdów wymagają też, by w wyniku deformacji strefy zgniotu do kabiny nie wchodziły elementy ze strefy zgniotu (np. układu kierowniczego, sterowania sprzęgłem). W samochodach z silnikiem umieszczonym z przodu dla poprawienia bezpieczeństwa stosuje się odpowiednie mocowanie oraz ukośną wzmocnioną płytę między kabiną pasażerską a komorą silnika, która powoduje wciśnięcie silnika pod kabinę tak, aby ochronić nogi kierowcy.
We wczesnym etapie rozwoju motoryzacji, aż do lat 50., nie zwracano uwagi na zachowanie się samochodu podczas zderzenia. Samochody produkowane były na sztywnej ramie, bez żadnych stref zgniotu; konstrukcje oparte na płycie podłogowej miały często zbyt słabą strefę kabiny, a zbyt silny przód. Zabezpieczenia samochodów na wypadek kolizji ograniczały się zazwyczaj do zderzaków, których rolą była nie tyle poprawa bezpieczeństwa, co raczej ochrona karoserii pojazdu przed uszkodzeniem przy drobnych stłuczkach ulicznych. Zagadnienia bezpieczeństwa pasażerów i innych użytkowników dróg były sprawą drugorzędną wobec prędkości maksymalnej i innych osiągów oraz wygody pasażerów (ważnych w tamtych czasach zwłaszcza w Stanach Zjednoczonych) oraz wobec ceny i kosztów eksploatacji (zwłaszcza w Europie).
Przykładowo strefa zgniotu we współczesnym nowym samochodzie Volvo S40 wynosi 62 cm, a w S80 nawet 69 cm (w warunkach standardowego testu zderzeniowego).

</doc>
<doc id="165234" url="https://pl.wikipedia.org/wiki?curid=165234" title="Strefa kontrolowanego zgniotu">
Strefa kontrolowanego zgniotu



</doc>
<doc id="165235" url="https://pl.wikipedia.org/wiki?curid=165235" title="Social engineering">
Social engineering



</doc>
<doc id="165236" url="https://pl.wikipedia.org/wiki?curid=165236" title="Międzybrodzki Zbiornik Wodny">
Międzybrodzki Zbiornik Wodny



</doc>
<doc id="165237" url="https://pl.wikipedia.org/wiki?curid=165237" title="Crash-test">
Crash-test



</doc>
<doc id="165238" url="https://pl.wikipedia.org/wiki?curid=165238" title="Układ Lorenza">
Układ Lorenza

Układ Lorenza – przedstawiony przez Edwarda Lorenza w 1963 roku układ trzech nieliniowych równań różniczkowych zwyczajnych modelujący w możliwie najprostszy sposób zjawisko konwekcji termicznej w atmosferze. Dla pewnego zbioru parametrów układ zachowuje się chaotycznie, a wykres zmiennych w przestrzeni fazowej przedstawia dziwny atraktor (tzw. "atraktor Lorenza")
gdzie:
Stałe formula_5 formula_3 i formula_4 są dodatnie, ale zwykle formula_8 formula_9 a formula_3 jest zmienne. Układ przejawia chaos dla formula_11 ale przejawia również splątane orbity okresowe dla innych wartości formula_12 np. dla formula_13 układ staje się formula_14 węzłem torusowym.
Rozwiązania układu równań Lorentza są:
Poniżej znajduje się kod źródłowy napisany w środowisku MATLAB, który rozwiązuje omawiany układ równań oraz prezentuje wynik w postaci animacji:
% układ równań różniczkowych
sigma = 10;
r = 99.96;
b = 8/3;
dy = @(t,y)[sigma*(y(2)-y(1));
 -y(1)*y(3)+r*y(1)-y(2);
 y(1)*y(2)-b*y(3)];
% rozwiązanie układu
[t,y] = ode45(dy,[0 100],[0 0.5 1]);
% rysowanie wyniku
comet3(y(:,1),y(:,2),y(:,3))

</doc>
<doc id="165242" url="https://pl.wikipedia.org/wiki?curid=165242" title="Młynówka">
Młynówka



</doc>
<doc id="165243" url="https://pl.wikipedia.org/wiki?curid=165243" title="Wzorce projektowe">
Wzorce projektowe



</doc>
<doc id="165245" url="https://pl.wikipedia.org/wiki?curid=165245" title="9 Pułk Lotnictwa Myśliwskiego (III RP)">
9 Pułk Lotnictwa Myśliwskiego (III RP)

9 Pułk Lotnictwa Myśliwskiego (9 plm) - oddział lotnictwa myśliwskiego Wojska Polskiego.
Historia i powstanie 9 plm.
W 1989 roku został rozformowany 9 Pułk Lotnictwa Myśliwskiego w Debrznie-Wsi. Równocześnie 26 Pułk Lotnictwa Myśliwskiego OPK w Zegrzu Pomorskim został przekazany z Wojsk Obrony Powietrznej Kraju do Wojsk Lotniczych i podporządkowany dowódcy 4 DLM z jednoczesną zmianą nazwy jednostki na 9 Pułk Lotnictwa Myśliwskiego.
9 Pułk Lotnictwa Myśliwskiego w Zegrzu Pomorskim przejął dziedzictwo tradycji 9 Pułku Lotnictwa Myśliwskiego w z Debrzna oraz 9 Pułku Lotnictwa Myśliwskiego istniejącego w latach 1944-1946.
W dniu 16 listopada 1990 roku o godz. 18 zginął porucznik pilot Andrzej Seroka na samolocie MiG-21 bis. Wykonując lot na przechwycenie celu powietrznego w nocy, w chmurach. Podczas energicznego wykonywania manewru wyprowadzania z ataku niewłaściwie rozłożył uwagę i stracił orientację przestrzenną. Samolot przeszedł w stromą spiralę i zderzył się z ziemią. Pilot nie wykorzystał automatycznego pilota do wyprowadzenia maszyny ze skomplikowanego położenia, nie podjął też próby opuszczenia samolotu za pomocą fotela katapultowego.
W dniu 2 czerwca 1991 roku - wizyta Jana Pawła II, którego powitał Lech Wałęsa, oraz uroczysta msza polowa odprawiona na płycie lotniska. Podczas tej mszy Jan Paweł II powiedział: "Ci wszyscy, którzy sprawie Ojczyzny oddani, służą w wojsku, niech uważają siebie za sługi bezpieczeństwa i wolności narodów. Po raz pierwszy dane mi jest - podczas odwiedzin w Ojczyźnie - przemówić do żołnierzy na specjalnym spotkaniu."
W dniu 14 czerwca 1996 roku z wizytą w województwie koszalińskim przebywał Zwierzchnik SZ RP Prezydent RP Aleksander Kwaśniewski.
W dniu 18 czerwca 1996 roku generał dywizji pilot Mieczysław Walentynowicz, w imieniu Prezydenta RP, wręczył dowódcy jednostki podpułkownikowi Piotrowi Luśni sztandar ufundowany przez Społeczny Komitet Ufundowania Sztandaru pod przewodnictwem Franciszka Klima. Rodzicami chrzestnymi sztandaru byli Bogumiła Betlej i podpułkownik rezerwy Jacek Tuteja.
Po rozwiązaniu 9 plm 31 grudnia 2000 utworzono 24 Bazę Lotniczą oraz 9 Eskadrę Lotnictwa Taktycznego - jednostki te przejęły tradycję 9 plm.
Odznaka pamiątkowa.
Odznaka pamiątkowa 9 plm powstała na bazie graficznej odznaki funkcjonującej do 1995.
W nowym projekcie uwzględniono wymagania określone w "Ustawie z 19 lutego 1993 o znakach Sił Zbrojnych Rzeczypospolitej Polskiej". W swej treści nawiązuje ona do rycerskich tradycji Wojska Polskiego oraz lotniczego charakteru jednostki.
Odznakę o wymiarach 32x28 mm stanowi płaska pięcioboczna lakierowana płytka w kształcie pionowego statecznika samolotu o błękitnym tle, na którym jest biało-czerwona szachownica lotnicza. Górna krawędź szachownicy tworzy kształt polskiego wybrzeża. Na wierzchu znajdują się srebrne kontury MiG-21 i rycerza na koniu. Odznakę zaprojektował Arkadiusz Pilch.
Wyposażenie.
Wyposażenie pułku zmieniało się wraz z możliwościami finansowymi państwa oraz z rozwojem techniki wojskowej.

</doc>
<doc id="165246" url="https://pl.wikipedia.org/wiki?curid=165246" title="Joscelin II z Courtenay">
Joscelin II z Courtenay

Joscelin II z Courtenay (ur. 1113, zm. 1159) – hrabia Edessy (1131—1149), tytularny hrabia Edessy (1150-1159). Syn Joscelina I i armenki Beatrycze, córki Konstantyna I Armeńskiego.
Joscelin II pochodził z możnego rodu de Courtenay - był czwartym i ostatnim władcą Hrabstwa Edessy. Jego syn nosił już tylko sam tytuł hrabiego Edessy. W 1125, po bitwie pod Azaz, młody Joscelin trafił do niewoli, ale został wykupiony przez króla Baldwina II. W 1131 jego ojciec Joscelin I został ranny w bitwie z Daniszmendydami i Edessa trafiła w ręce Joscelina II. Odmówił on ruszenia na pomoc ojcu, na czele resztek armii Edessy, więc Joscelin I ostatkiem sił odepchnął wrogów i sam zginął podczas walk. 
Joscelin II przejął władzę nad najsłabszą i najbardziej odizolowaną z ziem królestwa Jerozolimskiego. W 1138 sprzymierzył się z księciem Antiochii - Rajmundem z Poitiers, i cesarzem bizantyjskim - Janem II, przeciwko Zengi, atabegowi Aleppo. Zengi ich pokonał, a Jan II spróbował przyłączyć Edessę do Bizancjum, ale Joscelin II go odparł. W 1143 zmarli i Jan II i król Jerozolimy - Fulko Andegaweński - Edessa pozostała bez swoich potężnych sojuszników. W 1144 Zengi ponownie najechał Edessę i tym razem ją podbił. Joscelin uciekł do Turbessel, a kiedy Zengi zmarł w 1146 - próbował odbić Edessę. Pokonał go syn Zengi'ego - Nur ad-Din. W odpowiedzi krzyżowcy zwołali II krucjatę, ale nie zdołali odbić hrabstwa. Sam Joscelin w kwietniu 1150 został w drodze do Antiochii wzięty do niewoli przez rozbójników, następnie dostał się w ręce Nur ad-Dina, który kazał go oślepić i wtrącić do więzienia w Aleppo. Zmarł w cytadeli w Aleppo, w 1159.
Małżeństwo i potomstwo.
Poślubił Beatrycze i miał z nią troje dzieci:

</doc>
<doc id="165249" url="https://pl.wikipedia.org/wiki?curid=165249" title="Joscelin III z Courtenay">
Joscelin III z Courtenay

Joscelin III z Courtenay (zm. 1200) – wasal Królestwa Jerozolimskiego 1176—1200. Jedyny syn Joscelina II z możnego rodu de Courtenay, i jego żony - Beatrycze. 
Joscelin od śmierci ojca w 1159 nosił tytuł hrabiego Edessy, jednakże od 1149 hrabstwo już nie istniało. Jego siostra Agnieszka była pierwszą żoną późniejszego króla Amalryka I, i matką Baldwina IV Trędowatego i Sybilli Jerozolimskiej. W 1164, po bitwie pod Harim, Joscelin został wzięty do niewoli przez Nura ad-Dina, wypuszczono go dopiero w 1176, kiedy Agnieszka zapłaciła okup w wysokości 50 tysięcy dinarów. Mimo niechęci Rajmunda III, hrabiego Trypolisu, Baldwin IV nadał mu tytuł seneszala Jerozolimy, a około 1176 otrzymał od króla ziemię w okolicach Akki, z których stworzył tzw. "Seigneurie de Joscelin". Po zaręczeniu księżniczki Izabeli, przyrodniej siostry Baldwina IV, z Humphreyem IV z Toron, ziemie Toron trafiły do królestwa, a Joscelin otrzymał Chastel Neuf. Od 1180 do 1184 był ambasadorem królestwa w Bizancjum. Agnieszka zmarła pod koniec 1184, kilka miesięcy przed Baldwinem IV. 
W 1185 Joscelin został strażnikiem, wnuka swojej siostry - Baldwina V, a Rajmund III został regentem. Rajmund bał się, że jeśli on zostanie strażnikiem i Baldwin V umrze, to rzuci to złe światło na niego i nie będzie mógł głosić swoich pretensji do tronu. Joscelin spowinowacony, a nie spokrewniony z królami Jerozolimy, nie mógł tymczasem pretendować do tronu, a nawet w jego interesie było, aby Baldwin V żył jak najdłużej. Baldwin V zachorował i zmarł w Akrze w 1186, a Joscelin i Wilhelm V z Montferratu sprowadzili jego trumnę do Jerozolimy. W tym samym czasie, Rajmund III udał się do Nablusu, aby razem z Balianem z Ibelinu dokonać przewrotu i koronować na królową księżniczkę Izabelę. Przewrót się nie udał i koronowano starszą siostrę Izabeli - Sybillę i jej drugiego męża - Gwidona de Lusignan.
W 1186 Sybilla i Gwidon potwierdzili przyznanie Joscelinowi Chastel Neuf i jeszcze innych ziem. Joscelin dał te ziemi jako posag swojej córce Beatrice, którą zaręczył z młodszym bratem Gwidona - Wilhelmem z Walencji. Swoją młodszą córkę Agnieszkę zaręczył tymczasem z bratankiem Gwidona, ale gdyby Beatrice zmarła, Agnieszka zamiast niej poślubiłaby Wilhelma. 
W 1187, w bitwie pod Hittin Joscelin był jednym z dowódców. On i Balian z Ibelinu po porażce uciekli i schronili się w Tyrze. Wszystkie ziemie Joscelina zostały podbite przez Saladyna. Podczas III krucjaty Joscelin oblegał Akkę i możliwe, że zmarł podczas oblężenia. Kiedy zmarła Sybilla, a Izabela została pretendentką w czasie samodzielnych rządów Gwidona, przywróciła ona prawa do Chastel Neuf i Toronu Humphreyowi. Jeśli Joscelin wtedy jeszcze żył, nie zaprotestował. Jeszcze przed śmiercią zmienił on plany małżeńskie swoich córek i zmarł prawdopodobnie i ostatecznie w październiku 1200. W 1220 jego córki sprzedały jego ziemie, zakonowi krzyżackiemu (wielkiemu mistrzowi Heramannowi von Salza). 
Małżeństwo i potomstwo.
Około 1176 ożenił się z Agnieszką de Milly, córką Henryka "Bibalusa" de Milly - pana Petry, bratanicą Filipa de Milly. Para miała 2 córki:

</doc>
<doc id="165258" url="https://pl.wikipedia.org/wiki?curid=165258" title="Martin (Słowacja)">
Martin (Słowacja)

Martin (węg. "Turócszentmárton", niem. "Turz-Sankt Martin", łac. "Sanctus Martinus" / "Martinopolis") – miasto powiatowe w środkowej Słowacji, w kraju żylińskim, w historycznym regionie Turiec. Do 1951 nosiło nazwę "Turčiansky Svätý Martin". Pod koniec 2019 roku, z liczbą mieszkańców wynoszącą około 54 tys., Martin zajmował dziewiąte miejsce wśród najludniejszych słowackich miast.
Położenie.
Martin leży na wysokości 394 m n.p.m. w północnej (dolnej) części Kotliny Turczańskiej, u ujścia rzeki Turiec do Wagu, między pasmami Wielkiej Fatry i Małej Fatry. Powierzchnia miasta wynosi 67,74 km².
Komunikacja.
Przez Martin przebiega słowacka droga krajowa nr 18 (przyszła autostrada D1 / E50) z Żyliny do Rużomberku. Łączy się z nią droga krajowa nr 65 z Żaru nad Hronem. Przez miasto przebiega też linia kolejowa ze Zwolenia, która w sąsiednim miasteczku Vrútky łączy się z Koszycko-Bohumińską magistralą dając połączenia do Żyliny oraz Popradu.
Historia.
W okolicach Martina istniało osiedle kultury halsztackiej, a w IX wieku – osiedle słowiańskie. Pierwsza pisemna wzmianka o miejscowości pochodzi z 1264 – w tym czasie stał tu już romański kościół. Prawa miejskie Martin otrzymał w 1340. W 1430 miasto zostało spalone przez husytów, kilkakrotnie niszczyły je także trzęsienia ziemi. Od XVIII wieku był siedzibą władz komitatu Turiec. W połowie XIX wieku Martin stał się ośrodkiem słowackiego odrodzenia narodowego (dzisiejsza literacka odmiana języka słowackiego ma za podstawę dialekt okolic Martina). W 1863 w Martinie założono Macierz Słowacką. W 1894 w mieście rozpoczęto produkcję piwa Martiner. 30 października 1918 w Martinie ogłoszono deklarację o zjednoczeniu ziem słowackich z Czechami i Morawami w Czechosłowację. Pod koniec II wojny światowej Martin został zdobyty przez Armię Czerwoną 11 kwietnia 1945. Po wojnie Martin stał się ośrodkiem przemysłu ciężkiego, głównie maszynowego (również zbrojeniowego), budowlanego, a także papierniczego i spożywczego (browar, zamknięty w 2003). W 1951 komunistyczne władze usunęły z nazwy miasta określenie „święty”, stanowiące jej część od początku istnienia miasta.
Dzisiejszy Martin to nadal ośrodek przemysłowy – znajdują się tu m.in. zakłady Volkswagena, drukarnia „Neografia”, zakłady obuwnicze „Ecco Slovakia” i wytwórnia części samochodowych „Trim Leader Co”.
Sport, turystyka, zabytki.
W Martinie ma siedzibę klub hokejowy MHC Martin.
Miasto służy również jako baza turystyczna do wycieczek w góry Wielkiej i Małej Fatry. Znajduje się tu kilka muzeów, m.in. Muzeum Etnograficzne (oddział Słowackiego Muzeum Narodowego) i Muzeum Wsi Słowackiej – skansen ("Múzeum slovenskej dediny") oraz szereg galerii sztuki. Są tu również zabytki:

</doc>
<doc id="165259" url="https://pl.wikipedia.org/wiki?curid=165259" title="Stary człowiek i morze">
Stary człowiek i morze

Stary człowiek i morze − opowiadanie amerykańskiego pisarza Ernesta Hemingwaya, opublikowane w 1952 roku. Utwór napisał on podczas pobytu na Kubie w 1951 roku. Książka ta traktuje o starym kubańskim rybaku Santiago, który walczy z wielką rybą, marlinem. Ostatnie wielkie dzieło fabularne Hemingwaya. Opowiadanie odniosło natychmiastowy sukces i zostało uznane za jedno z najlepszych dzieł Hemingwaya.
Treść.
Akcja opowiadania rozgrywa się w ciągu czterech wrześniowych dni, w okresie silnych huraganów na morzu, podczas których można złapać większe ryby niż zwykle. Stary kubański rybak Santiago, który od 84 dni nie złowił ryby, wyrusza na połów ryb. Chce udowodnić, że chociaż jest stary, to nie jest bezużytecznym i kiepskim rybakiem. W przygotowaniach do wyprawy pomaga mu kilkunastoletni Manolin. Santiago zabiera swoją łódź na głębokie wody, gdzie zauważa gigantycznego marlina. Rybak, wykorzystując całą swoją siłę i doświadczenie, łowi go po trzech dniach i przywiązuje do swojej łodzi. W drodze powrotnej zmuszony jest walczyć z rekinami. Chociaż Santiago zabija kilka z nich, rekiny zjadają rybę, pozostawiając z niej tylko szkielet. Po powrocie do portu zniechęcony Santiago idzie do swojego domu spać. W międzyczasie inni widzą szkielet przywiązany do jego łodzi i są zdumieni. Zaniepokojony Manolin z ulgą odnajduje Santiago żywego i obaj zgadzają się iść razem na ryby.
Analiza i interpretacja.
"Stary człowiek i morze" zawiera wiele tematów, które zajmowały Hemingwaya jako pisarza i jako człowieka. Już na pierwszych stronach opowiadania opisywana jest rutyna życia w kubańskiej wiosce rybackiej. Egzystencja rybaka opisana jest w oszczędnym stylu. Mając przeciw sobie zarówno wiek jak i pecha, Santiago wie, że musi wypłynąć z dala od lądu, „daleko od wszystkich ludzi”, gdzie na pustej arenie morza i nieba zostanie rozegrany ostatni dramat.
Fascynacją Hemingwaya była pomysłowość ludzi, którzy udowadniali swoją wartość poprzez stawienie czoła i pokonanie wyzwań natury. Kiedy starzec łapie marlina dłuższego niż jego łódź, jest poddawany próbie: pracuje krwawiącymi rękoma. Santiago demonstruje zdolność ludzkiego ducha do znoszenia trudów i cierpienia. 
Proweniencja.
Nagrody.
Utwór został nagrodzony w 1953 roku nagrodą Pulitzera za fikcję. Opowiadanie w dużym stopniu przyczyniło się także do uzyskania przez Hemingwaya w 1954 roku literackiej Nagrody Nobla. Uważa się, że pierwowzorem postaci Santiago był Gregorio Fuentes (1897–2002).
Edukacja.
Opowiadanie jest lekturą szkolną w polskiej szkole podstawowej i średniej.

</doc>
<doc id="165260" url="https://pl.wikipedia.org/wiki?curid=165260" title="Awraham Dar">
Awraham Dar

Awraham Dar, pseudonim operacyjny John Darling (ur. 28 września 1925, 2 grudnia 2019) – major IDF, oficer Palmach, agent Jednostki 131 i izraelskiego wywiadu wojskowego (Aman); twórca siatki wywiadowczej w Egipcie, której działalność zakończyła się niepowodzeniem.
Pochodzenie i rodzina.
Urodził się w brytyjskim Adenie w Jemenie (inne źródła podają jako miejsce urodzenia Palestynę). Jego ojciec podczas I wojny światowej został zwerbowany przez wywiad brytyjski. Awraham Dar bezpośrednio po II wojnie światowej został zaangażowany w akcję nielegalnej emigracji Żydów europejskich do Palestyny.
Wojna o niepodległość i wywiad wojskowy.
W czasie wojny 1948–1949 był oficerem Palmach, następnie na krótko wstąpił do Izraelskich Sił Zbrojnych IDF, które wkrótce opuścił. W 1951 ponownie dostał się do IDF i został przydzielony do wywiadu wojskowego Aman.
Egipt.
W maju tegoż roku jako podwładny brytyjski John Darling został przerzucony do Egiptu, gdzie założył zakonspirowaną organizację miejscowych Żydów.
W wydaniu "Israel's Secret War" (1991) Ian Black i Benny Morris przyznali:
"Z początku ani sam Dar, ani jego ludzie nie mieli sprecyzowanej koncepcji, czemu konkretnie służyć ma utworzona przez nich siatka – organizowaniu samoobrony żydowskiej, pomocy w nielegalnej emigracji do Izraela, szpiegostwu czy antyegipskiemu sabotażowi".
Dar wkrótce opuścił Egipt, zaś członkowie jego siatki przeszli krótkie przeszkolenie w Izraelu w zakresie techniki łączności radiowej, sabotażu i szpiegostwa, dokąd nielegalnie dostawali się przez Francję. Siatka Dara zorganizowana została jednak wbrew elementarnym zasadom konspiracji – na przykład nie była podzielona na komórki i wszyscy jej członkowie znali się wzajemnie. Po zakończeniu szkolenia pod koniec 1953 agentów Dara zaopatrzono w materiały wybuchowe i przerzucono z powrotem do Egiptu.
Operacja „Zuzanna” i aresztowania.
W 1954 na czele siatki Dara stanął wysłany do Egiptu Awri El-Ad. W czerwcu tego roku, po wojskowym zamachu stanu w Egipcie, Tel Awiw nadał przez radio hasło rozpoczęcia operacji „Susannah”. Zakładano, że prowadzone od lipca 1954 terrorystyczne zamachy bombowe, których celem miały być obiekty cywilne (kina, urzędu pocztowe itp.), doprowadzą do destabilizacji wewnętrznej i zdyskredytują nowy rząd Egiptu.
Wpadka jednego z agentów spowodowała dekonspirację i aresztowanie pozostałych członków siatki. Jeden z nich został zakatowany na śmierć w śledztwie, drugi popełnił samobójstwo w czasie procesu, który rozpoczął się 11 grudnia 1954. Dwóch agentów Dara skazano na karę śmierci, czterech otrzymało wyroki od 7 lat więzienia do dożywocia, dwóch uniewinniono.
Łącznik Mossad/SDECE.
Podczas wojny sueskiej w październiku 1956 przydzielony do Mosadu (już w randze majora) Dar służył jako oficer łącznikowy z wywiadem francuskim w Port Saidzie. Brał również udział w kilku akcjach specjalnych, m.in. w operacji „Tushia” – nielegalnym przerzucie do Izraela znacznej części społeczności żydowskiej (17–18 listopada 1956).
Dymisja.
W 1957 Dar podał się do dymisji na znak protestu przeciwko pominięciu członków jego siatki kairskiej przy wymianie jeńców wojennych między Egiptem a Izraelem. Zwolniono ich dopiero w 1967 po osobistej interwencji ówczesnego szefa Mosadu generała majora Me’ira Amita u prezydenta Gamala Abdel Nasera.

</doc>
<doc id="165262" url="https://pl.wikipedia.org/wiki?curid=165262" title="Łącznikowy DNA">
Łącznikowy DNA

Łącznikowy DNA – odcinek DNA łączący chromatosomy w nukleofilament. Pojedynczy łącznikowy DNA ma długość od kilku do ponad 100 par zasad.

</doc>
<doc id="165264" url="https://pl.wikipedia.org/wiki?curid=165264" title="Sekcja rytmiczna">
Sekcja rytmiczna

Sekcja rytmiczna (ang. "rhythm section") – trzon zespołu muzycznego, zawierający najczęściej perkusję i gitarę basową lub perkusję i kontrabas. Dodatkowo, w sekcji rytmicznej może znajdować się instrument harmoniczny, np. instrument klawiszowy lub gitara.
Część zespołu niebędąca sekcją rytmiczną to instrumenty solowe (saksofon, trąbka) i wokaliści.

</doc>
<doc id="165267" url="https://pl.wikipedia.org/wiki?curid=165267" title="VLBI">
VLBI



</doc>
<doc id="165268" url="https://pl.wikipedia.org/wiki?curid=165268" title="Program Rozwoju Narodów Zjednoczonych">
Program Rozwoju Narodów Zjednoczonych



</doc>
<doc id="165269" url="https://pl.wikipedia.org/wiki?curid=165269" title="Stargard (ujednoznacznienie)">
Stargard (ujednoznacznienie)



</doc>
<doc id="165271" url="https://pl.wikipedia.org/wiki?curid=165271" title="Save the Children">
Save the Children

Save the Children (ang. "ratuj dzieci") – międzynarodowa organizacja non-profit, prowadzącą działalność humanitarną. Została założona w 1919 przez Eglantyne Jebb i jej siostrę Dorothy Buxton w Wielkiej Brytanii w odpowiedzi na tragedię pierwszej wojny światowej.
Siostry pod wpływem skutków wojny i rewolucji październikowej w Rosji, postanowiły działać na rzecz poprawy życia dzieci. Ich celem było stworzenie silnej organizacji międzynarodowej, która posiadałaby swoje oddziały w najdalszych zakątkach świata.
Opierając swoje działania na Konwencji Praw Dziecka, Save the Children pracuje na całym świecie na rzecz wprowadzenia nadzwyczajnych środków pomocy jak również długofalowego rozwoju międzynarodowego i działalności na rzecz pomocy dzieciom, ich rodzinom i wspólnotom lokalnym. 27 organizacji Save the Children powołało "Międzynarodowe Przymierze Save the Children", największy na świecie międzynarodowy ruch na rzecz dzieci, działający w ponad 111 państwach.

</doc>
<doc id="165272" url="https://pl.wikipedia.org/wiki?curid=165272" title="Tijuana">
Tijuana

Tijuana – miasto w północno-zachodnim Meksyku, w stanie Kalifornia Dolna, leżące przy granicy z USA, w pobliżu San Diego, i w pobliżu wybrzeża Pacyfiku, które od centrum miasta dzieli odległość około 10 km.
Miasto w 2010 roku liczyło ponad 1,3 mln mieszkańców. Tijuana jest siedzibą władz gminy o tej samej nazwie. Jest to położone najdalej na północ duże miasto meksykańskie oraz najdalej na zachód miasto Ameryki Łacińskiej. Z racji takiego położenia Tijuana bywa nazywana „narożnikiem Ameryki Łacińskiej” lub „bramą Meksyku”.
W mieście rozwinął się przemysł spożywczy, chemiczny oraz metalowy.
W Tijuanie znajdują się dwa przejścia graniczne:
Odniesienia w kulturze.
W 1998 roku Manu Chao, muzyk hiszpański, poświęcił miastu piosenkę "Welcome to Tijuana", która ukazała się na albumie "Clandestino".

</doc>
<doc id="165273" url="https://pl.wikipedia.org/wiki?curid=165273" title="Pragmatyka (logika)">
Pragmatyka (logika)



</doc>
<doc id="165274" url="https://pl.wikipedia.org/wiki?curid=165274" title="Pragmatyka (językoznawstwo)">
Pragmatyka (językoznawstwo)



</doc>
<doc id="165275" url="https://pl.wikipedia.org/wiki?curid=165275" title="Fukuoka">
Fukuoka

 – największe miasto japońskiej wyspy Kiusiu ("Kyūshū"), leżące w jej północnej części, nad zatoką Hakata, ośrodek administracyjny prefektury Fukuoka.
Historia.
Fukuoka jest największym miastem Kiusiu i jednym z dziesięciu najbardziej zaludnionych miast Japonii. Ze względu na bliskość kontynentu azjatyckiego (bliżej do Seulu niż Tokio), Fukuoka była przez wiele stuleci ważnym miastem portowym i centralnym punktem wymiany handlowej. 
Rejon ten został wybrany jako miejsce lądowania przez mongolskie siły inwazyjne w latach 1274 i 1281.
W wyniku reformy politycznej, społecznej, gospodarczej i administracyjnej państwa (restauracja Meiji), w 1889 roku zniesiono domeny feudalne i utworzono prefektury ("haihan-chiken"). Miasto Fukuoka powstało z połączenia miasta portowego Hakata i dawnego miasta zamkowego Fukuoka. Hakata jest obecnie jedną z centralnych dzielnic Fukuoki oraz nazwą portu i głównego dworca kolejowego tego miasta.
Gospodarka.
W mieście rozwinął się przemysł włókienniczy, maszynowy, lotniczy, stoczniowy, elektrotechniczny, hutniczy oraz rzemieślniczy. Swoje siedziby mają tu nie tylko główne firmy japońskie, ale także ponad 400 firm zagranicznych. Wynika to m.in. z korzystnej lokalizacji dla firm rozwijających się na rynku azjatyckim, koncentracji dziedzin przemysłu o wysokiej wartości dodanej, dużej podaży doskonałych zasobów ludzkich, dogodnego transportu.
Miasto jest ważnym, regionalnym centrum handlu, transportu (port morski) i biznesu oraz znanym ośrodkiem nauki, kultury i międzynarodowych spotkań kongresowych. W ostatnich latach nastąpił gwałtowny rozwój funkcji metropolitalnych, głównie dzięki nowoczesnym inwestycjom, jak międzynarodowy port lotniczy (1999), czy centra kongresowo-wystawiennicze: Fukuoka Kokusai Center, Fukuoka City International Center, Fukuoka International Congress Center, Marine Messe Fukuoka.
Podział miasta.
Fukuoka jest podzielona na siedem dzielnic (区 "-ku"):
Kultura.
ACROS Fukuoka to miejsce, w którym odbywają się różnorodne wydarzenia. W obiekcie znajduje się pełnowymiarowa sala muzyki klasycznej zwana „Fukuoka Symphony Hall”. Gości ona światowej klasy wykonawców i orkiestry. Są tu także wystawy tradycyjnej sztuki i rzemiosła regionu oraz sale konferencyjne.
W mieście jest kilka muzeów prezentujących nie tylko sztukę i historię regionu, ale także wybitne dzieła z Zachodu i Azji. Do najpopularniejszych należą:
W Fukuoce jest wiele uczelni w tym m.in.: Uniwersytet Kiusiu ("Kyūshū Daigaku"), Fukuoka University ("Fukuoka Daigaku"), Fukuoka Women's University ("Fukuoka Joshi Daigaku"), Seinan Gakuin University ("Seinan Gakuin Daigaku"), Fukuoka Institute of Technology ("Fukuoka Kōgyō Daigaku").
Liczne, nowoczesne obiekty sportowe zostały zbudowane na letnią uniwersjadę w 1995 roku. 
Fukuoka pretendowała do organizacji igrzysk olimpijskich w 2016 roku, ale ostatecznie nie zgłosiła swojej kandydatury.

</doc>
<doc id="165277" url="https://pl.wikipedia.org/wiki?curid=165277" title="Buroziem">
Buroziem



</doc>
<doc id="165279" url="https://pl.wikipedia.org/wiki?curid=165279" title="Dryft">
Dryft



</doc>
<doc id="165280" url="https://pl.wikipedia.org/wiki?curid=165280" title="Gleby bielicoziemne">
Gleby bielicoziemne

Gleby bielicoziemne – rząd gleb na genezę których ma wpływ przede wszystkim proces bielicowania.
Charakterystyka.
Proces bielicowania polega na wymywaniu z górnych poziomów glebowych produktów rozkładu minerałów glebowych i próchnicy i wytrącaniu się ich w dolnej części profilu glebowego.
Tworzy się przez to charakterystyczny dla tego rzędu układ poziomów: poziom organiczny (O); poziom próchniczny (A, nie występuje w bielicach); biały poziom wymywania "albic" (Es); rdzawy poziom wzbogacania "spodic" (Bs); skała macierzysta (C).
Poziomem diagnostycznym dla gleb bielicoziemnych jest poziom "spodic". Wytrącają się w nim głównie związki glinu, żelaza i próchnica. Nadają mu one od rdzawej po brunatno-czarną barwę.
Skałą macierzystą gleb bielicoziemnych są ubogie piaski. Odczyn gleby jest kwaśny lub silnie kwaśny. Materia organiczna posiada typ morfologiczny mor lub modermor, charakteryzujący się dominacją kwaśnych, rozpuszczalnych w wodzie kwasów fulwowych. Pojemność sorpcyjna gleby w poziomie "albic" jest bardzo mała, w poziomie "spodic" – względnie duża. Kompleks sorpcyjny jest wysycony prawie całkowicie kationami o charakterze kwasowym.
Ze względu na bardzo słabą żyzność gleby, gleby te są zazwyczaj porośnięte przez lasy, najczęściej bór sosnowy, bór świerkowy, rzadziej bór mieszany lub las mieszany.
Występowanie.
Jako gleby strefowe dominują w pasie umiarkowanym chłodnym (w bezmarzłociowej strefie tajgi) – są powszechne na takich obszarach jak: północna Szkocja, środkowa i północna Skandynawia, północna część Niziny Wschodnioeuropejskiej (zlewnia Dwiny), północna część Niziny Zachodniosyberyjskiej (zlewnia środkowego i dolnego Obu), Sajany, zlewnia Amuru, wybrzeża Morza Ochockiego, a także środkowa Kolumbia Brytyjska, środkowa Kanada (pomiędzy Wlk. Jez. Niewolniczym a Jez. Górnym) oraz południowy Płw. Labrador i ujście Rzeki Świętego Wawrzyńca.
Są one również często spotykane w wilgotnej części pasa umiarkowanie ciepłego, głównie w Europie środkowej i fragmentach północnych Appalachów.
W Polsce zajmują one ok. 12% powierzchni kraju i występują na wydmach nadmorskich i śródlądowych, piskach sandrowych i piaskach pradolin i wielkich rzek. Większe ich powierzchnie spotyka się w pradolinie Łeba-Reda, toruńsko-eberswaldzkiej, warszawsko-berlińskiej i głogowskiej; na Pobrzeżu Szczecińskim (Puszcza Wkrzańska, Puszcza Goleniowska), Równinie Tucholskiej (Bory Tucholskie), pomiędzy Skrwą a Wkrą, w Puszczy Zielonej, Puszczy Augustowskiej, Borach Dolnośląskich, na Równinie Opolskiej, pomiędzy rzekami Mała Panew a górna Pilica, na Polesiu Lubelskim, w Puszczy Sandomierskiej i w Lasach Janowskich, oraz w mniejszych płatach w całej Polsce.
Systematyka.
Rząd gleby bielicoziemne w systematyce gleb Polski z 2011 r. dzieli się na dwa typy gleb:
W systematyce gleb Polski z 1989 r. do rzędu gleb bielicoziemnych zaliczano również gleby rdzawe. Od 2011 r. powstał dla nich nowy rząd gleb rdzawoziemnych.
W klasyfikacji gleb WRB glebom bielicoziemnym mniej więcej odpowiadają Podzols lub Dystric Albic Arenosols. W USDA Soil Taxonomy – Spodosols.

</doc>
<doc id="165281" url="https://pl.wikipedia.org/wiki?curid=165281" title="Gleby płowe">
Gleby płowe

 
Gleby płowe (lessivés) — gleby klimatu umiarkowanego charakteryzujące się przemieszczeniem przez wody opadowe cząstek iłu w głąb profilu różnicując go na dwie części - górną, o lżejszym uziarnieniu, i dolną, z większą zawartością drobnych cząstek ilastych.
Ogólna charakterystyka.
Utwory macierzyste gleb płowych mogą być bardzo różne, od piasków słabo gliniastych po ciężkie iły różnego wieku i pochodzenia. Najczęściej są to pyły, gliny, ewentualnie piaski gliniaste. Skała macierzysta albo nie zawiera węglanu wapnia, albo jest on z niej wyługowany w pierwszej fazie tworzenia się gleb.
Gleby płowe powstają poprzez dominujący proces płowienia (lessiważu) czyli wymycia przez wodę opadową z gleby węglanów oraz przemieszczenia w głąb profilu frakcji iłu, półtoratlenków i niektórych związków próchnicznych. W efekcie tego wierzchnie poziomy stają się uboższe w najdrobniejsze frakcje (głównie iłu), które osadzają się w głębszych poziomach tworząc teksturalny poziom iluwialny (Bt, "argic" lub inaczej "argillic"). W literaturze przedmiotu można spotkać poglądy o peryglacjalnej genezie pierwotnej dwudzielności profilu, na którą później nałożył się proces płowienia, lecz nie jest to zagadnienie w pełni wyjaśnione i zaakceptowane. Profil glebowy w zarysie przyjmuje zatem postać: ciemnoszary poziom próchniczny (A), jasnopłowy poziom wymywania (E), brunatny poziom wmycia o cięższym uziarnieniu (Bt), skała macierzysta (C). Od płowej barwy poziomu eluwialnego wzięła się polska nazwa tych gleb.
Poziomem diagnostycznym dla gleb płowych w systematyce gleb Polski (2011) jest poziom iluwialny "argic" (Bt). Naturalnie nad nim powinny występować: poziom eluwialny "luvic" (Et) oraz powierzchniowy poziom próchniczny ochric (A). Zabiegi agrotechniczne lub erozyjne usunięcie wierzchnich poziomów gleby może zaburzyć taki układ i poziom "agric" może być położony bezpośrednio pod poziomem orno-próchnicznym lub wręcz jego część może być włączona do poziomu uprawnego (tzw. gleby płowe erodowane lub "ogłowione").
Charakterystyczna sekwencja poziomów genetycznych w profilu: O-A-Et-Bt-C lub Ap-Et-Bt-C niekiedy Ap-Bt-C. 
W glebach płowych zaciekowych występuje dodatkowo wyraźny poziom mieszany E/B, zaś w glebach płowych podmokłych widoczne są ślady oglejenia (g) i w spągu występuje poziom glejowy (G).
Ogólna zawartość próchnicy w poziomie próchnicznym waha się zazwyczaj w granicach 2-5%, spadając w poziomie eluwialnym poniżej 1%. Są lekko kwaśne, pH gleb płowych zwykle wynosi 4-6. Stopień nasycenia kompleksu sorpcyjnego kationami zasadowymi w wierzchnich poziomach najczęściej waha się pomiędzy 30-60%, zaś w poziomach iluwialnych — 50-90%.
Naturalną roślinnością porastającą gleby płowe są lasy liściaste lub mieszane klimatu umiarkowanego, wilgotnego. Z wyjątkiem gleb piaszczystych, podmokłych i narażonych na intensywną erozję są to dla rolnictwa gleby dobre i bardzo dobre. Najczęściej uprawiane na tych ziemiach są: pszenica, buraki cukrowe, kukurydza, warzywa i owoce, żyto, owies, rzepak, groch, ziemniaki, koniczyna, lucerna i proso.
Gleba płowa została uznana przez Polskie Towarzystwo Gleboznawcze glebą roku 2023
Systematyka.
W Europie zachodniej, z powodu podobnej żyzności i właściwości biologicznych, gleby dziś określane jako płowe dawniej łączono z glebami brunatnymi. Charakterystyczny układ poziomów glebowych (A-E-B-C) powodował zaś, że w Europie środkowej i wschodniej gleby dziś określane jako płowe dawniej utożsamiano z glebami bielicowymi. W systematyce gleb Polski łączono je w jeden typ aż do wydania trzeciego w 1974 r., kiedy to wydzielono typ gleb płowych i wraz z glebami brunatnymi zgrupowano w klasie/rzędzie gleb brunatnoziemnych. W 2011 r. wszystkie gleby płowe trafiły do nowego rzędu gleb płowoziemnych.
W systematyce gleb Polski (2011) gleby płowe grupuje się w 3 typy i 23 podtypy: 
Typ 5.1. Gleby płowe ("PW").
Wiodący typ w obrębie rzędu. Zazwyczaj głębokie gleby całkowite (powstałe z jednorodnych utworów), w których nie zalega woda gruntowa. Brak węglanów, choć mogą one występować w spągowej (dolnej) części profilu. Poziom próchniczny "ochric". Typowa sekwencja poziomów genetycznych w profilu: O-A-Et-Bt-C lub Ap-Et-Bt-C niekiedy Ap-Bt-C. 
Typ gleb płowych dzieli się na 12 podtypów: 
Typ 5.2. Gleby płowe zaciekowe ("PA").
Poziom eluwialny "luvic" językowatymi zaciekami wchodzi w obręb górnej części, lub nawet całości, diagnostycznego poziomu iluwialnego "argic" tworząc przynajmniej 15 cm poziom "glossic". Możliwe jest występowanie również poziomu "fragic". Typowa sekwencja poziomów genetycznych w profilu: O-A-Et-E/B-Bt-C lub Ap-Et-E/B-Bt-C. Typ gleb płowych zaciekowych dzieli się na 9 podtypów:
Typ 5.3. Gleby płowe podmokłe ("PG").
Gleby płowe podmokłe przynajmniej przez jakiś czas w roku są prawie całe nasycone wodą co skutkuje szarymi barwami zubożeń redoksymorficznych oraz wysokim nasyceniem barw koncentracji redoksymorficznych (oglejenie) w znacznej części profilu. W spodzie profilu występuje poziom glejowy. Typowe sekwencje poziomów genetycznych w profilu: O-A-Etg-Btg-G, Ap-Etg-Btg-G, O-A-Etg-E/B-Btg-G lub A-Etg-E/B-Btg-G. Typ gleb płowych podmokłych dzieli się na 2 podtypy:
W obowiązującym w latach 1989-2011 IV wydaniu systematyki gleb Polski gleby płowe występowały jako jeden typ w obrębie rzędu gleb brunatnoziemnych i dzieliły się na siedem podtypów: 
W międzynarodowej systematyce WRB (2006) gleby płowe zaliczane są do Głównych Grup Glebowych Luvisol lub Albeluwisol. Typ gleb płowych najczęściej korelowany jest z Albic Luvisol i Haplic Luvisol. Typ gleb płowych zaciekowych najczęściej korelowany jest z Haplic Albeluvisol. Typ gleb płowych podmokłych korelowany jest z Gleyic Luvisol. W amerykańskiej klasyfikacji Soil Taxonomy gleby płowe odpowiadają Alfisols. Typ gleb płowych — Hapludalfs, typ gleb płowych zaciekowych — Glossudalfs, typ gleb płowych podmokłych — Endoaqualfs.
Występowanie.
Gleby płowe są glebami strefowymi dla strefy wilgotnej pasa umiarkowanie ciepłego (wraz z glebami brunatnymi i rdzawymi). Największe obszary ich występowania obejmują Europę zachodnią i środkową, północno-wschodnie stany i północno-zachodnie wybrzeże USA, północno-wschodnie Chiny i północną Japonię, południowe Chile i fragmenty Nowej Zelandii.
W Polsce gleby płowoziemne stanowią ok. 52% powierzchni i występują płatami w całym kraju.
Linki zewnętrzne.
Profile gleb płowych Dolnego Śląska

</doc>
<doc id="165282" url="https://pl.wikipedia.org/wiki?curid=165282" title="Interferometria wielkobazowa">
Interferometria wielkobazowa

Interferometria wielkobazowa, interferometria międzykontynentalna (ang. "Very Long Baseline Interferometry", skrót VLBI) – rodzaj interferometrii, w której dane odbierane przez niezależne od siebie radioteleskopy, znajdujące się w znacznej odległości od siebie (np. na różnych kontynentach) są zapisywane razem z dokładnym czasem obserwacji (najczęściej wyznaczanym na podstawie wskazań miejscowego zegara atomowego) i przechowywane do późniejszej analizy na taśmie magnetycznej lub twardym dysku. Postęp w dziedzinie technik sieci komputerowych pozwolił także na przeprowadzanie eksperymentów, w których dane przesyłane są na bieżąco poprzez specjalnie zestawiane łącza o gigabitowej przepustowości (tzw. e-VLBI). Zebrane zapisy są następnie zestawiane z danymi pochodzącymi z innych radioteleskopów i używane do utworzenia obrazu końcowego.
Rozdzielczość osiągana przy użyciu interferometrii jest odwrotnie proporcjonalna do odległości najbardziej skrajnych radioteleskopów w sieci. Technika VLBI umożliwia osiągnięcie rozdzielczości kątowej kilka rzędów lepszej niż przy tradycyjnej interferometrii, w której poszczególne odbiorniki są połączone np. światłowodem. VLBI jest używana głównie w radioastronomii, chociaż ostatnio zaczęto ją wprowadzać również w astronomii optycznej.
Spośród polskich obserwatoriów do systemu VLBI należą dwa radioteleskopy w Obserwatorium Astronomicznym UMK w Piwnicach.

</doc>
<doc id="165283" url="https://pl.wikipedia.org/wiki?curid=165283" title="Gleby rdzawe">
Gleby rdzawe

Gleby rdzawe – typ gleby obejmujący piaszczyste gleby z rdzawym poziomem wzbogacania leżącym poniżej poziomu próchnicznego.
Charakterystyka.
Gleby rdzawe, jak wszystkie gleby rdzawoziemne, powstają z utworów piaszczystych słabo przesortowanych i mało przemytych (m.in. z piasków zwałowych i piasków sandrowych bliskiego transportu) i mają uziarnienie piasków luźnych lub piasków słabogliniastych.
Gleby rdzawe powstają w wyniku procesu rdzawienia. Polega on na tworzeniu się na ziarnach mineralnych rdzawych otoczek składających się z kompleksów próchnicy z półtoratlenkami i pewną ilością wolnych tlenków Fe i Al. W wyniku tego procesu glebotwórczego powstaje, diagnostyczny dla gleb rdzawych, poziom wzbogacania "sideric" — "Bv". Ma on charakterystyczną rdzawą barwę i w profilu glebowym jest on położony poniżej poziomu próchnicznego (najczęściej "ochric").
Charakterystyczna sekwencja poziomów genetycznych w profilu: "O-A-Bv-C" lub " Ap-Bv-C"
Z punktu widzenia rolnictwa są to gleby słabe, wymagające dużych nakładów. W leśnictwie uznaje się je za gleby dobre, lecz podatne na degradację (przez sadzenie monokultur sosnowych i świerkowych). Naturalnymi zbiorowiskami roślinnymi porastającymi gleby rdzawe są bory mieszane i lasy mieszane.
Systematyka.
Typ gleby rdzawe w systematyce gleb Polski, opublikowanej przez Polskie Towarzystwo Gleboznawcze w 2011 r., jest zaliczany do rzędu gleb rdzawoziemnych i dzieli się na trzy podtypy:
W, obowiązującej w gospodarce leśnej, Klasyfikacji gleb leśnych Polski z 2000 r. typ gleby rdzawe dzieli się na trzy podtypy: 
Według obowiązującego w latach 1989-2011 IV wydania Systematyki gleb Polski gleby rdzawe należały do działu II gleby autogeniczne, rzędu IIC gleby bielicoziemne i dzieliły się na trzy podtypy: gleby rdzawe właściwe, gleby brunatno-rdzawe i gleby bielicowo-rdzawe.
W międzynarodowej klasyfikacji WRB gleby rdzawe w pewnym przybiżeniu odpowiadają cambic arenosols.
Występowanie.
Gleby rdzawe, wraz z glebami brunatnymi, płowymi, bielicowymi i bielicami są uznawane za gleby strefowe pasa subborealnego (umiarkowanie ciepłego), wilgotnego. Największe obszary ich występowania obejmują Europę zachodnią i środkową, północno-wschodnie stany i północno-zachodnie wybrzeże USA, północno-wschodnie Chiny i północną Japonię, południowe Chile i fragmenty Nowej Zelandii.
W Polsce gleby rdzawe stanowią ok. 14% powierzchni kraju i występują najczęściej na utworach piaszczystych pradolin oraz w proksymalnych partiach sandrów.

</doc>
<doc id="165284" url="https://pl.wikipedia.org/wiki?curid=165284" title="Homosfera">
Homosfera

Homosfera – część atmosfery, w której skład chemiczny zasadniczo nie zmienia się z wysokością, z wyjątkiem zawartości gazów śladowych. W przypadku atmosfery ziemskiej warstwa ta sięga do wysokości ok. 90–100 km. Powietrze zawiera w niej głównie azot i tlen, zmienna jest zawartość pary wodnej, ozonu i dwutlenku węgla. Jednorodność składu wynika z intensywnego mieszania powietrza przez konwekcję termiczną i turbulencje. W obrębie homosfery występują warstwy o różnych warunkach termicznych: troposfera, stratosfera i mezosfera. Homosferę od heterosfery dzieli homopauza; powyżej tej granicy średnia droga swobodna cząstek gazu staje się większa niż skala długości związana z ruchem turbulentnym.

</doc>
<doc id="165286" url="https://pl.wikipedia.org/wiki?curid=165286" title="Heterosfera">
Heterosfera

Heterosfera – część atmosfery, w której skład chemiczny zmienia się z wysokością. W przypadku atmosfery ziemskiej warstwa ta znajduje się powyżej wysokości ok. 90–100 km. Powietrze rozdziela się na warstwy gazów o różnej masie cząsteczkowej, ruch turbulentny jest silnie tłumiony, a transport pionowy odbywa się poprzez dyfuzję. W niższych warstwach zalega molekularny tlen i azot, wyżej występuje atomowy azot, tlen, hel, a najwyżej atomowy wodór. Heterosferę od chemicznie jednorodnej homosfery dzieli homopauza.

</doc>
<doc id="165288" url="https://pl.wikipedia.org/wiki?curid=165288" title="Horst">
Horst

Holandia.
1 gmina:
Niemcy.
2 gminy:
1 dzielnica gminy:
1 wyspa:
1 zamek:

</doc>
<doc id="165289" url="https://pl.wikipedia.org/wiki?curid=165289" title="Ingresja morza">
Ingresja morza

Ingresja morza, ingresja morska – jest to proces polegający na zalewaniu nisko położonych obszarów lądowych, np. depresji przez morze w wyniku podnoszenia się poziomu wód albo też obniżania lądu.
W geomorfologii ingresja morza jest czynnikiem wpływającym na kształtowanie się brzegów morskich. W wyniku ingresji morskiej tworzą się linie brzegowe: dalmatyńskie, riasowe, fiordowe, lobowe oraz limanowe.
Ingresja wód morskich oznacza także wdzieranie się słonych wód w obręb słodkich wód śródlądowych.

</doc>
<doc id="165290" url="https://pl.wikipedia.org/wiki?curid=165290" title="Jednopolówka">
Jednopolówka

Jednopolówka – pierwotny sposób użytkowania rolniczego pola polegający na obsiewaniu pola corocznie, aż do spadku żyzności pola w wyniku zmniejszenia składników odżywczych, rozwoju patogenów oraz uciążliwych chwastów. Pole wyczerpane porzucano lub ugorowano przez nieokreślony z góry czas.
Jest to najstarszy sposób użytkowania pola, przed systemami opartymi na podziale pól z systemem zmianowania.

</doc>
<doc id="165292" url="https://pl.wikipedia.org/wiki?curid=165292" title="Adiabata">
Adiabata



</doc>
<doc id="165293" url="https://pl.wikipedia.org/wiki?curid=165293" title="Aerologia">
Aerologia

Aerologia – dział meteorologii zajmujący się badaniem procesów i zjawisk zachodzących w górnych warstwach atmosfery, gdzie nie występuje wpływ tarcia powietrza o nierówny teren.
Obejmuje badania przestrzennego rozkładu:
Badania prowadzone są za pomocą różnych typów meteorografów i radiometeorografów, które wynosi się na duże wysokości samolotami, balonami lub rakietami. Otrzymywane dane służą do opracowywania map topografii barycznej, diagramów termodynamicznych i danych balistycznych.

</doc>
<doc id="165294" url="https://pl.wikipedia.org/wiki?curid=165294" title="Liga Sprawiedliwych">
Liga Sprawiedliwych

Liga Sprawiedliwych (ang. "Justice League", 2001–2004) – serial animowany produkcji amerykańskiej, na podstawie serii komiksowych Justice League, nadawany przez kanał telewizyjny Cartoon Network w bloku Toonami.
Serial opowiada o losach grupy 7 superbohaterów, którzy postanowili działać razem jako "Liga Sprawiedliwych".
Wersja polska.
Wersja polska: Master Film na zlecenie Warner Bros.Reżyseria: Małgorzata BoratyńskaDialogi: Elżbieta KowalskaDźwięk:
Montaż:
Kierownictwo produkcji:
Wystąpili:
i inni
Lektor: Cezary Nowak
Odcinki.
Bohaterów "„Ligi Sprawiedliwych”" możemy oglądać również w serialu nieemitowanym w Polsce "„Static Shock”" w odcinkach:
Książki.
W 2008 roku Wydawnictwo Siedmioróg we współpracy z DC Comics zaczęło wydawać książki o Lidze Sprawiedliwych. Serie wykorzystujące wizerunek superbohaterów z Ligi Sprawiedliwych to malowanki i towarzyszące im krótkie opowiadania: Rój, Jednoosobowa Liga Sprawiedliwych, Lustro, Eclipso, Batman kontra Eclipso oraz powieści: U źródeł tajemnicy, W najczarniejszą noc, Czerwona sprawiedliwość.

</doc>
<doc id="165296" url="https://pl.wikipedia.org/wiki?curid=165296" title="Tiosiarczan sodu">
Tiosiarczan sodu

Tiosiarczan sodu, – nieorganiczny związek chemiczny, sól sodowa nietrwałego kwasu tiosiarkowego. Zwykle występuje w postaci pentahydratu, .
Właściwości.
W temperaturze pokojowej jest bezbarwnym, krystalicznym ciałem stałym o gęstości 1,69 g/cm³.
Rozpuszcza się w wodzie: w temperaturze 20 °C jest to 68,4 g w 100 cm³, a w temperaturze 100 °C – 255 g w 100 cm³.
Po zakwaszeniu roztwór tiosiarczanu sodu natychmiast mętnieje wskutek rozkładu powstającego kwasu tiosiarkowego do siarki, dwutlenku siarki i wody:
Wydzielająca się siarka tworzy zawiesinę koloidalną.
Zastosowanie.
Pentahydrat w temperaturze 48 °C rozpuszcza się w swojej wodzie krystalizacyjnej, a po schłodzeniu jest w stanie roztworu przesyconego. Po wrzuceniu do cieczy jednego kryształka tiosiarczanu sodu lub innego zarodka krystalizacji, całość natychmiast ulega krystalizacji, przy czym wydziela się ciepło i roztwór ogrzewa się do temperatury około 45 °C. Zjawisko to wykorzystywane jest w turystycznych ogrzewaczach dłoni.
W tradycyjnej fotografii jest stosowany jako utrwalacz, ponieważ tworzy trwałe kompleksy z jonami srebra, co pozwala usunąć po wywołaniu nienaświetlony bromek srebra z kliszy.
Występuje pod nazwą „antychlor” jako środek usuwający chlor, na przykład po bieleniu. Stosowany jest również do zmniejszania ilości chloru w basenach.
Jest używany w nieorganicznej analizie jakościowej do wykrywania jonów (błękitne zabarwienie) i (zachodzi reakcja , po czym jony w reakcji z dają krwistoczerwone zabarwienie). W analizie ilościowej wykorzystywany jest jako reduktor w jodometrii:
Zanik jodu skutkuje odbarwieniem wskaźnika, najczęściej zawiesiny skrobi. Metodę tę można stosować do oznaczania stężeń wielu utleniaczy, np. .
Jest jedną z odtrutek w zatruciach cyjankami.
Badania sugerują, że podawanie tiosiarczanu sodu podczas terapii nowotworowej przy użyciu cisplatyny (np. w leczeniu wątrobiaka zarodkowego) zmniejsza liczbę powikłań prowadzących do utraty słuchu.

</doc>
<doc id="165299" url="https://pl.wikipedia.org/wiki?curid=165299" title="Narząd artykulacji">
Narząd artykulacji

Narządem artykulacji nazywamy (relatywnie) ruchomy narząd mowy, który w trakcie artykulacji spółgłoski zbliża się lub zwiera z narządem nieruchomym (miejscem artykulacji).
Zasadniczo ruchomymi narządami są dolna warga, język z jego poszczególnymi odcinkami: przodem, środkiem, tyłem i korzeniem. Według kryterium narządu artykulacji wyróżniamy zatem:
W opisie spółgłosek rozpatruje się często łącznie miejsce i narząd artykulacji, tworząc dwuczłonowe określenia typu artykulacji Ze względu na miejsce i narząd artykulacji wyróżnia się m.in.:

</doc>
<doc id="165303" url="https://pl.wikipedia.org/wiki?curid=165303" title="Tahiti">
Tahiti

Tahiti – wyspa w południowej części Oceanu Spokojnego w archipelagu Wysp Towarzystwa (Wyspy Na Wietrze); największa wśród wysp Polinezji Francuskiej, centrum polityczne, gospodarcze i kulturalne. Pierwotna nazwa Otaheiti.
Charakterystyka fizycznogeograficzna.
Tahiti jest wyspą wulkaniczną otoczoną rafami koralowymi. Składa się z dwóch zasadniczych części: większej Tahiti-Nui (Wielka Tahiti) z kulminacją wygasłego wulkanu Mont Orohena (2241 m n.p.m.) i Tahiti-Iti (Mała Tahiti), inaczej Taiarapu, połączone są wąskim nizinnym przesmykiem Taravao.
Znaczna część jest pokryta gęstą roślinnością. Stoki górskie poprzecinane są głębokimi, wąskimi wąwozami z licznymi wodospadami. Klimat zwrotnikowy, morski.
Osadnictwo skupia się na Tahiti-Nui, zwłaszcza w okolicy największego miasta, stołecznego Papeete. Mniejsza część jest słabo zaludniona i trudniej dostępna (częściowo tylko drogą morską). Wyspę zamieszkuje 169,7 tys. osób (2002), w większości są to rdzenni mieszkańcy - Polinezyjczycy – ok. 70%, a także Chińczycy, sprowadzeni jako robotnicy na plantacje bawełny, dziś należą do najzamożniejszych Tahitańczyków i Francuzi; częste są małżeństwa mieszane. Mieszkańcy mają obywatelstwo francuskie. Największym miastem jest Papeete w północno-zachodniej części wyspy.
Tradycyjnymi działami gospodarki Tahiti są rybołówstwo, połów pereł, w mniejszym stopniu rolnictwo (uprawa palm kokosowych, bananów, cytrusów, ananasów, wanilii, trzciny cukrowej, kawy i in.), przetwórstwo płodów rolnych. Duże znaczenie mają dotacje rządu francuskiego. Coraz większą rolę odgrywa turystyka. Na wyspie jest międzynarodowy port lotniczy Faaʻa (otwarty w 1961 roku).
Historia.
Pierwszymi mieszkańcami wyspy byli Polinezyjczycy, którzy dotarli na nią pomiędzy 300 a 800 r. (zdaniem niektórych wcześniej). Mimo że wyspa została dostrzeżona z pokładu hiszpańskiego statku już w 1606, pierwsi Europejczycy dotarli na nią dopiero w 1767 (angielski kapitan Samuel Wallis). Rok później dotarł tam Francuz Louis Antoine de Bougainville, który opisał Tahiti jako rajską wyspę, zamieszkaną przez tubylców wiodących proste, szczęśliwe, nieskalane przez cywilizację życie, przyczyniając się do rozpowszechniania stereotypu „szlachetnego dzikusa”. W kolejnych latach coraz częściej przypływały europejskie statki, wśród nich m.in. „HMS Bounty” (1789). Kontakt z cywilizacją białego człowieka spowodował zawleczenie chorób zakaźnych, także wenerycznych. W efekcie liczba ludności znacznie spadła (James Cook w 1774 szacował ją na 200 tys., co wydaje się wartością zawyżoną, inne szacunki z tego okresu mówiły o 122 tys.; po licznych epidemiach w 1797 pozostało tylko 16 tys. tubylców, później ok. 6 tys.).
W 1842 Tahiti zostało uznane za francuski protektorat. W 1880 ostatni król tahitański Pōmare V zrzekł się suwerenności na rzecz Francji. W 1891 osiadł tam francuski malarz Paul Gauguin. W latach 1946–2004 terytorium zamorskie Francji.
Religia.
Większość mieszkańców jest protestantami oraz rzymskimi katolikami. Są również mniejsze wyznania jak np. świadkowie Jehowy (zobacz: Świadkowie Jehowy na Polinezji Francuskiej).
Sport.
Podczas mistrzostw świata w piłce nożnej plażowej w roku 2015 w Espinho w Portugalii, reprezentacja Tahiti w swoim drugim występie na mistrzostwach świata dotarła do finału tych rozgrywek, na swojej drodze pokonując między innymi Włochów (w półfinale) i uległa dopiero w meczu finałowym z reprezentacją gospodarzy 3:5. W 2017 roku Tahitańczycy również doszli do finału, ulegając w nim Brazylii 0:6. W 2013 roku mistrzostwa odbyły się w Papeete na Tahiti.

</doc>
<doc id="165306" url="https://pl.wikipedia.org/wiki?curid=165306" title="Saue">
Saue

Saue – miasto w Estonii położone w pobliżu Tallinna.
Powierzchnia miasta: 3,49 km². Liczba mieszkańców: 5 300. Gęstość zaludnienia: 1 437,2/km². Saue jest przykładem miasta-ogrodu.

</doc>
<doc id="165307" url="https://pl.wikipedia.org/wiki?curid=165307" title="Ancus Marcjusz">
Ancus Marcjusz



</doc>
<doc id="165308" url="https://pl.wikipedia.org/wiki?curid=165308" title="Espoo">
Espoo

Espoo (szw. "Esbo", ros. Э́споо) – miasto w południowej Finlandii, na wschodzie graniczące bezpośrednio z miastem stołecznym Helsinki; drugi pod względem wielkości ośrodek miejski w Finlandii; wraz z miastami Helsinki, Vantaa i Kauniainen tworzy zespół miejski Helsinek.
Espoo obejmuje obszar 528 km², z czego 312 km² stanowi teren lądowy. Populacja Espoo liczy 244,9 tys. mieszkańców (według danych z 2010).
Od 1972 roku, czyli od momentu utworzenia miasta, jego celem był rozwój przy jednoczesnym zachowaniu w nienaruszonej formie środowiska naturalnego, przez co miasto rozwijało się wokół kilku ośrodków. Skutkiem tego jest obecny podział Espoo na okręgi: Espoon Keskus (Centrum Espoo), Espoonlahti, Kalajärvi, Kauklahti, Leppävaara, Matinkylä-Olari oraz Tapiola.
W dzielnicy Otaniemi mieści się jeden z kampusów Uniwersytetu Aalto (dawny Helsiński Uniwersytet Technologii – Teknillinen korkeakoulu) wraz z doskonale prosperującymi ośrodkami i organizacjami naukowymi, takimi jak VTT – Fińskie Centrum Badań Technologicznych. W dzielnicy Keilaranta działa firma telekomunikacyjna Nokia oraz inne korporacje oparte na nowoczesnych technologiach, m.in. Kone (producent wind i schodów ruchomych), Fortum (branża energetyczna) i spółka telekomunikacyjna Elisa. W mieście działa również polski konsulat honorowy kierowany przez byłego wiceprezesa Nokii, Stefana Widomskiego.
W mieście znajduje się stacja kolejowa Espoo.
Historia.
Nazwa miasta pochodzi prawdopodobnie od rzeki Espoo (Espå), której nazwa wywodzi się od szwedzkiego słowa "äspe", oznaczającego skupisko topoli, osik. Po raz pierwszy nazwa ta wymieniana jest w 1431 roku.
Pierwsi mieszkańcy przybyli w rejon Espoo około 7000 p.n.e. Początki stałego osadnictwa na tym terenie datuje się na XII–XIII wiek. Historia traktu królewskiego, jaki przebiegał przez Espoo w drodze z Turku do Wyborga sięga XIII wieku. Najstarszy zachowany budynek, kościół w Espoo, pochodzi z ostatniej dekady XV wieku. W późniejszych czasach administracyjne centrum Espoo rozwijało się wokół kościoła i dworca kolejowego.
W roku 1920 Espoo było ośrodkiem wiejskim, liczącym około 9 tys. mieszkańców, z których 70% było szwedzkojęzycznych. Podstawowym źródłem dochodów trzech czwartych ówczesnej populacji Espoo było rolnictwo.
Nagły rozwój nastąpił w latach 40. i 50., Espoo szybko stało się w pełni uprzemysłowione i w 1972 roku otrzymało prawa miejskie. Bliskie położenie względem Helsinek uczyniło Espoo popularnym miejscem zamieszkania ludzi pracujących w stolicy.
W ciągu zaledwie 50 lat, od 1950 do 2000 roku, populacja miasta wzrosła z 22 tysięcy do 210 tysięcy. Od 1945 roku większość mieszkańców miasta jest fińskojęzyczna, w 2006 roku szwedzki był pierwszym językiem zaledwie 9% populacji.
Demografia.
Według danych z 2005 roku, 95,7% mieszkańców Espoo jest narodowości fińskiej. 78,1% populacji deklaruje wyznanie luterańskie, 1,2% prawosławne, 1,4% należy do innych grup wyznaniowych, a 19,2% nie utożsamia się z żadną religią.
Liczba mieszkańców w poszczególnych rejonach Espoo w roku 2005:
Obiekty turystyczne.
Najczęściej odwiedzane przez turystów miejsca w Espoo to:

</doc>
<doc id="165311" url="https://pl.wikipedia.org/wiki?curid=165311" title="Porvoo">
Porvoo

Porvoo (szw. "Borgå") – miasto położone w południowej części Finlandii, jedno z najstarszych miast w tym kraju. Leży około 50 km na wschód od Helsinek.
Miasto liczy 48 821 mieszkańców (30.11.2011). Znane jest z zabytkowego "Vanha Porvoo" (Starego Miasta) z charakterystyczną drewnianą architekturą i średniowieczną katedrą (Porvoon tuomiokirkko, Borgå Domkyrka). Porvoo jest istotnym ośrodkiem fińskiej turystyki. Duża część (31,1%) mieszkańców miasta jest szwedzkojęzyczna.
W 1992 r. podpisano tutaj ugodę pomiędzy dwunastoma Kościołami anglikańskim i luterańskim, tworząc Wspólnotę Porvoo.

</doc>
<doc id="165313" url="https://pl.wikipedia.org/wiki?curid=165313" title="Hipparcos">
Hipparcos

Hipparcos ( lub ) – przedsięwzięcie Europejskiej Agencji Kosmicznej (ESA) mające na celu pomiar paralaks i ruchów własnych gwiazd. Nazwę projektu nadano na cześć starożytnego greckiego astronoma Hipparchosa z Nikei. Satelita wyznaczył odległości do ponad 2,5 miliona gwiazd, położonych w promieniu 150 parseków (490 lat świetlnych) od Ziemi; wyniki tych pomiarów zawarto w katalogach – Hipparcos, Tycho i jego znacznie ulepszonej wersji Tycho-2.
Przebieg misji.
Pierwsze plany misji Hipparcosa powstały w 1980 roku. Satelita został wyniesiony na orbitę przez rakietę Ariane 4 z kosmodromu Kourou 8 sierpnia 1989 roku. Pierwotnie miał znaleźć się na orbicie geostacjonarnej, jednak awaria napędu sprawiła, że ostatecznie Hipparcos spoczął na mocno wydłużonej (mimośród 0,7) orbicie na wysokości od 542 do 35 836 kilometrów nad Ziemią, z okresem obiegu równym około 640 minut. Pomimo tego utrudnienia zrealizowano niemal wszystkie zaplanowane cele naukowe. Zbieranie danych trwało do marca 1993 roku, natomiast łączność z satelitą całkowicie zawieszono 15 sierpnia tego samego roku.
Rezultaty misji.
Program został podzielony na dwie części: "eksperyment Hipparcos" – polegający na pomiarze pięciu parametrów astrometrycznych około 120 tysięcy gwiazd, z dokładnością 2 do 4 milisekund łuku, oraz "eksperyment Tycho", który miał za zadanie pomiar właściwości astrometrycznych i fotometrycznych kolejnych 400 tysięcy gwiazd, z nieco mniejszą dokładnością.
Podczas trzech i pół roku intensywnej pracy Hipparcos odkrył wiele gwiazd podwójnych, zarejestrował zmiany blasku tysięcy gwiazd zmiennych oraz wyznaczył położenie gwiazd z niespotykaną dotąd precyzją.
Wyniki obserwacji zebrano w katalogach:
ESA opublikowała katalogi Hipparcos i Tycho w czerwcu 1997 jako zestaw 6 płyt CD, w cenie 400 dolarów amerykańskich. Był to największy katalog gwiazd, jaki kiedykolwiek sporządzono.
Na podstawie danych uzyskanych w wyniku misji powstały największe w historii drukowane atlasy nieba: „Millennium Star Atlas” (Roger W. Sinnott i Michael A. C. Perryman, 1997) i wydany w języku polskim „Wielki Atlas Nieba” (Piotr Brych, 1999).
Kontrowersje.
Uzyskane przez Hipparcosa wyniki okazały się dość zaskakujące – w przypadku wielu gwiazd znacznie różniły się od dotychczas przyjmowanych. Między innymi odległość od Plejad zmierzona przez satelitę była o 10% mniejsza niż zmierzona innymi metodami; spośród 3000 gwiazd leżących w obrębie 75 lat świetlnych od Słońca, aż 20 do 30% leży według Hipparcosa znacznie dalej, zaś tylko połowa z gwiazd odległych do 250 l.y. okazuje się mieścić w tej granicy. Tak duże rozbieżności zrodziły obawy, że dane Hipparcosa naznaczone są błędem systematycznym rzędu 1 milisekundy łuku w co najmniej kilku obszarach nieba. W czerwcu 2004 obserwacje wykonane przez Teleskop Hubble'a oraz obserwatoria na Mount Palomar i Mount Wilson dowiodły, że dystans do Plejad otrzymany przez Hipparcosa jest błędny.

</doc>
<doc id="165314" url="https://pl.wikipedia.org/wiki?curid=165314" title="Bob Graham (amerykański polityk)">
Bob Graham (amerykański polityk)

 Bob Graham, właśc. Daniel Robert Graham (ur. 9 listopada 1936 w Dade County, Floryda) – amerykański przedsiębiorca i polityk związany z Partią Demokratyczną.
Życiorys.
W 1966 został członkiem stanowej Izby Reprezentantów, zaś w 1970 senatorem stanowym. W listopadzie 1978 został wybrany gubernatorem stanu Floryda. Urząd ten pełnił dwie kadencje.
Za jego gubernatorstwa m.in. zainicjowano wiele programów ochrony środowiska.
Jako gubernator Graham stanowczo popierał stosowanie kary śmierci. Za jego kadencji 16 osób zostało straconych na krześle elektrycznym (więcej niż za rządów jakiegokolwiek innego gubernatora w tym czasie). Podpisał też 147 nakazów egzekucji i ułaskawił 6 osób.
W wyborach w 1986 wybrano go w skład Senatu federalnego. W 2003 zgłosił swoją kandydaturę do nominacji prezydenckiej demokratów w wyborach 2004. Przegrał jednak prawybory. Wymieniano go jako głównego pretendenta do nominacji wiceprezydenckiej u boku senatora Johna Kerry’ego, który ostatecznie zdecydował się na wspólny start z Johnem Edwardsem.
W 2005 Graham opuścił Senat. Jest popularnym politykiem, nigdy nie przegrał żadnych wyborów.

</doc>
<doc id="165315" url="https://pl.wikipedia.org/wiki?curid=165315" title="Prawa Faradaya">
Prawa Faradaya



</doc>
<doc id="165317" url="https://pl.wikipedia.org/wiki?curid=165317" title="Warner Bros.">
Warner Bros.

Warner Bros. Entertainment, Inc. lub po prostu Warner Bros. (w skrócie: WB) – amerykańskie przedsiębiorstwo mediowe zajmujące się produkcją i dystrybucją filmów, programów telewizyjnych oraz muzyki z siedzibą w Burbank w Kalifornii. Obecnie należy do koncernu Warner Bros. Discovery.
Historia.
Warner Bros. jest jednym z największych na świecie producentów i dystrybutorów produkcji filmowych i telewizyjnych. Obecnie jest spółką-córką konglomeratu Warner Bros. Discovery. Główną siedzibę ma w Burbank (pod miastem Los Angeles) w Kalifornii.
Wytwórnia została założona przez braci Warner: Alberta, Sama i Harry’ego, polskich imigrantów żydowskiego pochodzenia urodzonych w Krasnosielcu w powiecie makowskim na Mazowszu jako: Aaron, Szmul i Hirsz Wonsal oraz Jacka, urodzonego już w Kanadzie jako Jacob Warner. Bracia zastawiając rodzinny majątek: konia o imieniu Bob oraz sprzedając zegarek ojca, zyskali kapitał, który przeznaczyli na zakup projektora. Dwadzieścia lat później, 4 kwietnia 1923 r., założyli wytwórnię filmową, która obecnie jest jedną z największych na świecie. Od lat rywalizuje z inną wytwórnią filmową – The Walt Disney Company.
Warner Bros. jest producentem lub dystrybutorem ponad sześciu i pół tysiąca filmów fabularnych (m.in. "Casablanca", "Przygody Robin Hooda", "Sokół maltański", "Buntownik bez powodu", "Maverick", "Brudny Harry", "Batman", "Zabójcza broń", "Matrix" czy ekranizacji "Harry’ego Pottera") oraz czternastu tysięcy tytułów animowanych z działu Warner Bros. Animation (w tym półtora tysiąca kreskówek np. Królik Bugs, Xiaolin – pojedynek mistrzów, Batman przyszłości, przedostatnia produkcja Johnny Test i ostatnia Kudłaty i Scooby Doo na tropie).
Z wytwórnią związane były i są największe gwiazdy przemysłu filmowego od Clinta Eastwooda, przez Mela Gibsona, do Stanleya Kubricka.

</doc>
<doc id="165318" url="https://pl.wikipedia.org/wiki?curid=165318" title="Pallotyni">
Pallotyni

Pallotyni, właściwie "Stowarzyszenie Apostolstwa Katolickiego" (łac. "Societas Apostolatus Catholici" – "SAC") – katolicka wspólnota księży i braci, założona przez św. Wincentego Pallottiego w 1. połowie XIX wieku. Pallotyni charakteryzują się licznymi dziełami duszpasterskimi i misyjnymi na wszystkich kontynentach oraz promowaniem współpracy z ludźmi świeckimi.
Pallotyni są integralną częścią Zjednoczenia Apostolstwa Katolickiego, a
według prawa kanonicznego są stowarzyszeniem życia apostolskiego na prawie papieskim.
Pallotyńskie wyższe seminarium duchowne w Polsce znajduje się w miejscowości Ołtarzew koło Warszawy, w gminie Ożarów Mazowiecki (powiat warszawski zachodni).
Historia.
Powstanie pallotynów łączy się z inicjatywą znaną dziś jako Zjednoczenie Apostolstwa Katolickiego, powziętą 4 kwietnia 1835 w Rzymie przez św. Wincentego Pallottiego, która od początku zgromadziła przy sobie grupę księży i osób świeckich. Chcieli wcielać w życie nowatorską, jak na tamte czasy, ideę, że każdy ochrzczony jest apostołem, czyli zobowiązanym do troski o zbawienie swoje i drugiego człowieka.
W styczniu 1846 wspólnota księży i braci, którzy postanowili poświęcić całe swe życie dla Zjednoczenia, wprowadziła się do pomieszczeń przy rzymskim kościele San Salvatore in Onda, które pełnią funkcję pallotyńskiego domu generalnego do dziś.
W roku 1854, już po śmierci Pallottiego, Kongregacja Rozkrzewiania Wiary zmieniła nazwę Stowarzyszenie Apostolstwa Katolickiego na Pobożne Stowarzyszenie Misyjne ("Pia Societas Missionum" – skrót "PSM"). W następnych latach pallotyni przeszczepili się m.in. do Niemiec, Irlandii, Polski, Brazylii i Szwajcarii, a z tych krajów udawali się na misje.
W 1947 została przywrócona pierwotna nazwa pallotynów ("Stowarzyszenie Apostolstwa Katolickiego"). W obradach Soboru Watykańskiego II uczestniczyło pięciu pallotyńskich biskupów, zaś generał pallotynów ks. Wilhelm Möhler był członkiem komisji ds. apostolstwa ludzi świeckich. Podczas soboru idea apostolstwa powszechnego została w pełni zaaprobowana przez Kościół.
6 stycznia 1965 nastąpiło prawne oddzielenie Dzieła Szensztackiego od pallotynów. W 1981 roku wszedł w życie na stałe posoborowy tekst Prawa Podstawowego i Uzupełniającego, którego preambuła jest identyczna dla pallotynów i sióstr pallotynek. Po roku 1989 pallotyni mogli zacząć oficjalną działalność w krajach byłego ZSRR oraz w Czechach i na Słowacji.
Nazewnictwo.
Oficjalnym tytułem pallotyńskiego generała jest rektor generalny, który jest wybierany przez zebranie generalne. Tereny działalności pallotynów dzielą się na regie (przynajmniej 40 członków po wiecznej konsekracji) i prowincje (minimum 80 po wiecznej konsekracji) oraz delegatury tych obu (np. misje). Na czele prowincji stoi prowincjał, na czele regii superior lub regionał. Poszczególnymi domami kierują rektorzy.
Habit pallotynów.
Strojem Stowarzyszenia jest ubiór duchowieństwa diecezji rzymskiej w XIX w., czyli czarna sutanna z pelerynką i czarnym wełnianym pasem, którego końce opadają na lewą stronę. Na misjach w ciepłych krajach nosi się białą sutannę z czarnym pasem. Podobny strój nosi papież, tylko z pasem koloru białego. Alumni przed wieczną konsekracją noszą sutannę bez pelerynki.
Duchowość.
Charyzmat pallotyński opiera się na fundamencie jaki zawiera się w pallotyńskim zawołaniu "Caritas Christi urget nos" – "Miłość Chrystusa nas przynagla". To miłość ma być dla pallotyna motorem do wszelkich działań.
Choć życie i działalność upodabniają ich do księży diecezjalnych, księża i bracia pallotyni oddają się całkowicie Bogu poprzez konsekrację – przyrzeczenia (podobne do ślubów zakonnych) czystości, ubóstwa, posłuszeństwa, a także wytrwania, wspólnoty dóbr i ducha służby, składane Stowarzyszeniu Apostolstwa Katolickiego. W ten sposób odpowiadają powołaniu, które otrzymali, aby żyć dla Boga i we wspólnocie braterskiej oddać się na służbę ludziom.
Patronką Stowarzyszenia i Zjednoczenia jest Maryja, Królowa Apostołów, która jest po Jezusie Chrystusie najdoskonalszym wzorem do naśladowania dla pallotynów.
Formacja.
Formacja zakonna u pallotynów dzieli się na: wstępną, podstawową i stałą.
Cele i zadania.
Celem Stowarzyszenia jest „ożywianie wiary i rozpalanie miłości u wszystkich członków Ludu Bożego”, głównie przez głoszenie, że każdy członek Kościoła jest apostołem – powołanym do głoszenia Ewangelii słowem i czynem, oraz zjednoczenie ich wysiłków w służbie apostolskiej misji Kościoła.
Działalność.
Pallotyni pracują na wszystkich zamieszkanych kontynentach.
Pallotyni w Polsce.
Historia.
Na ziemie polskie pallotynów sprowadził ks. Alojzy Majewski. 11 listopada 1907 on i ks. Alojzy Hübner otrzymali od abp. Józefa Bilczewskiego dworek we wsi Jajkowce (dziś na terenie Ukrainy), w którym zamieszkali. Pod koniec roku zaczęli się zgłaszać pierwsi kandydaci na braci i księży.
W 1909 r. zakupiono pod Wadowicami dom na wzniesieniu, który nazwano Collegium Marianum. W 1913 otwarto dom w Bochni przeznaczony na nowicjat i seminarium duchowne.
I wojna światowa prawie zupełnie zniszczyła młode Stowarzyszenie na ziemiach polskich – pozostał jedynie dom na Kopcu. Jednak w międzywojniu pallotyni rozwijali się szybko. Otwarto wiele domów, m.in. w Warszawie i Ołtarzewie, gdzie zaczęto budowę seminarium duchownego. Jednocześnie polscy pallotyni zaczęli działalność za granicą: na misjach w Afryce oraz we Francji (gdzie powstała Regia Francuska), Niemczech i Urugwaju, opiekując się w tych krajach Polonią.
W Polsce zajmowali się formacją świeckich przez czasopisma (np. „Królowa Apostołów”), zjazdy, dni skupienia, rekolekcje zamknięte i osobiste spotkania. W 1935 powstała niezależna polska Prowincja Chrystusa Króla Stowarzyszenia Apostolstwa Katolickiego. II wojna światowa pozbawiła Stowarzyszenie większości domów, a w walkach i obozach koncentracyjnych zginęło 29 pallotynów (księży, braci i alumnów, w tym bł. ks. Józef Jankowski i bł. ks. Józef Stanek).
Po wojnie otwarto Małe Seminarium na Kopcu i w Chełmnie. W 1945 zaczęła się tworzyć placówka w Poznaniu, gdzie w 1948 powstało wydawnictwo "Pallottinum". Również w 1945 pallotyni osiedlili się w Częstochowie, budując sanktuarium Miłosierdzia Bożego w Dolinie Miłosierdzia. Z powodów politycznych dopiero w latach 60. udało się polskim pallotynom wyjechać na misje. W 1963 do Indii wyjechał ks. Adam Wiśniewski, a w latach 70. pallotyńscy misjonarze wyjechali do Afryki i Ameryki Południowej.
Po roku 1989 udało się rozpocząć pracę m.in. w krajach byłego ZSRR oraz na Słowacji. W 1993 polska pallotyńska Prowincja Chrystusa Króla uległa przekształceniu w dwie niezależne prowincje: Chrystusa Króla z zarządem w Warszawie, a obejmującą wschodnią część Polski oraz Zwiastowania Pańskiego z zarządem w Poznaniu, a obejmującą zachodnią część kraju. W roku 2007 polscy pallotyni obchodzili stulecie działalności na ziemiach polskich. Od października 2012 pallotyni prowadzą regionalno-katolicką rozgłośnię internetową o nazwie "nowohuckie.pl", której dyrektorem został ks. Łukasz Gołaś SAC. Redakcja radia mieści się przy parafii Matki Bożej Pocieszenia w Krakowie-Nowej Hucie. W 2017 roku radio zmieniło nazwę na pallotti.fm.
22 stycznia 2005 r. papież Jan Paweł II mianował pallotyna ks. Henryka Hosera arcybiskupem (święcenia biskupie przyjął 19 marca 2005 r.). Arcybiskup Hoser był w latach 2008–2017 biskupem diecezjalnym warszawsko-praskim, a w latach 1994–1996 wizytatorem apostolskim w Rwandzie i 2018–2021 w Medziugoriu. Zmarł 13 sierpnia 2021.
12 kwietnia 2017 r. papież Franciszek mianował pallotyna ks. Tadeusza Wojdę arcybiskupem metropolitą białostockim (święcenia biskupie przyjął 10 czerwca 2017 r.). 2 marca 2021 r. papież Franciszek przeniósł go na urząd arcybiskupa metropolity gdańskiego.
12 grudnia 2019 r. papież Franciszek mianował prowincjała prowincji Zwiastowania Pańskiego ks. Adriana Galbasa biskupem (święcenia biskupie przyjął 11 stycznia 2020 r.). Biskup Galbas był w latach 2020–2021 biskupem pomocniczym diecezji ełckiej, a od grudnia 2021 jest arcybiskupem koadiutorem archidiecezji katowickiej.

</doc>
<doc id="165321" url="https://pl.wikipedia.org/wiki?curid=165321" title="Sega">
Sega

, właśc. – japoński producent i wydawca gier komputerowych z główną siedzibą w dzielnicy Shinagawa w Tokio, założony w 1940 roku. W latach 1983–2001 przedsiębiorstwo zajmowało się też produkcją konsol gier wideo.
Historia.
Początki.
Przedsiębiorstwo zostało założone w 1940 roku pod nazwą Standard Games (później Service Games) w Honolulu w stanie Hawaje przez Martina Bromely’ego, Irvinga Bromberga i Jamesa Humperta, aby dostarczać wszelkiej rozrywki opłacanej monetami amerykańskim żołnierzom w bazach wojskowych. Bromely sugerował w 1951 roku, by przenieść je do Tokio, co stało się faktem w maju 1952 roku, kiedy zostało tam zarejestrowane przedsiębiorstwo pod nazwą Service Games of Japan.
W 1954 roku inny amerykański biznesmen, David Rosen, założył Rosen Enterprises Inc. w Japonii w celu eksportu sztuki. Gdy zaczęto importować kabiny na monety z natychmiastową fotografią, okazały się one w Japonii bardzo popularne. Biznes kwitł, zaś Rosen Enterprises rosło dzięki importowi elektromechanicznych gier na monety.
Połączenie.
Rosen Enterprises i Service Games połączyły się w 1965 roku pod szyldem Sega Enterprises. W ciągu roku wypuszczono na rynek symulator łodzi podwodnej, grę znaną pod tytułem "Periscope", która okazała się ogromnym sukcesem na całym świecie.
W 1969 roku Gulf and Western Industries kupiła Segę, Rosenowi zaś pozwolono pozostać prezesem oddziału Sega. Pod przywództwem Rosena, Sega dalej wzrastała i dobrze prosperowała. Z automatów do gier, Sega znana była z tytułów takich jak "Frogger" i "Zaxxon". Przychód Segi w roku 1982 i 1983 osiągnął 214 milionów dolarów, co pozwoliło na wydanie własnej konsoli do gier: SG-1000, która była również pierwszą konsolą używającą kartridży. Zapoczątkowało to serię konsol Segi, które nie zdołały jednak przebić oferty głównego konkurenta na rynku, przedsiębiorstwa Nintendo.
Wielki krach.
W tym samym roku w Segę uderzył krach na rynku gier komputerowych. Wyrzucając wręcz pieniądze, Gulf &amp; Western sprzedał amerykańskie udziały Segi firmie Bally Manufacturing (znanej także ze stołów do pinballa). Japońskie udziały Segi zostały kupione za 38 milionów dolarów przez grupę inwestorów na czele z Rosenem i Hayao Nakayamą, japońskim biznesmenem posiadającym firmę dystrybutorską zakupioną przez Rosena w 1979. Nakayama stał się nowym prezesem Segi, zaś Rosen został szefem swojej filii w Stanach Zjednoczonych.
W 1984 roku, japoński konglomerat CSK kupił Segę i zmienił jej nazwę na Sega Enterprises Ltd., z siedzibą w Japonii i w dwa lata później firma zadebiutowała na tokijskiej giełdzie. Przyjaciel Davida Rosena, Isao Okawa, prezes CSK, stał się prezesem Segi. W 1986 roku, założono Sega of America, aby zdobyć rozwijający się rynek gier wideo w Stanach. Sega wprowadziła również konsolę pod nazwą Sega Master System i pierwszą z serii gier z Alexem Kiddem, który był jej maskotką do 1991 roku, gdy rolę tę przejął Sonic the Hedgehog.
Większość konsoli z pierwszej serii nie była nawet sprzedawana w USA. Firmie udało się jednak osiągnąć europejski sukces dzięki wprowadzeniu konsoli Sega Master System. Pod koniec lat 80. XX wieku na rynku pojawiała się także 16-bitowa konsola Sega Mega Drive (w Ameryce znana jako Sega Genesis). Cechowały ją rewolucyjne rozwiązania, dzięki którym udało się ograniczyć monopol Nintendo na rynku gier wideo. Podobny sukces osiągnął kolejny produkt koncernu – konsola Sega Saturn, w której seryjnie montowano już CD-ROM. Następcą "Saturna" był 128-bitowy Dreamcast, który okazał się silną konkurencją dla 32-bitowego Sony PlayStation i 64-bitowego Nintendo 64.
Dla Polski, przedsiębiorstwo rozpoczęło oficjalnie dostarczać swoje konsole od 1992 roku.
Producent starał się też stworzyć produkt, który mógłby konkurować z popularnym Game Boyem firmy Nintendo. Stąd na rynku pojawiły się m.in. Sega Game Gear, Sega Mega Jet i Sega Nomad będąca przenośną wersją konsoli Mega Drive, zdolnej obsługiwać kartridże tejże konsoli.
Po 2000 roku.
1 listopada 2000 roku Sega Enterprises, Ltd. zmieniła nazwę na Sega Corporation. Na początku 2001 roku, w związku ze słabymi wynikami finansowymi oraz rosnącą konkurencją ze strony Sony, Microsoft i Nintendo, Sega zaprzestała produkcji konsoli Dreamcast i zajęła się wydawaniem swoich gier na konsole innych firm. Gry Segi ukazały się na takie platformy jak: Game Boy Advance, PlayStation 2, Xbox, GameCube, PlayStation 3, Xbox 360, Wii, Nintendo DS, Nintendo DSi, Nintendo 3DS, Wii U, PlayStation 4, Nintendo Switch oraz PC.
1 października 2004 roku nastąpiła fuzja Segi i Sammy Corp., znanej głównie z gier "Pachinko". 1 kwietnia 2015 doszło do reorganizacji grupy Sega, tworząc Sega Holdings Co., Ltd.
Oddziały przedsiębiorstwa.
Europejski oddział Segi, Sega Europe, ma swoją siedzibę w dzielnicy Brentford w Londynie. Północnoamerykański oddział korporacji, Sega of America, mieści się w San Francisco, gdzie przeniósł się z Redwood City w 1999 i jest również częściowo własnością holdingu Viacom.

</doc>
<doc id="165322" url="https://pl.wikipedia.org/wiki?curid=165322" title="Trampki">
Trampki

Trampki – rodzaj sportowego, sznurowanego obuwia tekstylnego, na podeszwie z gumy.
Historia.
Gumowe podeszwy w obuwiu wprowadził Wait Webster, który je opatentował w 1832. Pierwszą firmą, wytwarzającą buty sportowe, była firma Josepha William Fostera w Boulton (Anglia) – założona w 1890 (późniejszy Reebok), ale trampki wymyślono w USA, w firmie Marquisa M. Converse. W 1908 r. wyprodukowano pierwszy model tego obuwia nazywany "All Stars" przeznaczony dla koszykarzy. Buty te miały grubą gumową podeszwę i czarny płócienny wierzch, sięgający ponad kostkę. Znakiem firmowym była gwiazda na kostce. Buty te początkowo nie były zbyt popularne wśród zawodników, ale w ich promocję (jak i promocję koszykówki) zaangażował się w 1923 Charles „Chuck” H. Taylor, gracz drużyny Akron Firestones. Taylor skutecznie rozpropagował ten typ obuwia, zarówno wśród zawodników, jak i całego społeczeństwa – stąd trampki są wiązane z jego nazwiskiem.
W latach 40. i 50. XX w. białe trampki wprowadzono jako buty treningowe do amerykańskiej armii, natomiast koszykarze zaczęli je farbować zgodnie z barwami swoich drużyn.
W latach 50. i 60. XX w. trampki stały się ulubionymi butami nastolatków i symbolem młodzieżowego buntu, a także swoistego stylu bycia. W trampkach występowały gwiazdy rocka, były często obuwiem punków, nosili je również młodzi intelektualiści. „Klasyczne” trampki zniknęły z rynku w latach 70. XX w., zastąpione przez coraz wymyślniejsze technologie butów sportowych. Obecnie jednak trampki ponownie zyskują na popularności, stając się elementem młodzieżowej mody.
W Polsce buty tego typu pojawiły się w latach 30. XX w., a ich producentem była firma „Stomil”. Nazwa polska wywodzi się od określenia „trampa”, czyli łazika, wędrowca, gdyż buty takie noszono podczas wycieczek pieszych.

</doc>
<doc id="165330" url="https://pl.wikipedia.org/wiki?curid=165330" title="Star Wars">
Star Wars



</doc>
<doc id="165332" url="https://pl.wikipedia.org/wiki?curid=165332" title="Piłka">
Piłka

Piłka – kulisty przedmiot, najczęściej używany w sportach i grach.
Budowa.
Piłki są zwykle kuliste, lecz mogą mieć inny kształt, na przykład elipsoidy obrotowej. Większość piłek jest elastyczna, a w środku wypełniona powietrzem. Sportowcy kopią piłkę nogami, odbijają rękami, głową czy tułowiem. W większości gier zespołowych piłka jest przekazywana między członkami drużyny w celu umieszczenia jej w bramce, koszu czy też na polu przeciwnika. Niektóre piłki są sztywne i sprężyste, co pozwala im na odbijanie się od twardych powierzchni stołów czy rakietek. Inne piłki są wypełnione sprężonym powietrzem, co pozwala na uderzanie w nie z dużą siłą bez ryzyka urazu i posyłanie ich na duże odległości. Tak kopnięta czy odbita piłka kreśli często w powietrzu złożone trajektorie, bo zawodnicy starają się ją podkręcić. Zadanie piłce celnego uderzenia tak, aby zmylić przeciwnika jest podstawą sukcesu w wielu grach.
Historia.
Historia piłek sięga czasów starożytnych. Używali ich Egipcjanie, Grecy, Rzymianie (harpastum) i Aztecy oraz wcześniejsze ludy mezoamerykańskie. Starożytne piłki mogły mieć postać kauczukowych kul. Robiono je także z wnętrzności zwierząt (np. świński pęcherz), czy zszywano ze skór. Współczesne piłki pojawiły się wraz z rozwojem sportu na początku XX wieku. Dzisiejsze piłki stosowane w sporcie profesjonalnym są dziełem nowoczesnej technologii. Tam gdzie ruch piłki jest bardzo szybki wyposaża się je w systemy sensorów pozwalających na automatyczne określenie, gdzie odbiła się lub w co wpadła piłka. Piłki mogą się też stać "relikwiami" kibiców, zwłaszcza jeśli są podpisane przez znanych zawodników.

</doc>
<doc id="165333" url="https://pl.wikipedia.org/wiki?curid=165333" title="Warner Bros">
Warner Bros



</doc>
<doc id="165335" url="https://pl.wikipedia.org/wiki?curid=165335" title="Guadalajara (Meksyk)">
Guadalajara (Meksyk)



</doc>
<doc id="165342" url="https://pl.wikipedia.org/wiki?curid=165342" title="Boulton Paul Defiant">
Boulton Paul Defiant

Boulton Paul Defiant – brytyjski samolot myśliwski (przeznaczony również do działań nocnych) opracowany w 1937 roku przez wytwórnię Boulton Paul Aircraft Ltd. w Norwich i produkowany w zakładach w Wolverhampton.
Historia.
W połowie lat trzydziestych dowództwo Royal Air Force (RAF) zamówił dwumiejscowy samolot myśliwski bez uzbrojenia stałego, ale z silnym uzbrojeniem w postaci sprzężonych karabinów maszynowych w wieży obrotowej obracanej o 360º. Tak uzbrojony samolot, według koncepcji ekspertów RAF nadawałby się do atakowania samolotów bombowych przeciwnika od spodu, czyli w miejsce najsłabiej bronione. Zbudowania takiego samolotu podjęła się wytwórnia Boulton Paul Aircraft Ltd., produkująca dotychczas wieże obrotowe z uzbrojeniem dla samolotów bombowych.
Prototyp samolotu oznaczonego jako "Boulton Paul Defiant" (ang. "buntowniczy") oblatano w dniu 11 sierpnia 1937 roku, a jego projektantem był inż. J. D. North. Po próbach samolot w dniu 30 lipca 1939 roku skierowano do produkcji seryjnej jako "Defiant Mk I". Samolot ten był napędzany silnikiem rzędowym "Rolls-Royce Merlin III". Podczas prób eksploatacyjnych i testów porównawczych produkowanych seryjnie samolotów z samolotem myśliwskim Hawker Hurricane ujawniono jego słabe strony. Były one mniej zwrotne, miały mniejszą prędkość wznoszenia. Ponadto do skutecznego użycia uzbrojenia niezbędna była dobra współpraca między pilotem i strzelcem pokładowym. Pilot musiał tak manewrować samolotem, aby ten przyjął pozycję najbardziej dogodną do prowadzenia ognia przez strzelca z wieży obrotowej.
Jesienią 1941 roku pojawiła się wersja samolotu oznaczona jako "Defiant Mk IA", która została wyposażona w radar AI Mk 4 i była używana jako myśliwiec nocny.
Od lutego 1941 roku zaczęto również nową wersję samolotu oznaczoną jako "Defiant Mk II", która różniła się od poprzednie wersji mocniejszym silnikiem i zastosowaniem nowocześniejszego radaru, gdyż stosowano w niej silnik" Rolls-Royce Merlin XX" o mocy 1260 KM (926 kW) i radar AI Mk 6.
Od 1942 roku zaczęto używać samolotów "Defiant" do holowania celów lotniczych, początkowo przystosowując do tego samoloty w wersji Mk I, a następnie zaczęto produkować specjalnie przystosowane wersje oznaczone jako "Defiant Mk III" i "Mk IIIs". Produkcję samolotów tego typu zakończono w lutym 1943 roku.
Wersje samolotu Boulton Paul Defiant:
Łącznie w latach 1939–1943 wyprodukowano we wszystkich wersjach 1064 samoloty "Defiant", z tego: 2 prototypy, 712 wersji Mk I, 210 wersji Mk II i 140 wersji Mk III.
Użycie w lotnictwie.
Samoloty "Defiant Mk I" w dywizjonach myśliwskich RAF zostały wprowadzone w grudniu 1939 roku. W akcji bojowej po raz pierwszy wzięły udział 12 maja 1940 roku, kiedy zestrzelono 1 samolot niemiecki Junkers Ju 88.
Największy sukces odnieśli lotnicy angielscy latający na samolotach "Defiant Mk I" podczas osłony ewakuacji wojsk alianckich z Dunkierki, kiedy to zestrzelili 65 niemieckich samolotów bombowych. W czerwcu i lipcu 1940 roku samoloty "Defiant" znajdowały się na wyposażeniu 141 i 264 dywizjonu myśliwskiego RAF. Wzięły one udział w bitwie o Anglię, ale na skutek dużych strat zostały wycofane z walki, niemieccy piloci bowiem zorientowali się, że należy je atakować z przodu.
Od sierpnia 1940 roku zaczęto je stosować wyłącznie w charakterze myśliwców nocnych, naprowadzanych przez radio na cel, a potem wyposażono je w aparaturę radarową. Od połowy 1942 roku używano ich wyłącznie do szkolenia, holowania celów powietrznych oraz w ratownictwie morskim. Samoloty te znajdowały się na wyposażeniu RAF do dnia 27 lutego 1947 roku, kiedy zostały wykonany ostatni lot na tym samolocie.
Użycie w lotnictwie polskim.
W lotnictwie polskim samoloty "Boulton Paul Defiant Mk I" zostały wprowadzone do 307 Nocnego Dywizjonu Myśliwskiego „Lwowskich Puchaczy”, który został sformowany 5 września 1940 roku. Gotowość bojową uzyskał w grudniu 1940 roku, ale pierwszy sukces polska załoga latająca na samolocie "Defiant Mk I" uzyskała w nocy 26 marca 1941 roku, gdy zestrzelono niemiecki samolot bombowy Heinkel He 111. Oprócz tego polscy lotnicy zestrzelili jeszcze dwa samoloty Heinkel He 111B, latając na samolotach "Defiant Mk I", ostatnie w dniu 12 maja 1941 roku. Następnie zostały one wycofane z dywizjonu, który otrzymał samoloty Bristol Beaufighter.
Zachowane egzemplarze.
Jedyny istniejący na świecie samolot "Defiant Mk I", znajdujący się obecnie w Royal Air Force Museum w Cosford w Wielkiej Brytanii, był używany w polskim dywizjonie 307. Po restauracji w 2012 roku został pomalowany w barwy jakie nosił jako nocny myśliwiec tego dywizjonu. Na początku 2013 roku został wystawiony w Hendon na wystawie „Bitwa o Anglię“. Po przeniesieniu do Cosford znajduje się na wystawie stałej, w pawilonie „Wojna w powietrzu”.
Opis konstrukcji.
Samolot "Boulton Paul Defiant Mk I" był dwumiejscowym samolotem myśliwskim, dolnopłatem o konstrukcji metalowej, półskorupowej. Podwozie klasyczne – chowane w locie. Napęd: 1 silnik rzędowy tłokowy. Wyposażony był w urządzenia radarowe.

</doc>
<doc id="165343" url="https://pl.wikipedia.org/wiki?curid=165343" title="II Republika Francuska">
II Republika Francuska

II Republika Francuska (franc. "Deuxième République") – okres w historii Francji datowany od 25 lutego 1848 roku (abdykacja króla Ludwika Filipa I) do 2 grudnia 1852 roku (koronacja Napoleona III na cesarza Francuzów).

</doc>
<doc id="165344" url="https://pl.wikipedia.org/wiki?curid=165344" title="Pozdrowienie ołtarza">
Pozdrowienie ołtarza

Pozdrowienie ołtarza – oddanie czci ołtarzowi, stanowiącemu symbol Chrystusa, przez kapłana, jako reprezentanta ludu. Obrzęd ten ma miejsce w części mszy zwanej obrzędami wstępnymi. Symbolika tego obrzędu związana jest z poglądami św. Ambrożego. Tak o oddaniu czci ołtarzowi traktuje Ogólne Wprowadzenie do Mszału Rzymskiego: "Po przyjściu do prezbiterium kapłan, diakon i usługujący oddają cześć ołtarzowi przez głęboki ukłon. Na znak czci kapłan oraz diakon całują ołtarz; kapłan według uznania okadza krzyż i ołtarz." Tak więc pozdrowienie ołtarza przebiega w trzech etapach:
Pokłon.
Wyraża szacunek dla ołtarza, który symbolizuje Chrystusa. Jest to pokłon głęboki, który dodatkowo wyraża naszą małość, ułomność w stosunku do Chrystusa.
Ucałowanie ołtarza.
Zwyczaj ten przyjęli chrześcijanie ze zwyczajów pogańskich. Ci bowiem całowali ołtarz, próg świątyni czy stół rodzinny by podkreślić swój szacunek względem tych obiektów. W chrześcijaństwie zwyczaj całowania ołtarza rozpowszechnił się w IV wieku. Oprócz szacunku dla symbolizowanego przez ołtarz Chrystusa często widziano w nim również hołd dla leżącej na ołtarzu księgi Ewangelii oraz znajdujących się w mensie ołtarzowej relikwii męczenników. Ciekawa jest również interpretacja Innocentego III, który widział w tym zwyczaju powitanie Chrystusa, w osobie kapłana, z kościołem, symbolizowanym poprzez relikwie. Kapłan może ucałować ołtarz kładąc nań obie ręce, diakon żaś dokonuje tej czynności ze złożonymi rękami.
Okadzenie.
Okadzanie jest fakultatywne, jednak zaleca się jego stosowanie podczas ważniejszych uroczystości. Pierwsze wzmianki o tym zwyczaju pochodzą z IX wieku. Obecnie ołtarz okadza się najczęściej poprzez obejście go z dymiącą kadzielnicą. Podczas obchodzenia ołtarza okadza się również krzyż ołtarzowy. Wyraża to wiarę, że Msza jest tą samą ofiarą, którą Chrystus złożył na drzewie krzyża. 

</doc>
<doc id="165345" url="https://pl.wikipedia.org/wiki?curid=165345" title="Siedlce (Gdańsk)">
Siedlce (Gdańsk)

Siedlce (dawniej "Szydlice" lub "Siedlice", "Alurium Schedelicz", "Vlys Schedelicz", kaszb. "Szëdlëce", niem. "Schidlitz", "Siedlece") − dzielnica administracyjna i mieszkaniowa Gdańska położona na zachód od Śródmieścia, wzdłuż drogi w kierunku Kartuz (ul. Kartuska).
Obecna urzędowa nazwa dzielnicy została utworzona przez Komisję Nazw Miejscowości i Obiektów Fizjograficznych.
Oprócz ulicy Kartuskiej z centrum dzielnicę łączy linia tramwajowa. Dzielnica posiada dwie szkoły podstawowe, liceum ogólnokształcące, kościół parafialny pw. św. Franciszka z Asyżu, urząd pocztowy.
Toponimia.
Nazwa dzielnicy „Siedlce” pochodzi od starosłowiańskiego słowa „siodło”, które oznaczało małą osadę. Obecna nazwa pochodzi od słowa „Szydlice”. Ostateczną wersję ustaliła Komisja Nazw Miejscowości i Obiektów Fizjograficznych.
Granice dzielnicy.
Według podziału administracyjnego Gdańska na dzielnice, Siedlce graniczą z Aniołkami, Chełmem, Pieckami-Migowem, Suchaninem, Śródmieściem, Ujeściskiem-Łostowicami i Wzgórzem Mickiewicza.
Granica z Aniołkami jest klarowna i łatwa do odnalezienia w terenie, gdyż biegnie wzdłuż ulicy Powstańców Warszawskich na odcinku od ulicy Generała Henryka Dąbrowskiego (trójstyk ze Śródmieściem) do Cygańskiej Góry (trójstyk z Suchaninem). Granica ta ma związek ze zmianami granic Gdańska na przestrzeni lat.
Granica z Chełmem biegnie ulicą Pohulanka od zaułka tej ulicy (trójstyk z Śródmieściem) poprzez aleję Armii Krajowej do linii łączącej aleję Armii Krajowej z ulicą Pobiedzisko (trójstyk ze Wzgórzem Mickiewicza). Granica ta jest również dobrze widoczna w terenie.
Granica z Pieckami-Migowem jest najkrótszą granicą Siedlec − biegnie od trójstyku z Ujeściskiem-Łostowicami do skrzyżowania ulicy Nowolipie i Franciszka Rakoczego (trójstyk z Suchaninem). Granicę bardzo trudno zaobserwować w terenie ze względu na brak charakterystycznych punktów w terenie. Przebieg granicy ma związek z rozszerzeniem granic miasta w 1973 roku.
Granica z Suchaninem jest najdłuższą ciągłą granicą Siedlec. Granica jest bardzo dobrze widoczna w terenie ze względu na to, że Suchanino leży na wysokiej morenie, natomiast Siedlce znacznie niżej. Ponadto Suchanino ma inny charakter zabudowy niż Siedlce. Granica pomiędzy dzielnicami rozpoczyna się od trójstyku z Aniołkami, biegnie początkowo ulicą Powstańców Warszawskich, następnie za Wojskowym Cmentarzem Francuskim biegnie granicą tego obiektu (cmentarz leży na obszarze Siedlec), aż do drogi przechodzącej przez cmentarz. Potem biegnie linią od wyjazdu z cmentarza do skrzyżowania ulic Ludwika Bethoveena z Leona Wyczółkowskiego, potem do skrzyżowania ulic Ludwika Bethoveena i Powstańców Warszawskich. Dalszy fragment biegnie wzdłuż ulicy Powstańców Warszawskich − w tym miejscu granica jest najbardziej czytelna ze względu na skarpę (na tym odcinku ulica ma zabudowę tylko od strony Suchanina, Siedlce znajdują się pod skarpą). Dalszy ciąg granicy, aż do ulicy Nowolipie, jest związany z przebiegiem skarpy. Do Siedlec należą ulice leżące u podnóża skarpy, a do Suchanina te na skarpie. Jedyną ulicą, która przecina tę granicę jest ulica Schuberta zaraz przy skrzyżowaniu z Nowolipiem. Następnie granica biegnie ulicą Nowolipie do skrzyżowania z Piekarniczą, gdzie znajduje się trójstyk z Pieckami-Migowem.
Granica ze Śródmieściem jest bardzo charakterystyczna, szczególnie łatwa do zaobserwowania na ulicy Kartuskiej / Nowych Ogrodach. Biegnie ulicami Powstańców Warszawskich od skrzyżowania z Generała Henryka Dąbrowskiego (trójstyk z Aniołkami) przez ulicę Pohulanki do zaułku tej ulicy (trójstyk z Chełmem). Przebieg tej granicy jest związany z dawną granicą miasta.
Granica z Ujeściskiem-Łostowicami biegnie od trójstyku ze Wzgórzem Mickiewicza do trójstyku z Pieckami-Migowem. Granica jest bardzo trudna do zaobserwowania w terenie ze względu na podobną zabudowę z obu stron granicy. Przebieg granicy związany jest z rozszerzeniem granic miasta w 1973 roku.
Granica ze Wzgórzem Mickiewicza jest bardzo łatwo widoczna w terenie ze względu na brak ulic łączących te dwie dzielnice, poza skrzyżowaniem Pobiedziska, Pana Tadeusza i Kłopotem oraz z drugiej strony Łostowicką.
Zabudowa.
Przedwojenna, drewniana zabudowa Siedlec spłonęła w wyniku pożaru, który wybuchł pod koniec II wojny światowej. Z tego okresu pozostały nieliczne obiekty zabytkowe: kościół katolicki, zabudowa liceum ogólnokształcącego oraz zespół młynów. Wojnę przetrwały ponadto budynki osiedla mieszkaniowego z lat 30., położone w dolnej części ul. Kartuskiej oraz część kamienic z muru pruskiego przy ul. Malczewskiego i sąsiednich. Najstarszym domem w dzielnicy jest budynek z XVIII w. przy ul. Kartuskiej 124A.
Powojenna zabudowa Siedlec składa się zasadniczo z dwóch rodzajów: powstałych w latach 50. socrealistycznych kamienic stojących wzdłuż ulicy Kartuskiej i bocznych ulic oraz położonych bliżej pętli tramwajowej bloków z prefabrykatów. Przy wjeździe do Siedlec ulicą Kartuską stoi biurowiec (Ka5), który powstał w 2008 roku.
Historia.
przed 1814.
Pierwsza wzmianka o Siedlcach i znajdującym się tu młynie pochodzi z roku 1400. W 1454 roku Kazimierz Jagiellończyk podarował wieś Gdańskowi. W 1462 została spalona przez krzyżaków. W 1537 roku teren Siedlec został przekazany gdańskiemu Domowi Ospy (Lazaretowi) przez Arnolda van Schellinge. Część wsi należała w tym czasie do gdańskich brygidek, które osiedlały tu tzw. partaczy (niezrzeszonych w cechach rzemieślników), co było przyczyną licznych sporów z Gdańskiem. 
Wjazdu do Gdańska od strony Siedlec strzegła brama miejska zwana Bramą Nowych Ogrodów lub Bramą Majorów, czasem również Bramą Siedlecką. Brama ta nie zachowała się, jednak o miejscu w którym stała świadczą: zmiana nazwy ulicy Nowe Ogrody/Kartuska oraz układ skrzyżowania.
1814−1945.
Na początku XIX w., mimo bycia stolicą rejencji, Gdańsk nie rozwijał się w spodziewanej dla miasta pełniącego tak ważną rolę w państwie pruskim. Z drugiej jednak strony w 1814 miasto rozszerzyło swoje granice administracyjne, wśród włączonych wówczas terenów znalazła się wieś Siedlce. Teren wówczas włączony nie odpowiada jednak obecnej dzielnicy.
Pod koniec XIX w. na terenie obecnego parku (u zbiegu ulic Bema i Zakopiańskiej) przy wjeździe do Siedlec od strony Nowych Ogrodów znajdował się cmentarz świętej Barbary.
Na przełomie wieków XVIII w. i XIX w. na terenie Siedlec działa duża garbarnia należąca do Anglików Walkera i Gillinga. Garbarnia przestała istnieć po wojnach napoleońskich. Jej miejsce zajęły mniejsze zakłady.
W 1874 roku dołączono do Gdańska południową część Siedlec. W 1880 w 340 domach i 1325 gospodarstwach domowych mieszkało na Siedlcach 5830 osób. 
W 1886 roku zbudowano linię tramwajową z centrum Gdańska do Siedlec, powstała przy okazji również zajezdnia. 12 sierpnia 1896 na trasie tej jako jednej pierwszych ruszyły tramwaje elektryczne.
Przełom XIX w. i XX w. to okres w którym w Gdańsku nastąpiła reforma szkolnictwa i kościoła. Powstały wówczas, głównie w dzielnicach podmiejskich, ludowe komitety budowy szkół i kościołów.
W 1892 roku powstał komitet budowy kościoła katolickiego na Siedlcach. Neogotycki gmach kościoła (obecnie pw. św. Franciszka z Asyżu) był budowany od 8 maja 1904 do 4 grudnia 1906. Wcześniej, w 1901 roku, powstał (przy skrzyżowaniu ul. Kartuskiej z ul. Kościelną) również neogotycki, ewangelicki kościół Zbawiciela (Salvatorkirche). W 1902 roku powstała szkoła dla chłopców, obecnie w jej budynku znajduje się VIII liceum ogólnokształcące. W roku 1905 w Siedlcach mieszkało 9907 osób.
W pierwszych dwóch dekadach XX w. Siedlce stały się dzielnicą robotniczą. To spowodowało z jednej strony duży napływ ludności spoza Gdańska oraz szybki rozwój budownictwa mieszkaniowego, z drugiej jednak pogorszenie warunków mieszkaniowych oraz sanitarnych. Budowa nowych budynków robotniczych wokół zakładów przemysłowych spowodowała również niespójność dzielnic, które rozwijały się osobno i nie tworzyły zwartej tkanki miejskiej. Budowa nowych mieszkań nie nadążała za potrzebami, co powodowało wysokie czynsze. Dodatkowo budowa w pierwszej dekadzie XX w. głównie dużych wielopokojowych mieszkań spowodowała tworzenie się rodzin wielopokoleniowych. W drugiej dekadzie zwiększająca się liczba imigrantów spowodowała większy popyt na mieszkania małe jednoizbowe.
W 1908 w Gdańsku zaczęły powstawać ogródki działkowe. W 1914 na terenie Siedlec działo 112 ogródków (nieco więcej niż 30% działających na terenie miasta).
W 1914 roku dołączono do Gdańska Emaus, co spowodowało, że cała dzielnica Siedlce, według granic z 1992 roku, znalazła się w granicach Gdańska.
1945−1989.
W wyniku działań wojennych, w szczególności podczas zdobywania Gdańska przez Armię Czerwoną znaczna część zabudowy Siedlec została zniszczona. Znacznemu uszkodzeniu uległ kościół Zbawiciela i został rozebrany po wojnie. W grudniu 1945 rozpoczęły się obserwacje meteorologiczne w Gdańsku-Siedlcach. W latach 1946−1948 odbudowano kościół katolicki. Kilkanaście lat po wojnie zaprzestano pochówków na cmentarzu przy ul. J. Bema. Z czasem teren, podobnie jak innych zlikwidowanych cmentarzy, został przeznaczony na park.
Zachowaną zabudowę dzielnicy w latach 50. uzupełniono o nowe budynki w charakterystycznych pierzejach wzdłuż ulicy Kartuskiej. W późniejszych latach wyprostowano również przebieg ulicy Kartuskiej, przebudowano linię tramwajową na dwutorową oraz skanalizowano płynący wzdłuż ulicy Potok Siedlecki.
1 lutego 1976 miał miejsce wybuch gazu na Siedlcach, w którym zginęło 17 osób.
30 lipca 1984 kościół św. Franciszka i zabudowania kościelne zostały wpisane do rejestru zabytków.
po 1989.
W 2008 roku przy wjeździe do dzielnicy od strony Śródmieścia został zbudowany biurowiec Ka5, dwa lata później budynek biurowy zbudowano również przy pętli tramwajowej.
Transport i komunikacja.
Przez dzielnice przebiega ulica Kartuska, jedna z głównych ulic wylotowych z Gdańska w stronę Kaszub.
Tramwaje.
W 1886 roku równolegle do ulicy Kartuskiej zbudowano linię tramwajową do Siedlec, powstała przy okazji również zajezdnia. 30 lat później linia ta jako jedna z pierwszych została zelektryfikowana.
Do 2015 roku linia była zakończona pętlą Siedlce. W 2015 roku w wyniku przebudowy pętli powstał węzeł integracyjny – pętla autobusowo-tramwajowa.
Autobusy.
Ulicą Kartuską przejeżdżają niektóre autobusy międzymiastowe. Na terenie dzielnicy znajduje się przystanek autobusowy Gdańsk Kartuska/Siedlce.
Kultura i edukacja.
Szkoły ponadgimnazjalne.
Na terenie dzielnicy działają dwie szkoły średnie: VIII Liceum Ogólnokształcące oraz niepubliczne akademickie liceum ogólnokształcące.
Sport.
Na terenie dzielnicy działa klub sportowy EX Siedlce Gdańsk oraz KS Sekta. Drużyny te występują w B klasie.
Wspólnoty wyznaniowe.
Kościół rzymskokatolicki.
Dzielnica podzielona jest na dwie parafie rzymskokatolickie: pw. św. Franciszka z Asyżu i pw. Chrystusa Króla. Parafia pw. św. Franciszka z Asyżu posiada kościół parafialny zbudowany w latach 1904−1906 w stylu neogotyckim. Kościół od 1984 jest na liście zabytków.
Świadkowie Jehowy.
Na terenie dzielnicy działalność prowadzi zbór Świadków Jehowy Gdańsk-Siedlce.
Rada Dzielnicy.
Kadencja 2019–2024.
W Radzie Dzielnicy zasiada 15 radnych. 

</doc>
<doc id="165346" url="https://pl.wikipedia.org/wiki?curid=165346" title="Preludium">
Preludium



</doc>
<doc id="165347" url="https://pl.wikipedia.org/wiki?curid=165347" title="Las Ruda-Popioły w Łodzi">
Las Ruda-Popioły w Łodzi

Las Ruda-Popioły – kompleks leśny w Łodzi o powierzchni 65 ha, położony w południowej części miasta w granicach dzielnicy Górna. W północnej jego części znajduje się Ośrodek Rehabilitacji Kardiologicznej, południowy i wschodni skraj lasu zbiega się niemal z granicą administracyjną Łodzi. W kierunku zachodnim, niedaleko od niego – za ruchliwą ul. Rudzką – znajduje się Ośrodek Wypoczynkowy Stawy Stefańskiego.
Rudzki las jest podzielony na fragmenty publiczne – ogólnie dostępne, oraz prywatne o ograniczonej dostępności, gdzie znajdują się domy letniskowe z przełomu XIX i XX wieku.
Charakterystyczne dla tego obszaru są ponad stuletnie sosny pospolite oraz stare fabrykanckie wille, w tym m.in. dom letniskowy Teodora Steigerta, a także willa Klara, będąca niegdyś własnością łódzkiego przemysłowca Kindermanna. Nazwa willi pochodzi od imienia żony fabrykanta.
Etymologia nazwy.
Nazwa Popioły zrodziła się w momencie włączenia Rudy do Łodzi w 1946 r. Przed inkorporacją, obecna ul. Popioły nosiła imię S. Żeromskiego. Ze względu na to, że ulica o tej nazwie istniała już w Łodzi, postanowiono nazwę zmienić. Wybór padł na tytuł powieści pisarza – "Popioły", w ten sposób nawiązując do dotychczasowego patrona ulicy.

</doc>
<doc id="165349" url="https://pl.wikipedia.org/wiki?curid=165349" title="Las Ruda-Popioły">
Las Ruda-Popioły



</doc>
<doc id="165350" url="https://pl.wikipedia.org/wiki?curid=165350" title="Las Lublinek">
Las Lublinek



</doc>
<doc id="165353" url="https://pl.wikipedia.org/wiki?curid=165353" title="Znak krzyża">
Znak krzyża

Znak krzyża – rytuał stanowiący ważny element liturgii w Kościele katolickim i prawosławnym, pojawia się także w katolickich kościołach wschodnich oraz anglikanizmie. Znak ten, rozpoczynający i kończący modlitwę oraz liturgię, stanowi wyznanie, że wierni tych religii oczekują zbawienia tylko od krzyża Chrystusowego.
Znakowi często towarzyszy wypowiedzenie słów "„W imię Ojca, i Syna, i Ducha Świętego. (Amen)”".
Znak krzyża w tradycji zachodniej (Kościół katolicki, luteranie, anglikanie).
Wyróżnia się duży i mały znak krzyża. Duży znak krzyża w Kościele katolickim i w kościołach ewangelicko-luterańskich wykonuje się prawą ręką z wyprostowanymi palcami (symbolika pięciu ran Chrystusa) kreśląc linię pionową od czoła (wypowiadając w tym czasie słowa „w imię Ojca”) do serca („i Syna”), a następnie linię poziomą od lewego do prawego ramienia („i Ducha Świętego”). W celebracji mszy świętej znak krzyża wykonuje się na początku liturgii (obrzędy wstępne) oraz przy błogosławieństwie kończącym Eucharystię.
Mały znak krzyża polega na nakreśleniu na ciele (zwykle kciukiem prawej ręki) trzech krzyżyków: na głowie, ustach i sercu. Wyraża on gotowość do rozumienia, głoszenia i realizowania w życiu Słowa Bożego. Znak ten wykonuje się w czasie mszy świętej na początku proklamacji Ewangelii w ramach liturgii słowa.
W Kościołach tradycji luterańskiej zwykle stosuje się tzw. duży znak krzyża, wyjątek stanowią luteranie ze Śląska Cieszyńskiego i części Górnego Śląska, którzy stosują przede wszystkim mały znak krzyża.
Znak krzyża w tradycji wschodniej (prawosławie, katolickie Kościoły wschodnie).
Znak krzyża w Kościele prawosławnym i katolickich Kościołach wschodnich wykonywany jest prawą dłonią ze złączonymi trzema palcami: kciukiem, wskazującym i środkowym (symbolika Trójcy Świętej). Dwa pozostałe palce pozostają schowane (symbol dwóch natur Jezusa).
W przeciwieństwie do tradycji zachodniej prawosławni i katolicy wschodni wykonują ten znak od ramienia prawego do lewego.
Przed reformą Nikona rosyjscy prawosławni czynili znak krzyża tylko przy pomocy palca wskazującego i środkowego, krzyżując je. Tę formę do dzisiaj zachowali staroobrzędowcy.

</doc>
<doc id="165354" url="https://pl.wikipedia.org/wiki?curid=165354" title="Postmodernizm (architektura)">
Postmodernizm (architektura)

Postmodernizm – ogół prądów w architekturze przełomu XX i XXI w., następujących po modernizmie i odcinających się od jego koncepcji projektowych. W odróżnieniu od modernizmu postmodernizm nie ma ambicji awangardowych i przedkłada w architekturze komponowanie i kompilowanie nad poszukiwanie.
Główne założenia postmodernizmu w architekturze.
Architektura postmodernistyczna cechuje się pluralizmem i złożonością. Zdaniem postmodernistów, architektura nie musi ulegać duchowi czasu i postępowi technicznemu, zaś przede wszystkim powinna zależeć od kontekstu, nastroju czy wreszcie osobistych upodobań architekta i inwestora.
Nazwa.
Określenia "postmodernizm" w odniesieniu do architektury po raz pierwszy użył Joseph Hadnut w 1945 ("post-modern house"). O ile jako postmodernistyczne w ogólniejszym sensie (i w nawiązaniu do filozofii postmodernistycznej) określić można wszelkie prądy po modernizmie, w ściślejszym znaczeniu postmodernizm oznacza tendencje historyzujące. Termin "postmodernizm" (czyli po-modernizm) w tym ujęciu, prezentowanym m.in. przez Charlesa Jencksa "(Post-Modern Architecture", 1975), został wprowadzony do powszechnego obiegu przez dziennikarzy New York Timesa w 1978 przy okazji prezentacji projektu biurowca AT&amp;T projektu Philipa Johnsona.
Historia.
Postmodernizm rozwijał się jako dojrzały protest przeciwko modernizmowi od połowy lat 50. w tworzonej przez nowoczesnych (tj. odrzucających tradycjonalizm) twórców architekturze, w której motywy i aluzje historyczne nadawały jej specyficzny nastrój, często z elementami przewrotnego humoru. We Włoszech Giancarlo de Carlo i Carlo Scarpa łączyli funkcjonalną architekturę z miejscowymi historycznymi wzorcami, wychodząc daleko poza "regionalizację" przyjętą w późnym modernizmie. W USA dążono do reprezentacyjności oraz nadania architekturze znaczenia. Kolegium Stilesa i Morse’a Eero Saarinena przywoływało nastrój średniowiecznego miasta, również twórczość Philipa Johnsona ukazywała zainteresowanie historycznie stosowanymi metodami kształtowania przestrzeni i elewacji. Wątki historyczne i nawiązania do lokalnej tradycji pojawiły się w początku lat 60. także w architekturze japońskiej.
Za właściwą datę narodzin postmodernizmu można uznać okolice roku 1965. Przełomem było ukazanie się publikacji Jane Jacobs "The Death and Life of Great American Cities" i Roberta Venturiego "Complexity and Contraddiction in Architecture" ("Złożoność i sprzeczność w architekturze") oraz "Learning from Las Vegas". Modernizmowi zarzucano brak wyrazu i bezduszność. Jacobs uważała, że w planowaniu miast nie należy dążyć do uproszczenia struktury, lecz jedynie organizować skomplikowany system, Venturi przykładał wielkie znaczenie także do dowcipu i ironii w architekturze. Narastająca krytyka modernizmu miała swą kulminację w 1972, gdy nastąpiło wyburzenie jedenastopiętrowych wielkopłytowych bloków mieszkalnych na osiedlu Pruitt-Igoe w Saint Louis, wzniesionych dwadzieścia lat wcześniej przez Minoru Yamasakiego.
W późnych latach 70. XX w. postmodernizm stał się dominującym kierunkiem w USA, z niewielkim opóźnieniem pojawił się w Europie Zachodniej. Rozpowszechnienie mody na postmodernizm wśród inwestorów wpłynęło na jego wulgaryzację, spłaszczenie do komercyjnej otoczki.
Weneckie Biennale w 1980 stanowiło kolejny przełom w rozwoju postmodernizmu – od tego momentu można go uważać za styl dominujący. Postmodernistyczna dążność do partycypacji mieszkańców i odrzucanie strefowania funkcjonalnego przejawiały się w planowaniu wielkich miast. Narracyjność i dążenie do rozdrobnienia w architekturze zdobywały sobie coraz więcej zwolenników, przejęło je także wielu twórców późnego modernizmu. Jednocześnie jednak Aldo van Eyck wzywał do "poszczucia psami" [postmodernistów], zaś Berthold Lubetkin nazwał postmodernizm "architekturą transwestytyczną" (ang. "transvestite architecture").
W końcu lat 80. klasyczny (historyzujący) postmodernizm okrzyknięto martwym, zaczęły dominować prądy takie jak high-tech i neomodernizm, jednak od połowy lat 90. coraz częściej, zwłaszcza w architekturze handlowej, sięga się ponownie po historyzujące motywy, równolegle do rozwoju dekonstruktywizmu.
Architektura pierwszych lat XXI wieku opiera się nadal na założeniach postmodernistycznych, jednocześnie zaostrza się polaryzacja między twórcami poszukującymi źródeł tożsamości w historii oraz zwolennikami pluralizmu stylistycznego. Wsparte komputerowym programowaniem nowe formy (dekonstruktywizm, bloby) wymykają się jeszcze klasyfikacji.
Cechy architektury postmodernistycznej.
Architektura postmodernistyczna nie posiada jednolitej ideologii. Występują w niej równolegle tendencje do wpisania obiektu w kontekst, często przy eklektyzującym nawiązywaniu do form historycznych, jak i do stylistycznego pluralizmu.
W postmodernizmie występuje najczęściej rozłączne traktowanie funkcji i formy. Twórcy operują powszechnie rozumianymi kodami kulturowymi, traktując czytelność formy i idei budynku jako wartość nadrzędną nad kształtowaniem na podstawie uwarunkowań funkcjonalnych. Zewnętrzność obiektu jest świadomą dekoracją i nakładką na jego stylistyczną neutralność, a budynek "udekorowaną szopą" (ang. "decorated shed" – wyrażenie Venturiego). Przeciwstawia się go modernistycznemu modelowi budynku-"kaczki", czyli wyprowadzonemu z powiązań użytkowych, lecz niezrozumiałemu. Modernistyczna "kaczka", której sprzeciwiają się postmoderniści często przybiera formę w istocie przypadkową, stworzoną wbrew uwarunkowaniom kulturowym i przywołującą inne treści, niż zamierzone (np. niektóre kościoły kojarzą się raczej z fabryką). W postmodernizmie elewacja traktowana jest jako odpowiednik stroju u ludzi. Znaczenie budynkowi nadają zarówno klasyczne, jak i nowsze symbole (portal, wieża, cokół, kratownica, szkło), czasem powstają ich kontrastowe zestawienia. Modernistyczne hasła "form follows function" (Louis Sullivan) i "less is more" (Mies) zastąpiono hasłami "form follows fiction" i "less is a bore", co swobodnie można przetłumaczyć na "forma podąża za fikcją" i "im mniej tym nudniej". Skupienie się na formalnych aspektach architektury prowadzi jednak nierzadko do poważnych niedostatków funkcjonalnych.
Postmodernizm to styl architektoniczny odwołujący się do archetypu i reminiscencji. Modernistyczny bunt wobec tradycji historycznej został zastąpiony odkryciem, że jest ona niewyczerpanym źródłem, z którego można czerpać rozmaite motywy. Cytaty z architektury dawnej nie pełnią jednak tej samej roli, co w historycznych wzorcach, często są do budynku sztucznie dołączone. Postmodernizm nie jest rodzajem historyzmu, gdyż nie naśladuje zazwyczaj konkretnego stylu, lecz swobodnie łączy zapożyczone motywy z własnymi pomysłami twórców i uwarunkowaniami współczesnej funkcji. Niekiedy określa się go jako manieryzm modernizmu.
Fasada budynku postmodernistycznego nadaje mu znaczenia (nieraz symbolicznego) i umieszcza go we właściwej typologii, nie ma zaś bezpośredniego związku z rozmieszczeniem funkcji. Funkcjonalizm jest odrzucany, architektura jest traktowana jako sztuka oderwana od realiów. Ornament i symbol, a także symetria wracają do łask. Środkami kształtowania architektury stają się ironia, zaskoczenie, absurd.
Historyzujące odmiany postmodernizmu.
Postmodernizm najczęściej kojarzony z XX-wiecznymi odwołaniami do stylów historycznych. Główny, historyzujący nurt postmodernizmu wywodzi się zarówno z tendencji zachowawczych i nawiązań do tradycji budownictwa europejskiego, jak i z całkowicie swobodnej gry formalnej.
Pośród historyzującego postmodernizmu rozróżnić można:
Niektórzy postmoderniści, zwłaszcza z kręgu braci Krierów, świadomie odchodzą od zasad planowania funkcjonalnego i naukowego podejścia do projektowania, twierdząc, że tradycyjnie ukształtowana urbanistyka, rozplanowanie obiektów i detale posiadają głęboki sens, wynikły z kilkusetletnich doświadczeń. Architektura historyczna traktowana jest też jako zbiór ćwiczeń przestrzennych, które także przy odmiennym kontekście obiektu nadal wywierają wrażenie. Historyzujące formy są wreszcie elementem proponowanego przez architektów stylu życia, sielanki w ucieczce przed pełnym skomplikowanej techniki gwarem współczesnego świata. Odtwarzanie atmosfery dawnych epok we współczesnej architekturze ma nierzadko podłoże komercyjne.
Urbanistyka postmodernistyczna.
Przestrzeń miejska.
Urbanistykę postmodernistyczną cechuje powrót do klasycznych definicji przestrzeni publicznej, wnętrza ulicy i placu, tkanki miejskiej. Przywołuje się wypróbowane historyczne wzorce, zakorzenione w kulturze europejskiej, modyfikując jednak ich znaczenie, przystosowując do ery samochodu. Dąży się do stworzenia przestrzeni przyjaznej człowiekowi, lecz jednocześnie do nierozdzielania funkcji dróg pieszych i kołowych.
Postmodernizm przywraca istniejącą w XIX w. rangę elewacjom i krawędziom przestrzeni. Różnicuje się jej skalę, wprowadzając przewężenia, przejścia itp. Budynkom nadaje się indywidualny rys, nastawiając się jednak przede wszystkim na ich współudział w kreowaniu przestrzeni. Urbanistyka opiera się na grze przestrzeni pustych i tkanki miejskiej, które są wyraźnie rozgraniczone.
Zabudowa mieszkaniowa.
Postmodernizm rehabilituje dawne i tradycyjne miasto, przeciwstawiając się modernistycznemu modelowi osiedla i zastępując go kwartałami i dzielnicami. Podkreśla się znaczenie mieszanej struktury miasta, negując większość postanowień "Karty Ateńskiej".
W zabudowie mieszkaniowej powszechnym modelem jest zabudowa obrzeżna, odgraniczająca wnętrze kwartału od publicznej ulicy. Przywiązuje się dużą rolę do przestrzeni prywatnej oraz do zdefiniowania tożsamości i przynależności mentalnej przestrzeni, tj. także identyfikacji poszczególnych mieszkańców z najbliższym otoczeniem domu, co przeciwstawia się modernistycznemu duchowi wspólnoty.
Postmodernistyczne osiedle często przyjmuje formę "świadomej fikcji", wbrew współczesnej technice i mimo nieprzystawania do stylu życia współczesnych ludzi reaktywując wizualnie miasto średniowieczne czy barokowe lub symulując miasto przyszłości. Model new urbanism rozpowszechnił się szczególnie w USA, a także w Holandii.

</doc>
<doc id="165356" url="https://pl.wikipedia.org/wiki?curid=165356" title="I bitwa pod Nördlingen">
I bitwa pod Nördlingen

I bitwa pod Nördlingen – starcie zbrojne, które miało miejsce 6 września 1634 roku w trakcie wojny trzydziestoletniej i zakończyła się zwycięstwem oddziałów cesarsko-habsburskich nad wojskami szwedzkimi i ich protestanckimi sojusznikami z Niemiec.
Przed bitwą.
Po zdobyciu przez armię cesarską dowodzoną oficjalnie przez Ferdynanda Węgierskiego (a tak naprawdę przez Gallasa) w sierpniu 1634 miejscowości Donauwörth i Ratyzbony, kolejnym jej celem stało się odbicie z rąk szwedzkich miasta Nördlingen. Z pomocą przyszła mu armia hiszpańska (18 tys. żołnierzy) dowodzona przez jego kuzyna Ferdynanda. Protestanccy sojusznicy Szwedów zamierzali zapobiec zdobyciu miasta przez armię cesarską wysyłając naprzeciw niej wojska pod dowództwem Bernarda Weimarskiego i Gustafa Horna. Dysponowali oni armią w sile 16 tys. piechoty i 9 tys. jazdy. Po połączeniu armia cesarska i hiszpańska liczyły łącznie 20 tys. piechoty i 13 tys. jazdy, a całością sił w rzeczywistości dowodził Matthias Gallas. Dnia 18 sierpnia armia Gallasa przystąpiła do oblężenia Nördlingen. Szwedzi zamierzali przeciąć linie zaopatrzeniowe armii cesarsko-hiszpańskiej i w tym celu dążyli do opanowania wzgórza Arnsberg, znajdującego się na drodze do Ulm i Donauwörth. Gdyby to się udało, armia Gallasa byłaby zmuszona przerwać oblężenie i zaatakować umocnione pozycje szwedzkie. Podczas gdy siły prowadzone przez Bernarda Weimarskiego dotarły do Hesslebergu, wojska dowodzone przez Horna zostały z tyłu. Dzięki chorwackim szpiegom wódz armii cesarsko-hiszpańskiej w porę został powiadomiony o nadciągnięciu armii protestanckiej. Wykorzystując fakt, że obie grupy nieprzyjaciela są od siebie znacznie oddalone, Gallas wszedł między nie na zalesiony, pokryty wzgórzami teren na południe od Nördlingen, gdzie rozpoczął budowę umocnień polowych. W nocy 5 września oddziały Bernarda podjęły próbę zdobycia wzgórza Allbuch znajdującego się naprzeciwko pozycji wojsk cesarskich. Wojska cesarskie wcześniej jednak zajęły wzgórze na którym się okopały.
Bitwa.
Bitwa rozpoczęła się rankiem 6 września atakiem wojsk protestanckich na zajęte wzgórze. Znajdujący się tutaj żołnierze hiszpańscy zostali wyparci, jednak w czasie walk eksplodowała beczka z prochem, co wprowadziło zamieszanie w szeregach atakujących u boku Niemców wojsk szwedzkich. W szybko wykonanym kontrnatarciu Hiszpanie odzyskali wzgórze. Horn trzynaście razy atakował pozycje przeciwnika, ale wszystkie ataki zakończyły się niepowodzeniem i dużymi stratami protestantów. Koło południa oddziały Horna były tak osłabione, że zmuszony został on do przegrupowania i wycofania swoich wojsk za pozycje Bernarda Weimarskiego. W momencie wycofywania się wojsk Horna, armia cesarska wykorzystała dogodną okazję i wykonała kontrnatarcie. Oddziały Bernarda zostały rozbite i w trakcie ucieczki wpadły wprost na swoich szwedzkich sojuszników. W szeregach protestantów powstał chaos, doszło do ogólnej paniki, co doprowadziło do klęski i ogromnych strat. Armia szwedzko-protestancka przestała praktycznie istnieć, tracąc wszystkie działa, 12 tys. żołnierzy zabitych lub rannych oraz 4 tys. jeńców (a wśród nich Horn). Straty armii cesarsko-hiszpańskiej wyniosły od 1,2 tys. do 2 tys. zabitych.
Po bitwie.
Zwycięstwo pozwoliło Ferdynandowi bez problemu zająć Nördlingen. Szwedzi całkowicie wycofali się z południa Niemiec. Wielu popierających początkowo Szwedów książąt niemieckich przeszło na stronę cesarza, co przyczyniło się do zawarcia w Pradze porozumienia pokojowego dnia 30 maja 1635.
Linki zewnętrzne.
opis bitwy pod Nördlingen

</doc>
<doc id="165357" url="https://pl.wikipedia.org/wiki?curid=165357" title="Zaspa-Rozstaje">
Zaspa-Rozstaje

Zaspa-Rozstaje – dzielnica administracyjna Gdańska, położona w północnej części miasta. 
Sąsiadujące dzielnice: 
"Rozstaje" zostały wybudowane od końca lat 70. do połowy 80. XX w. na terenie byłego lotniska Gdańsk-Wrzeszcz. Pozostałością po lotnisku jest dawny hangar, zaadaptowany na potrzeby Galerii Zaspa (dawniej ETC). Historycznie nazwa pochodzi od Dworu Rozstaje, obecnie pod adresem Chrobrego 94. 
Na terenie dzielnicy znajdują się: Cmentarz Ofiar Hitleryzmu, zajmujący dużą część dzielnicy Park im. Jana Pawła II oraz Parafia Opatrzności Bożej.
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="165361" url="https://pl.wikipedia.org/wiki?curid=165361" title="Architektura postmodernistyczna">
Architektura postmodernistyczna



</doc>
<doc id="165362" url="https://pl.wikipedia.org/wiki?curid=165362" title="Kartka korespondencyjna">
Kartka korespondencyjna



</doc>
<doc id="165363" url="https://pl.wikipedia.org/wiki?curid=165363" title="Style w architekturze">
Style w architekturze



</doc>
<doc id="165365" url="https://pl.wikipedia.org/wiki?curid=165365" title="MSP">
MSP



</doc>
<doc id="165367" url="https://pl.wikipedia.org/wiki?curid=165367" title="Tommy i Tuppence Beresford">
Tommy i Tuppence Beresford

Tommy i Tuppence Beresford, właściwie Thomas Beresford (ur. w 1894 roku) i Prudence Cowley-Beresford (ur. około 1900 roku) – para detektywów-amatorów, bohaterowie kryminałów Agathy Christie. 
Tommy i Tuppence, przyjaciele z dzieciństwa, zakochują się w sobie w pierwszej powieści ("Tajemniczy przeciwnik" z 1922 roku), biorą ślub i mają trójkę dzieci (bliźnięta Deborę i Dereka i adoptowaną córkę Betty). Tuppence, piąta córka archidiakona, to impulsywna, energiczna, atrakcyjna kobieta z bardzo bujną wyobraźnią. Tommy, rudowłosy brzydal, jest pozbawiony wyobraźni, mocniej stąpa po ziemi, "nie jest bystry, ale trudno znieczulić go na fakty", jak mówi o nim jeden z wrogów. W duecie są niepokonani, z humorem i odwagą rozwiązują zarówno banalne zagadki kryminalne, jak i uczestniczą w ważnych dla losów świata rozgrywkach politycznych, współpracując ze Scotland Yardem i wywiadem (zlecenia daje im bezpośrednio pan Carter, szef British Intelligence). W przeciwieństwie do nieokreślonych wiekiem Herkulesa Poirota i panny Jane Marple, Tommy i Tuppence starzeją się w kolejnych powieściach – poznajemy ich tuż po dwudziestce, żegnamy jako siedemdziesięciolatków. Ich wiernym sprzymierzeńcem jest Albert Batt, którego poznają jako kilkunastoletniego chłopca-windziarza. Z czasem "wierny Albert" zostaje ich służącym i asystentem. Albert zakłada rodzinę, a w ostatniej powieści z Beresfordami ("Tajemnica Wawrzynów" z 1973 roku) jest wdowcem. 
Książka, w której po raz pierwszy pojawiają się Tommy i Tuppence, "Tajemniczy przeciwnik" była drugą z kolei (po "Tajemniczej historii w Styles") powieścią Agathy Christie, zaś ostatnia książka o Beresfordach, "Tajemnica Wawrzynów", ostatnią powieścią napisaną przez pisarkę. Agatha Christie bardzo lubiła postaci Tommy'ego i Tuppence, pisała o nich ciepło w swojej autobiografii.

</doc>
<doc id="165368" url="https://pl.wikipedia.org/wiki?curid=165368" title="N czy M?">
N czy M?

N czy M? (tytuł oryginalny "N or M?"), jedna z 5 powieści Agathy Christie, w której głównymi bohaterami są Tommy i Tuppence Beresford.
Powieść została wydana w roku 1941.
Opis fabuły.
Rzecz dzieje się w roku 1940, w trakcie trwania II wojny światowej. Hitler zdołał już poczynić znaczne podboje w Europie. Aktualnie jest w stanie walki z Francją i wszystko wskazuje na to, że jest już bliski triumfu. Perspektywa ataku na Anglię staje się coraz bliższa. Angielski rząd zdaje sobie sprawę, że żeby wygrać tę wojnę powinien obawiać się przede wszystkim nie ataku z zewnątrz, ale niebezpieczeństwa wewnętrznego, czyli tak zwanej "Piątej kolumny" - szpiegów niemieckich oraz zdrajców narodowych głęboko wierzących w cele hitleryzmu i gotowych wspomóc Niemców gdy ci zaatakują Anglię. Wielu z nich znajduje się na bardzo wysokich stanowiskach i mają dostęp do poufnych informacji. Jak udało się ustalić najgroźniejszymi członkami "Piątej kolumny" są "N" (mężczyzna) i "M" (kobieta) - niestety nie wiadomo kim są ani jak wyglądają. Z badań prowadzonych przez jednego z zaufanych ludzi brytyjskiego wywiadu wynika, że "N" lub "M" może znajdować się obecnie w nadmorskim miasteczku Leahampton w pensjonacie "Sans Souci". Niestety, wywiadowca ten zostaje zamordowany zanim zdąża powiedzieć cokolwiek więcej. Oznacza to, że był on na właściwym tropie a zatem trzeba wysłać kogoś na jego miejsce by prowadził dalsze śledztwo i wykrył "N" lub "M" zanim zdążą w jakikolwiek sposób wspomóc inwazję niemiecką. Wybór pada na Tommy'ego Beresforda - amatora, który wsławił się jednak już wcześniej niebywałym intelektem przy wykrywaniu kilku zawiłych spraw. Zostaje on wysłany do pensjonatu "Sans Souci" jako pan Meadowes. Na pomoc natychmiast przybywa jego wierna żona - Tuppence Beresford, która również przybiera fałszywe nazwisko - Patrycja Blenkensop. To właśnie Tommy i Tuppence są głównymi bohaterami powieści. Bardzo angażują się w sprawę, odkrywają jednak, że "Sans Souci" jest typowym nadmorskim pensjonatem pełnym typowych, zupełnie niepodejrzanych ludzi. Nie chcą jednak uwierzyć w pomyłkę, ani poddać się tak łatwo.
Osoby podejrzane:
Rozwiązanie.
"M" jest pani Sprot. Dziecko służy jej do odwrócenia podejrzeń i zostało adoptowane jakiś czas wcześniej. Jednak jego prawdziwa matka, Wanda Polońska, stara się odzyskać córeczkę i porywa ją. Wtedy pani Sprot w obawie przed zdemaskowaniem odnajduje kobietę i ją zabija. Nikt jej jednak nie potępia, gdyż według każdego działała w obronie córki. Żaden ze świadków nie podejrzewa, że prawda jest zupełnie inna. Pomocnikiem pani Sprot jest komandor Haydock. Tommy'emu i Tuppence udaje się jednak udaremnić działalność piątej kolumny, czym znacznie przysłużyli się do zwycięstwa Anglików podczas bitwy o Anglię.

</doc>
<doc id="165370" url="https://pl.wikipedia.org/wiki?curid=165370" title="Awizo">
Awizo



</doc>
<doc id="165371" url="https://pl.wikipedia.org/wiki?curid=165371" title="Kurtyna (powieść)">
Kurtyna (powieść)

Kurtyna () – ostatnia powieść Agathy Christie z udziałem Herkulesa Poirota, wydana w 1975.
Fabuła.
Wiekowy już kapitan Arthur Hastings dostaje list od swojego przyjaciela Herkulesa Poirota, znanego i cenionego detektywa, wraz z którym niegdyś rozwiązywali wiele zawiłych spraw. Poirot pisze, że stan jego zdrowia uległ już znacznemu pogorszeniu i że raz jeszcze chciałby ujrzeć wiernego przyjaciela. Proponuje Hastingsowi spotkanie w miasteczku Styles w którym rozwiązywali swoją pierwszą wspólną zagadkę (opisaną w powieści "Tajemnicza historia w Styles").
Kiedy Hastings przybywa na miejsce, przypominają mu się dawne, dobre czasy, kiedy jeszcze jako kawaler przyjechał tam z wizytą do swojego kolegi, Johna Cavendisha. Niestety, teraz wszyscy członkowie rodziny Cavendishów poumierali lub wyjechali w dalekie strony, a w ich dawnym domu mieści się obecnie ponury pensjonat prowadzony przez starsze małżeństwo.
Już pierwszego dnia Poirot ujawnia, że chęć odświeżenia wspomnień nie była jedynym powodem wezwania przyjaciela. Chce, żeby Hastings pomógł mu rozwiązać jego ostatnią sprawę. Opowiada kapitanowi historię pięciu nagłośnionych niedawno zbrodni. Wszystkie te tragedie dotyczą ludzi zupełnie ze sobą niezwiązanych. W dodatku, we wszystkich przypadkach nikt nie podawał w wątpliwość tożsamości winowajców, którzy wobec tego zostali od razu skazani lub też, w przypadku braku dostatecznych dowodów, potępieni przez ogół. Poirot odkrył, że na miejscu każdej z owych pięciu zbrodni przebywała ta sama osoba Iks, która na pozór nie miała z morderstwami nic wspólnego. Nasuwa się oczywisty wniosek – to Iks popełnił wszystkie te zbrodnie. Teraz Poirot, podążając jego śladem, odkrył, że morderca przebywa wśród gości pensjonatu w Styles. Słynny detektyw jest przekonany, że i tym razem może dojść do tragedii i chce jej zapobiec. Niestety, jest już sparaliżowany i bardzo chory; prosi więc Hastingsa, by zastąpił mu „oczy i uszy” – poświęcał jak najwięcej czasu na rozmowę z gośćmi pensjonatu i zwracał uwagę na każdą podejrzaną rzecz. Tymczasem on, Poirot, pracować będzie umysłem, bo ten, na szczęście, funkcjonuje równie dobrze jak dawniej. Detektyw nie zdradza jednak Hastingsowi, kto jest owym tajemniczym Iksem, gdyż obawia się, że lekkomyślny czasem kapitan mógłby dać po sobie poznać, co wie i znaleźć się przez to w niebezpieczeństwie.
Poruszony opowieścią Poirota Hastings postanawia mu pomóc. Wierzy w olbrzymie doświadczenie przyjaciela i efektywność jego działań, jednak powodowany ciekawością pragnie sam spróbować odkryć tożsamość Iksa.
W pensjonacie przebywają:
Hastings szybko zapoznaje się ze wszystkimi gośćmi, na próżno jednak usiłuje zgadnąć, kto z nich może być mordercą. Na ruch Iksa nie trzeba długo czekać: pewnego wieczoru pułkownik Luttrell strzela ze strzelby do swojej żony, myśląc, że celuje w harcującego w ogrodzie królika. Kobieta cudem uchodzi z życiem. Hastings jest przekonany, że pułkownik jest zbyt doświadczonym strzelcem, by mógł się pomylić i że pani Luttrell naprawdę została trafiona drugim strzałem, oddanym z ukrycia przez Iksa.
W jakiś czas po wypadku pani Luttrell, Hastings (ku zdenerwowaniu Poirota) zaniedbuje nieco sprawę Iksa. Głowę zaprzątają mu bowiem ważne problemy prywatne – jego córka Judith i major Allerton coraz śmielej obnoszą się ze swym wzajemnym stosunkiem. Kapitan jest przekonany, że związek z takim człowiekiem sprowadziłby na Judith nieszczęście. Gdy rozmowa z córką nie pomaga, Hastings postanawia wziąć sprawy w swoje ręce i zabić Allertona. Ułożony plan niweczy mu jednak w ostatniej chwili to, że oczekując sposobnej chwili, w której będzie mógł popełnić morderstwo – zasnął. Rano kapitan uświadamia sobie, że tak naprawdę nigdy nie zabiłby człowieka.
Wkrótce dochodzi do kolejnej tragedii – po wypiciu kawy zawierającej śmiertelną dawkę fizostygminy umiera Barbara Franklin. Po przeprowadzonym pobieżnie policyjnym śledztwie sąd stwierdza, że pani Franklin popełniła samobójstwo. Hastings ma, oczywiście, inne zdanie, ale nie udaje mu się do niczego dojść, bo okazję do popełnienia zbrodni miało zbyt wiele osób. Kapitan zaczyna mieć pretensje do Poirota o jego coraz bardziej tajemnicze zachowanie i o to, że jemu – przecież przyjacielowi – słynny detektyw nie mówi wszystkiego.
Pewnego dnia podczas spaceru z panną Cole i Nortonem, uwagę Hastingsa zwraca dziwne zachowanie przyrodnika, który wyraźnie zobaczył przez swoją lornetkę coś, co śmiertelnie go wystraszyło. Kiedy Hastings również chce się temu czemuś przyjrzeć, Norton odmawia pożyczenia lornetki. Gdy w końcu ulega prośbie kapitana, tam, gdzie spoglądał nie widać już nic. Jakiś czas później przyrodnik zwierza się Hastingsowi, że widział coś, co mogło mieć związek ze śmiercią Barbary i informuje, że chciałby o tym porozmawiać z Poirotem. Hastings natychmiast przyklaskuje temu pomysłowi, później zaś próbuje się czegoś dowiedzieć od Poirota, który wszakże milczy jak zaklęty. Następnego dnia Norton zostaje znaleziony w swoim pokoju – martwy, z raną na środku czoła.
Atmosfera w Styles staje się coraz bardziej napięta. Wkrótce umiera Herkules Poirot. Zrozpaczony po śmierci przyjaciela Hastings przez długie miesiące na próżno gubi się w domysłach, kto zabił Poirota i popełnił wcześniejsze zbrodnie. W końcu zaczyna podejrzewać o to własną córkę, która niespodziewanie oświadcza mu, że kocha doktora Franklina i ma zamiar wyjechać z nim do Afryki.
Wreszcie, dokładnie po czterech miesiącach od odejścia Poirota, Hastings otrzymuje od notariusza list, który przyjaciel napisał do niego przed śmiercią. List zawiera rozwiązanie zagadki.
Rozwiązanie.
Każda z pięciu osób, które uczestniczyły w opowiedzianych Hastingsowi przez Poirota na początku sprawach i zostały uznane za winowajców, rzeczywiście była winna. Każda miała zakorzeniony głęboko w psychice i dojrzewający przez lata motyw; jednak żadna z tych osób nie popełniłaby morderstwa, gdyby wcześniej nie spotkała na swej drodze Stephena Nortona. Ten od dziecka był człowiekiem zamkniętym w sobie i niezauważanym przez otoczenie; umiał być jednak świetnym słuchaczem i doradcą. W końcu zdał sobie sprawę, że potrafi w przerażający sposób wpływać na psychikę ludzką – w trakcie niby to niewinnej konwersacji wychwycić słaby punkt rozmówcy i potem w wyniku umiejętnie poprowadzonej rozmowy nakłonić go, do czego tylko zechce. Poczuł, że potrafi nawet namawiać ludzi do zbrodni w taki sposób, by nawet oni byli święcie przekonani, że inicjatywa wyszła od nich samych. Z czasem podsycanie do morderstw stało się jego pasją.
W Styles Norton od razu zaprzyjaźnił się ze wszystkimi. Za pomocą zręcznie prowadzonych rozmów budził w ludziach najdziksze instynkty. Pierwszą ofiarą był pułkownik Luttrell, w którego przypadku zbrodniarz wykorzystał narastające w duszy tamtego poczucie wstydu, wywołane licznymi upokorzeniami ze strony władczej małżonki. Kiedy wbrew nadziejom Nortona pani Luttrell przeżyła wypadek, znalazł sobie kolejną ofiarę – Hastingsa. Czułym punktem kapitana była troska o córkę i obawa o jej przyszłe życie. Morderstwu, które zapragnął popełnić kapitan zapobiegł jednak Poirot, przezornie dosypawszy przyjacielowi do wieczornego kubka czekolady środek nasenny. Norton przerzucił się więc na inny grunt – tym razem podjudził panią Franklin do zamordowania swojego męża, aby potem mogła poślubić Boyda Carringtona. Zanim Barbara wezwała męża do siebie, zatruła mu kawę fizostygminą; przypadek chciał, że sama wzięła jego filiżankę i wypiła przygotowaną dlań kawę.
Poirot w końcu podjął decyzję – sam zabije Nortona, by zapobiec wielu katastrofom, jakie ten zapewne wywołałby jeszcze w przyszłości. Detektyw, choć w rzeczywistości nadal był sprawny fizycznie, udawał osobę poruszającą się na wózku inwalidzkim; zwolnił nawet wiernego, służącego mu od lat George'a i wynajął nowego lokaja, Curtissa, aby nikt nie domyślił się prawdy. Rozmawiał z Nortonem twarzą w twarz, ujawniając zabójcy wszystko, co wie. Uprzednio wsypał do filiżanki przyrodnika środek nasenny, po czym, gdy Norton usnął, zastrzelił go, celując w sam środek czoła (w liście Poirot wyrzuca Hastingsowi, że poszukując klucza do rozwikłania zagadki śmierci Nortona nie wziął pod uwagę tego faktu – dobrze przecież wiedząc, że jego przyjaciel zawsze niezwykle cenił sobie symetrię), następnie pod osłoną nocy przetransportował Nortona do jego pokoju (co prawda zauważono go, ale nie rozpoznano) i zamknął drzwi zapasowym kluczem, prawdziwy zostawiając w środku.
Po zabiciu Nortona Poirot – który wiele lat temu zabił już (również w słusznej sprawie) człowieka i potem, czując na wspomnienie tamtej sprawy wyrzuty sumienia, zawsze zabijania unikał – postanowił za popełniony czyn odpokutować. Odstawił daleko od siebie leki mogące w razie ataku uratować mu życie i położył się spać; nie było mu już dane się obudzić.

</doc>
<doc id="165374" url="https://pl.wikipedia.org/wiki?curid=165374" title="Poduszka">
Poduszka

Poduszka – małe i zwykle miękkie podparcie dla głowy, służy za podstawowy element posłania podczas snu w łóżku, albo jako podparcie/izolacja dla ciała używane na kanapie, sofie czy krześle.
Poduszka zawiera miękkie wypełnienie wykonywane z różnych materiałów (gąbka, syntetyczne wypełnienia, pióra). Tradycyjnie częstym wypełnieniem była słoma, lecz jest ona niewygodna i dzisiaj rzadko używana. Kiedyś bogaci używali piór i puchu; dzisiaj najczęściej używa się sztucznych wypełnień. Wypełnienie jest otoczone okryciem wykonanym z tkaniny, tzw. "wsypą". Poduszki przechowywane są w poszewkach, cienkim pokryciu tkaninowym, które może być często i łatwo zmieniane i prane. Jednak nawet przy regularnym praniu poszewek poduszki gromadzą duże ilości brudu i znaczną liczbę mikroorganizmów na wypełnieniu i polecane jest wymienianie ich co kilka lat, zwłaszcza u alergików.
Poduszki mają długą historię, były używane przez prawie wszystkie osiadłe ludy w celu poprawy jakości życia. Początkowo były używane głównie przez bogatych, znaleziono je w grobach starożytnego Egiptu. Trudności złożonych technik barwienia i szycia poprowadziły do rozwoju poduszek jako formy sztuki, z wysoko dekorowanymi poduszkami stającymi się cennymi towarami najpierw w Chinach, a później w średniowiecznej Europie. Rewolucja przemysłowa spowodowała masową produkcje dekorowanych tekstyliów i dekorowane poduszki stały się powszechne w milionach domów.

</doc>
<doc id="165375" url="https://pl.wikipedia.org/wiki?curid=165375" title="Pomnik Adama Mickiewicza w Krakowie">
Pomnik Adama Mickiewicza w Krakowie

Pomnik Adama Mickiewicza (przez krakowian zwany potocznie „"Adasiem"”) – pomnik znajdujący się w Krakowie po wschodniej stronie Rynku Głównego, pomiędzy Sukiennicami a wylotem ulicy Siennej.
Historia.
Pomnik powstał według projektu Teodora Rygiera, uroczyste odsłonięcie pomnika nastąpiło 26 czerwca 1898, w setnym roku urodzin Adama Mickiewicza.
Projekt pomnika został przedstawiony przez Rygiera podczas konkursu na monument Wieszcza, zorganizowanego w Krakowie w latach 1880–1890. Swoje wizje pomnika zaprezentowali wówczas m.in. następujący artyści: Tomasz Dykas, Walery Gadomski, Antoni Kurzawa, Jan Matejko i Pius Weloński. Wybór do realizacji projektu Rygiera spotkał się z krytyką, czego wyrazem były liczne polemiki prasowe oraz osobne publikacje poświęcone temu zagadnieniu. Surowemu osądowi poddawano zwłaszcza wartość artystyczną dzieła. Koszt budowy monumentu wyniósł 164 tys. złr. Większość tej kwoty pochodziła ze składek publicznych. Pomnik został odlany w firmie „Nelli” w Rzymie.
Pomnik, o wysokości 10 m, przedstawia poetę stojącego na postumencie, u stóp którego na wielostopniowym cokole znajdują się cztery alegorie: Ojczyzna, Męstwo, Nauka i Poezja. Na cokole umieszczona została dedykacja: „Adamowi Mickiewiczowi Naród”.
17 sierpnia 1940 r. pomnik został zniszczony przez hitlerowców okupujących miasto. Po wojnie został zrekonstruowany z elementów odnalezionych w 1946 r. na złomowisku w Hamburgu. Elementy kamienne wykonano z granodiorytu kośmińskiego wydobywanego w Piławie Górnej na Dolnym Śląsku. Odsłonięcie zrekonstruowanego pomnika nastąpiło 26 listopada 1955 roku, w setną rocznicę śmierci wieszcza.
Obecnie pomnik jest ulubionym miejscem spotkań krakowian i turystów. To najczęściej fotografowany i najbardziej rozpoznawany pomnik Krakowa. Podczas trwania Euro 2012, pomnik był przystrajany kotylionem w barwach narodowych Polski oraz Holandii, Anglii lub Włoch, w dniach kiedy grały one swoje mecze na mistrzostwach. Drużyny narodowe Holandii i Anglii miały bazy w Krakowie, drużyna Włoch w Wieliczce.
Tradycje związane z pomnikiem.
Wokół pomnika Adama Mickiewicza odbywają się różnego rodzaju uroczystości, manifestacje, happeningi.

</doc>
<doc id="165377" url="https://pl.wikipedia.org/wiki?curid=165377" title="Adaś">
Adaś



</doc>
<doc id="165378" url="https://pl.wikipedia.org/wiki?curid=165378" title="Pemba (miasto)">
Pemba (miasto)

Pemba (do 1976: Porto Amélia) – miasto portowe w północnym Mozambiku, nad Kanałem Mozambickim. Miasto zostało założone przez Portugalczyków w 1904 jako Porto Amélia, na cześć królowej Portugalii. Nazwa została zmieniona na Pemba wkrótce po uzyskaniu niepodległości przez Mozambik. Według spisu z 2017 roku liczy ponad 200,5 tys. mieszkańców. 
Coraz większe znaczenie w mieście ma turystyka, dzięki blisko położonej rafie koralowej. W mieście znajduje się głębokomorski port morski.

</doc>
<doc id="165381" url="https://pl.wikipedia.org/wiki?curid=165381" title="Walka na poduszki">
Walka na poduszki

Walka na poduszki – popularna zabawa, w której zwykle biorą udział dzieci, atakujące się nawzajem poduszkami. 
Ponieważ poduszki są miękkie, rzadko prowadzi to do urazów. Uderzenie poduszką może jednak przewrócić młodą osobę, zwłaszcza na miękkim podłożu takim jak łóżko, które jest częstym miejscem gry. Dawniej zdarzało się, że poduszki w czasie walki rozrywały się, a pierze znajdujące się w nich rozsypywało się po całym pokoju (motyw często wykorzystywany w filmach). Współczesne poduszki zwykle są mocniejsze z jednolitym sztucznym wypełnieniem, podobne sytuacje nie mają więc miejsca. 

</doc>
<doc id="165382" url="https://pl.wikipedia.org/wiki?curid=165382" title="Tommy i Tuppence">
Tommy i Tuppence



</doc>
<doc id="165383" url="https://pl.wikipedia.org/wiki?curid=165383" title="Język kryzyjski">
Język kryzyjski

Język kryzyjski (nazwa własna КърыцIаь мез) – język Kryzów, zamieszkujących północną część Azerbejdżanu. Należy do zespołu samurskiego, podgrupy dagestańskiej w grupie północno-wschodniej (nachsko-dagestańskiej) języków kaukaskich.
Język ten używany jest według różnych szacunków przez od ok. 6 tys. osób (1975) do nawet 15 tys., w osiedlu Kryz w północnym Azerbejdżanie oraz w kilku innych niewielkich wioskach w okolicy. Nazwa języka wywodzi się od nazwy największej wsi, w której zamieszkują użytkownicy języka.
Język kryzyjski genetycznie najbliżej spokrewniony jest z językiem buduchyjskim. Wśród języków zespołu samurskiego, kryzyjski wyróżnia się stosunkowo rozbudowanym wokalizmem oraz ograniczonym użyciem spółgłosek abruptywnych.
Językoznawcy wyróżniają trzy dość różniące się między sobą dialekty języka kryzyjskiego: kryzyjski, chaputlijski oraz dżekijski, a także kilka drobniejszych gwar lokalnych. Różnice między poszczególnymi dialektami zasadniczo nie uniemożliwiają porozumienia między ich użytkownikami.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język azerski, jako język urzędowy Azerbejdżanu. Azerski wywarł też znaczny wpływ język na kryzyjski, głównie w leksyce, ale także w fonetyce.

</doc>
<doc id="165385" url="https://pl.wikipedia.org/wiki?curid=165385" title="Język osetyński">
Język osetyński



</doc>
<doc id="165387" url="https://pl.wikipedia.org/wiki?curid=165387" title="Suchanino">
Suchanino

Suchanino (dawniej: "Zochanino", "Zochanike", "Suchanke", "Zianke", "Zichanke", "Cyganki", "Cygańska Góra", lub też "Cëganczi", niem. "Zigankenberg") – część miasta Gdańska, a także jego mieszkaniowa i administracyjna dzielnica, położona na zachód od Śródmieścia.
Nazwa.
28 marca 1949 r. ustalono urzędową polską nazwę miejscowości – Suchanino, określając drugi przypadek jako Suchanina, a przymiotnik – suchaniński.
Położenie.
Suchanino we współczesnych granicach Gdańska położone jest centralnie pod względem geograficznym. Graniczy z dzielnicami:
Historia.
Pierwsza wzmianka o wsi "Zochanino alias Zochanike" pochodzi z 9 grudnia 1344 roku, kiedy to została zawarta umowa z zasadźcą Lorenzem. Do wsi przynależało 13,5 łanów ziemi oczynszowanej na 3 wiardunki z jednego łana rocznie. Sam Lorenz otrzymał jako wolniznę 1,5 łanu ziemi oraz dziedziczny tytuł sołtysa. Ponadto dzierżawcy byli zobowiązani do płacenia dziesięciny biskupiej. Centrum wsi zlokalizowane było w rejonie stawu u zbiegu dzisiejszej ulicy Wyczółkowskiego i Powstańców Warszawskich. W 1380 roku wieś sołecka wraz z folwarkiem Zakonu weszła w skład patrymonium Młodego Miasta. W 1457 roku, już po rozbiórce i likwidacji Młodego Miasta, Suchanino zostało podporządkowane radzie Głównego Miasta. W lutym 1461 roku wieś została spalona przez zaciężnych krzyżackich z Pucka. W przyszłości wieś będzie jeszcze niszczona w wyniku działań wojennych w 1586, 1656, 1734, 1807 i 1813 roku. Ze względu na swoje położenie z terenów Suchanina wielokrotnie prowadzono działania oblężnicze Gdańska (1734, 1807 oraz 1813 r.).
W przeszłości wieś była rozległa, jej wschodnią granicę stanowiła rzeka Wisła, od północy graniczyła z Nowymi Szkotami, w jej granicach znajdowało się m.in. Diabełkowo, jak również Składy, Święta Studzienka i Wielka Aleja.
"Außenkommando Ziegelei Zigankenberg", komand zewnętrznych obozu koncentracyjnego Stutthof (KL) w latach 1939–1945. 
Zabudowa.
Większość zabudowy to wysokie budynki wielorodzinne – bloki z prefabrykatów, powstałe w latach 70 XX wieku. Poza tym na obszarze Suchanina znajdują się m.in. domki jednorodzinne.
Miejsca i obiekty.
W Suchaninie znajdują się m.in.: 
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="165388" url="https://pl.wikipedia.org/wiki?curid=165388" title="Nowy Wiśnicz">
Nowy Wiśnicz

Nowy Wiśnicz – miasto w woj. małopolskim, w powiecie bocheńskim, siedziba gminy miejsko-wiejskiej Nowy Wiśnicz. Położone jest na Pogórzu Wiśnickim przy drodze wojewódzkiej nr 965 z Bochni do Limanowej, w odległości 8 km od Bochni.
Nowy Wiśnicz uzyskał lokację miejską w 1616 roku, zdegradowany w 1934 roku, ponowne nadanie praw miejskich w 1995 roku. W latach 1976–1982 miejscowość była siedzibą gminy Nowy Wiśnicz-Lipnica. W latach 1975–1998 miejscowość administracyjnie należała do woj. tarnowskiego.
Historia.
W XII wieku Nowy Wiśnicz był notowany jako wieś klasztorna. W XIV wieku był własnością Kmitów, a następnie Lubomirskich. Prawa miejskie otrzymał w 1616 roku za sprawą Stanisława Lubomirskiego. W założonym przez siebie mieście Lubomirski ufundował barokowy kościół farny i ratusz. Jako wotum za zwycięstwo pod Chocimiem w 1621 r. na wzgórzu obok zamku Stanisław wybudował klasztor karmelitów bosych. Znaczną część drewnianej zabudowy miasta strawił wielki pożar 3 lipca 1863.
W maju 2020 roku za pomnik historii uznany został zespół architektoniczno-krajobrazowy położony na obszarze Nowego Wiśnicza, Starego Wiśnicza i Leksandrowej z zabytkowym ratuszem i kościołem pw. Wniebowzięcia NMP, zamkiem i dawnym klasztorem oo. karmelitów bosych, w którym obecnie mieści się Zakład Karny Nowy Wiśnicz.
W czasie II wojny światowej w rejonie Nowego Wiśnicza działał 12 Pułk Piechoty Armii Krajowej regionalny oddział Armii Krajowej, który przeprowadził 26 lipca 1944 roku Akcję Wiśnicz – atak na niemieckie więzienie, który był jedną z największych akcji uwolnienia więźniów przez polskie podziemie przeprowadzonej w czasie niemieckiej okupacji Polski.
Zabytki.
Obiekty wpisane do rejestru zabytków nieruchomych województwa małopolskiego.
Inne zabytki.
Nieistniejące:
Przyroda i turystyka.
Miasto leży na obszarze "Wiśnicko-Lipnickiego Parku Krajobrazowego". W bliskiej okolicy znajduje się kilka obiektów chronionej przyrody:
Szlaki turystyczne: niebieski: Bochnia – Nowy Wiśnicz – Kamień Grzyb – Paprotna (obok Kamieni Brodzińskiego) – Rajbrot – Łopusze – Przełęcz Rozdziele – Widoma – góra Kamionna – Pasierbiecka Góra – Tymbark.

</doc>
<doc id="165390" url="https://pl.wikipedia.org/wiki?curid=165390" title="Zaspa-Młyniec">
Zaspa-Młyniec

Zaspa-Młyniec – dzielnica administracyjna Gdańska, położona w północnej części miasta, pomiędzy Dolnym Wrzeszczem, Przymorzem Małym i Strzyżą. Zaspa-Młyniec graniczy również z drugą częścią Zaspy – Rozstajami. 
Młyniec jako część osiedla mieszkaniowego powstał w latach 70. XX w. na terenach byłego lotniska Gdańsk-Wrzeszcz. Wyróżnikiem dzielnicy jest kolekcja malarstwa monumentalnego - murali na elewacjach bloków. Na jednym z nich został wyobrażony Lech Wałęsa, który w latach osiemdziesiątych mieszkał tu wraz z liczną rodziną. Autorem "pikselowego Lecha Wałęsy" jest malarz i performer Piotr Szwabe.
System ulic.
Głównymi ulicami w dzielnicy Zaspa-Młyniec są:
Części.
Młyniec dzieli się na dwie prawie równe pod względem ludności i powierzchni części:
Historia.
Dawne nazwy: "Mühlenland" (1713), "Mühlenhof" (1734, 1801), "Muhlhof" (1921).
Rada Dzielnicy.
Kadencja 2019–2024.
W Radzie Dzielnicy zasiada 15 radnych.

</doc>
<doc id="165391" url="https://pl.wikipedia.org/wiki?curid=165391" title="Richard Meier">
Richard Meier

Richard Alan Meier (ur. 12 października 1934 w Newark w stanie New Jersey) – amerykański architekt współczesny, przedstawiciel "białej architektury" o cechach postmodernistycznych i neomodernistycznych. Laureat nagrody Pritzkera w 1984.
Młodość.
Studiował na Uniwersytecie Cornella. Początkowo zafascynowany Miesem van der Rohe i Le Corbusierem, stopniowo przechodzi do bardziej swobodnej gry formalnej, czerpiącej jednak ze środków formalnych modernizmu. Głównymi motywami architektury Meiera stają się "ściana", integrująca poszczególne części budynku, wyłaniające się z niej i przyjmujące plasyczne formy, jak również przenikanie się brył stereometrycznych i zazębianie się wnętrza z zewnętrzem. Znakiem rozpoznawczym Meiera na elewacjach są emaliowane na biało płyty podzielone rastrem cienkich otwartych spoin.
Kariera.
Przez długi czas Meier projektował niemal wyłącznie rezydencje dla prywatnych inwestorów, zlokalizowane w kontekście przyrodniczym. Miejskie realizacje Meiera stają się jeszcze bardziej kontekstualne, jednocześnie zaznaczają swoją obecność silną formą.

</doc>
<doc id="165392" url="https://pl.wikipedia.org/wiki?curid=165392" title="Konstytucja Rzeczypospolitej Polskiej">
Konstytucja Rzeczypospolitej Polskiej

Konstytucja Rzeczypospolitej Polskiej – najwyższy akt prawny (ustawa zasadnicza) Rzeczypospolitej Polskiej, uchwalony 2 kwietnia 1997 roku przez Zgromadzenie Narodowe, zatwierdzony w ogólnonarodowym referendum 25 maja 1997 roku, ogłoszony w Dzienniku Ustaw: . Konstytucja RP weszła w życie 17 października 1997. Złożona jest z preambuły i 13 rozdziałów obejmujących 243 artykuły.
Prace nad Konstytucją.
Rozpoczęcie prac nad przygotowaniem konstytucji nastąpiło w 1989 roku. Było to spowodowane zasadniczymi zmianami ustrojowymi, jakie rozpoczęły się w Polsce pod koniec lat osiemdziesiątych. Konstytucja PRL z 1952 poprzez ciągłe jej zmiany (których szczególnie wiele dokonano po zwycięstwie obozu „Solidarności” w 1989 roku) stała się aktem wewnętrznie niespójnym, a ze względu na swój rodowód społecznie nieakceptowanym. Nie odpowiadała ona potrzebom przeżywającego głębokie przemiany państwa.
Zdecydowane działania w kwestii zmiany konstytucji podjął Sejm Rzeczypospolitej Polskiej I kadencji (1991–1993). 23 kwietnia 1992 roku uchwalono ustawę o trybie przygotowania i uchwalenia Konstytucji Rzeczypospolitej Polskiej. Powoływała ona do życia instytucję Komisji Konstytucyjnej, która miała zająć się przygotowaniem ostatecznej wersji nowej ustawy zasadniczej. Określiła również, iż uchwalenia konstytucji dokona Zgromadzenie Narodowe, a następnie zostanie ona poddana pod głosowanie w ogólnonarodowym referendum. Prawo wnoszenia projektów nowej Konstytucji RP przysługiwało grupom 56 członków Zgromadzenia Narodowego, Komisji Konstytucyjnej oraz Prezydentowi RP. Po nowelizacji ustawy dokonanej w 1994 roku takie prawo otrzymała również grupa 500 tysięcy obywateli RP.
W toku prac do Komisji Konstytucyjnej wniesiono osiem projektów nowej konstytucji (prezydenta Lecha Wałęsy, Unii Demokratycznej, Sojuszu Lewicy Demokratycznej, Komisji Konstytucyjnej, wspólny projekt Polskiego Stronnictwa Ludowego i Unii Pracy, Konfederacji Polski Niepodległej, Porozumienia Centrum oraz projekt obywatelski, prace nad którym koordynowane były przez NSZZ „Solidarność”).
Mała Konstytucja.
1 sierpnia 1992 nastąpiło uchwalenie przez polski parlament „małej konstytucji”, a 17 października tego roku podpisał ją prezydent RP Lech Wałęsa. „Mała konstytucja” to ustawa regulująca wzajemne stosunki między władzą ustawodawczą, wykonawczą oraz kompetencje samorządów terytorialnych (był to trzeci tego typu akt prawny w historii państwa polskiego). Porządkowała ona podstawowe zasady ustrojowe państwa. W pozostałych kwestiach nadal obowiązywały przepisy Konstytucji z 1952 roku, co spowodowało, iż w okresie 1992–1997 przepisy konstytucyjne zawarte były w aż trzech różnych dokumentach. Obowiązywała od 8 grudnia 1992.
Uchwalenie Konstytucji.
Prace nad brzmieniem nowej polskiej konstytucji zakończyły się na początku 1997 roku.
2 kwietnia 1997 roku, po długotrwałej dyskusji, została ona przyjęta przez Zgromadzenie Narodowe (451 głosów za, 40 przeciw, 6 wstrzymujących się), które uwzględniło większość poprawek prezydenta.
25 maja 1997 odbyło się referendum, w którym społeczeństwo większością 53,45% głosów opowiedziało się za przyjęciem Konstytucji. Frekwencja w referendum wyniosła 42,86%.
16 lipca 1997 roku prezydent Rzeczypospolitej Polskiej Aleksander Kwaśniewski podpisał tekst Konstytucji Rzeczypospolitej Polskiej i zarządził jej opublikowanie w Dzienniku Ustaw.
16 lipca 1997 roku ukazał się Dziennik Ustaw Nr 78 z tekstem Konstytucji.
17 października 1997 roku Konstytucja Rzeczypospolitej Polskiej weszła w życie po 3 miesiącach od daty jej ogłoszenia (art. 243 nowej konstytucji). Jednocześnie straciły moc obowiązujące nadal niektóre przepisy Konstytucji PRL z 22 lipca 1952 roku, „mała konstytucja” ("Ustawa Konstytucyjna z 17 października 1992 roku o wzajemnych stosunkach między władzą ustawodawczą i wykonawczą Rzeczypospolitej Polskiej oraz o samorządzie terytorialnym") i Ustawa Konstytucyjna z dnia 23 kwietnia 1992 roku o trybie przygotowania i uchwalenia Konstytucji Rzeczypospolitej Polskiej (art. 242 nowej konstytucji).
Sprostowanie błędów.
W pierwotnym tekście Konstytucji (), znalazły się dwa błędy, które zgodnie z art. 17 ust. 3 ustawy z dnia 20 lipca 2000 r. o ogłaszaniu aktów normatywnych i niektórych innych aktów prawnych zostały sprostowane w dniu 26 marca 2001 r. obwieszczeniem Prezesa Rady Ministrów ():
Nowelizacje Konstytucji.
Nowelizacja z 2006.
8 września 2006 Sejm uchwalił ustawę o zmianie art. 55 Konstytucji, wprowadzającą możliwość ekstradycji obywatela polskiego na wniosek innego państwa lub sądowego organu międzynarodowego w związku z popełnieniem za granicą czynu, który stanowi przestępstwo zarówno za granicą, jak i w Polsce, jeżeli ekstradycję taką dopuszcza ratyfikowana umowa międzynarodowa lub ustawa wykonująca akt prawa stanowionego przez instytucję międzynarodową, której Polska jest członkiem. Nowelizacja umożliwiła dokonywanie ekstradycji między innymi na podstawie europejskiego nakazu aresztowania.
W głosowaniu wzięło udział 421 posłów, za głosowało 344, przeciw 48, wstrzymało się 29, nie głosowało 39 posłów. Tekst ustawy został przekazany następnie do Senatu, który 14 września 2006 – na podstawie art. 235 ust. 2 "in fine" konstytucji – uchwalił ustawę w brzmieniu uchwalonym przez Sejm.
6 listopada 2006 prezydent RP Lech Kaczyński podpisał nowelę, którą 7 listopada 2006 opublikowano w ; zgodnie z art. 2 ustawy o zmianie Konstytucji, nowelizacja weszła w życie z dniem ogłoszenia.
Nowelizacja z 2009.
7 maja 2009 Sejm VI kadencji uchwalił ustawę o zmianie art. 99 Konstytucji (dodano ust. 3), dotyczącą rozszerzenia przesłanek biernego prawa wyborczego. Dodany przepis art. 99 ust. 3 Konstytucji stanowi, że „wybraną do Sejmu lub do Senatu nie może być osoba skazana prawomocnym wyrokiem na karę pozbawienia wolności za przestępstwo umyślne, ścigane z oskarżenia publicznego” (głosowało 413, za 404, przeciw 0, wstrzymało się 9, nie głosowało 47). Ustawa została 1 lipca 2009 uchwalona przez Senat, a następnie podpisana 9 lipca 2009 przez prezydenta RP Lecha Kaczyńskiego i opublikowana 20 lipca 2009. Zmiana weszła w życie 21 października 2009, mając jednak zastosowanie dopiero począwszy od kolejnych kadencji Sejmu i Senatu (tj. od VII kadencji Sejmu i VIII kadencji Senatu).
Treść Konstytucji.
Konstytucja Rzeczypospolitej Polskiej składa się z preambuły i 243 artykułów, które znajdują się w obrębie trzynastu rozdziałów. W części z nich wydzielono podrozdziały.
Preambuła.
W Preambule Konstytucji zwraca się uwagę na doniosły dla narodu moment dziejowy, wiążący się z odzyskaniem w 1989 roku pełnej suwerenności. Daje się w niej wyraz bogatej tradycji narodowej, akcentując szczególnie bogatą historię polskiej państwowości.
Preambuła określa wartości priorytetowe dla polskiego społeczeństwa, które wprowadzone w życie decydują o harmonijnym funkcjonowaniu bytu państwowego. Wartości te, wśród których wymieniono poszanowanie wolności i sprawiedliwości, dialog społeczny, rzetelność i sprawność działania instytucji publicznych, poszanowanie i umacnianie praw obywatelskich i ich wspólnot, leżą u podstaw wszystkich spisanych w Konstytucji praw.
Preambuła podkreśla, iż wszyscy członkowie narodu polskiego, rozumianego jako zbiór obywateli Rzeczypospolitej, są równi wobec prawa, mając jednocześnie jednakowe obowiązki wobec państwa, które określane jest jako dobro wspólne. Preambuła odwołuje się do chrześcijańskiego dziedzictwa narodu, jednocześnie jednak kwestię przekonań religijnych pozostawia prywatną sprawą każdego obywatela, podkreślając, iż zarówno wierzący w Boga, jak i niepodzielający tej wiary są wobec państwa równouprawnieni. Fragmenty dotyczące odniesień do kwestii religijnych wywołały największe spory podczas prac konstytucyjnych. Ostatecznie przyjęto na wniosek Tadeusza Mazowieckiego wersję kompromisową, autorstwa Stefana Wilkanowicza, unikając użycia klasycznego „invocatio Dei”.
W preambule, powołując się na tradycje I i II Rzeczypospolitej, wzywa się, aby w III Rzeczypospolitej opierano się na poszanowaniu zasad w niej zapisanych.
W preambule została zawarta zasada pomocniczości, polegająca na zaspokajaniu przez państwo potrzeb zbiorowości lokalnych i regionalnych.
Rozdział I: Rzeczpospolita.
W Rozdziale I Konstytucji, zatytułowanym „Rzeczpospolita” (art. 1-29) sformułowane zostały zasady rozstrzygające o kształcie ustrojowym państwa. Zawarte w nim unormowania stanowią niejako podsumowanie procesu demokratyzacji, jaki zaszedł w Polsce po 1989 roku.
Konstytucja ustala w Rozdziale I katalog zasad, na których opiera się system polityczny, gospodarczy i społeczny państwa.
Zasada dobra wspólnego (art. 1 Konstytucji).
Na pierwszym miejscu w części normatywnej Konstytucji wymieniona została zasada dobra wspólnego. Art. 1 Konstytucji, wprowadzający tę zasadę, deklaruje, że „Rzeczpospolita Polska jest dobrem wspólnym wszystkich obywateli”. Przepis dotyczący „dobra wspólnego” wydaje się prawidłowo diagnozować jeden z głównych mankamentów polskiej rzeczywistości społecznej, która mu nieraz przeczy. Polacy są bowiem narodem, który na przestrzeni dziejów, poddany różnorakim represyjnym działaniom obcych władz państwowych, dyktatur i systemów autorytarnych, nauczył się zabiegać przede wszystkim o swoje dobro jednostkowe, nie troszcząc się dostatecznie o dobro ogółu. Przepis art. 1 Konstytucji daje do zrozumienia, że tak być nie powinno. Na jego podstawie władze publiczne zobowiązane są do przeciwdziałania jednostkowym czy grupowym zakusom zmierzającym do zawłaszczenia dla siebie dobra wspólnego.
Jednak art. 1 Konstytucji jest przepisem nowym, w związku z czym ciągle nie do końca sprecyzowana jest jego treść normatywna, co w szczególności związane jest z faktem, że Trybunał Konstytucyjny dotychczas niezmiernie rzadko odwoływał się do jego treści. Podobne do art. 1 Konstytucji sformułowanie znajdowało się co prawda wcześniej w konstytucji kwietniowej, jednakże ówczesne znaczenie tego przepisu, podkreślającego – w myśl założeń autorytarnych – podporządkowanie jednostki państwu, nie jest zupełnie do zaakceptowania w aktualnych warunkach społeczno-politycznych, a ponadto kłóciłoby się z innymi zasadami wyrażonymi w Konstytucji, jak choćby z zasadą demokratycznego państwa prawnego (art. 2 Konstytucji).
Obecnie podkreśla się dwie możliwości interpretacyjne tego przepisu. Jedna z nich zakłada subsumpcję pod pojęcie dobra wspólnego w rozumieniu art. 1 Konstytucji „interesu publicznego”, podlegającego ochronie jako „dobro wspólne wszystkich obywateli”. Druga natomiast wskazuje na konieczność uwzględnienia przy interpretacji pojęcia „dobra wspólnego” treści ustalonych przez naukę społeczną Kościoła Katolickiego (encyklika papieża Leona XIII „Rerum novarum”), czy też treści naturalnoprawnych.
Ze względów uzasadnionych wzajemną autonomią Kościoła katolickiego i państwa (art. 25 Konstytucji) znaczenia „dobra wspólnego” poszukiwać należy jednak w art. 1 Konstytucji na gruncie prawa świeckiego, co nie wyłącza jednocześnie pewnych inspiracji nauką społeczną Kościoła Katolickiego. W świetle powyższego należy więc uznać, że zasada dobra wspólnego przede wszystkim zakazuje nieuzasadnionego uprzywilejowywania jednych grup społecznych kosztem innych, nie pozwala na wykorzystywanie dobra wspólnego w celu zabezpieczenia jakichś partykularnych interesów, jak choćby nie pozwala na prawne sankcjonowanie naruszającej swobodę wykonywania zawodu lub podejmowania działalności gospodarczej monopolizacji rynku świadczenia jakichś usług przez hermetyczne korporacje zawodowe (por. art. 17 ust. 2 zd. 2 Konstytucji).
Przepis art. 1 Konstytucji, wprowadzający zasadę dobra wspólnego, ma charakter przepisu programowego. Nie może więc on być bezpośrednio stosowany, czyli sam w sobie nie stanowi podstawy jakichkolwiek roszczeń, których można by było dochodzić przed organami państwowymi. Przepis ten wskazuje za to kierunek działania władzy publicznej – przepisy powinny być tworzone i stosowane z poszanowaniem zasady mówiącej, że Rzeczpospolita Polska jest „dobrem wspólnym wszystkich obywateli”. Omawiana zasada powinna być również uwzględniana przy interpretacji prawa, w tym również innych postanowień Konstytucji, na co wskazał Trybunał Konstytucyjny przyjmując, że współkształtuje ona na treść pojęcia społecznej gospodarki rynkowej zawartego w art. 20 Konstytucji (wyrok Trybunału Konstytucyjnego z dnia 30 stycznia 2001 roku, sygnatura K 17/00, OTK ZU Nr 1/2001, poz. 4).
Jak większość przepisów Konstytucji, tak również art. 1, nie jest skierowany do jednostki, lecz adresatem jego są władze publiczne, które – w szczególności władza wykonawcza i ustawodawcza – nie powinny ulegać nieuzasadnionym społecznie żądaniom różnych grup nacisku, forsujących rozwiązania prawne korzystne dla nich, lecz szkodzące dobru wspólnemu. Na obywatela obowiązek poszanowania dobra wspólnego nakłada natomiast art. 82 Konstytucji.
Jeżeli pod pojęciem „dobra wspólnego” w art. 1 Konstytucji rozumieć będziemy „interes publiczny” w kształcie określonym przez dotychczasowe orzecznictwo, to omawianemu przepisowi przypadnie ważka rola jako wskazówki w przypadku konieczności odgraniczenia tego interesu od interesu indywidualnego. Interes publiczny kłóci się bowiem niejednokrotnie z interesem indywidualnym. Ponieważ zaś żaden z nich nie jest wartością bezwzględną, w konkretnym przypadku albo interes publiczny chroniony będzie kosztem interesu indywidualnego, albo odwrotnie, interes indywidualny zyska ochronę kosztem interesu publicznego. Art. 1 Konstytucji statuuje w przypadku takiego konfliktu generalną zasadę pierwszeństwa interesu publicznego przed interesem indywidualnym. Nie znaczy to jednak, że zasada ta nie może doznać modyfikacji w konfrontacji z innymi zasadami konstytucyjnymi, np. zasadą solidaryzmu społecznego (art. 20 Konstytucji), czy zasadą ochrony własności prywatnej (art. 21 Konstytucji).
Wyboru między interesem ogółu (dobrem wspólnym) a interesem partykularnym jakiejś grupy społecznej powinien w każdym konkretnym przypadku dokonać ustawodawca. Zadaniem Trybunału Konstytucyjnego jest natomiast zbadanie czy wybór dokonany przez niego pozostaje w zgodzie z innymi przepisami Konstytucji. Przeważnie jednak istnieć będzie pewien obszar swobodnego manewru, w ramach którego ustawodawca określi stosunek interesu publicznego do interesu indywidualnego.
Przykładem konieczności dokonania takiego rozgraniczenia mogą być przepisy o ochronie zabytków, które poddają uprawnienia właściciela daleko idącym ograniczeniom, podyktowanym interesem publicznym, polegającym na zachowaniu substancji zabytkowej konkretnego obiektu. Odpowiedź na pytanie, jak daleko powinna iść ochrona obiektów zabytkowych i jakie w związku z tym ograniczenia i obowiązki nałożone być mogą na właściciela takiego obiektu wymaga odpowiedniego rozważenia interesu publicznego, zakładającego, że obiekt taki należy do dziedzictwa kulturowego narodu, będącego „dobrem wspólnym wszystkich obywateli”, i interesu indywidualnego właściciela tego obiektu, którego prawo własności daje uprawnienia do jak najpełniejszego korzystania z rzeczy, nie wyłączając uprawnienia do jej zniszczenia. W konkretnym przypadku różne systemy prawne dokonują różnych rozstrzygnięć. Na jednej pozycji znajdzie się pod tym względem prawo polskie, które nakłada na właściciela daleko idące restrykcje związane z utrzymaniem zabytków nieruchomych, natomiast przykładem innego rozłożenia interesów będzie np. prawo belgijskie, pozwalające właścicielowi na całkowitą dewastację i wyburzenie takiego obiektu pod minimalnym warunkiem zachowania jego ściany frontowej.
Decyzję w konkretnym przypadku podejmuje ustawodawca kierując się wskazaniami swojej konstytucji w tym zakresie. Skoro jednak Trybunał Konstytucyjny może podważyć ten wybór poprzez wykazanie, że jest on niezgodny z przepisami Konstytucji, to wynika z tego ważna dla obywatela i innych podmiotów prawa konsekwencja: chociaż nie mogą oni przywoływać art. 1 Konstytucji jako bezpośredniej podstawy swych roszczeń przed urzędami i organami wymiaru sprawiedliwości, to przy spełnieniu wymagań uprawniających ich do wniesienia skargi konstytucyjnej (art. 79 Konstytucji), mogą zarzucać przed Trybunałem Konstytucyjnym niekonstytucyjność aktu prawnego, na podstawie którego orzeczono o ich prawach lub obowiązkach z powodu niewłaściwego (niezgodnego z Konstytucją) wyważenia interesu publicznego i indywidualnego.
Sprawa wykładni przepisu art. 1 Konstytucji może się komplikować w związku z członkostwem Polski w Unii Europejskiej. W związku z tym, że organizacje ją tworzące mają charakter ponadnarodowy, określają one w sposób autonomiczny wobec polskiego porządku prawnego swój prawnie chroniony interes, który może być rozbieżny z interesem publicznym chronionym na podstawie polskiej Konstytucji. Przestrzeganie tego interesu i zapewnienie jego ochrony jest jednak obowiązkiem państw członkowskich Unii Europejskiej.
Przykładem takiego rodzaju konfliktu może być interes Wspólnoty Europejskiej polegający na zachowaniu niezakłóconej konkurencji w ramach wspólnego rynku, skutkujący zakazem udzielania przedsiębiorcom pomocy państwowej (art. 88–89 Traktatu ustanawiającego Wspólnotę Europejską, wyrok Europejskiego Trybunału Sprawiedliwości w połączonych sprawach 205-215/82 ["Deutsche Milchkontor"], Zbiór Orzecznictwa ETS 1983, s. 2633 [2683]). Interes ten kolidować może z interesem publicznym w znaczeniu polskiej Konstytucji w zakresie polityki wsparcia przedsiębiorstw.
Jednak z uwagi na zasadę supremacji prawa wspólnotowego nad prawem krajowym, pierwszeństwo zawsze musi być przyznane interesowi Wspólnoty Europejskiej z uszczerbkiem dla interesu publicznego w rozumieniu prawa krajowego państw członkowskich.
Samo stwierdzenie supremacji interesu Wspólnoty nad krajowym interesem publicznym nie odpowiada jednak na pytanie, jak w sposób techniczny zapewnić skuteczność interesowi Wspólnoty Europejskiej w prawie krajowym państwa członkowskiego. Zwraca się w związku z tym uwagę, że w zależności od tradycji danego państwa w zakresie traktowania prawa międzynarodowego możliwe są dwa podejścia do przedstawionego problemu.
Pierwsze z nich, właściwe krajom przyjmującym monistyczny punkt widzenia w zakresie stosunku prawa międzynarodowego do prawa krajowego, polegałoby na uwzględnieniu interesu Wspólnoty Europejskiej przy interpretacji krajowych przepisów konstytucyjnych dotyczących interesu publicznego. W ten sposób „interesowi publicznemu” w rozumieniu przepisów konstytucyjnych należałoby nadać treść, którą „współokreśla” wspólnotowy porządek prawny. Na gruncie prawa polskiego zabieg taki mógłby polegać na ustaleniu treści „dobra wspólnego” w ramach wykładni art. 1 Konstytucji z uwzględnieniem konsekwencji przeniesienia na organizację ponadnarodową wykonywania uprawnień suwerennych państwa (art. 90 Konstytucji).
Inną możliwością zapewnienia w tym przypadku skuteczności interesowi Wspólnoty Europejskiej jest przyjęcie, że jej interes jest interesem różnym od interesu publicznego w rozumieniu krajowej konstytucji i przyznanie w określonym stanie faktycznym pierwszeństwa interesowi Wspólnoty Europejskiej na mocy tzw. "wykładni prowspólnotowej", która może w konkretnym przypadku prowadzić do pominięcia i niezastosowania przepisu krajowego (w tym również przepisu rangi konstytucyjnej) i oparciu rozstrzygnięcia bezpośrednio na prawie wspólnotowym. Ani polskie orzecznictwo, ani nauka prawa nie dały do tej pory jasnego rozstrzygnięcia, którą ze wskazanych metod należy zastosować w przypadku stwierdzenia rozbieżności między interesem publicznym w rozumieniu Konstytucji a interesem Wspólnot Europejskich.
Demokratyczne państwo prawne, urzeczywistniające zasady sprawiedliwości społecznej (art. 2 i 7 Konstytucji).
Art. 2 Konstytucji określa Rzeczpospolitą Polską jako demokratyczne państwo prawne, urzeczywistniające zasady sprawiedliwości społecznej. Z przepisu tego wyprowadzane są elementarne zasady, stanowiące podstawę ustroju Rzeczypospolitej Polskiej, a mianowicie: zasada demokratyzmu, zasada rządów prawa i zasada państwa urzeczywistniającego zasady sprawiedliwości społecznej.
Niekiedy zasada państwa demokratycznego i państwa prawnego łączone są – ze względu na silne związki wewnętrzne istniejące między nimi – w jedną zasadę „demokratycznego państwa prawnego”. Jest to uzasadnione o tyle, że pojęcie demokracji nierozłącznie związane jest z rządami prawa. W rzeczywistości jednak, choć zakresy pojęciowe państwa demokratycznego i państwa prawa w znacznym zakresie się pokrywają, to jednak nie zachodzi między nimi relacja wchłonięcia jednego z nich przez drugie, lecz raczej relacja wzajemnego ich krzyżowania, co uzasadnia oddzielne ich potraktowanie.
Zasada państwa demokratycznego.
Z art. 2 Konstytucji wynika, że Rzeczpospolita Polska ma być państwem demokratycznym ("demokracja uniwersalna"). W najprostszym ujęciu określenie to oznacza, że w Polsce panować powinien ustrój demokratyczny, w którym władzę sprawuje naród. Jest to ustrój stanowiący w swoim założeniu zaprzeczenie ustroju autorytarnego oraz dyktatury.
Sama demokracja nie została jednak w żadnym postanowieniu Konstytucji zdefiniowana. Dzieje się tak dlatego, że pojęcie demokracji jest pojęciem opisowym, nienadającym się do zdefiniowania za pomocą przepisów prawnych. Można jedynie wskazywać jego części składowe, do których należą przede wszystkim: władza narodu (art. 4 ust. 1 Konstytucji) poddająca swoje organy przedstawicielskie cyklicznej legitymizacji w wolnych i powszechnych wyborach (art. 96 ust. 2, 97 ust. 2, 127 ust. 1 Konstytucji), pluralizm polityczny (art. 11 Konstytucji), równość obywateli (art. 32 i 33 Konstytucji), gwarantowanie wolności i praw człowieka i obywatela (art. 30–76 Konstytucji), w szczególności wolności głoszenia swoich poglądów (art. 54 ust. 1 Konstytucji) i związanej z nią wolności prasy (art. 14 Konstytucji), zabezpieczenie praw i wolności określonymi gwarancjami materialnymi i proceduralnymi (art. 77–81 Konstytucji), przestrzeganie zasady podziału władz (art. 10 Konstytucji) i zasady ich kadencyjności (art. 98 ust. 1, 127 ust. 2, 183 ust. 3, 185, 187 ust. 3, 199 ust. 1 Konstytucji) oraz jawności działania (art. 45, 113 Konstytucji) itd.
Dopiero jednak całokształt konstytucyjnej regulacji instytucji i procedur demokratycznych w połączeniu z praktyką ich stosowania może dać odpowiedź na pytanie czy i w jakim stopniu Rzeczpospolita Polska jest państwem demokratycznym. Stopień demokracji zależy przy tym nie tylko od samej konstytucji, lecz również w określonej mierze od regulacji ustawowej, która w zakresie przez konstytucję dozwolonym prowadzić może do rozbudowy bądź erozji instytucji demokratycznych w kraju. Uznanie regulacji ustawowej za niekonstytucyjną z powodu naruszenia zasady państwa demokratycznego nastąpić zaś może jedynie w przypadku stwierdzenia przez Trybunał Konstytucyjny sprzeczności ustawy z jakąś szczegółową zasadą wypływającą z zasady demokracji albo w przypadku kolizji ustawy z konkretnym przepisem konstytucyjnym jedną z takich zasad urzeczywistniającym. O ile więc nie można poddawać pod dyskusję samej zasady demokracji, to samo jej pojęcie jest niedookreślone, a Konstytucja pozostawia pewne pole do dyskusji nad jej kształtem.
Dodać w związku z tym należy, że w przeszłości w Polsce, a obecnie w innych krajach, obserwuje się sytuację, w której trudno wytyczyć jasną granicę między ustrojem demokratycznym a autorytarnym. Innymi słowy, z racji tego, że demokracja może być stopniowana (może być jej w konkretnym państwie albo w konkretnym okresie dziejowym mniej lub więcej), nie można niekiedy z całkowitą pewnością powiedzieć czy dany ustrój jest ustrojem demokratycznym czy autorytarnym. Można przyjąć jedynie, że ważną (ale nie niezawodną) wskazówką mówiącą o tym, że określone państwo wyszło z zakresu demokracji i podąża w kierunku rządów niedemokratycznych jest prawne, lub tylko faktyczne, zniesienie obowiązywania zasady kadencyjności jego organów, które w połączeniu z zachwianiem zasady podziału władz wyrywa władzę z rąk narodu i przekazuje ją jakiejś jednostce lub grupie. Zagadnienie to wiąże się oczywiście z kwestią wolnych (niemanipulowanych) wyborów powszechnych, które stanowią nieodłączny element demokracji.
Jednak, jak przekonuje praktyka, przytoczone kryteria nie są kryteriami bezwzględnymi i wyłącznymi, co widać w przypadku porównania państw takich jak Białoruś i Azerbejdżan. W obu z nich zasada kadencyjności głowy państwa nie jest od lat stosowana, co nie przeszkadza społeczności międzynarodowej uważać Białoruś za dyktaturę, a Azerbejdżan za państwo demokratyczne, będące od 2001 r. członkiem Rady Europy. O uznaniu takim decydują bowiem niekiedy również względy natury politycznej, a wpływ na to uznanie może mieć także, w przypadku istnienia pewnych deficytów w zakresie demokracji, ogólne pozytywne nastawienie państwa do jej zasad jako takich. Za każdym więc razem przy określeniu demokratycznego czy niedemokratycznego charakteru państwa uwzględniać należy szereg okoliczności normatywnych i faktycznych, których całokształt dopiero decyduje o przyznaniu mu charakteru państwa demokratycznego.
Zasada państwa prawa.
Pojęcie „państwa prawa” (niem. "Rechtsstaat") jest częścią dorobku niemieckiej doktryny i praktyki prawnej, które zaczęły go używać jeszcze w XIX w. Prawdziwą sławę zasada państwa prawa zyskała jednak dopiero w XX w., w szczególności w Niemczech, gdzie opisowo ujęta w art. 20 Ustawy Zasadniczej, obrosła po II wojnie światowej bogatą literaturą i orzecznictwem. Wkrótce zaczęła być traktowana jako jedna z podstawowych zasad, którymi powinno się kierować państwo w stosunku do obywateli, również w wielu innych państwach europejskich.
W Polsce zasada państwa prawa wprowadzona została po raz pierwszy do konstytucji w wyniku przeobrażeń demokratycznych 1989 r. (art. 1 Konstytucji PRL w brzmieniu drugiej noweli konstytucyjnej z 1989 r. ()) i przeżyła w początkowym okresie bardzo burzliwy rozwój. Szczególnie w latach, które nastąpiły bezpośrednio po przełomie 1989 r. służyła ona jako wzorzec oceny wielu przepisów odziedziczonych po poprzedniej formacji ustrojowej i podstawa uznania ich za nieobowiązujące przez Trybunał Konstytucyjny. Dodać jednak trzeba, że niektóre zasady szczegółowe wypływające z zasady państwa prawa (np. zasada ochrony praw nabytych – orzeczenie Trybunału Konstytucyjnego z 4 października 1989 r., sygn. K 3/88, OTK ZU 1989, poz. 2, czy zakaz działania prawa wstecz – orzeczenie Trybunału Konstytucyjnego z 28 maja 1986 r., sygn. U 1/86, OTK ZU 1986, poz. 2) Trybunał Konstytucyjny wyprowadzał z przepisów Konstytucji PRL jeszcze zanim pojawiło się w niej wyraźne odwołanie do państwa prawnego.
Zasada państwa prawnego (zwana również "zasadą praworządności" albo "zasadą rządów prawa") stanowi według Trybunału Konstytucyjnego zbiorcze wyrażenie całego szeregu reguł i zasad, które nie zostały wprawdzie "expressis verbis" nazwane przez Konstytucję, ale które wynikają z samej istoty państwa prawnego, czyli państwa, które „porusza się na zawiasach prawa”. Tekst pisany Konstytucji nie zawiera wyczerpującego katalogu tych zasad. Tworzone są one dzięki wysiłkowi nauki prawa, a przede wszystkim orzecznictwu Trybunału Konstytucyjnego. W okresie do 1997 r. wyprowadził on z zasady państwa prawa wiele reguł szczegółowych, z których następnie część została ujęta w formę normatywną i wprowadzona do nowej Konstytucji (np. prawo do sądu – orzeczenie Trybunału Konstytucyjnego z 7 stycznia 1992 r., sygn. K 8/91, OTK 1992, poz. 5 i obecny art. 45 ust. 1 Konstytucji, prawo do życia prywatnego – orzeczenie Trybunału Konstytucyjnego z 24 czerwca 1997 r., sygn. K 21/96, OTK ZU 1997 Nr 2, poz. 23 i obecny art. 47 Konstytucji).
Według Trybunału Konstytucyjnego jego orzecznictwo dotyczące zasady państwa prawa wydane na podstawie wcześniejszego art. 1 Konstytucji PRL zachowało aktualność również pod rządami obowiązującej Konstytucji (wyrok Trybunału Konstytucyjnego z 25 listopada 1997 r., sygn. K 26/97, OTK ZU Nr 5–6/1997, poz. 64). Jednak w związku z kodyfikacją niektórych zasad szczegółowych wynikających z zasady państwa prawnego w nowej Konstytucji, rok 1997 stanowi pewną cezurę w rozwoju zasad szczegółowych wypływających z zasady państwa prawa. W szczególności w związku z ujęciem niektórych z tych zasad w przepisy konstytucyjne uznać trzeba, że pod rządami obecnej Konstytucji utraciło aktualność orzecznictwo Trybunału Konstytucyjnego, które zasad tych dotyczyło. Natomiast nieujęcie w przepisach Konstytucji jakiejś zasady materialnej wcześniej wyprowadzanej z zasady państwa prawa przez Trybunał Konstytucyjny nie oznacza, że zasada taka przestała obowiązywać. Obowiązuje ona nadal i ma do niej zastosowania orzecznictwo Trybunału sprzed wejścia w życie Konstytucji. Sam przepis wprowadzający zasadę demokratycznego państwa prawa nie jest przepisem nadającym się do bezpośredniego stosowania. Bezpośrednio stosowane mogą być natomiast zasady szczegółowe z niego wyprowadzane, co prowadzić może do uznania przepisu ustawowego, który jest z nimi sprzeczny, za niezgodny z Konstytucją.
Szczegółowe zasady wypływające z zasady państwa prawa podzielić można z kolei na dwie grupy. Jedną z tych grup stanowią zasady materialne, które mówią o tym, na jakich wartościach powinno opierać się państwo, żeby można je było nazwać państwem prawa. Natomiast szczegółowe zasady formalne wyprowadzane z zasady państwa prawa mówią o związaniu władzy publicznej prawem i wyprowadzane są z zasady państwa prawa określonej w art. 2 Konstytucji, w połączeniu z jej art. 7. Jeżeli chodzi o zasady materialne, to stanowią one zbiór wartości, na których opierać się powinno państwo, ażeby można je było nazwać „państwem prawa”. Chodzi tu o niektóre zasady demokracji, jak istnienie konkretnych praw jednostki, zasadę równości i sprawiedliwości.
Do najważniejszych zasad materialnych wyprowadzanych przez Trybunał Konstytucyjny z klauzuli państwa prawa należy zasada ochrony praw nabytych. Zasada ta, wzorowana na prawie francuskim (fr. : "principe de l’intangibilité des effets individuals; principe du respect des droits acquis") stanowi podstawę bezpieczeństwa prawnego obywateli, będąc oparciem dla wiarygodności prawa w stosunkach między jednostką a organami władzy publicznej (np. orzeczenie Trybunału Konstytucyjnego z 22 sierpnia 1990 r., sygn. K 7/90, OTK 1990, s. 42–58). Zakazuje ona odbierania obywatelom bez stosownego odszkodowania praw słusznie przez nich nabytych, co niezgodne jest z zasadami sprawiedliwości i wysoce szkodliwe dla stanu świadomości prawnej obywateli, tracących w takich sytuacjach szacunek dla prawa. Do zasad materialnych wyprowadzanych z zasady państwa prawa zawartej w art. 2 Konstytucji należą ponadto m.in. zakaz retroakcji prawa, zasada pacta sunt servanda i inne.
Zasada państwa prawa w znaczeniu formalnym wyrażona została natomiast w art. 7 Konstytucji, według którego „organy władzy publicznej działają na podstawie i w granicach prawa”. Oznacza to przede wszystkim, że wszelkie działania władzy publicznej mogą być podejmowane tylko wtedy, gdy istnieje wyraźna norma kompetencyjna, upoważniająca konkretny organ do dokonania określonej czynności. Przepis taki musi przy tym przyznawać kompetencję wyraźnie, a organ nie może jej domniemywać w drodze jego wykładni (istnieje w tym względzie tzw. "zakaz domniemania kompetencji"). Ponadto działania organu władzy publicznej podejmowane być powinny w formie przepisanej przez prawo. Jeżeli więc przepis wymaga od organu władzy wydania w konkretnej sprawie decyzji administracyjnej, to nie może on dokonać czynności w innej formie. Decyzja zaś taka, czy też innego rodzaju rozstrzygnięcie, musi zostać wydana w sposób zgodny z przepisami prawa określającego zasady postępowania w konkretnej sprawie (np. w zgodzie z przepisami kodeksu postępowania administracyjnego). Wszelkie decyzje władzy publicznej dotyczące praw i obowiązków obywateli i innych podmiotów prawa powinny ponadto opierać się na konkretnym przepisie prawa materialnego. Przepisy rangi ustawowej zobowiązują w związku z tym organy władzy publicznej do podawania podstawy prawnej swych decyzji poprzez wskazanie konkretnego przepisu prawa, na podstawie którego decyzja taka została podjęta. Musi to być przepis prawa powszechnie obowiązującego, a nie przepisy wewnętrzne administracji, które nie mogą być podstawą decyzji wobec obywateli, osób prawnych i innych podmiotów (art. 93 ust. 2 Konstytucji). Zasada państwa prawa w znaczeniu formalnym polega ponadto na oparciu działania władzy publicznej o zasady podziału władz, sądowej kontroli władzy administracyjnej, wyłączności ustawowej regulacji praw jednostki itp. W związku z tym, że szczegółowe zasady formalne wypływające z zasady państwa prawa nie zostały (oprócz zasady ogólnej wyrażonej w art. 7 Konstytucji) skodyfikowane w Konstytucji z 1997 r., pełną aktualność w stosunku do nich zachowało orzecznictwo Trybunału Konstytucyjnego wydane przed jej wejściem w życie.
Wyrażona w art. 7 zasada związania prawem odnosi się do organów władzy publicznej. Nie dotyczy ona natomiast obywateli i innych podmiotów prawa. Odwrotnie niż organy władzy publicznej nie muszą oni nigdy powoływać podstawy prawnej swoich działań. Obowiązuje w stosunku do nich zasada, że wolno im robić wszystko, co nie jest wyraźnie zabronione przez prawo ("quod lex non prohibit licitum est"). Jeżeli zaś organ władzy publicznej chce im jakiegoś działania zabronić, to działając w oparciu o normę upoważniającą go do działania w konkretnej sprawie, musi on wskazać przepisy prawa powszechnie obowiązującego, które zabraniają kwestionowanego przez niego postępowania.
Zasada państwa urzeczywistniającego zasady sprawiedliwości społecznej.
Art. 2 Konstytucji wprowadza ponadto zasadę sprawiedliwości społecznej. Rzeczpospolita Polska ma być nie tylko demokratycznym państwem prawnym, lecz również państwem, które urzeczywistnia „zasady sprawiedliwości społecznej”. Zasady te w polskiej Konstytucji są odpowiednikiem koncepcji państwa socjalnego, znanej innym współczesnym konstytucjom (np. art. 20 ust. 1 niemieckiej ustawy zasadniczej).
W odróżnieniu od art. 20 niemieckiej Ustawy Zasadniczej zasada sprawiedliwości społecznej w rozumieniu art. 2 Konstytucji stanowi przepis programowy (wyrok Trybunału Konstytucyjnego z 4 grudnia 1990 r., sygn. K 12/90, OTK 1990, poz. 7). Wymaga więc ona przede wszystkim konkretyzacji ustawowej, której przykład stanowi ustawa z 29 listopada 1990 r. o pomocy społecznej ( ze zm.). Dopiero na podstawie takiej konkretyzacji obywatelom mogą być przyznawane konkretne prawa, których dochodzić oni mogą przed organami wymiaru sprawiedliwości. Taki charakter zasad sprawiedliwości społecznej potwierdza również treść przepisu art. 81 Konstytucji, według którego praw socjalnych określonych w art. 65 ust. 4 i 5, 66, 69, 71 i 74-76 Konstytucji można dochodzić tylko w granicach określonych w ustawie. Raz przyznane na podstawie ustawy prawa mogą być jednak znoszone lub ograniczane, jeżeli uzasadnia to zmiana warunków społeczno-ekonomicznych. Musi to jednak następować z poszanowaniem zasady ochrony praw nabytych. Nie może też nastąpić zredukowanie praw socjalnych poniżej poziomu zagwarantowanego przepisami prawa międzynarodowego, w szczególności umów międzynarodowych ratyfikowanych za zgodą Sejmu i Senatu RP.
Zasady te nie są nigdzie usystematyzowane. Nie ulega jednak wątpliwości, że należy do nich ochrona słabszych ekonomicznie jednostek i grup ludności wyrażająca się w istnieniu odpowiednich zabezpieczeń społecznych i usług socjalnych świadczonych przez państwo i różne wspólnoty samorządowe.
Trybunał Konstytucyjny podnosi, że jego orzecznictwo dotyczące zasad sprawiedliwości społecznej wydane na podstawie art. 1 Konstytucji PRL zachowało swoją aktualność również pod rządami obowiązującej Konstytucji z 1997 r. (wyrok Trybunału Konstytucyjnego z 22 grudnia 1997 r., sygn. K 2/97, OTK ZU Nr 5–6/1997, poz. 72).
Zasada państwa jednolitego (art. 3 Konstytucji).
Według art. 3 Konstytucji Rzeczpospolita Polska jest państwem jednolitym (unitarnym). Stwierdzenie to oznacza, że w Rzeczypospolitej Polskiej – odmiennie niż w państwach federalnych – istnieje tylko jeden podmiot władzy najwyższej (określony w art. 4 ust. 1 Konstytucji: Naród), który sprawuje władzę na całym terytorium Rzeczypospolitej Polskiej, nie dzieląc jej z żadnymi jednostkami składowymi państwa. Znaczy to, że żadna z jednostek podziału terytorialnego Rzeczypospolitej Polskiej nie posiada samodzielności państwowej, nie jest suwerenna i w związku z tym nie może być na nią przeniesione wykonywanie określonego zakresu władzy państwowej.
Zasada państwa jednolitego nie była nigdy wcześniej wyrażana bezpośrednio w polskich przepisach konstytucyjnych. Pamiętać jednak należy, że w swej historii Rzeczpospolita Polska nie zawsze była państwem jednolitym. W okresie po zawarciu Unii Lubelskiej w 1569 r. do III rozbioru Polski w 1795 r. miała ona charakter federacyjny, i składała się z dwóch części: Korony Polskiej i Wielkiego Księstwa Litewskiego (Rzeczpospolita Obojga Narodów). Konstytucja 3 maja wraz ze stanowiącym jej część składową Zaręczeniem Wzajemnym Obojga Narodów potwierdziła charakter federacyjny tego państwa, zacieśniając jednocześnie związek polsko-litewski i nadając mu nowe ramy prawne. Ugruntowany przed 1791 r. i utrzymany przez Konstytucję 3 maja model Rzeczypospolitej jako dwuczłonowego polsko-litewskiego państwa federalnego zakładał, że obie jego części składowe cieszą się jednakowymi prawami i mają jednakową możliwość wpływu na los całego państwa, bez względu na dzielące je różnice dotyczące liczby ludności, powierzchni i potencjału ekonomicznego. Był to zatem typowy model federalizmu równomiernego, reprezentowany dzisiaj na przykład przez Republikę Federalną Niemiec. Wydaje się jednak, że w pewnym okresie swego rozwoju Rzeczpospolita Polska bliska być mogła ewolucji w kierunku modelu federacji nierównomiernej, czyli państwa składającego się z jednostek o różnym poziomie samodzielności. Stwierdzenie to odnieść należy w szczególności do funkcjonowania w ramach Rzeczypospolitej autonomii Prus Królewskich, ostatecznie jednak zniesionej w 1569 r. Niepowodzeniem zakończyła się również próba utworzenia w 1658 r. na podstawie ugody hadziackiej trójczłonowej federacji z Księstwem Ruskim jako równoprawną częścią składową Rzeczypospolitej obok Korony i Litwy.
Model Rzeczypospolitej jako państwa federalnego stracił na znaczeniu w okresie odzyskania przez Polskę niepodległości w 1918 roku. Co prawda i wtedy odżywały projekty powołania do życia takiego państwa, skupiającego narody zamieszkujące obszar historycznej Rzeczypospolitej, jednak z powodu dążenia każdego z tych narodów do utworzenia własnego państwa, plany stworzenia takiej federacji okazały się być nie do zrealizowania. Nie uzyskał też aprobaty społecznej projekt utworzenia państwa skupiającego obszary trzech dawnych zaborów, jako części składowych nowego federacyjnego państwa polskiego. Ostatecznie II Rzeczpospolita ukształtowała się jako państwo jednolite z wyjątkiem dotyczącym województwa śląskiego. W 1945 roku, po formalnej likwidacji województwa śląskiego, Polska Ludowa okrzepła jako państwo jednolite bez żadnych wyjątków na rzecz autonomiczności jakichkolwiek regionów. Taki charakter państwo polskie zachowało nieprzerwanie do dziś. Wraz z wejściem w życie Konstytucji RP z 1997 r. zasada państwa jednolitego podniesiona została do rangi zasady konstytucyjnej (art. 3 Konstytucji).
Jeżeli chodzi o znaczenie art. 3 Konstytucji, to uznać go należy przede wszystkim jako potwierdzenie zastanego stanu faktycznego, gdyż w okresie kształtowania się państwowości polskiej po 1989 r. nie była prowadzona żadna poważna dyskusja polityczna na temat federacyjnego czy unitarnego charakteru państwa polskiego. Jednocześnie jednak wraz z wprowadzeniem zasady państwa jednolitego do polskiej Konstytucji stworzony został wyraźny konstytucyjny zakaz rozdzielania suwerennych kompetencji państwowych pomiędzy władzę centralną a istniejące jednostki administracyjne państwa czy też podział państwa na nowe części składowe, na które przeniesiona miałaby być część kompetencji suwerennych władzy państwowej.
W związku z pojęciem państwa jednolitego (unitarnego) wyjaśnienia wymagają w szczególności kwestia decentralizacji władzy publicznej i zagadnienie możliwości wprowadzenia w podziale administracyjnym kraju jednostek autonomicznych. Jeżeli chodzi o pojęcie decentralizacji władzy publicznej, to zasada państwa jednolitego nie stoi jej na przeszkodzie. Wręcz przeciwnie, polska Konstytucja stanowi, że ustrój terytorialny Rzeczypospolitej Polskiej „zapewnia decentralizację władzy publicznej” (art. 15 ust. 1 Konstytucji). Polska jest zatem państwem jednolitym, ale nie centralistycznym, czyli takim, w którym większość spraw jest załatwiana przez organy administracji państwowej. Pojęcie decentralizacji, ściśle powiązane z pojęciem subsydiarności, zakłada bowiem istnienie samorządu terytorialnego, wyposażonego w kompetencje do decydowania o sprawach lokalnych i regionalnych. Chodzi o to, żeby decyzje dotyczące danej społeczności miejscowej były podejmowane przez tę właśnie społeczność, a nie przez władze państwowe, często niezorientowane w rzeczywistych jej potrzebach. Możliwie szeroki zakres kompetencji w zakresie spraw lokalnych powinien być zatem przekazywany przez państwo samorządowi terytorialnemu.
Pojęcie państwa jednolitego nie wyłącza również funkcjonowania w obrębie państwa jednostek autonomicznych. Przykładem takiego stanu rzeczy było funkcjonowanie w Polsce w okresie II Rzeczypospolitej autonomicznego województwa śląskiego. Również obecnie w wielu państwach jednolitych w Europie (Hiszpania, Ukraina, Włochy) istnieją regiony autonomiczne. Wprowadzenie możliwości tworzenia regionów autonomicznych również w Polsce nie stałoby w sprzeczności z zasadą państwa jednolitego, wyrażoną w art. 3 Konstytucji. Z uwagi jednak na fakt, że tworzenie regionów autonomicznych jest wyjątkiem od zasady państwa jednolitego nie można byłoby utworzyć regionu autonomicznego na podstawie samej tylko ustawy. Konieczna byłaby wcześniejsza nowelizacja Konstytucji, przewidująca możliwość odstępstwa w tym zakresie od treści art. 3. W ten sam sposób sprawa się przedstawia w konstytucjach wymienionych państw europejskich, które albo "expressis verbis" zezwalają na tworzenie regionów autonomicznych przez ustawę (art. 2 i art. 143–158 Konstytucji Hiszpanii; art. 5 i 116 Konstytucji Włoch), albo same takie regiony tworzą (Rozdział X Konstytucji Ukrainy: Republika Autonomiczna Krymu).
Zasada zwierzchności narodu (art. 4 Konstytucji).
Art. 4 ust. 1 Konstytucji stanowi, że „władza zwierzchnia w Rzeczypospolitej Polskiej należy do Narodu”, wyrażając w ten sposób jedną z podstawowych zasad ustrojowych Rzeczypospolitej: zasadę suwerenności (zwierzchności) narodu. Skoro władza zwierzchnia należy do narodu, to tylko naród jako całość („wszyscy obywatele”), nie zaś jakiś inny podmiot, autorytet, grupa społeczna czy partia polityczna, sprawuje władzę pierwotną i od nikogo niezależną (suwerenną).
Zasada ta ma w Polsce dość długą tradycję, wywodzącą się z europejskiej koncepcji suwerenności ludu, która wykształciła się na przełomie XIX i XX w., stanowiąc w swym pierwotnym ujęciu zaprzeczenie rządów absolutnych. W taki sposób została ona wyrażona w Konstytucji 3 maja. W znaczeniu tym to właśnie wola narodu, a nie wola władcy absolutnego jest źródłem tej władzy najwyższej i od nikogo niezależnej. Pojmowanie zasady suwerenności narodu oznacza jednak obecnie, że naród jako podmiot władzy suwerennej stanowią – w odróżnieniu od różnych wcześniejszych koncepcji – „wszyscy obywatele Rzeczypospolitej” niezależnie od ich przynależności etnicznej, pozycji społecznej, wykształcenia, statusu majątkowego, wyznawanej religii, czy reprezentowanego światopoglądu.
Konstytucja używa w tym przypadku pojęcia narodu nie w znaczeniu etnicznym (osób mających polskie pochodzenie), lecz w znaczeniu filozoficzno-społecznym, obejmującym „wszystkich obywateli Rzeczypospolitej” (demokracja uniwersalna). Podmiotem władzy suwerennej jest w takim rozumieniu cały naród, a nie tylko naród polityczny, jak to miało miejsce w demokracji szlacheckiej I Rzeczypospolitej czy „lud pracujący miast i wsi” w demokracji socjalistycznej Polskiej Rzeczypospolitej Ludowej (art. 1 ust. 2 Konstytucji PRL). Tak właśnie określony naród jest źródłem władzy zwierzchniej w państwie. Jednak władzę tę wykonują tylko ci obywatele, którym przysługują prawa wyborcze (tzw. "korpus wyborczy"). Niezależnie od filozoficznych rozważań nad pojęciem narodu w znaczeniu art. 4 Konstytucji, ten krąg osób jest więc z prawnego punktu widzenia określony bardzo precyzyjnie. Najważniejszą konsekwencją zasady suwerenności narodu jest to, że tylko jego wola może stanowić w Rzeczypospolitej Polskiej powszechnie obowiązujące prawo. Dlatego nie należy do źródeł prawa powszechnie obowiązującego w Polsce ani prawo wewnętrzne administracji (art. 93 Konstytucji), ani prawo natury. To ostatnie może być jedynie źródłem prawa w znaczeniu funkcjonalnym wtedy, gdy sam suweren zezwala na jego stosowanie, jak np. w art. 30 Konstytucji, zapobiegając w ten sposób skrajnie pozytywistycznemu pojmowaniu prawa.
Swoją wolę naród jako suweren może wyrażać na dwa sposoby: za pośrednictwem swoich przedstawicieli lub bezpośrednio (art. 4 ust. 2 Konstytucji). W ten sposób Konstytucja otwiera drogę dla wprowadzenia zarówno instytucji demokracji pośredniej, czyli przedstawicielskiej, jak i bezpośredniej. Idealną sytuacją z punktu widzenia zasady suwerenności narodu byłoby, gdyby suweren mógł sam bezpośrednio podejmować wszelkie decyzje. Taki sposób sprawowania władzy przyczyniałby się bowiem do większej legitymizacji podejmowanych rozstrzygnięć. Jednak współcześnie ten model sprawowania władzy przez naród z wielu względów mógłby być trudny do przeprowadzenia. Dlatego też żaden z obecnie funkcjonujących systemów politycznych nie urzeczywistnia w całej rozciągłości zasady demokracji bezpośredniej. Traktowana jest ona jedynie jako uzupełnienie demokracji pośredniej, czyli sprawowania władzy przez naród za pośrednictwem wybranych w tym celu przedstawicieli.
Również Konstytucja Rzeczypospolitej Polskiej poprzez kolejność wyliczenia w art. 4 ust. 2 daje wyraz przekonaniu, że to demokracja pośrednia jest podstawowym sposobem sprawowania władzy przez naród, a instytucje demokracji bezpośredniej mogą być jedynie jej uzupełnieniem. U podstaw systemu demokracji parlamentarnej leży bowiem przekonanie, że naród sprawuje swoją władzę zwierzchnią poprzez przedstawicieli wybranych do parlamentu. Przedstawicielami narodu, o których mowa w art. 4 ust. 2 Konstytucji są więc w Polsce członkowie organów przedstawicielskich: Sejmu i Senatu RP (a ściślej mówiąc Sejm i Senat RP jako organy władzy), co wynika z art. 104 Konstytucji, będącego świadomym nawiązaniem do zasady suwerenności narodu wyrażonej w jej art. 4. W stosunku do senatorów to samo wynika z odesłania do przepisów o posłach zawartego w art. 108 Konstytucji. Konsekwencją uznania posłów i senatorów za przedstawicieli Narodu jest brak prawnego związania ich wolą (instrukcjami) wyborców. Reprezentują oni bowiem cały naród, a nie tylko te osoby, które oddały na nich swe głosy (zasada tzw. mandatu wolnego).
Formalnie rzecz ujmując, nie jest przedstawicielem narodu Prezydent Rzeczypospolitej, który stosownie do art. 126 ust. 1 Konstytucji jest przedstawicielem „Rzeczypospolitej Polskiej”, czyli państwa. Wydaje się jednak, że z uwagi na fakt wyboru Prezydenta RP przez Naród w wyborach bezpośrednich, czyli jego legitymacji wywodzącej się bezpośrednio od narodu, do stwierdzenia tego nie należy podchodzić zbyt rygorystycznie. Przemawia za tym choćby fakt, że w różnych postanowieniach Konstytucji możemy odnaleźć „odpryski” tego rodzaju legitymizacji, choćby w postaci uprawnień Prezydenta Rzeczypospolitej do ratyfikacji bez udziału Sejmu i Senatu RP niektórych umów międzynarodowych, czy przyznanie mu przez samą Konstytucję prawa do wydawania w ściśle określonych okolicznościach rozporządzeń z mocą ustawy i zaliczenie tych aktów prawnych do źródeł prawa powszechnie obowiązującego (art. 87 ust. 1 i art. 234 ust. 2 Konstytucji). Choć więc formalnie Prezydent RP nie jest przedstawicielem narodu, to w odróżnieniu od systemów, w których głowę państwa wybiera parlament lub podobne ciało przedstawicielskie, polskiemu prezydentowi przysługuje bezpośrednia legitymacja pochodząca z woli wyborców, co materialnie stawia go w pozycji ich przedstawiciela.
Z całą pewnością nie są natomiast przedstawicielami narodu organy władzy wykonawczej (Rada Ministrów), gdyż nie opierają one swego umocowania bezpośrednio na woli narodu – nie pochodzą z wyborów bezpośrednich. To samo dotyczy sądów i trybunałów, które stosownie do swej roli wydają wyroki nie w imieniu narodu, ale „w imieniu Rzeczypospolitej Polskiej” (art. 174 Konstytucji). Charakteru przedstawicielskiego w znaczeniu art. 4 ust. 2 Konstytucji nie mają również organy jednostek samorządu terytorialnego pochodzące z powszechnych wyborów, a to z uwagi na terytorialnie ograniczony zakres ich legitymizacji, co sprawia, że nie są one przedstawicielami całego narodu, lecz tylko społeczności lokalnej.
W przypadkach określonych w Konstytucji naród może jednak sprawować władzę bezpośrednio, czyli może podejmować decyzje z pominięciem swych organów przedstawicielskich. W takim właśnie znaczeniu rozumie się zwykle demokrację bezpośrednią, nie obejmując już jej zakresem znaczeniowym samych bezpośrednich wyborów do organów przedstawicielskich. Systemy konstytucyjne państw współczesnych znają wiele form takiej demokracji. Zaliczyć do nich można oprócz referendum również ustawodawstwo ludowe, czyli uchwalanie ustaw w drodze powszechnego głosowania obywateli, obywatelską inicjatywę ustawodawczą oraz obywatelskie weto ustawodawcze. Polska Konstytucja przyjęła dwie z nich, a mianowicie obywatelską inicjatywę ustawodawczą (art. 118 ust. 2 Konstytucji) oraz kilka rodzajów referendów: referendum ogólnokrajowe (art. 125 Konstytucji), referendum w sprawie przystąpienia do organizacji międzynarodowej (art. 90 ust. 3 i 4 Konstytucji) oraz konstytucyjne (art. 235 ust. 6 Konstytucji).
Ściśle rzecz biorąc, nie należą do instytucji demokracji bezpośredniej w opisywanym znaczeniu referenda lokalne, przeprowadzane na podstawie ustawy z dnia 15 września 2000 r. o referendum lokalnym (). Jest tak dlatego, że społeczność lokalna czy regionalna nie jest suwerenem w znaczeniu art. 4 Konstytucji, ponieważ suwerenem tym jest tylko naród jako całość. Referendum lokalne służy zaś do decydowania o sprawach dotyczących wspólnoty samorządowej, w tym o odwołaniu pochodzącego z wyborów bezpośrednich organu samorządu terytorialnego (art. 170 Konstytucji). Niemniej jednak wyliczane jest ono często również wśród instytucji demokracji bezpośredniej, co uzasadnione jest podobieństwem instytucjonalnym. Pamiętać jednak należy, że nie mówimy w tym przypadku o wykonywaniu władzy suwerennej, lecz o formie demokracji bezpośredniej na poziomie lokalnym lub regionalnym.
Rozwiązania dotyczące demokracji bezpośredniej są w polskim konstytucjonalizmie czymś stosunkowo nowym. Instrumenty tej demokracji nie były bowiem znane ani konstytucjom międzywojennym, ani Konstytucji z 1952 r. W Polskiej Rzeczypospolitej Ludowej dopiero uchwalona w 1987 roku nowela Konstytucji z 1952 r. () wprowadziła instytucję referendum ogólnokrajowego. Została ona później przejęta przez art. 19 i 77 Małej Konstytucji z 1992 r. Dopiero jednak Konstytucja z 1997 r. uregulowała instytucje demokracji bezpośredniej w sposób kompleksowy, a jej postanowienia zostały rozwinięte w ustawach: z 24 czerwca 1999 r. o wykonywaniu inicjatywy ustawodawczej przez obywateli (), z 14 marca 2003 r. o referendum ogólnokrajowym () i z 15 września 2000 r. o referendum lokalnym ().
Konstytucja jako najwyższe prawo Rzeczypospolitej Polskiej (art. 8 ust. 1 Konstytucji).
Art. 8 ust. 1 Konstytucji stanowi, że Konstytucja jest „najwyższym prawem Rzeczypospolitej Polskiej”. Znaczy to, że stanowić ona powinna wzorzec oceny wszystkich innych aktów prawnych, a w pierwszej kolejności miernik poprawności ustawodawstwa zwykłego.
Stwierdzenie o wyższości Konstytucji nad ustawami zyskuje na znaczeniu zwłaszcza w związku z nie najlepszą jakością polskiego ustawodawstwa, którego zgodność z Konstytucją jest często kwestionowana przez Trybunał Konstytucyjny. Ogrom ustaw wydawanych przez polski parlament oraz częste, nie do końca przemyślane, zmiany stanu prawnego nie przyczyniają się do pewności i przejrzystości uregulowań prawnych i sprawiają, że niejednokrotnie obywatel zmuszony zostaje odwoływać się do samej Konstytucji w celu obrony zagwarantowanych tam praw przed konstytucyjnym bezprawiem ustawodawcy.
Ochronie konstytucyjności prawa (jego zgodności z Konstytucją) w Polsce służy działalność Trybunału Konstytucyjnego. W art. 188 pkt. 1-5 Konstytucji otrzymał on uprawnienie do badania konstytucyjności prawa polskiego. W związku z tym uprawnieniem Trybunału obywatelom i innym podmiotom prawa przysługuje również prawo do wniesienia skargi konstytucyjnej w sytuacji określonej w art. 79 Konstytucji.
Zasada bezpośredniego stosowania Konstytucji (art. 8 ust. 2 Konstytucji).
Uwagi ogólne o bezpośrednim stosowaniu Konstytucji.
Konstytucja stwierdza w art. 8 ust. 2, że jej przepisy „stosuje się bezpośrednio”, chyba że z ich treści wynika co innego. Cytowane postanowienie zawiera domniemanie mówiące, że większość przepisów Konstytucji nadaje się do bezpośredniego stosowania, czyli że organ państwowy (sąd lub organ administracji publicznej) może w konkretnym przypadku oprzeć swoje rozstrzygnięcie bezpośrednio na przepisie Konstytucji. Przez bezpośrednie stosowanie Konstytucji rozumieć zatem należy sytuację, w której normy ustawy zasadniczej – bez potrzeby ich rozwinięcia i konkretyzacji w ustawach zwykłych – dają podstawę do wydawania aktów indywidualnych i konkretnych (wyroków sądowych, decyzji administracyjnych). Innymi słowy chodzi o określenie pozycji prawnej podmiotu prawa na podstawie samej Konstytucji i to niezależnie od tego, czy w zakresie danego unormowania konstytucyjnego wydana została ustawa (sprzeczność ustawy z Konstytucją), czy też takiej ustawy nie ma.
Kwestia bezpośredniego stosowania konstytucji to w zasadzie "novum" ostatnich dziesięcioleci. W Polsce, zarówno w okresie międzywojennym, jak i w czasie Polski Ludowej, przyjmowano bowiem powszechnie, że normy konstytucyjne nie nadają się do ich praktycznego stosowania, dopóki nie zostaną rozwinięte w ustawodawstwie zwykłym. Konstytucja miała jedynie znaczenie dokumentu programowego, wymagającego konkretyzacji za pomocą przepisów ustawowych. Rozróżniano w związku z tym pomiędzy obowiązywaniem i stosowaniem Konstytucji i kiedy mówiono o tym ostatnim, to zawężano je wyłącznie do wykonywania kompetencji przez organy konstytucyjne państwa. W okresie powojennym w Europie Zachodniej, a od początku lat 90. XX w. również w Europie Wschodniej, obserwujemy jednak, wprowadzanie przez poszczególne państwa do swoich konstytucji zasady bezpośredniego stosowania (czy też obowiązywania) przepisów konstytucyjnych, w tym w szczególności tych określających prawa i wolności człowieka i obywatela. Sprawia to, że obywatel (lub inny podmiot uprawniony) może żądać określenia przez sąd swojej sytuacji prawnej na podstawie samej Konstytucji (czyli np. z pominięciem niekonstytucyjnej ustawy). W Polsce znaczącą zmianę w zakresie pojmowania Konstytucji przyniosło wprawdzie już wprowadzenie Trybunału Konstytucyjnego, jednak dopiero Konstytucja z 1997 roku przewidziała wyraźnie w art. 8 ust. 2 zasadę bezpośredniego stosowania najwyższego prawa państwowego.
To niezwykle ważne dla ochrony praw jednostki stwierdzenie wymaga jednak wyjaśnienia z trzech powodów:
Charakter przepisów Konstytucji a zagadnienie ich bezpośredniego stosowania.
Z art. 8 ust. 2 Konstytucji wynika, że nie wszystkie jej postanowienia mogą być stosowane bezpośrednio. Wynika z tego, że niektóre jej przepisy mogą stanowić same podstawę rozstrzygnięcia, a niektóre wymagają dopiero rozwinięcia w ustawie. Konstytucja jednak rzadko mówi wyraźnie, który jej przepis należy bezpośrednio stosować, a który się do tego nie nadaje. Nie nadają się z pewnością do bezpośredniego stosowania te postanowienia, których rozwinięcie i konkretyzację sama Konstytucja zastrzega ustawie zwykłej (por. np. art. 81 Konstytucji). W takim przypadku podstawą rozstrzygnięcia może być tylko ustawa, wydana w wykonaniu Konstytucji. Jednak kwestia bezpośredniego stosowania Konstytucji budzi dalsze wątpliwości. Jest tak dlatego, że normy konstytucyjne są bardzo zróżnicowane pod względem swego charakteru. Niekiedy dopiero pogłębiona analiza danego przepisu może dać odpowiedź na pytanie jaki jest jego charakter i czy norma z niego wyprowadzona może czy nie może być bezpośrednio zastosowana. Przykładem posłużyć może wyrok Trybunału Konstytucyjnego z 18 grudnia 2001 r. (sygn. SK 18/00, OTK ZU 8/2001, poz. 256; ), dotyczący art. 77 ust. 1 Konstytucji. Przyznanie temu przepisowi przymiotu bezpośredniej skuteczności poprzedzone było długą dyskusją na temat jego charakteru normatywnego.
Powiedzieć więc można, że podział przepisów Konstytucji punktu widzenia ich bezpośredniej stosowalności opiera się na podziale na przepisy bezpośrednio skuteczne (są nimi przede wszystkim prawa i wolności człowieka i obywatela) oraz przepisy programowe, którym przymiotu bezpośredniej skuteczności się odmawia. Przepisy programowe Konstytucji nie mogą być stosowane bezpośrednio (nie mogą stanowić podstawy rozstrzygnięcia w konkretnej sprawie). Mogą one być jedynie współstosowane razem z ustawą, co polega na oparciu rozstrzygnięcia na ustawie, która interpretowana jest w świetle postanowień Konstytucji.
Przepisy programowe Konstytucji.
Tak zwane przepisy programowe Konstytucji określają cele władzy publicznej, wskazując tym samym kierunki działalności organów państwa. Nie przyznają one obywatelom żadnych praw podmiotowych (praw, których można byłoby dochodzić przed sądem), lecz wymagają dopiero rozwinięcia w ustawach zwykłych. Przepisy takie nie mogą więc być stosowane przez sądy bezpośrednio, nie mogą same w sobie stanowić podstawy rozstrzygnięcia.
Jako przykład przepisu programowego może posłużyć art. 65 ust. 5 Konstytucji, nakazujący władzom publicznym prowadzić „politykę zmierzającą do pełnego, produktywnego zatrudnienia poprzez realizowanie programów zwalczania bezrobocia (...)”. Zgodnie z orzecznictwem Trybunału Konstytucyjnego z przepisu tego nie można wyprowadzić obowiązku państwa do zapewnienia miejsca pracy każdemu pragnącemu ją podjąć (wyrok Trybunału Konstytucyjnego z 13 marca 2000 r., sygn. K 1/99, OTK ZU Nr 2/2000, poz. 59). Tym samym nie mamy tu do czynienia z przyznaniem obywatelowi tzw. "prawa do pracy", lecz jedynie z przepisem programowym, niemogącym być bezpośrednio stosowanym i nierodzącym w związku z powyższym po stronie jednostki żadnego roszczenia, którego można by dochodzić przed sądem.
Urzeczywistnianie celów zawartych w podobnych przepisach jest głównie zadaniem władzy ustawodawczej i wykonawczej. Ważne znaczenie przepisy te posiadają, co prawda, również dla władzy sądowniczej, gdyż powinny być przez nią używane jako wzorzec wykładni prawa podkonstytucyjnego (tzw. stosowanie pośrednie konstytucji). Ponieważ jednak konkretyzacja przepisów tego rodzaju powinna nastąpić w ustawie, to ani sądy, ani Trybunał Konstytucyjny nie mogą ich stosować bezpośrednio. Konkretyzując przepisy programowe w celu ich bezpośredniego stosowania przejmowałyby one bowiem rolę ustawodawcy, co nie byłoby do pogodzenia z zasadą podziału władz wyrażoną w art. 10 Konstytucji. Dodać jednak należy, że choć ustawodawca dysponuje pewną swobodą przy konkretyzacji przepisów programowych, to jednak Trybunał Konstytucyjny może kontrolować, czy wybór dokonany przez ustawodawcę pozostaje w zgodzie z pozostałymi przepisami Konstytucji (orz. Trybunału Konstytucyjnego z dnia 22 sierpnia 1990 r., sygn. K 7/90, OTK 1990, poz. 7).
Zasadniczo odmienny charakter mają natomiast prawa i wolności człowieka i obywatela zawarte w rozdziale II Konstytucji (art. 30-76) (oraz w niektórych postanowieniach rozdziału I, np. art. 21 i 22 Konstytucji). Przepisy te określają bowiem pozycję jednostki w stosunku do państwa i są w związku z tym bez wątpienia bezpośrednio skuteczne w stosunkach pomiędzy państwem a obywatelem (bezpośrednia skuteczność wertykalna, w pionie), a co za tym idzie mogą być bezpośrednio stosowane. Wprawdzie zagwarantowanie niektórych z tych praw wymaga podjęcia przez władzę państwową pewnych działań, co zbliża te przepisy do przepisów programowych, to jednak w przypadku praw i wolności takie znaczenie normatywne schodzi na drugi plan, a podstawowe ich zadanie można sprowadzić do zabezpieczenia jednostki przed ingerencją w jej sferę prawnie chronioną ze strony państwa. W demokratycznym państwie prawnym niezwykle ważne jest zatem zapewnienie stosowania praw i wolności już na podstawie samej ustawy zasadniczej.
Bezpośrednie stosowanie Konstytucji RP przez sądy.
Postanowienie art. 8 ust. 2 Konstytucji, nakazujące jej bezpośrednie stosowanie byłoby iluzją, gdyby nie można się było na nie powoływać przed sądami i innymi organami stosującymi prawo i gdyby nie istniały mechanizmy kontroli zgodności prawa z konstytucją. W związku z tym powstaje pytanie czy i pod jakimi warunkami można to uczynić (założywszy, oczywiście, że dana norma Konstytucji nadaje się do bezpośredniego stosowania przez sąd).
Omawiany problem odnosi się do funkcjonowania w Polsce Trybunału Konstytucyjnego, któremu przekazana została kompetencja do orzekania o zgodności z Konstytucją prawa podkonstytucyjnego, w tym również zgodności z Konstytucją ustaw zwykłych (por. art. 188 pkt. 1-5 Konstytucji). Powstaje w związku z tym z jednej strony pytanie, czy stosując bezpośrednio Konstytucję sądy nie wkraczają w zakres uprawnień Trybunału. Z drugiej strony przy odpowiedzi na pytanie o możliwość bezpośredniego stosowania Konstytucji przez sądy pamiętać trzeba, że sędziowie w sprawowaniu swego urzędu podlegają oprócz ustaw właśnie owej Konstytucji (art. 178 ust. 1 Konstytucji). Jak widać, wyłania się w związku z przedstawionymi wątpliwościami zagadnienie o dużym znaczeniu praktycznym, a mianowicie, czy podmioty występujące przed sądem powszechnym w sprawach cywilnych i karnych lub też strony postępowania administracyjnosądowego mogą powoływać się w trakcie tych postępowań na bezpośrednio obowiązujące postanowienia Konstytucji, czy też mogą to uczynić dopiero w ramach skargi konstytucyjnej (por. art. 79 Konstytucji) przed Trybunałem Konstytucyjnym.
Zagadnienie powyższe było w polskiej nauce prawa i orzecznictwie dosyć kontrowersyjne. Początkowo Sąd Najwyższy przyjmował możliwość niezastosowania niekonstytucyjnych ustaw przez sądy. Spotkało się to jednak ze zdecydowanym sprzeciwem Trybunału Konstytucyjnego. Stosowanie Konstytucji przez sądy powszechne i szczególne powinno bowiem uwzględniać wyłączną kompetencję tego Trybunału do orzekania o niezgodności aktów prawa podkonstytucyjnego z Konstytucją. Jeżeli więc istnieje ustawa konkretyzująca postanowienia Konstytucji, to nie można powoływać się przed sądem na jej (rzekomą) niekonstytucyjność dopóty, dopóki Trybunał Konstytucyjny nie orzeknie na ten temat w sposób ostateczny (por. art. 190 Konstytucji). W ten sposób sądy przekonane o sprzeczności przepisu ustawowego z Konstytucją nie mogą zastosować bezpośrednio obowiązującego przepisu Konstytucji w miejsce niekonstytucyjnego ich zdaniem przepisu ustawy. Mogą one jedynie – założywszy, że podzielają pogląd o niekonstytucyjności ustawy – zawiesić postępowanie i przedstawić Trybunałowi Konstytucyjnemu do rozstrzygnięcia kwestię konstytucyjności ustawy zgodnie z art. 193 Konstytucji. Jeżeli sąd w konkretnym przypadku tego nie uczyni, to strony mogą jedynie złożyć skargę konstytucyjną po zakończeniu postępowania i dysponując orzeczeniem Trybunału Konstytucyjnego żądać wznowienia postępowania w sprawie. Zasadniczo odmiennie przedstawia się natomiast sytuacja w przypadku, gdy nie ma regulacji ustawowych odnoszących się do danego obszaru regulacji konstytucyjnej. Przy braku takich regulacji wyłączna kompetencja Trybunału Konstytucyjnego do orzekania o zgodności ustaw z Konstytucją nie może bowiem zostać naruszona. Jeżeli w takim przypadku mamy do czynienia z bezpośrednio skuteczną normą Konstytucji, to może ona zostać bezpośrednio zastosowana. Uczestnicy postępowań sądowych mogą wtedy wywodzić bezpośrednio z Konstytucji swoje uprawnienia i żądać ich bezpośredniego zastosowania przez sąd orzekający w sprawie.
Pogląd o monopolu Trybunału Konstytucyjnego na rozstrzygnięcie o konstytucyjności przepisu ustawy ulega jednak zachwianiu, gdy przeprowadzimy analizę porównawczą odnośnie do bezpośredniego zastosowania prawa Unii Europejskiej w Polsce. Należy bowiem zauważyć, że w świetle orzecznictwa Europejskiego Trybunału Sprawiedliwości w Luksemburgu (zob. wyroki ETS C-6/64, C-106/77, C-26/62, C-11/70, C-26/62, C-6/90 i C-9/90) sądy krajowe (i inne organy krajowe stosujące prawo) obowiązane są stosować prawo wspólnotowe przed prawem krajowym. Oznacza to, że wszystkie krajowe organy stosujące prawo w tym krajowe sądy powszechne otrzymały kompetencje do odmowy zastosowania ustaw sprzecznych z prawem wspólnotowym, albowiem zdaniem ETS tylko taka praktyka może zapewnić skuteczność prawa wspólnotowego. Zdaniem ETS nie jest konieczne wystąpienie sądu krajowego z pytaniem prejudycjalnym do ETS, wręcz przeciwnie – w przypadku braku wątpliwości co do zastosowania prawa wspólnotowego (zob. wyrok ETS 283/81), zgodnie z doktryną "acte claire" sąd krajowy jest zobowiązany zastosować prawo wspólnotowe i odmówić zastosowania sprzecznego z nim prawa krajowego, nawet jeśli sprzeczne ze wspólnotowym prawo krajowe zostało ustanowione później niż prawo wspólnotowe. Nie ma zatem uzasadnionych przyczyn, dla których sądy powszechne mogłyby odmówić zastosowania ustawy sprzecznej z prawem wspólnotowym, a nie mogłyby tego samego uczynić z ustawą niekonstytucyjną. Zasada pełnej skuteczności Konstytucji i bezpośredniości jej stosowania (zob. art. 8 Konstytucji) wymaga, aby sądy powszechne miały samodzielną kompetencję orzekania wprost na podstawie Konstytucji z pominięciem przepisów niekonstytucyjnych, co jest w pełni uzasadnione wykładnią językową przepisów konstytucji.
Bezpośrednie stosowanie Konstytucji RP przez organy administracji publicznej.
Innym zagadnieniem jest możliwość bezpośredniego stosowania Konstytucji przez organy administracji publicznej. Sytuacja tych organów jest w omawianym zakresie zasadniczo różna od sytuacji niezawisłego sądu. Polskie orzecznictwo i nauka prawa nie zajmowały się jednak dotąd głębiej tym zagadnieniem.
Konstytucja a prawo międzynarodowe (art. 9 Konstytucji).
Art. 9 Konstytucji, stanowiąc, że „Rzeczpospolita Polska przestrzega wiążącego ją prawa międzynarodowego”, zawiera generalną zasadę przychylności polskiego systemu prawnego wobec prawa międzynarodowego. Przepis taki jest również logiczną konsekwencją wyrażonej w art. 2 Konstytucji zasady państwa prawnego. Jeżeli Rzeczpospolita Polska jest państwem prawnym, to przestrzega ona prawa nie tylko w stosunkach wewnętrznych, tzn. w stosunku do swoich obywateli, lecz również w wymiarze międzynarodowym – w stosunku do innych państw. Przepis art. 9 Konstytucji nie wypowiada się o stosunku prawa międzynarodowego do prawa polskiego i o stosowaniu prawa międzynarodowego przez polskie organy władzy państwowej.
Na podstawie art. 38 Statutu Międzynarodowego Trybunału Sprawiedliwości oraz praktyki stosowania prawa międzynarodowego przyjmuje się, że prawem międzynarodowym z art. 9 Konstytucji są:
Art. 9 Konstytucji nie włącza do prawa polskiego żadnego ze źródeł prawa międzynarodowego, gdyż art. 87 ust. 1 Konstytucji do źródeł prawa polskiego zalicza wyłącznie „ratyfikowane umowy międzynarodowe”. Z przytoczonego przepisu wynika, że do systemu prawa polskiego nie należą: zwyczaj międzynarodowy, powszechnie uznane zasady prawa i uchwały prawotwórcze organizacji międzynarodowych, lecz również te umowy międzynarodowe, które zostały przyjęte przez państwo polskie w inny sposób niż przez ratyfikację (np. przez podpisanie, wymianę not itp.).
Wobec obywateli spośród źródeł prawa międzynarodowego tylko ratyfikowane umowy międzynarodowe mogą stanowić w Polsce podstawę rozstrzygnięcia o prawach i obowiązkach. Natomiast w wypadku gdy Rzeczpospolita Polska związała się określoną normą prawa międzynarodowego, która nie została uznana przez Konstytucję za źródło prawa polskiego, to prawodawca polski zobowiązany jest do inkorporacji takiej normy do systemu prawa polskiego za pomocą jednego z aktów prawa powszechnie obowiązującego.
Inne zasady rozdziału I Konstytucji.
Rzeczpospolita zapewnia wolności i prawa człowieka i obywatela oraz bezpieczeństwo obywateli, strzeże dziedzictwa narodowego oraz zapewnia ochronę środowiska, kierując się zasadą zrównoważonego rozwoju (art. 5). Ma ona ponadto stwarzać warunki do udostępniania dóbr kultury na zasadach równego dostępu oraz pomagać Polakom zamieszkałym za granicą w zachowaniu związku z narodowym dziedzictwem kulturalnym (art. 6). Wprowadzone zostają zasady podziału władz (art. 10) i pluralizmu politycznego (art. 11). Zagwarantowane zostają prawa samorządu terytorialnego do sprawowania władzy (art. 15 i 16), a także prawa samorządów zawodów zaufania publicznego oraz samorządów gospodarczych (art. 17). Konstytucja zakłada ochronę małżeństwa, rodziny, rodzicielstwa i macierzyństwa (art. 18). Ustrój gospodarczy ma opierać się na społecznej gospodarce rynkowej, a własność ma być chroniona przez prawo (art. 20, 21, 22). Art. 25 wprowadza równouprawnienie wyznań i wolność kultu, wskazując jednocześnie na bezstronność światopoglądową państwa. Poza tym w rozdziale I określono najbardziej podstawowe zasady działania sił zbrojnych (art. 26), język urzędowy (art. 27), symbole państwowe (art. 28) oraz stolicę państwa (art. 29).
Rozdział II: Wolności, prawa i obowiązki człowieka i obywatela.
Rozdział II Konstytucji normuje sytuację prawną obywateli, określając ich wolności, prawa, a także obowiązki względem państwa. Podkreśla się wyraźnie, iż wszyscy ludzie są równi wobec prawa. Zabrania się dyskryminacji w życiu politycznym, społecznym i gospodarczym z jakiejkolwiek przyczyny (art. 32), także ze względu na płeć (art. 33). Zapewnia się poszanowanie odrębności obywateli należących do mniejszości narodowych (art. 35).
Konstytucja przyznaje obywatelom wolności i prawa osobiste (ochrona życia, wolność i nietykalność osobista, zakaz tortur, nieludzkiego i poniżającego traktowania oraz karania i stosowania kar cielesnych (art. 40), domniemanie niewinności, prawo do sprawiedliwego procesu, ochrony życia prywatnego, decydowania o życiu osobistym, wolność sumienia i religii, prawa dziecka i instytucja Rzecznika Praw Dziecka, prawo do wychowania dzieci zgodnie z własnymi przekonaniami, wolność słowa, zakaz cenzury prewencyjnej i koncesjonowania prasy), polityczne (wolność zgromadzeń, wolność zrzeszania się, prawo do uczestnictwa w życiu publicznym, decydowaniu o składzie instytucji władzy państwowej poprzez uczestnictwo w wyborach, prawo do składania petycji, skarg na działanie przedstawicieli władzy), a także ekonomiczne, socjalne i kulturalne (wśród nich prawo do własności, dziedziczenia, pracy, rodziny, godnego poziomu życia, ochrony zdrowia, zabezpieczenia społecznego, prawo do nauki i obowiązek szkolny, autonomia szkół wyższych, prawo dostępu do dóbr kultury, wolność badań naukowych i twórczości artystycznej, prawa konsumenta i lokatora).
Określone są sposoby ochrony wolności i praw (prawo do wynagrodzenia szkody wyrządzonej przez niezgodne z prawem działanie organu władzy publicznej, sądowa droga dochodzenia naruszonych wolności lub praw, zaskarżalność orzeczeń i decyzji, skarga do Trybunału Konstytucyjnego, wniosek do Rzecznika Praw Obywatelskich).
Do wymienionych w Konstytucji obowiązków obywatela względem państwa należą wierność Rzeczypospolitej Polskiej, konieczność przestrzegania jej prawa i ponoszenia na jej rzecz ciężarów i świadczeń publicznych, a także obrona Ojczyzny.
8 września 2006 Sejm uchwalił ustawę o zmianie Konstytucji, dotyczącą możliwości wydania obywatela polskiego, który jest ścigany za popełnienie czynu stanowiącego przestępstwo zarówno za granicą, jak i w Polsce (europejski nakaz aresztowania). Zgodnie ze zmianą, obywatel polski może być wydany innemu państwu lub międzynarodowemu organowi sądowemu, o ile możliwość taka wynika z ratyfikowanej przez Rzeczpospolitą Polską umowy międzynarodowej lub ustawy stanowiącej wykonanie aktu prawa stanowionego przez organizację międzynarodową, której Rzeczpospolita Polska jest członkiem.
Rozdział III: Źródła prawa.
Rozdział III Konstytucji, zatytułowany „Źródła prawa” (art. 87–94), ujmuje w ramy konstytucyjnoprawne zagadnienie źródeł prawa obowiązującego w Rzeczypospolitej Polskiej.
Punktem wyjścia tych przepisów jest rozumienie pojęcia źródeł prawa jako źródeł powstania prawa (łac.: "fontes iuris oriundi"). Natomiast ich swoistą osią konstrukcyjną jest rozróżnienie pomiędzy źródłami prawa powszechnie obowiązującego (art. 87 Konstytucji) oraz uchwałami i zarządzeniami władzy wykonawczej (art. 93 Konstytucji), określanymi powszechnie w literaturze mianem prawa wewnętrznego administracji. Zgodnie z założeniami państwa prawnego tylko pierwsza z wymienionych kategorii źródeł prawa, czyli prawo powszechnie obowiązujące, może być podstawą decyzji o prawach i obowiązkach obywateli, osób prawnych i innych podmiotów prawa. Podstawy takiej nie mogą natomiast stanowić źródła prawa wewnętrznego administracji. Te ostatnie są wprawdzie również źródłami prawa, lecz nie tworzą – w przeciwieństwie do źródeł prawa wymienionych w art. 87 Konstytucji – źródeł prawa powszechnie obowiązującego. Mają one charakter wewnętrzny i obowiązują tylko jednostki organizacyjnie podległe organowi wydającemu te akty (art. 93 ust. 1 Konstytucji). Nie mogą one w związku z tym stanowić podstawy decyzji wobec obywateli, osób prawnych oraz innych podmiotów (art. 93 ust. 2 Konstytucji) oraz podlegają kontroli co do ich zgodności z powszechnie obowiązującym prawem (art. 93 ust. 3 Konstytucji).
Rozwiązanie przyjęte przez Konstytucję RP z 1997 r., polegające na poddaniu problematyki źródeł prawa regulacji konstytucyjnoprawnej, jest podejściem nieznanym wcześniejszym polskim konstytucjom. "Ratio legis" takiego rozwiązania upatruje się w występującym wcześniej powszechnie w Polsce i ocenianym negatywnie z punktu widzenia zasady praworządności zjawisku „rozchwiania” systemu źródeł prawa. Zjawisko to polegało przede wszystkim na zatarciu różnicy między prawem powszechnie obowiązującym a prawem wewnętrznym administracji ("prawem powielaczowym"). Szczególnie przed zmianą systemu politycznego w Polsce w 1989 r. dochodziło często do sytuacji, w których organy administracji władczo decydowały o prawach i obowiązkach obywateli na podstawie aktów prawa wewnętrznego przez siebie wydawanych, niekiedy bez podstawy prawnej, a niekiedy w sposób odbiegający od regulacji zawartych w ustawach. Wyrażona w art. 2 Konstytucji zasada demokratycznego państwa prawnego (ujęta wcześniej w art. 1 Konstytucji PRL w brzmieniu drugiej noweli konstytucyjnej z 1989 r.) wymaga natomiast, ażeby sytuację prawną jednostki określały przepisy prawa powszechnie obowiązującego, wydanego przez umocowane do tego organy przedstawicielskie, względnie przez organy, którym uprawnienie takie zostało delegowane przez ustawodawcę. Nie może zaś tego czynić prawo tworzone przez urzędników, o którym Konstytucja mówi w art. 93.
W związku z powyższym ustrojodawca zdecydował się na dokonanie w treści Konstytucji rozróżnienia na prawo powszechnie obowiązujące (art. 87) oraz prawo wewnętrzne administracji (art. 93). Ustalił przy tym zamknięty katalog aktów prawnych będących źródłami prawa powszechnie obowiązującego. Zgodnie z treścią art. 87 Konstytucji źródła prawa powszechnie obowiązującego stanowią jedynie akty prawne tam wymienione, do których należą Konstytucja, ustawy, ratyfikowane umowy międzynarodowe, rozporządzenia oraz akty prawa miejscowego. Kolejność wymienienia poszczególnych aktów prawnych w art. 87 Konstytucji ustala zarazem ich hierarchię w systemie prawa (z modyfikacją wprowadzoną przez art. 91 ust. 2 Konstytucji, dotyczącą umów międzynarodowych ratyfikowanych za zgodą Sejmu i Senatu RP). Ponadto art. 234 Konstytucji wprowadza do systemu źródeł prawa powszechnie obowiązującego w Rzeczypospolitej Polskiej rozporządzenia Prezydenta RP z mocą ustawy, które pod pewnymi warunkami mogą być przez niego wydawane w czasie stanu wojennego. Rozporządzenia te należą również do kategorii źródeł prawa powszechnie obowiązującego, co wyraźnie stwierdza art. 234 ust. 2 Konstytucji.
Uważa się powszechnie, że katalog aktów prawnych wymienionych w art. 87 i 234 Konstytucji jest katalogiem zamkniętym zarówno przedmiotowo, jak i podmiotowo. Zamknięcie przedmiotowe tego katalogu oznacza, że żadne inne akty prawne, oprócz tych wymienionych w Konstytucji, nie mogą zostać zaliczone do źródeł prawa powszechnie obowiązującego w systemie prawnym Rzeczypospolitej Polskiej. Niemniej jednak Konstytucja nie uchyliła aktów normatywnych z mocą ustawy wydanych przed jej wejściem w zycie (tj. rozporządzeń Prezydenta RP z mocą ustawy wydanych w okresie II Rzeczypospolitej i dekretów wydanych w okresie tzw. Polski Ludowej). Jego zamknięcie podmiotowe oznacza zaś, że wymienione akty prawne mogą być wydawane jedynie przez zamknięty katalog podmiotów do tego uprawnionych. Podmiotami tymi są Sejm i Senat, Prezydent RP, Rada Ministrów, ministrowie lub inne organy upoważnione do tego przez Konstytucję (por. art. 92 ust. 1 Konstytucji), ale już nie na przykład Narodowy Bank Polski, któremu Konstytucja takiego uprawnienia nie nadaje.
Z takiej charakterystyki konstytucyjnoprawnego pojęcia źródeł prawa wynika, że termin „źródła prawa” zawarty w Rozdziale III Konstytucji odnosi się jedynie do aktów normatywnych. Są to więc źródła prawa w znaczeniu formalnym, pochodzące od państwa. W związku ze wskazanym charakterem konstytucyjnego katalogu źródeł prawa powstaje pytanie o znaczenie w polskim systemie prawnym tzw. "materialnych źródeł prawa" (zwyczaju prawnego) lub źródeł prawa w znaczeniu formalnym, jednak nie pochodzących od państwa (zbiorowe prawo pracy). Konstytucja takich źródeł prawa nie wymienia w kontekście źródeł prawa powszechnie obowiązującego. Jednak zgodnie z przeważającym poglądem również te źródła prawa są źródłami prawa powszechnie obowiązującego w Rzeczypospolitej Polskiej. Jest tak dlatego, że Konstytucja, ustanawiając zamknięty katalog źródeł prawa powszechnie obowiązującego, odniosła to pojęcie jedynie do źródeł prawa w znaczeniu formalnym, tworzonych przez organy państwowe. W związku z tym przyjmuje się, że również zwyczaj prawny (np. tzw. zasada dyskontynuacji prac parlamentu) oraz zbiorowe prawo pracy (art. 9 Kodeksu pracy) stanowią źródła prawa powszechnie obowiązującego w Rzeczypospolitej Polskiej. W hierarchii źródeł prawa stoją one jednak niżej niż źródła prawa powszechnie obowiązującego wymienione przez Konstytucję.
Rozdział III Konstytucji nie dotyczy natomiast w zasadzie ani prawa wspólnotowego, ani międzynarodowego. Jeżeli chodzi o prawo Wspólnoty Europejskiej, to stanowi ono odrębny od polskiego porządek prawny, którego źródła nie są źródłami prawa polskiego, lecz źródłami prawa organizacji ponadnarodowej, które wprawdzie stosowane są w Polsce, lecz nie należą do polskiego systemu prawa (por. art. 91 ust. 3 Konstytucji). Jeżeli natomiast chodzi o prawo międzynarodowe, to spośród licznych źródeł tego prawa Konstytucja wymienia jedynie umowy ratyfikowane, zaliczając je do źródeł prawa powszechnie obowiązującego w Rzeczypospolitej Polskiej.
W ten sposób Konstytucja przyjęła w odniesieniu do tych źródeł prawa międzynarodowego teorię monistyczną, włączając je do polskiego systemu prawa. Ratyfikowana umowa międzynarodowa, po jej ogłoszeniu w Dzienniku Ustaw Rzeczypospolitej Polskiej, stanowi część krajowego porządku prawnego i jest bezpośrednio stosowana, chyba że jej stosowanie jest uzależnione od wydania ustawy (art. 91 ust. 1 Konstytucji). Włączenie do systemu źródeł powszechnie obowiązującego prawa polskiego dotyczy przy tym wszelkich ratyfikowanych umów międzynarodowych, a więc zarówno tych ratyfikowanych przez prezydenta w tzw. małej ratyfikacji, jak i tych, dla których ratyfikacji prezydent musi uzyskiwać zgodę Sejmu i Senatu, wyrażoną w ustawie (tzw. duża ratyfikacja, art. 89 i 91 ust. 2 Konstytucji).
Do systemu prawa polskiego konstytucja nie włącza jednak innych niż ratyfikowane umowy międzynarodowe źródeł prawa międzynarodowego (system dualistyczny). W ten sposób umowy międzynarodowe, którymi Rzeczpospolita Polska związała się nie poprzez ratyfikację, ale w inny sposób przewidziany prawem międzynarodowym, tzn. przez podpisanie, przystąpienie, wymianę not itp. nie są źródłami prawa w Polsce. To samo dotyczy zwyczaju międzynarodowego, ogólnych zasad prawa i uchwał prawotwórczych organizacji międzynarodowych. Wszystkie one nie są źródłami prawa w Rzeczypospolitej Polskiej, dopóki jakaś konkretna norma z nich wypływająca nie zostanie inkorporowana do polskiego systemu prawnego za pomocą aktu prawnego będącego według Konstytucji źródłem prawa powszechnie obowiązującego. Chodzić będzie w praktyce o inkorporację za pomocą ustawy lub rozporządzenia, a jeżeli chodzi o ogólne zasady prawa, to powinny one wynikać z polskiej Konstytucji. Do czasu ich inkorporacji takie źródła prawa międzynarodowego nie mogą być bezpośrednio stosowane przez polskie urzędy czy organy wymiaru sprawiedliwości i nie mogą stanowić podstawy wydawanych przez nie rozstrzygnięć, choć z uwagi na treść art. 9 Konstytucji, stwierdzającego, że "Rzeczpospolita Polska przestrzega wiążącego ją prawa międzynarodowego", powinny być one uwzględniane w procesie stosowania prawa polskiego, w szczególności przy jego wykładni ("stosowanie pośrednie").
Rozdział IV: Sejm i Senat.
W rozdziale IV Konstytucji mowa jest o strukturze, zasadach działania i kompetencjach obu izb polskiego parlamentu (Sejmu i Senatu). Artykuły rozdziału IV normują także zasady wyboru zasiadających w nich parlamentarzystów. Niektóre artykuły odnoszą się do obowiązków i praw, jakie ze względu na pełniony mandat posiadają posłowie i senatorowie. Mowa jest także o trybie pociągania posłów i senatorów do odpowiedzialności przed Trybunał Stanu. Artykuły rozdziału IV normują również procedury stanowienia prawa, wyraźnie wskazując podmioty, mające inicjatywę ustawodawczą oraz drogę, jaką powinien przebyć projekt ustawy do jego ostatecznego uchwalenia jako powszechnie obowiązującego aktu prawnego. Art. 125 określa ogólne zasady dotyczące instytucji referendum ogólnokrajowego. Sejm sprawuje kontrolę nad działalnością Rady Ministrów w zakresie określonym przepisami Konstytucji i ustaw.
Rozdział V: Prezydent Rzeczypospolitej Polskiej.
Rozdział V Konstytucji dotyczy urzędu Prezydenta Rzeczypospolitej Polskiej. Określony zostaje tryb wyboru prezydenta i objęcia przez niego urzędu. Konstytucja wskazuje także na różne sytuacje, które pociągają za sobą przerwanie kadencji prezydenta, wyznaczając jednocześnie osoby mające sprawować obowiązki Prezydenta Rzeczypospolitej do czasu wyboru nowej głowy państwa. Art. 133 umiejscawia Prezydenta RP w polityce zagranicznej państwa ściśle wyznaczając zakres jego kompetencji i nakazując współdziałanie z Radą Ministrów.
Pozostałe artykuły rozdziału wymieniają kompetencje i prerogatywy prezydenta (art. 134, 136-144) oraz ograniczenia wynikające z pełnionej przez niego funkcji (art. 132). Art. 145 stanowi o warunkach postawienia prezydenta w stan oskarżenia przed Trybunałem Stanu.
Rozdział VI: Rada Ministrów i administracja rządowa.
W rozdziale VI Konstytucji określone są kompetencje, sposób funkcjonowania oraz struktura Rady Ministrów. Szczegółowo określona jest procedura powoływania rządu oraz tryb uchwalania wotum nieufności, zarówno Radzie Ministrów jako całości, jak i poszczególnym ministrom. W celu zapobieżenia zbyt pochopnemu odwoływaniu rządu przez Sejm Konstytucja RP wprowadza tzw. konstruktywne wotum nieufności, które polega na tym, iż wniosek o udzielenie wotum nieufności Radzie Ministrów musi jednocześnie wskazywać imiennie alternatywnego kandydata na nowego Prezesa Rady Ministrów (art. 158).
Rozdział VII: Samorząd terytorialny.
Rozdział VII zawiera podstawowe zasady rządzące instytucją samorządu terytorialnego, którego podstawową jednostką jest gmina. Konstytucja zezwala jednocześnie na wprowadzenie ustawą innych jednostek samorządu terytorialnego i regionalnego. Konstytucja porusza również, w ogólnym zarysie, problem dochodów jednostek samorządu terytorialnego oraz wspomina o ich organach stanowiących i wykonawczych. Art. 172 zezwala jednostkom samorządu terytorialnego na zrzeszanie się i współpracę, również ze społecznościami lokalnymi innych państw.
Rozdział VIII: Sądy i Trybunały.
Rozdział VIII Konstytucji reguluje ustrój władzy sądowniczej i trybunałów. Sprawować ją mają Sąd Najwyższy, sądy powszechne, administracyjne i wojskowe. Działanie sądów Konstytucja nakazuje opierać na zasadach niezawisłości sędziów oraz co najmniej dwuinstancyjności postępowania. Kolejne artykuły dotyczą różnych kwestii związanych ze sprawowaniem urzędu sędziego. Oprócz scharakteryzowania kompetencji Sądu Najwyższego oraz Naczelnego Sądu Administracyjnego, Konstytucja normuje ogólnie instytucję Krajowej Rady Sądownictwa, która ma stać na straży niezależności sądów oraz niezawisłości sędziów. Art. 188-197 dotyczą Trybunału Konstytucyjnego. Określają jego skład i kompetencje. Wskazują podmioty, jakie mogą zwrócić się do tego trybunału z wnioskiem o rozpoczęcie odpowiednich procedur. Art. 198-201 dotyczą Trybunału Stanu. Wskazują podmioty, które mogą zostać postawione w stan oskarżenia przed tym trybunałem, określają jego skład oraz zakres immunitetu jego członków w sprawach karnych.
Rozdział IX: Organy kontroli państwowej i ochrony prawa.
Przepisy rozdziału IX powołują różne organy kontroli państwowej i ochrony prawa. Wskazane zostają ich kompetencje oraz najwyższe władze. Do tego typu ustanowionych przez Konstytucję Rzeczypospolitej Polskiej organów należą Najwyższa Izba Kontroli, Rzecznik Praw Obywatelskich oraz Krajowa Rada Radiofonii i Telewizji.
Rozdział X: Finanse publiczne.
Artykuły rozdziału X zawierają różne przepisy dotyczące finansów publicznych. Art. 219-226 ustanawiają tryb uchwalania ustawy budżetowej. Art. 227 umieszcza w strukturach państwowych instytucje Narodowego Banku Polskiego oraz Rady Polityki Pieniężnej, które odpowiadają za realizację polityki pieniężnej państwa.
Rozdział XI: Stany nadzwyczajne.
Rozdział XI zawiera przepisy dotyczące stanów nadzwyczajnych, które według art. 228 mogą zostać wprowadzone w sytuacjach szczególnych zagrożeń, jeżeli zwykłe środki konstytucyjne są niewystarczające. Konstytucja zezwala na wprowadzenie stanów nadzwyczajnych: stanu wojennego, stanu wyjątkowego i stanu klęski żywiołowej. Określone zostają tryb ich wprowadzenia, możliwy czas ich trwania, zasady działania najwyższych władz publicznych w czasie stanu nadzwyczajnego, zakres ewentualnych ograniczeń wolności i praw człowieka i obywatela.
Rozdział XII: Zmiana Konstytucji.
Rozdział XII poświęcony jest procedurom związanym ze zmianą Konstytucji. Analiza poszczególnych ustępów art. 235 pozwala określić Konstytucję Rzeczypospolitej Polskiej jako konstytucję sztywną z uwagi na różne utrudnienia, jakimi proces ten zostaje obwarowany. Szczególnie potraktowane zostają rozdziały I, II i XII Konstytucji, których zmiana może zależeć od zgody narodu, wyrażonej w ogólnonarodowym referendum zatwierdzającym. Rozdział XII nie reguluje trybu uchwalania nowej konstytucji.
Rozdział XIII: Przepisy przejściowe i końcowe.
Rozdział XIII poświęcony jest przepisom przejściowym i przepisom końcowym.
Podstawowe zasady Konstytucji.
Główne zasady Konstytucji Rzeczypospolitej Polskiej to:

</doc>
<doc id="165396" url="https://pl.wikipedia.org/wiki?curid=165396" title="Frank Tinker">
Frank Tinker

Frank Glasgow Tinker Jr (ur. 14 lipca 1909 w Kaplan w Luizjanie, zm. 13 czerwca 1939 w Little Rock w Arkansas) – amerykański lotnik, as myśliwski okresu wojny domowej w Hiszpanii.
Życiorys.
Frank Tinker junior urodził się w Kaplan w stanie Luizjana w USA, lecz w młodości jego rodzina przeniosła się do DeWitt w stanie Arkansas. Od młodości Tinker interesował się lotnictwem i po ukończeniu szkoły, w 1926 wstąpił do Marynarki Wojennej (US Navy), z zamiarem zostania lotnikiem morskim. W 1929 rozpoczął studia w Akademii Marynarki Wojennej (Naval Academy), lecz po ich ukończeniu w 1933, nie dostał przydziału do lotnictwa na skutek ograniczeń kadrowych z powodu kryzysu. Tinker przeniósł się następnie z Marynarki do lotnictwa Armii (Army Air Corps), gdzie rozpoczął szkolenie lotnicze w Randolph Field. W 1934 został jednak przyjęty ponownie do Marynarki, tym razem do lotnictwa. Po niedługim szkoleniu, otrzymał odznakę pilota. Karierę w Marynarce przerwały mu jednak problemy z alkoholem i wywoływaniem burd; w maju 1935 podczas lądowania rozbił pod wpływem alkoholu myśliwiec Boeing F4B-4. Został wówczas przeniesiony na pilota wodnosamolotu rozpoznawczego krążownika USS San Francisco, lecz po kilku miesiącach został usunięty ze służby z powodu dalszych problemów. Pracował następnie jako marynarz na tankowcu pływającym na Zatoce Meksykańskiej.
Po wybuchu wojny domowej w Hiszpanii, Tinker, który nie przepadał za, udzielającym pomocy siłom frankistowskim, faszyzmem Benito Mussoliniego, zaoferował swoje usługi jako pilota rządowi Republiki Hiszpańskiej. Udało mu się przy tym wynegocjować dla siebie bardzo dobre warunki finansowe – 1500 $ USA miesięcznie i premia 1000 $ za każdy zestrzelony samolot. Pod przybranym nazwiskiem Francisco Gomez Tejo udał się do Hiszpanii, przez Francję.
Początkowo od 6 stycznia 1937, Tinker służył w eskadrze bombowej Waltera Kantza, wykonując kilka misji na przestarzałych bombowcach Breguet 19. Od 23 stycznia uzyskał jednak z grupą innych amerykańskich pilotów przeniesienie do jednostki myśliwskiej, Escuadrilla Lacalle (później ) pod dowództwem Andresa Garcii Lacalle, latającej na radzieckich myśliwcach dwupłatowych I-15 "Chato". Od lutego eskadra stacjonowała pod Gudalajarą, po raz pierwszy weszła do akcji 10 lutego, wykonując lot szturmowy z bombami na zakłady Nacjonalistów. 14 marca Tinker uzyskał pierwsze zwycięstwo powietrzne, zestrzeliwując włoski myśliwiec Fiat CR.32. 20 marca, w walce z bombowcami i osłoną myśliwską, Tinker zestrzelił drugiego Fiata. Przez pewien czas po odwołaniu Lacalle do szkolenia pilotów, Tinker faktycznie dowodził eskadrą. 17 kwietnia nad Teruelem zestrzelił niemiecki myśliwiec Heinkel He 51 z Legionu Condor.
3 maja 1937 Tinker został przeniesiony do jednostki 1. Escuadrilla de Moscas, dowodzonej przez Rosjanina Iwana Łakiejewa, latającej na radzieckich szybkich dolnopłatach I-16. 2 czerwca zestrzelił Fiata CR.32, lecąc w eskorcie bombowców nad Segowią, a 16 czerwca kolejnego. 13 lipca, jako pierwszy Amerykanin, Tinker zestrzelił jeden z nowo przybyłych niemieckich nowoczesnych myśliwców Messerschmitt Bf 109B w rejonie Madrytu. 17 lipca zestrzelił kolejny Bf 109, a 18 lipca CR.32, oba w rejonie Madrytu. Ostatnie misje Tinker odbył 29 lipca 1937, po czym powrócił do USA. Podczas wojny uzyskał 8 zwycięstw powietrznych – najwięcej z amerykańskich pilotów biorących udział w konflikcie.
W USA swoje wspomnienia opisał w książce "Some Still Live – An Airman’s Adventures in the Spanish War" (1938) ("Niektórzy wciąż żyją"), jak również w artykułach do prasy.
Pod wpływem depresji i alkoholu, 13 czerwca 1939 popełnił samobójstwo w hotelu w Little Rock w stanie Arkansas.

</doc>
<doc id="165397" url="https://pl.wikipedia.org/wiki?curid=165397" title="Marie von Ebner-Eschenbach">
Marie von Ebner-Eschenbach

Marie Freifrau von Ebner-Eschenbach (baronesa Marie von Ebner-Eschenbach) (ur. 13 września 1830, zm. 12 marca 1916) – pisarka austriacka. Dzięki swoim psychologicznym powieściom i opowiadaniom zaliczana jest – obok Ferdinanda von Saar – do najważniejszych pisarzy niemieckojęzycznych końca XIX wieku.
Życiorys.
Wywodziła się ze starej czeskiej szlachty. Urodziła się w zamku Zdislavice w pobliżu Kromieryża na Morawach na terenie obecnych Czech. Zmarła w Wiedniu w Austrii. Z domu hrabina Dubsky.
Twórczość.
Wcześnie objawiający się jej talent znalazł zachętę u Grillparzera. Zaczęła od dramatu "Maria Stuart in Schottland" (1860), wkrótce jednak przerzuciła się do noweli. Na jej pierwsze książki: baśń satyryczna "Die Prinzessin von Banalien" (1872), "Erzehlungen" (1875) i krótkie opowiadanie z życia ludu czeskiego "Bożena" (1876), gdzie zwrócono uwagę na wprowadzenie pogodnego obrazu z życia arystokracji austriackiej oraz "Zwei Comtessen" (1885). Odtąd sława jej wzrastała z każdą książką. "Neue Erz/hlungen" 1881; tutaj arcydzieła: "Die Freiherren von Gemperlein" przekład pol. "Baronowie von Gemerlein" 1881, "Nach dem Tode" przekład pol. "Po śmierci" 1883 i "Lotti, die Uhrmacherin", "Dorf- und Schlossgeschichten" (1883), "Margarete" (1891), "Das Sch/dliche. Die Totenwacht" (1894), "Rittmeister Brand. Betram Vogelweid" (1896), "Aus Sp/therbsttagen" (1901, 2 t.), "Agave" (1903) i i.; powieści: "Das Gemeindekind" (1887, jej najważniejszy utwór), "UnsŰhnbar" (1890), "Glaubenlos?" (1893). Wydała nadto: "Aphorismen" (1880), "Parabeln, Marchen und Gedichte" (1892) i baśń "Hirzepinzchen" (1900), "Gesammelte Schriften" (1893–1901, 8 t., nowe wyd. 1920, 6 t.); po jej śmierci wydane "Letzte Worte" (1923).
Marie von Ebner-Eschenbach uchodzi za jedną z największych pisarek niemieckojęzycznych końca XIX wieku. W utworach swoich zajmowała się sprawami i zagadnieniami swojego czasu, głosiła ideę miłości ludzkiej, bez względu na narodowość i wyznanie. Głównym tematem jej powieści są problemy społeczne w monarchii austriacko-węgierskiej, stosunek dworu do wsi, szlachty do mieszczaństwa. Można w nich też znaleźć interesujące opisy typów ludzkich oraz zwierząt i ich psychiki.

</doc>
<doc id="165398" url="https://pl.wikipedia.org/wiki?curid=165398" title="Młodzi demokraci">
Młodzi demokraci



</doc>
<doc id="165399" url="https://pl.wikipedia.org/wiki?curid=165399" title="Język czeczeński">
Język czeczeński

Język czeczeński (czecz. , ) – język Czeczenów, zamieszkujących głównie autonomiczną republikę Czeczenii, wchodzącą w skład Federacji Rosyjskiej. Należy do języków nachskich (nachijskich), tworzących podgrupę wśród języków nachsko-dagestańskich (północno-wschodnich) w ramach hipotetycznej wielkiej rodziny języków dene-kaukaskich. Jest to język ergatywny.
Bardzo rozbieżne są dane mówiące o liczbie użytkowników języka czeczeńskiego, co wiąże się przede wszystkim z bardzo skomplikowaną sytuacją w samej Czeczenii oraz niemożnością oszacowania ogromnych strat ludnościowych podczas wojen rosyjsko-czeczeńskich. Według spisu powszechnego, przeprowadzonego w 1989 r. język ten jako ojczysty na terenie byłego ZSRR zadeklarowało 893 tys. osób. Główne grupy użytkowników języka czeczeńskiego koncentrowały się wówczas na terenie republiki autonomicznej Czeczenii, oraz północnych terenach Dagestanu (w okolicach miasta Chasawiurt). Obecnie sytuacja jest o wiele bardziej złożona i choć główna masa użytkowników języka nadal zamieszkuje przede wszystkim Czeczenię, to znacznie powiększyła się emigracja, przede wszystkim do sąsiednich republik Federacji Rosyjskiej (Dagestan, Inguszetia), ale także np. do Moskwy. Wielu Czeczenów szukając azylu udało się na teren Europy Zachodniej. Czeczeni zamieszkują także Gruzję (tzw. Kistowie), Turcję oraz kraje arabskie (Jordania, Syria).
Język czeczeński genetycznie najbliżej spokrewniony jest z językiem inguskim. Językoznawcy wyróżniają osiem dialektów języka czeczeńskiego, a także kilka drobniejszych gwar lokalnych. Różnice między poszczególnymi dialektami nie uniemożliwiają porozumienia między ich użytkownikami.
Pierwszą wyczerpującą pracę poświęconą językowi czeczeńskiemu napisał rosyjski językoznawca i kaukazolog, Piotr Uslar (1816–1875).
Fonetyka.
Wśród języków kaukaskich czeczeński wyróżnia się bardzo rozbudowanym systemem wokalicznym (samogłoski krótkie, długie, umlautowane, dyftongi, tryftongi, także nosowe), oraz – podobnie jak w przypadku innych języków tej rodziny bardzo skomplikowanym systemem spółgłoskowym (spółgłoski proste, geminowane, ejektywne, faryngalne). Akcent wyrazowy pada zawsze na początkową sylabę wyrazu.
Spółgłoski.
Według Johanny Nichols, język czeczeński posiada następujące spółgłoski:
Spółgłoska // jest wymawiana jako [] przed samogłoskami przednimi. Spółgłoski /p/, /t/, /n/, /l/ i /s/ mogą ulegać geminacji, natomiast geminata /k:/ przeszła w /xk/.
Samogłoski.
Występują również dwugłoski opadające: [], [], [], [], [], [] i [].
Gramatyka.
Język czeczeński jest ergatywny i aglutynacyjny, podstawowym szykiem zdania jest SOV. Podobnie jak w niektórych językach afrykańskich, występują klasy rzeczowników, do których dopasowuje się forma orzeczenia (przez zmianę początkowej spółgłoski):
W języku tym występuje 8 przypadków (дожараш / ), w tym kilka niewystępujących w językach indoeuropejskich:
Przymiotniki mają dwa przypadki: mianownik i obiektyw (z końcówką "-чу" / "-çu" )
Końcówką liczby mnogiej jest "-ш" / "-ş" (кораш / koraş - okna) lub "-й" / "-y" (наной / nanoy - matki). W niektórych wyrazy samogłoski zmieniają się w odmianie, np. w wyrazie „góra” (лам / lam, w liczbie mnogiej: лаьмнаш / lämnaş).
Istnieje również obce językom indoeuropejskim rozróżnienie między „my” inkluzywnym (вай / vay) i ekskluzywnym (тхо / txo). Czasowniki nie odmieniają się przez osoby. Występują cztery formy czasownika (bezokolicznik, czas teraźniejszy, przeszły dokonany i niedokonany), niektóre czasowniki mogą też przybierać formę iteratywną oznaczającą wielokrotne powtórzenie czynności. W morfologii werbalnej dużą rolę odgrywają przegłosy.
Pismo.
Do 1925 r. piśmiennictwo w języku czeczeńskim zapisywane było alfabetem arabskim. Od początku lat 20. XX w. podejmowano próby stworzenia nowego języka literackiego, na potrzeby którego dostosowano do dźwięków czeczeńskich alfabet łaciński. Alfabet ten był w użyciu do 1938 r., kiedy to wprowadzona została, jako nowy obowiązujący alfabet, zmodyfikowana cyrylica. W celu oddania rozbudowanego czeczeńskiego systemu fonetycznego cyrylicę poszerzono o znak I, który – stawiany po różnych innych znakach, może zmieniać ich znaczenie. W odróżnieniu od cyrylicy rosyjskiej, gdzie zasadniczo rzecz biorąc nie wykorzystuje się dwuznaków i trójznaków na oznaczenie jednego dźwięku (z wyjątkiem obcojęzycznych pożyczek typu джигит), w cyrylicy czeczeńskiej dwu- i trójznaki są często spotykane (np. dwuznak yь na oznaczenie samogłoski [] lub trójznak уьй na oznaczenie []). Od 1991 r. podejmowano próby ponownego wprowadzenia alfabetu łacińskiego, jednak wojna i wiążąca się z nią całkowita ruina czeczeńskich instytutów naukowych mogących nadzorować taką zmianę, utrudniają pracę nad nową pisownią. Alfabet łaciński używany jest chętniej przez władze Czeczeńskiej Republiki Iczkerii, a cyrylica – przez władze prorosyjskie.
Liczebniki.
W języku czeczeńskim występuje dwudziestkowy system liczbowy; liczby poniżej stu przedstawia się jako wielokrotności liczby 20 plus reszta.
Przykłady bardziej złożonych liczebników:

</doc>
<doc id="165400" url="https://pl.wikipedia.org/wiki?curid=165400" title="Gerwald Rockenschaub">
Gerwald Rockenschaub

Gerwald Rockenschaub (ur. 1952 w Linz), artysta. 
Zaczął tworzyć w latach 80. Jego abstrakcyjne obrazy, powstające pod wpływem muzyki (m.in. punk), stanowią kombinacje barw, form i napięć kierunkowych. Wykorzystywał proste kształty abstrakcyjno- geometryczne, spirale, gwiazdy i linie krzywe. Po pojawieniu się muzyki techno, ważna pozycje w jego twórczości zaczęły zajmować nadmuchiwane obiekty z przezroczystej i kolorowej folii. W 1989 roku na wystawie w Zurychu pokazał zbiór białych i przezroczystych, kwadratowych płyt z pleksi. W 1993 roku brał udział w Biennale Weneckim. 
Mieszka i pracuje w Berlinie. W Polsce jego prace były wystawianie w 2001 na wystawie "Spętani - wyzwoleni" (Galeria Zachęta).

</doc>
<doc id="165405" url="https://pl.wikipedia.org/wiki?curid=165405" title="Flaga australijskich Aborygenów">
Flaga australijskich Aborygenów

Flaga australijskich Aborygenów – zaprojektowana w 1971 roku przez aborygeńskiego artystę Harolda Thomasa, 14 lipca 1995 roku została oficjalnie zaakceptowana przez rząd Australii jako jeden z symboli narodowych tego państwa. 
Flaga została podzielona poziomo na dwie części. Górny pas flagi przyjął kolor czarny, który symbolizuje rdzennych mieszkańców kontynentu – Aborygenów, dolny pas flagi to kolor czerwony odnoszący się do ziemi australijskiej i ochry używanej w wielu tradycyjnych ceremoniach. Pośrodku flagi zostało umieszczone żółte koło, które odnosi się do słońca. 

</doc>
<doc id="165406" url="https://pl.wikipedia.org/wiki?curid=165406" title="Samodzierżawie">
Samodzierżawie

Samodzierżawie (, "samodierżawije" lub , "jedinodierżawije"; tł. bezpośrednie: "samowładztwo, jedynowładztwo") – termin określający rządy carów rosyjskich, wprowadzony w Rosji równolegle z tytułem carskim w drugiej połowie XV wieku, po zawarciu małżeństwa wielkiego księcia moskiewskiego z bratanicą ostatniego cesarza bizantyjskiego i zarazem ostatnią dziedziczką bizantyjskiego tronu Zofią Paleolog w 1472 roku. Pojęcie samodzierżawia wiązało się z oswobodzeniem Rusi spod panowania tatarskiego w 1480 roku i oznaczało pierwotnie suwerenność rządów carskich od chanów tatarskich, ewentualnie pozostałych monarchów. Współcześnie termin stosowany przede wszystkim do określenia rządów absolutnych Romanowów w Imperium Rosyjskim od XVII do początków XX wieku.
Znaczenie pojęcia.
1) Termin samodzierżawie został wprowadzony razem z tytułem carskim w czasie panowania cara Iwana III Srogiego i początkowo miał oznaczać suwerenność rządów cara rosyjskiego, czyli niezależność głowy ruskiego państwa od chanów Złotej Ordy i ewentualnie pozostałych monarchów. Od XIII wieku do 1480 roku Ruś pozostawała zależna od Złotej Ordy tatarskiej w ramach systemu feudalnego zwanego „igiem”. Władza wielkich książąt ruskich nie była suwerenna i podlegała przynajmniej nominalnie chanowi tatarskiemu. Wprowadzenie zarówno tytułu carskiego jak i terminu jedynowładcy miało zatem oznaczać, że władza w Rosji należy od tej pory jedynie do suwerennego cara rosyjskiego.
2) Pojęcie samodzierżawia w sensie monarchii absolutnej pojawiło się znacznie później, dopiero w XVIII wieku. Ideowym prekursorem definicji absolutyzmu carskiego był car Piotr I Wielki. Utożsamiał on interes państwa z interesem władcy. W 1797 roku car Paweł I pisał w artykule pierwszym „Ustawy o rodzinie carskiej”: „Imperator Wszechrosyjski jest monarchą samowładnym i nieograniczonym. Posłuszeństwo należne Jego władzy najwyższej, nie tylko z bojaźni, ale i wobec sumienia, sam Bóg nakazuje”.
Historia samodzierżawia.
Źródeł rosyjskiego absolutyzmu można się dopatrywać w średniowiecznej doktrynie religijno-politycznej i prawnej feudalnej Rusi, bizantyjskich prawosławnych naukach o charakterze władzy ziemskiej i cesarzu jako pośredniku między Bogiem i chrześcijańską społecznością. Chrześcijańska doktryna władzy pochodzącej od Boga i pośredniczenia między Bogiem a poddanymi nie różniła jednak monarchy rosyjskiego od większości pozostałych monarchów Europy. Pierwotnie doktryna ta była stosowana przez cesarzy bizantyjskich i zaczerpnięta bezpośrednio z Nowego Testamentu, konkretnie Listu do Rzymian apostoła Pawła, zgodnie z którym każda władza państwowa pochodzi od Boga a sprzeciw wobec władcy stanowi grzech wobec woli bożej:
Koncepcja monarchów - „namiestników Chrystusa na ziemi” z „łaski” lub „woli Bożej” (łaciński: "Dei Gratia") została rozpowszechniona w średniowiecznej Europie Zachodniej w okresie panowania Karolingów. W okresie późniejszym w ten sposób swoją władzę legitymował m.in. Cesarz Rzymski Narodu Niemieckiego i głowa Państwa Kościelnego (papież jako namiestnik chrystusowy otrzymuje władzę za ingerencją Ducha Świętego). W nowożytnej Europie Zachodniej doktryna była stosowana np. przez Ludwika XIV, Fryderyka Wilhelma IV i dom Habsburgów. W XIX wieku bezpośrednio do tradycji bizantyjskich odwoływali się królowie Bawarii Ludwik I i Ludwik II Wittelsbach. Doktryna pochodzenia władzy od Boga jest do dziś przytaczana w ceremoniach dworów królewskich: Wielkiej Brytanii, Holandii, Danii i innych krajów.
Koncepcja pochodzenia władzy od Boga jest obecna również w tradycjach azjatyckich, np. w islamie i kulturze chińskiej.
Po upadku Bizancjum w 1453 roku i zawarciu małżeństwa wielkiego księcia moskiewskiego Iwana III z Zoe Paleolog, bratanicą ostatniego cesarza bizantyńskiego Konstantyna XI w 1472 roku, doszło do przyjęcia bizantyńskiego ceremoniału dworskiego w Rosji, tytułu cara i samodzierżcy oraz uznaniu dwugłowego orła bizantyjskiego jako symbolu państwa rosyjskiego. W 1478 roku Iwan III Srogi jako pierwszy władca posłużył się tytułem „cara całej Rusi”, a w 1480 roku oswobodził Ruś spod panowania tatarskiego i stał się tym samym jedynym suwerennym władcą ruskim. Władza carów rosyjskich w XV i XVI wieku była jednak ograniczona przez przywileje bojarskie, sudiebniki, Dumę bojarską i Sobór Ziemski, a w kwestiach cerkiewnych dodatkowo przez patriarchę i Święty Sobór. Rządy Iwana Groźnego, który w 1547 roku koronował się na cara, doprowadziły do złamania opozycji bojarskiej na Rusi i umożliwiły w okresie późniejszym wprowadzenie władzy absolutnej.
Absolutyzm w Rosji ze względu na początkowo silną pozycję bojarów (szlachty rosyjskiej) względem monarchy został wprowadzany stopniowo. W 1550 roku pod naciskiem Iwana IV Groźnego wydano nowy "Sudiebnik". Zmiany polegały na wyjęciu spod jurysdykcji urzędników dzieci bojarskich, stanowiących podporę władzy carskiej. Potomkowie bojarów rosyjskich mieli odtąd podlegać jedynie carowi, który sprawował nad nimi władzę sądowniczą. W "Ułożeniu soborowym" z 1649 roku, car został po raz pierwszy w kodeksie prawnym określony jako „samodzierżca”, a szlachta została upoważniona do sprawowania niemal absolutnej władzy nad swoimi poddanymi. W 1682 roku car Fiodor III zlikwidował miestniczestwo, co ostatecznie doprowadziło do osłabienia pozycji szlachty względem władcy i ustanowienia absolutyzmu carskiego w kwestiach państwowych. Absolutyzm został utrwalony w okresie panowania Piotra Wielkiego. W latach 1718–1722 wprowadzono scentralizowany system administracji państwowej. Zreformowano Cerkiew, patriarchów zastąpił Świątobliwy Synod Rządzący, tj. kontrolowany przez państwo, kolegialny organ władzy na czele z carem. Reformy te zapewniły monarsze decydujący głos również w kwestiach cerkiewnych. Poprzez wprowadzenie tzw. czynu, tj. 14-stopniowej tabeli rang urzędniczych, hierarchię społeczną oparto na pozycji w służbie państwowej.
Absolutyzm osiągnął apogeum w okresie rządów Katarzyny II (tzw. absolutyzm oświecony na wzór nowożytno-europejski), po czym nastąpił jego stopniowy regres. W 1785 roku caryca wydaje "Gramotę szlachecką", ustanawiającą prawa i przywileje dla szlachty. W tym samym roku wydaje również "Gramotę miejską", oficjalnie ustanawiając stan mieszczański i kupiecki z własnym samorządzem miejskim. W 1810 roku car Aleksander I powołuje Radę Państwa - najwyższy organ ustawodawczy w Imperium Rosyjskim oraz najwyższy organ doradczy carów rosyjskich. Aleksander II (panujący w latach 1855–1881) przeprowadził w 1861 r. uwłaszczenie chłopów, wprowadził niezależny system sądowniczy, samorząd terytorialny (ziemski) i walnie przyczynił się do rozwoju samorządu miejskiego. Po śmierci cara w zamachu bombowym jego syn Aleksander III wycofał większość reform ojca, powracając do rządów twardej ręki.
Samodzierżawie zostało ograniczone w czasie rewolucji 1905-1907. Wydany przez cesarza Mikołaja II pod wpływem strajku powszechnego manifest październikowy zapowiadał zaprowadzenie praw obywatelskich – prawa do zgromadzeń, wolności słowa, wolności prasy, prawa do zrzeszania się. Powołano również organ przedstawicielski (Dumę) o uprawnieniach ustawodawczych.
Obalenie samodzierżawia przyniosła w roku 1917 rewolucja lutowa w Rosji, w której wyniku ostatni car, Mikołaj II abdykował w imieniu swoim i następcy tronu carewicza Aleksego, zaś wyznaczony na następcę tronu wielki książę Michał Aleksandrowicz nie przyjął korony carskiej.
Koncepcje samodzierżawia.
Hasło Siergieja Uwarowa.
W XIX wieku często powtarzana była formuła hrabiego Siergieja Uwarowa „prawosławie - samodzierżawie - ludowość (narodnost')” ("православие, самодержавие, народность"), syntetyzująca ideę harmonii władzy carskiej, cerkwi oraz ludu rosyjskiego. Tytuł samodzierżcy Wszechrosji przejęli cesarze rosyjscy ("Император и Самодержец Всероссийский").
Koncepcja Michaiła Katkowa.
Michaił Katkow, redaktor „Moskiewskich Wiadomości”, reprezentował tzw. nurt państwowy samowładztwa, przeciwny wszelkiej liberalizacji w stosunkach społeczno-politycznych. Według Katkowa, car w swojej osobie reprezentuje jedność i siłę państwa rosyjskiego; pojęcie „car” jest tożsame nie tylko z pojęciem „władza najwyższa”, ale również z takimi pojęciami jak „Rosja” i „państwo”. Katkow wpłynął m.in. na cesarza Aleksandra III.
Koncepcja Konstantina Aksakowa.
Konstanty Aksakow, tzw. publicysta słowianofilski, reprezentował tzw. nurt ludowy samowładztwa. Pragnął on przez podkreślenie uczciwości i moralności osoby cara „uczłowieczyć” go i przez to przybliżyć władcę do ludu. Widział cara jako osobę z żywą duszą, rosyjskim sercem i chrześcijańskim sumieniem, którego - z jednej strony - poddani muszą kochać, a który - z drugiej strony - musi kochać swój wierny lud. Uważał on, że car stojąc samowładnie na czele państwa winien dać swym poddanym prawo decydowania o sobie na poziomie lokalnym, samorządowym.
Koncepcja Fiodora Dostojewskiego.
Znaczący wpływ na władzę i społeczeństwo pod względem mentalnym na przełomie XIX i XX wieku miał Fiodor Dostojewski, który był nie tylko teoretykiem absolutyzmu, ale piewcą władzy carskiej. Uważał, że car jest wielką i świętą instytucją, która koncentruje w sobie całą siłę narodu rosyjskiego, był wielkim przeciwnikiem dążeń republikańskich. Mając przekonania ludowe, nacjonalistyczne, religijne i monarchistyczne nawiązał do ww. formuły Uwarowa, uważał, że religia jednoczy naród rosyjski, i głosił potrzebę stworzenia „rodzaju kalifatu ludu rosyjskiego, do teokracji cesarskiej, sprawowanej w imię wierzeń religijnych ludu rosyjskiego”.
Koncepcja Piotra Siemionowa.
W latach 1904–1905 opracowaniem nowej teorii absolutyzmu rosyjskiego zajął się na polecenie cara senator Piotr Siemionow. W opracowaniu pt. '„Samowładztwo jako ustrój państwowy” zaprezentował ustrojową polemikę ukazującą wyższość absolutyzmu nad innymi ustrojami, udowadniając, że władza carska będąc nieograniczona nie jest despotyzmem. Podstawowym argumentem był fakt, że despotyzm nie rodzi prawa, a w monarchii rosyjskiej car od wieków ustanawiał prawa, których był zobowiązany przestrzegać i chronić je dotąd, dopóki ich nie odwoła lub nie zmieni w tym samym porządku prawotwórczym. Wynikało z tego, że monarchia rosyjska jest praworządna, natomiast zniesienie samowładztwa będzie właśnie zamachem na uświęcony i przez tradycję potwierdzony porządek prawny władzy rosyjskiej.
Siemionow zauważył też: „Samowładztwo jest ograniczone wobec siebie samego, nieograniczone jest natomiast w stosunku do ustanowionych przez siebie praw, albowiem można je zmieniać i kasować, choć także tylko w drodze stanowienia osobnych aktów prawnych”.
Koncepcja Stanisława Mackiewicza.
Stanisław Cat-Mackiewicz uważał, że społeczeństwo w Rosji przez całe wieki utożsamiało się z monarchią samowładną: "Rosyjskość" - pisze Cat - "związana jest z silną, najsilniejszą, jedną i niepodzielną władzą państwową." Wszystko w Rosji było przez władzę opanowane i przeniknięte. Władza była władzą i tylko ona faktycznie mogła zrodzić władzę, jakby przez jakieś samorodztwo.
Nawet, gdy chciano obalić cara, nawet gdy robili to zwolennicy konstytucji, działano imieniem innego cara. Taka była tradycja samozwańców, tradycja wieku XVIII, tradycja dojścia do korony Elżbiety i Katarzyny II, a wreszcie zwolenników konstytucji - dekabrystów, którzy organizowali swój zamach stanu głosząc, że prawdziwym carem jest nie Mikołaj I, lecz wielki książę Konstanty. Lud rosyjski uznawał cara za dogmat godny czci na równi z osobami Trójcy Świętej.
Zwykli, prości ludzie uważali, że wszystko, co było w Rosji zrobione naprawdę dobrego, począwszy od reform Piotra Wielkiego, pochodziło zawsze z inicjatywy tronu, władców, których było stać na „gesty silne, wielkie, prawdziwie samodzierżawne, prawdziwe poczucie władzy w olbrzymiej rozciągłości, korzystanie całą piersią z tej radosnotwórczej siły, którą daje władza tak olbrzymia, tak szeroko się rozciągająca”. A społeczeństwo było zdyscyplinowane, nauczone posłuszeństwa władzy, ufające jej, wierzące w jej siłę, przyzwyczajone do panującego stanu rzeczy, do swego rozwarstwienia, do odwiecznej hierarchii.
Jak pisał Cat, dla ludu istniał tylko urzędnik różnego szczebla, nad nim generał, nad generałem minister, nad ministrem car, nad carem Bóg.

</doc>
<doc id="165407" url="https://pl.wikipedia.org/wiki?curid=165407" title="Absolutyzm klasyczny">
Absolutyzm klasyczny

Absolutyzm klasyczny (ludwikowski, francuski) – węższe znaczenie absolutyzmu. Jest to forma rządów monarchicznych, która pojawiła się w Europie w XVI wieku. Wywodzi się z idei starożytnej i średniowiecznej. Podwaliny nowożytnej koncepcji absolutyzmu stworzyli Niccolò Machiavelli i Jean Bodin. Absolutyzm, oparty na idei pełnej suwerenności monarchy, mającego wyłączność na ingerowanie w życie poddanych, dzięki swobodzie prawodawczej oraz aparatowi biurokratycznemu, rozwinął się w pełni w wiekach XVII i XVIII (Anglia za Jakuba I, Francja za Ludwika XIV). W ramach absolutyzmu nastąpiła maksymalna koncentracja władzy politycznej w rękach monarchy, powodująca ograniczenie wpływów arystokracji i szlachty, a zarazem tłumienie aspiracji politycznej bogatej burżuazji. Głównymi ideologami klasycznej formy absolutyzmu byli kardynał Armand Jean Richelieu i Jacques-Bénigne Bossuet we Francji, Robert Filmer w Anglii.
W absolutyzmie klasycznym istniały zakorzenione w świadomości społeczeństwa, generalne dyrektywy (cechy) władzy monarszej, szanowane przez panującego, których naruszenie mogło doprowadzić do upadku absolutnej monarchii (tak zwane fundamentalne prawa monarchii).a jako i ty.
Fundamentalne prawa monarchii we Francji Ludwika XIV.
Cechy absolutyzmu klasycznego:
W dalszym rozwoju absolutyzm uległ przemianom w miarę rozpowszechniania się idei oświeceniowej, tworząc w Prusach, Austrii oraz częściowo w Rosji formę absolutyzmu oświeconego. 

</doc>
<doc id="165410" url="https://pl.wikipedia.org/wiki?curid=165410" title="Albrecht von Wallenstein">
Albrecht von Wallenstein

Albrecht Eusebius Wenzeslaus von Wallenstein (albo Waldstein, ), (ur. 24 września 1583 w Heřmanicach, zm. 25 lutego 1634 w Chebie) – czeskiego pochodzenia wódz i polityk z okresu wojny trzydziestoletniej.
Życiorys.
Urodził się w rodzinie drobnej szlachty w Heřmanicach pod Jaromierzem, jako syn Wilhelma Wallensteina. W wieku jedenastu lat został sierotą, przygarnięty przez wuja Heinricha Slavata, uczył się w szkole braci czeskich w Košumberku, a od jesieni 1597 r. w protestanckim gimnazjum łacińskim w Złotoryi ("podówczas w Księstwie legnickim"). Następnie od 1599 r. studiował na protestanckiej Akademii w Altdorfie koło Norymbergi. Kiedy umarł jego opiekun, Wallenstein udał się na "Grand Tour" do Włoch, gdzie prawdopodobnie studiował, między innymi na uniwersytetach w Bolonii i Padwie.
Po ukończeniu nauki wstąpił do armii Rudolfa II na Węgrzech, służył pod komendą Giorgio Basty. W roku 1606 wrócił do Czech i ożenił się z bardzo bogatą wdową, Lukrecją Nikossie von Landeck (1582–1614). Po jej śmierci odziedziczył włości na Morawach. Majątek pozwolił mu na wyekwipowanie oddziału kawalerii w sile dwustu koni, który pod swoją komendą oddał na usługi arcyksięcia Styrii, przyszłego króla Czech i cesarza Rzeszy – Ferdynanda II Habsburga, podczas toczącej się właśnie wojny z Wenecją w 1617 roku. W 1623 r. ożenił się ponownie, jego wybranką była Izabela Katarzyna, córka hrabiego Karola von Harracha z rodu Harrachów, cesarskiego ministra i członka Hofkriegsratu.
W 1627 cesarz Ferdynand II Habsburg sprzedał Wallensteinowi Księstwo żagańskie. Za jego rządów Żagań bardzo się rozwinął, m.in. sprowadził do miasta Jana Keplera, który prowadził tam obserwacje astronomiczne i meteorologiczne. Rozpoczął również wznoszenie swojej rezydencji burząc przy tym 75 domów mieszczańskich. Spotkało się to z wrogim nastawieniem mieszkańców miasta, tym bardziej, że część domów wyburzono tylko dla osiągnięcia doskonałej osi widokowej.
Wojna trzydziestoletnia.
Od początku wojny trzydziestoletniej, którą zapoczątkowały rozruchy w Czechach (tzw. 2. defenestracja praska), Wallenstein stanął po stronie katolickiego cesarza. Po zajęciu jego dóbr przez rebeliantów uciekł do Wiednia, zabierając ze sobą spory majątek pieniężny. Wystawił regiment ciężkozbrojnej jazdy i walcząc pod rozkazami Karola de Buquoya wyróżnił się w walkach przeciw Mansfeldowi i armii Bethlena na Morawach. Odzyskał swe dobra i po bitwie na Białej Górze zabezpieczył należący do jego matki majątek oraz zajął część ziem protestanckich. Jego nowe posiadłości utworzyły pokaźne terytorium w północnych Czechach nazwane Frýdlant – po serii sukcesów militarnych w latach 1622-1625 Wallenstein awansował do rangi księcia Friedlandu.
W roku 1626 Wallenstein zaproponował cesarzowi Ferdynandowi utworzenie armii, która miałaby walczyć z protestantami na północy i byłaby przeciwwagą dla armii księcia Tilly’ego. Zdobyta wcześniej reputacja szybko teraz przyniosła efekty i wkrótce pod jego rozkazami walczyło 30 tysięcy żołnierzy. Siły te wzrosły następnie do 50 tysięcy. Obie armie katolickie walczyły w następnym roku przeciw Mansfeldowi.
Po rozbiciu Mansfelda pod Dessau, Wallenstein oczyścił w roku 1627 Śląsk z niedobitków jego armii. Armia Wallensteina spustoszyła i spaliła wiele śląskich miast i wsi, m.in. Prudnik, Głogówek, Żory, Pszczynę, Bytom, Rybnik, Koźle i Strzelce Opolskie. Odkupił wówczas od cesarza księstwo żagańskie. Następnie przyłączył się do Tillyego, który walczył z Christianem IV Duńskim, za co otrzymał księstwo Meklemburgii. Jego dziedziczni książęta zostali uprzednio wygnani za pomoc okazaną królowi Danii.
W roku 1628 nie udało mu się jednak opanować Strzałowa (ob. Stralsund), który uzyskał pomoc szwedzko-duńską. Uniemożliwiło to wojskom cesarskim opanowanie wybrzeży Bałtyku i przekreśliło szanse na stawienie czoła potędze morskiej państw skandynawskich (Danii i Szwecji) oraz Holandii. Dzięki geniuszowi Wallensteina udało się przynajmniej powstrzymać inwazję Danii w bitwie pod Wołogoszczą. Sytuacja skomplikowała się jeszcze bardziej, gdy po ogłoszeniu przez Ferdynanda II edyktu restytucyjnego do wojny przystąpiła Szwecja.
Sukcesy Wallensteina, jego ambicje i rekwizycje dokonywane przez jego wojska (armia Wallensteina nie pobierała żołdu ze szkatuły cesarza, żyjąc wyłącznie z łupów) przysporzyły mu wielu wrogów w obu obozach. Ferdynand II podejrzewał go o chęć przejęcia władzy nad Świętym Cesarstwem Rzymskim, a jego doradcy podszeptywali mu, by odsunął Wallensteina. We wrześniu 1630 roku cesarz podpisał odpowiednie rozkazy, a Wallenstein po zdaniu dowództwa nad armią w ręce Tilly’ego udał się do Jičína, stolicy księstwa Friedlandu.
Wkrótce jednak cesarz zmuszony był prosić go o powrót. Sukcesy Gustawa Adolfa nad Tillym w bitwach pod Breitenfeldem w roku 1631 oraz nad rzeką Lech w 1632 (podczas której Tilly został ranny i wkrótce zmarł), zajęcie Monachium i Czech, wymagały zdecydowanego przeciwdziałania. Na wiosnę 1632 roku Wallenstein zorganizował nową armię i wyruszył w pole. Wypędził Saksończyków z Czech i ruszył na Gustawa Adolfa, którego obległ w Norymberdze i zmusił do odwrotu pod Alte Veste. W listopadzie wojska cesarskie przegrały bitwę pod Lützen, ale Gustaw Adolf w niej zginął. Wallenstein wycofał armię na leże zimowe do Czech.
Podczas kampanii roku 1633 Wallenstein przejawiał widoczną niechęć do atakowania wojsk nieprzyjacielskich. Powodem był m.in. zaawansowany syfilis, którego nabawił się na Węgrzech jeszcze w 1605 roku. Już wówczas planował przejście na stronę protestancką, uważając edykt Ferdynanda za błąd. Jego celem było „wymusić pokój na cesarzu w interesie jedności Niemiec”. Do swych planów wciągnął Saksonię, Brandenburgię, Szwecję i Francję, nie spotkał się jednak z należytym odzewem z ich strony. W tej sytuacji, obawiając się utraty wpływów na dworze cesarskim podjął działania ofensywne przeciw Szwecji i Saksonii odnosząc w październiku zwycięstwo pod Steinau. Następnie przystąpił do rozmów z protestantami.
W grudniu znów udał się z armią na leże zimowe do Czech w okolice Pilzna. Tymczasem w Wiedniu narastały wobec Wallensteina podejrzenia o zdradę i cesarz szukał sposobów pozbycia się go. Sam Wallenstein świadom był gromadzących się wokół niego chmur, czuł się jednak pewnie, będąc przekonanym o poparciu armii. 24 stycznia 1634 roku cesarz podpisał tajny dokument, który usuwał Wallensteina z zajmowanego stanowiska, zaś 18 lutego drugi, w którym stawiał mu zarzut zdrady stanu. Dokument ten został opublikowany w Pradze. Pozbawiony poparcia armii, którego tak niedawno był pewien, Wallenstein zdał sobie sprawę z niebezpieczeństwa, w jakim się znalazł i 23 lutego z kilkuset ludźmi udał się przez Pilzno do Chebu, mając nadzieję, że znajdzie tam Szwedów księcia Bernharda. Podróżował tam na leżąco z uwagi na zły stan zdrowia (ostatnie stadium kiły). Już po przybyciu na miejsce, został zabity przez kilku oficerów wiernych cesarzowi i prawdopodobnie działających z jego rozkazu.
Ciało Wallensteina pochowano początkowo w Stříbře. W 1636 roku przewieziono je do klasztoru kartuzów w Valdicach. Po jego kasacie w 1785 r. szczątki Wallensteina przeniesiono do Mnichovego Hradišta, gdzie spoczywają do dziś.

</doc>
<doc id="165412" url="https://pl.wikipedia.org/wiki?curid=165412" title="Wallenstein">
Wallenstein



</doc>
<doc id="165413" url="https://pl.wikipedia.org/wiki?curid=165413" title="Bitwa pod Noerdlingen">
Bitwa pod Noerdlingen



</doc>
<doc id="165414" url="https://pl.wikipedia.org/wiki?curid=165414" title="Bitwa pod Luetzen">
Bitwa pod Luetzen



</doc>
<doc id="165428" url="https://pl.wikipedia.org/wiki?curid=165428" title="Kikuju">
Kikuju

Kikuju (Kĩkũyũ, Gĩkũyũ, Gikuju) – najliczniejsza grupa etniczna Kenii. Ich ojczyzną są żyzne, centralne wyżyny Kenii, na których prowadzili rolniczy tryb życia. Ich językiem jest język kikuju, na który składają się trzy dialekty.
Wędrówka.
Na obecnie zajmowane ziemie Kikuju przybyli z północnego wschodu w XVII–XIX w. Ich gospodarka opiera się na intensywnym kopieniactwie. Uprawiają proso (główna uprawa), trzcinę cukrową, fasolę, sorgo i słodkie ziemniaki. Obecnie głównymi uprawami towarowymi są kawa, kukurydza oraz owoce i warzywa. niektóre grupy stosują uprawę tarasową i irygację. Hodowla zwierząt ma znaczenie gospodarcze i prestiżowe: wielkość stada jest oznaką bogactwa.
Warunki mieszkania.
Kikuju tradycyjnie mieszkali w oddzielnych zagrodach rodzinnych, otoczonych żywopłotem lub częstokołem, każda żona posiadała osobną chatę. Podczas powstania Mau-Mau w latach 50. XX w. rząd brytyjski ze względów bezpieczeństwa przesiedlił cały lud do wiosek. Ekonomiczne korzyści wynikające z osadzenia w wioskach i konsolidacji gruntów spowodowały, że wielu Kikuju po okresie zagrożenia nie powróciło do swoich zagród. Jednostką społeczności lokalnej jest "mbari" lub "njomba", patrylinearna grupa mężczyzn z ich żonami i dziećmi, której liczebność może się wahać od kilkudziesięciu do kilkuset osób. Poza "mbari" Kikuju dzielą się na dziewięć wielkich i wiele mniejszych rodów.
Grupy społeczne.
Kikuju dzielą się również na grupy wiekowe, stanowiące najważniejszą instytucję polityczną. Każdego roku inicjuje się grupę chłopców, która tworzy później grupę wiekową, sprawującą władzę przez 20–30 lat. Władza polityczna tradycyjnie powierzana była radzie starszych, rekrutującej się spośród najstarszej grupy wiekowej.
Kikuju byli jednym z najaktywniejszych plemion podczas walki o niepodległość Kenii. Z tego plemienia wywodziło się wielu Mau-Mau – uczestników antybrytyjskiego powstania z roku 1952. Mau-Mau dowodził Dedan Kimathi, który przyczynił się do zorganizowania ruchu oporu i doprowadził do upadku rządu kolonialnego. Później stali się ekonomiczną i polityczną elitą państwa. Do plemienia Kikuju należeli m.in.: 
Religia.
Tradycyjna religia Kikuju jest monoteistyczna, oparta na kulcie boga Ngai, który mieszka na świętej górze Kirinyadze.

</doc>
<doc id="165432" url="https://pl.wikipedia.org/wiki?curid=165432" title="Kĩkũyũ">
Kĩkũyũ



</doc>
<doc id="165433" url="https://pl.wikipedia.org/wiki?curid=165433" title="Gĩkũyũ">
Gĩkũyũ



</doc>
<doc id="165435" url="https://pl.wikipedia.org/wiki?curid=165435" title="Gikuju">
Gikuju



</doc>
<doc id="165447" url="https://pl.wikipedia.org/wiki?curid=165447" title="Poziom próchniczny">
Poziom próchniczny

Poziom próchniczny, również poziom akumulacji próchnicy wierzchni poziom w profilu glebowym, wyróżniający się obecnością mniej lub bardziej rozłożonych szczątków organicznych (roślinnych i zwierzęcych), zwanych próchnicą, korzeni roślin i organizmów glebowych (edafonu).

</doc>
<doc id="165449" url="https://pl.wikipedia.org/wiki?curid=165449" title="Języki zachodnioskandynawskie">
Języki zachodnioskandynawskie



</doc>
<doc id="165450" url="https://pl.wikipedia.org/wiki?curid=165450" title="Gleby tundrowe">
Gleby tundrowe

Gleby tundrowe – strefowe gleby obszarów tundry.
Powstają w warunkach silnego uwilgotnienia w lecie, występowania wiecznej zmarzliny i skąpej roślinności, a także w klimacie subpolarnym. Są płytkie i słabo wykształcone, poziom próchnicy wynosi w nich ok. 1-3%. Występują na północnych krańcach Europy, Azji i Ameryki Północnej (Alaska, Labrador). Do gleb tundrowych zalicza się gleby poligonalne, niektóre gleby glejowe (zabagniane gleby) i gleby torfowo-glejowe. Możliwa uprawa jęczmienia i ziemniaków.
Gleba tundrowa występuje w niemal całej strefie tundry.

</doc>
<doc id="165451" url="https://pl.wikipedia.org/wiki?curid=165451" title="Necronomicon">
Necronomicon

Necronomicon – fikcyjna księga wymyślona przez Howarda Phillipsa Lovecrafta na potrzeby jego opowiadań. Jej nazwa pojawia się po raz pierwszy w napisanym w 1922 roku opowiadaniu "Ogar" ("The Hound").
"Necronomicon" Lovecrafta.
W opowiadaniach Lovecrafta "Necronomicon" jest mroczną księgą zawierającą niebezpieczną, zakazaną wiedzę tajemną i odniesienia do Wielkich Przedwiecznych. 
W napisanym w 1927 roku krótkim opowiadaniu "Historia „Necronomiconu”" ("History of the „Necronomicon”") Lovecraft przedstawił stworzoną przez siebie historię tego dzieła. Z opowiadania tego dowiadujemy się, że księgę tę napisał ok. 730 roku w Damaszku „szalony Arab” Abdul Alhazred, nadając jej tytuł "Al Azif". W 950 roku w Konstantynopolu tłumaczenia "Al Azif" z języka arabskiego na grekę dokonał Theodorus Philetas, który nadał tej księdze grecki tytuł "Necronomicon". Wiek później, w 1050 roku, kopie "Necronomiconu" rozkazał spalić Michał, patriarcha Konstantynopola. W 1228 roku przekładu księgi z greki na łacinę dokonał Olaus Wormius. Już w cztery lata później, w 1232 roku, papież Grzegorz IX rozkazał wpisać grecki i łaciński przekład "Necronomiconu" do "Indeksu ksiąg zakazanych" ("Index Expurgatorius"). Arabski, oryginalny tekst "Necronomiconu", uważany był już wówczas za zaginiony. Grecki przekład księgi ukazał się drukiem we Włoszech w XVI wieku, a przekład łaciński w Niemczech w XV wieku i w Hiszpanii w XVII wieku. W XVI wieku "Necronomicon" z łaciny na język angielski przetłumaczył John Dee. Tłumaczenie to nigdy jednak nie ukazało się drukiem, a z oryginalnego manuskryptu zachowały się jedynie fragmenty. W 1692 roku, w trakcie procesu czarownic w Salem, miała ulec zniszczeniu ostatnia znana kopia "Necronomiconu" w języku greckim. Do początku XX wieku przetrwały tylko nieliczne łacińskie kopie "Necronomiconu". Po jednej takiej kopii posiadać miały: Muzeum Brytyjskie (kopia z XV wieku), Biblioteka Narodowa Francji (kopia z XVII wieku), Uniwersytet Harvarda (kopia z XVII wieku), Uniwersytet Miskatonic (kopia z XVII wieku) i Uniwersytet Buenos Aires. Pewna liczba kopii znajdować się też miała w rękach prywatnych.
Pomimo częstych wzmianek o "Necronomiconie" w opowiadaniach Lovecrafta, bardzo mało tak naprawdę wiadomo o zawartości tej księgi, a sam pisarz bardzo rzadko przytacza jej fragmenty. Najbardziej znanym cytatem z "Necronomiconu", przytoczonym w opowiadaniach "Zapomniane miasto" ("The Nameless City") i "Zew Cthulhu" ("The Call of Cthulhu"), jest słynny „niewyjaśniony dwuwiersz”:
Z kolei najobszerniejszy fragment z "Necronomiconu" zacytowany został w "Koszmarze w Dunwich" ("The Dunwich Horror"):
Jeszcze za życia Lovecrafta wielu czytelników jego opowiadań było przekonanych, że "Necronomicon" był rzeczywistą, istniejącą naprawdę księgą. Z zachowanych listów tego pisarza wynika, iż wielokrotnie musiał on wyjaśniać, iż zarówno księga, jak i postać jej autora, Abdula Alhazreda, zostały przez niego wymyślone.
Inne "Necronomicony".
Na fali popularności stworzonych przez Lovecrafta legend, opublikowano kilkanaście fikcyjnych "Necronomiconów", jednakże prawie wszystkie z nich traktowane są w kategorii żartu. 
Autorem jednego z nich jest L. Sprague de Camp, biograf Lovecrafta i pisarz science-fiction, który przedstawił historię odnalezionego w Iraku tajemniczego manuskryptu, wywiezionego następnie do USA. 
Najwięcej kontrowersji wzbudził wydany pod koniec lat siedemdziesiątych XX wieku "Necronomicon" autorstwa osoby ukrywającej się pod pseudonimem Simon, rzekomo stanowiący tłumaczenie na język angielski autentycznej starogreckiej księgi. Brakuje jednak jakichkolwiek dowodów na autentyczność księgi, która w rzeczywistości jest mieszaniną różnych dostępnych tłumaczeń mitów i magicznych tekstów z Mezopotamii. Autor miesza ze sobą teksty sumeryjskie, akadyjskie, babilońskie i asyryjskie, a tam, gdzie nazwy bóstw są niejasne, umieszcza nazwy z mitów Cthulhu. Simon stara się także pokazać zadziwiające, według niego, podobieństwo między mitologią Lovecrafta a systemem magicznym Aleistera Crowleya. 
Oprócz tego opublikowano jeszcze kilka innych "Necronomiconów", traktowanych jednak jako żart, w dużej mierze stanowiących syntezę z księgi Simona.

</doc>
<doc id="165453" url="https://pl.wikipedia.org/wiki?curid=165453" title="Rankery">
Rankery

Rankery - płytkie, kamieniste, słabo ukształtowane gleby bezwęglanowe powstałe ze zwietrzeliny skał masywnych.
Charakterystyka.
Rankery należą do gleb słabo ukształtowanych, wytworzonych ze skał masywnych, najczęściej kwarcowo-krzemianowych (np. granitoidów, gnejsów, piaskowców). Profil glebowy (o miąższości do 50 cm) wykazuje słabe zróżnicowanie na poziomy genetyczne, a w masie glebowej występuje dużo okruchów skalnych. Najwyraźniej się wyróżnia akumulacyjny poziom organiczny, najczęściej typu mor lub modermor. Odczyn gleby w całym profilu jest kwaśny — pH w wodzie 3,5-5,0. Wysycenie kompleksu sorpcyjnego kationami zasadowymi wynosi ok. 5-10%. 
W porównaniu glebami inicjalnymi są to gleby głębsze o morfologicznie wyraźnym poziomie A i zawierające nieco więcej próchnicy.
Typowa sekwencja poziomów genetycznych to: O-C-R
Rankery najczęściej występują w grzbietowych partiach gór lub na stromych stokach. Są one siedliskiem roślinności wysokogórskiej: muraw alpejskich, zarośli połoninowych, zarośli kosodrzewiny, skarłowaciałych lasów lub lasów reglowych. Podobnymi do rankerów, lecz powstałymi na podłożu wapiennym, glebami są rędziny.
Systematyka.
Rankery jest to typ gleby w systematyce gleb Polski (2011), który dzieli się na cztery podtypy: 
W systematyce gleb Polski z 1989 r. rankery również były typem gleby (w dziale I gleby litogeniczne, rzędzie gleby mineralne bezwęglanowe słabo wykształcone) i dzieliły się na trzy podtypy: rankery właściwe, rankery brunatne i rankery bielicowane.
Podtypy.
Według systematyki gleb Polski z 1989 r. rankery typowe oraz rankery butwinowe zostały by zaklasyfikowane jako rankery właściwe, rankery z cechami bielicowania — jako rankery bielicowane, a rankery z cechami brunatnienia — jako rankery brunatne.

</doc>
<doc id="165454" url="https://pl.wikipedia.org/wiki?curid=165454" title="Szare gleby leśne">
Szare gleby leśne

Szare gleby leśne - gleby występujące w strefie lasostepu, które zajmują miejsce pomiędzy między strefą gleb płowych i czarnoziemów.
Są to gleby strefowe dla strefy przejściowej klimatu umiarkowanego ciepłego. Występują one wąskiej, nieciągłej strefie położonej na północ od czarnoziemów w kontynentalnej, leśno-łąkowo-stepowej części Ameryki Północnej i Eurazji. Kontynentalizm klimatu powoduje chłodne zimy, ciepłe lata i opady w zakresie 400–600 mm, z maksimum w lecie. Występujące wtedy zwiększone parowanie i transpiracja roślin powoduje nieprzemywny typ gospodarki wodnej - woda opadowa nie dociera do poziomu wód gruntowych. Jedynie w trakcie wiosennych roztopów nadmiar wody może wsiąkać do głębszych poziomów, wymywając przy okazji, głównie przy pomocy procesu płowienia, w głąb profilu węglany, a także frakcję iłu i związki żelaza i glinu, co powoduje powstawanie poziomów wymycia i wzbogacania.
Istotnym procesem zachodzącym w szarych glebach leśnych jest darniowa akumulacja przez roślinność, w powierzchniowej części gleby, resztek organicznych wraz z pobranymi przez korzenie, z głębszych poziomów gleby, składnikami mineralnymi. Skutkuje to nagromadzeniem w powierzchniowych poziomach gleby próchnicy, związków mineralnych i kompleksów mineralno-organicznych (głównie próchnicy z wapniem). Poziom próchniczny zawiera 8 do 2% próchnicy (jej ilość szybko maleje wraz z głębokością). Odczyn poziomu próchnicznego jest kwaśny, głębiej - obojętny, w poziomie węglanowym - zasadowy. W kompleksie sorpcyjnym przeważają wapń i magnez.
Typowy układ poziomów glebowych w profilu szarej gleby leśnej:
O - poziom organiczny o niewielkiej miąższości
A - poziom próchniczny o miąższości ok. 25. cm, szara barwa
AE - poziom próchniczno-eluwialny o miąższości ok. 20 cm, osypka krzemionkowa powoduje, że barwa jest jasnoszara
B - poziom iluwialny (wzbogacania) o miąższości ok. 55 cm, akumulacja frakcji iłu i związków żelaza, brunatna barwa
Bk (Bca) - poziom wzbogacenia w węglan wapnia o miąższości ok. 60 cm, barwa płowoszara i konkrecje węglanu wapnia
C - skała macierzysta, najczęściej less, utwory lessopodobne lub glina
W zależności od intensywności procesów glebotwórczych tworzących szare gleby leśne wyróżnia się trzy ich podtypy. Najbardziej na północ, na granicy z glebami darniowo-bielicowymi, położone są jasnoszare gleby leśne, o poziomie próchnicznym miąższości 10–15 cm zawierającym 2-4% próchnicy. Na południe od nich swoje zasięgi mają szare gleby leśne właściwe o miąższości poziomu próchnicznego 15–15 cm, zawierającego 4-5% próchnicy. Najbardziej na południe, graniczące z czarnoziemami, leżą ciemnoszare gleby leśne o miąższości poziomu próchnicznego powyżej 25 cm, zawierającego 5-8% próchnicy, a także słabo zaznaczającym się już przemywaniu ("bielicowaniu").
Wielu spośród rosyjskich gleboznawców badających szare gleby leśne wiąże ich powstawanie z degradacją czarnoziemów po wkroczeniu na step lasów liściastych.
Większość powierzchni zajmowanej przez szare gleby leśne jest wykorzystywana rolniczo. Przeważa uprawa pszenicy, kukurydzy, buraków cukrowych, lnu, a w europejskiej części Rosji również sadownictwo.
Nazwa i charakterystyka szarych gleb leśnych jest wzięta z radzieckiej klasyfikacji gleb, która wyróżniała . Według międzynarodowej systematyki gleb WRB szare gleby leśne są najczęściej klasyfikowane jako Phaeozems, zaś według amerykańskiej klasyfikacji Soil Taxonomy - jako Alfisols.

</doc>
<doc id="165458" url="https://pl.wikipedia.org/wiki?curid=165458" title="Laurazja">
Laurazja

Laurazja – prehistoryczny superkontynent wchodzący w skład Pangei. 
Laurazja powstała w późnym karbonie w wyniku kolizji Laurosji z Syberią a następnie z Kazachstanią i Chinami. Laurazja otoczona była od zachodu i północy przez ocean Panthalassa, a od południowego wschodu – przez Paleotetydę. Laurazja zaczęła rozpadać się we wczesnej jurze, w wyniku pojawienia się północnej części ryftu atlantyckiego. Ostateczne rozdzielenie się Laurazji na Amerykę Północną i Eurazję nastąpiło w końcu kredy.

</doc>
<doc id="165459" url="https://pl.wikipedia.org/wiki?curid=165459" title="Amiens">
Amiens

Amiens – miasto w północnej Francji, w regionie Hauts-de-France, ośrodek administracyjny departamentu Somma, położone nad rzeką Sommą. Według danych na rok 2018 miasto zamieszkiwało 136 545 osób, a gęstość wyniosła 2760,7 osób/km².
Historia.
Osada założona w XII wieku, średniowieczne centrum produkcji sukna. W 1802 roku miejsce zawarcia krótkotrwałego pokoju między napoleońską Francją a Anglią. Podczas
I wojny światowej trwały tam ciężkie walki Ententy z Niemcami.
Obecnie w mieście zlokalizowany jest przemysł, m.in. zakłady oponiarskie Dunlopa i przemysł włókienniczy.

</doc>
<doc id="165462" url="https://pl.wikipedia.org/wiki?curid=165462" title="Okawango (rzeka)">
Okawango (rzeka)

Okawango (dawniej: Kubango; ang. "Okavango", port. "Cubango") – rzeka w południowo-zachodniej Afryce – Angoli, Namibii i Botswanie o długości 1600 km i dorzeczu ok. 800 tys. km². Jest wyjątkową rzeką, nie uchodzi bowiem do morza, ale kończy swój bieg w kotlinie Kalahari, uchodząc do bagnistego zbiornika Okawango (bagna Okawango, delta Okawango).

</doc>
<doc id="165463" url="https://pl.wikipedia.org/wiki?curid=165463" title="WKD">
WKD



</doc>
<doc id="165466" url="https://pl.wikipedia.org/wiki?curid=165466" title="Limoges">
Limoges

 (wym. [], uproszczona: "limoż"; oksyt. "Limòtges") – miasto i gmina we Francji, w regionie Nowa Akwitania, w departamencie Haute-Vienne.
Według danych na rok 2005 gminę zamieszkiwały 137 502 osoby, a gęstość zaludnienia wynosiła 1730 osoby/km² (wśród 747 gmin Limousin Limoges plasuje się na 1. miejscu pod względem liczby ludności, natomiast pod względem powierzchni na miejscu 4.).
Miasto leży w północno-zachodniej części Masywu Centralnego.
Urodził się tutaj 25 lutego 1841 roku malarz francuski Auguste Renoir.
W mieście znajduje się stacja kolejowa Gare de Limoges-Bénédictins.
Ważnym zabytkiem jest katedra św. Stefana.
Historia.
Założone w czasie panowania rzymskiego cesarza Oktawiana Augusta pod nazwą Augustoritum. Ok. roku 250 zostało schrystianizowane przez św. Marcjała, pierwszego biskupa Limoges. Na XII wiek datowany jest początek rozwoju emalierstwa. W 1771 roku założono pierwszą manufakturę porcelany, a w XIX wieku Limoges uważane było już za francuską stolicę porcelany.

</doc>
<doc id="165467" url="https://pl.wikipedia.org/wiki?curid=165467" title="Lorient">
Lorient

Lorient (bret. "An Oriant") – miejscowość i gmina we Francji, w regionie Bretania, w departamencie Morbihan.
Według danych na rok 1990 gminę zamieszkiwało 59 271 osób, a gęstość zaludnienia wynosiła 3391 osób/km² (wśród 1269 gmin Bretanii Lorient plasuje się na 4. miejscu pod względem liczby ludności, natomiast pod względem powierzchni na miejscu 578.).
Podczas II wojny światowej w tutejszym porcie zbudowano jedną z głównych baz niemieckich okrętów podwodnych operujących na Atlantyku. Pomiędzy 14 stycznia a 17 lutego 1943 na miasto zrzucono ponad 60 000 bomb lotniczych. Lorient zostało prawie całkowicie zniszczone, straty w zabudowie wyniosły 90%. Po lądowaniu w Normandii niemiecki garnizon w Lorient i okolicach, liczący 26 tysięcy żołnierzy, był od jesieni 1944 roku oblegany przez siły alianckie i poddał się dopiero 10 maja 1945 roku, już po kapitulacji Niemiec.

</doc>
<doc id="165468" url="https://pl.wikipedia.org/wiki?curid=165468" title="Le Mans">
Le Mans

 
Le Mans – miejscowość i gmina we Francji, w regionie Kraj Loary, w departamencie Sarthe, nad rzeką Sarthe.
Według danych na rok 2006 gminę zamieszkiwały 148 169 osób, a gęstość zaludnienia wynosiła 2806 osób/km² (wśród 1504 gmin Kraju Loary Le Mans plasuje się na 2. miejscu pod względem liczby ludności, natomiast pod względem powierzchni na miejscu 64.).
Miasto jest znane głównie ze sportów motorowych – znajduje się tu jeden z najsłynniejszych torów wyścigowych na świecie, na którym rozgrywany jest 24 godzinny wyścig Le Mans. W czasie jednego z nich w 1955 roku zderzyły się 3 pojazdy. Jeden wpadł w publiczność. Zginęły 83 osoby. (Zobacz:24h Le Mans 1955)
Dzieje.
Wzmiankowane po raz pierwszy przez Ptolemeusza ("Geografia" 2.8.8) jako rzymskie miasto "Vindinium", było stolicą galijskiego szczepu Aulerków należącego do grupy plemiennej Eduów. Le Mans było również znane jako "Civitas Cenomanorum" (Miasto Cenomanów). Leżało w starorzymskiej prowincji Gallia Lugdunensis.
Grzegorz z Tours wspomina frankijskiego wodza Rigomera, zabitego przez Chlodwiga podczas jego kampanii jednoczenia frankijskich terytoriów.
Jako główne miasto prowincji Maine, Le Mans było w XI wieku obiektem rywalizacji pomiędzy hrabiami Andegawenii i książętami Normandii. Gdy Normanowie sprawowali kontrolę nad Maine, Wilhelm Zdobywca mógł pokusić się o podbój Anglii; jednakże w roku 1069 mieszkańcy zbuntowali się i siłą usunęli Normanów, co doprowadziło do objęcia władzy przez Hugona V.
W 1230 roku królowa Anglii Berengaria Nawarrska, wdowa po królu Ryszardzie Lwie Serce wybudowała opactwo i tam została pochowana.
W Le Mans zmarł powstaniec listopadowy, Józef Czerski.
Podczas II wojny światowej Le Mans zostało wyzwolone przez amerykańską 5 Dywizję pancerną w dniu 8 sierpnia 1944.
Warto zobaczyć.
Le Mans posiada dobrze zachowane stare miasto ("Cité Plantagenêt" lub "Vieux Mans") oraz katedrę pod wezwaniem św. Juliana, pierwszego tutejszego biskupa. Na starym mieście można podziwiać również fragmenty murów obronnych z czasów rzymskich oraz rzymskie łaźnie.
Transport i komunikacja.
W mieście znajduje się stacja kolejowa Gare du Mans.

</doc>
<doc id="165469" url="https://pl.wikipedia.org/wiki?curid=165469" title="Nancy">
Nancy

Nancy (fr. wym. [], uproszczona: "nãsi"; niem. "Nanzig") – miasto we wschodniej Francji, nad rzeką Meurthe (dopływ Mozeli) i Kanałem Marna-Ren, ośrodek administracyjny regionu Lotaryngia (do 2015) i departamentu Meurthe i Mozela; 104 600 mieszkańców (2004), zespół miejski 331 363 (1999).
Znajdują tu się obiekty związane z królem Polski Stanisławem Leszczyńskim, w tym dawne miejsce jego spoczynku oraz Plac Stanisława, wpisany na listę światowego dziedzictwa UNESCO.
Historia.
Miasto zostało założone w XI w. przez księcia lotaryńskiego Gerarda. W 1477 miała tu miejsce bitwa lotaryńsko-burgundzka. Na pocz. XVI w. wzniesiono tu pałac książęcy. Nancy było stolicą Księstwa Lotaryngii. W latach 1737–1766 ostatnim księciem Lotaryngii był król Polski Stanisław Leszczyński, który po wygnaniu z kraju osiadł razem ze swoją żoną Katarzyną Opalińską na stałe w Nancy. Za jego sprawą powstały m.in. barokowy Kościół Notre-Dame de Bon Secours i Plac Stanisława, na którym w 1831 w uznaniu jego zasług odsłonięto jego pomnik. W 1750 król rozpoczął gromadzenie zbiorów bibliotecznych, zapoczątkowując historię biblioteki miejskiej w Nancy. Od 1766 Nancy stanowiło bezpośrednio część Francji, a w latach 1790-1871 było stolicą departamentu Meurthe. Od 1833 w Nancy mieszkał powstaniec listopadowy Marcin Rojewski, pracując tu jako nauczyciel Szkoły Polskiej i prowadząc działalność charytatywną. W połowie XIX w. otwarto stację kolejową Gare de Nancy-Ville.
W 1988 miasto odwiedził papież Jan Paweł II.

</doc>
<doc id="165470" url="https://pl.wikipedia.org/wiki?curid=165470" title="Nanterre">
Nanterre

Nanterre – miasto i gmina we Francji, w regionie Île-de-France, w departamencie Hauts-de-Seine, w zespole miejskim Paryża, nad Sekwaną.
Według danych na rok 2012 gminę zamieszkiwało 90 722 osób, a gęstość zaludnienia wynosiła 7 442 osób/km². Wśród 1287 gmin regionu Île-de-France Nanterre plasuje się na 272. miejscu pod względem powierzchni.
W mieście znajduje się stacja kolejowa Gare de Nanterre-Ville.

</doc>
<doc id="165472" url="https://pl.wikipedia.org/wiki?curid=165472" title="Doświadczenie">
Doświadczenie

Doświadczenie – powszechne pojęcie składające się z wiedzy lub umiejętności w obserwacjach pewnych rzeczy, wydarzeń, uzyskanych poprzez zaangażowanie w ujawnienie tych rzeczy lub wydarzeń. Historia słowa "doświadczenie" (w tym staropolskiego słowa "eksperiencja") jest blisko związana z pojęciem "eksperymentu".
Pojęcie doświadczenia generalnie odnosi się do wiedzy, jak wykonać pewne zadania, a nie do proponowania rozwiązań. Filozofowie nazywają wiedzę opartą na doświadczeniu "wiedzą empiryczną" lub "wiedzą a posteriori".
Osoba ze znacznym doświadczeniem w pewnej dziedzinie może zyskać reputację specjalisty.
Typy doświadczenia.
Słowo "doświadczenie" może odnosić się zarówno do nieprzetworzonych psychicznie, bezpośrednio odczutych zdarzeń, tak samo jak do mądrości zdobytej w wyniku dalszej refleksji na temat tych wydarzeń lub ich interpretacji.
Najczęściej mądrościowe doświadczenie gromadzi się przez jakiś czas, chociaż jedno konkretne chwilowe wydarzenie również może doświadczyć. 
Doświadczenia możemy podzielić na:
Bezpośredniość doświadczenia.
Ktoś, kto jest zdolny opisać wydarzenie, którego był świadkiem, lub w którym brał udział, ma doświadczenie z "pierwszej ręki". Takie doświadczenie jest szczególnie cenne ponieważ "było się tam" i można samemu ocenić sytuację, przeanalizować ją. Jednak i tak często pozostaje potencjalnie podlegająca pod błędy osobista interpretacja, postrzeganie sensu zdarzenia.
Doświadczenie z "drugiej ręki" może być bogatszym zasobem: zdarzenie nagrane lub streszczone przez obserwatorów z "pierwszej ręki" lub doświadczonych, albo z przyrządów, daje możliwość wyrażania wielu punktów widzenia.
Doświadczenie z "trzeciej ręki", oparte na wymijającej i być może niepewnej pogłosce lub plotce, może być niebezpiecznie blisko oddawania błędnego sensu zdarzenia.
Gry.
W grach RPG traktuje się doświadczenie (i jego nabywanie) jako ważny i cenny produkt. Zobacz: punkt doświadczenia.
Literatura.
Amerykański filozof Ralph Waldo Emerson napisał esej zatytułowany "Experience" ("Doświadczenie", opublikowany w 1844), w którym prosi czytelników, aby odrzucać uczucia, które mogą oddalić ich od świętości.

</doc>
<doc id="165473" url="https://pl.wikipedia.org/wiki?curid=165473" title="Perpignan">
Perpignan

Perpignan (katal. "Perpinyà", oksyt. "Perpinhan", kastyl. "Perpiñán") – miasto i gmina w południowej Francji (Oksytania), na wybrzeżu Morza Śródziemnego, ośrodek administracyjny departamentu Pireneje Wschodnie, główne miasto historycznej krainy Roussillon, dawna stolica Królestwa Majorki.
Według danych na rok 2004 gminę zamieszkiwały 116 700 osoby, a gęstość zaludnienia wynosiła 1715 osób/km² (wśród 1545 gmin Langwedocji-Roussillon Perpignan plasuje się na trzecim miejscu pod względem liczby ludności, natomiast pod względem powierzchni na miejscu dwudziestym pierwszym). W tym samym roku zespół miejski liczył 139 tys. ludzi.
W mieście znajduje się stacja kolejowa Gare de Perpignan.
17 lipca 1793 roku pod Perpignan rozegrała się bitwa pomiędzy wojskami hiszpańskimi pod dowództwem Antoniego Ricardosa a oddziałami Republiki Francuskiej, dowodzonymi przez Louis-Charles’a de Flersa. Bitwa okazała się zwycięska dla strony francuskiej.
Przyszedł tutaj na świat biatlonista Martin Fourcade wielokrotny mistrz świata i olimpijski.
Klimat.
Średnia dzienna temperatura najwyższa jest w lipcu (23,8 °C), natomiast najniższa w styczniu (8,4 °C). Liczba dni z opadami podobna jest przez cały rok i waha się od 2 do 6 dni w ciągu miesiąca. 
Zabytki.
Zabytki na terenie gminy posiadające status monument historique:

</doc>
<doc id="165474" url="https://pl.wikipedia.org/wiki?curid=165474" title="Quimper">
Quimper

Quimper (bret. "Kemper") – miejscowość i gmina w północno-zachodniej Francji, w regionie Bretania. Miasto jest prefekturą departamentu Finistère.
Według danych na rok 1990 gminę zamieszkiwało 59 437 osób, a gęstość zaludnienia wynosiła 704 osoby/km² (wśród 1269 gmin Bretanii Quimper plasuje się na 3. miejscu pod względem liczby ludności, natomiast pod względem powierzchni na miejscu 5.).
Miasto leży w pobliżu ujścia rzeki Odet do Oceanu Atlantyckiego.
W mieście znajduje się stacja kolejowa Gare de Quimper.
Zabytki.
Quimper zostało sklasyfikowane jako „miasto sztuki i historii”. W mieście znajduje się katedra Saint-Corentin, zbudowana w stylu gotyku bretońskiego, wzniesiona w 1239 roku na fundamentach starej katedry romańskiej. W dzielnicy Locmaria znajduje się kościół romański z XII wieku, jest to jeden z najstarszych zabytków w departamencie Finistère.

</doc>
<doc id="165475" url="https://pl.wikipedia.org/wiki?curid=165475" title="Saint-Étienne">
Saint-Étienne

Saint-Étienne (fr-prow. "Sant-Etiève", prow. "Sant Estève") – miasto i gmina w środkowo-wschodniej Francji, we wschodniej części Masywu Centralnego, w regionie Owernia-Rodan-Alpy, ośrodek administracyjny departamentu Loara, położone około 50 km na południowy zachód od centrum Lyonu.
Demografia.
W roku 1990 gminę zamieszkiwało 199 396 osób, zespół miejski 321 tys. mieszkańców (1999), a gęstość zaludnienia wynosiła 2493 osób/km² (wśród 2880 gmin regionu Rodan-Alpy Saint-Étienne zajmuje 2. miejsce pod względem liczby ludności, natomiast pod względem powierzchni miejsce 27.).
Mieszkańcy Saint-Étienne nazywani są przez Francuzów "Stéphanois".
Transport.
Komunikacja w Saint-Étienne odbywa się przy pomocy tramwajów i autobusów, które kursują również poza miasto i obsługują całą aglomerację. Przedsiębiorstwem odpowiedzialnym za komunikację w całym regionie jest "Société de Transports de l'Agglomération Stéphanoise" potocznie zwanym "STAS".
W mieście znajduje się stacja kolejowa Gare de Saint-Étienne Chateaucreaux.
Edukacja.
W mieście funkcjonuje jeden uniwersytet: "Université Jean Monnet" oraz pięć szkół wyższych: "École Nationale Supérieure des Mines de Saint-Étienne"; "École nationale d'ingénieurs de Saint-Étienne"; "Institut supérieur des techniques avancées de Saint-Étienne," "EMLYON Business School i Ecole supérieur d'art et design de Saint Etienne".
Sport.
Największym stadionem jest Stade Geoffroy-Guichard o pojemności 42 000 widzów. na stadionie odbywały się mecze Mistrzostw Świata w Piłce Nożnej 1998, Pucharu Konfederacji w piłce nożnej 2003, Mistrzostw Europy w Piłce Nożnej 1984 i Mistrzostw Europy w Piłce Nożnej 2016 a także Puchar Świata w Rugby 2007.

</doc>
<doc id="165476" url="https://pl.wikipedia.org/wiki?curid=165476" title="Lulkowo (województwo kujawsko-pomorskie)">
Lulkowo (województwo kujawsko-pomorskie)

Lulkowo – wieś w Polsce położona w województwie kujawsko-pomorskim, w powiecie toruńskim, w gminie Łysomice, około 9,5 km na północ od Torunia. Tworzy obręb ewidencyjny o obszarze 1062 ha na którym, według Narodowego Spisu Powszechnego (III 2011 r.) mieszkało 488 osób. Jest szóstą co do wielkości miejscowością gminy Łysomice.
Do 1954 roku miejscowość była siedzibą gminy Lulkowo. W latach 1954-1961 wieś należała i była siedzibą władz gromady Lulkowo, po jej zniesieniu w gromadzie Łysomice. W latach 1975–1998 miejscowość administracyjnie należała do województwa toruńskiego. Urodził się tu m.in. Tomasz Chrzanowski (żużlowiec) (ur. 1980).
Opis.
Przy głównej drodze znajduje się jednostka ochotniczej straży pożarnej. W miejscowości otwarta jest także biblioteka publiczna oraz przedszkole. Ze względu na powstanie w okolicy Pomorskiej Specjalnej Strefy Ekonomicznej możliwa jest dalsza rozbudowa infrastruktury wsi.
Komunikacja.
Przez Lulkowo przebiega Droga wojewódzka nr 552 łącząca miejscowość z Łysomicami z jednej strony i Piwnicami z drugiej. Latem 2007 roku droga została zmodernizowana (położono nową nawierzchnię), a na jednej z podrzędnych ulic zamontowano dwa progi zwalniające.

</doc>
<doc id="165477" url="https://pl.wikipedia.org/wiki?curid=165477" title="Tourcoing">
Tourcoing

Tourcoing – miejscowość i gmina we Francji, w regionie Hauts-de-France, w departamencie Nord.
Według danych na rok 1990 gminę zamieszkiwało 93 765 osób, a gęstość zaludnienia wynosiła 6173 osób/km² (wśród 1549 gmin regionu Nord-Pas-de-Calais Tourcoing plasuje się na 3. miejscu pod względem liczby ludności, natomiast pod względem powierzchni na miejscu 126.).

</doc>
<doc id="165478" url="https://pl.wikipedia.org/wiki?curid=165478" title="Ancona">
Ancona



</doc>
<doc id="165480" url="https://pl.wikipedia.org/wiki?curid=165480" title="Frydek-Mistek">
Frydek-Mistek

Frydek-Mistek (, wym. , ) – miasto powiatowe w Czechach, w kraju morawsko-śląskim, nad Ostrawicą (dopływ Odry), na skraju Ostrawsko-Karwińskiego Zagłębia Węglowego, na granicy Śląska Cieszyńskiego (Frýdek) i Moraw (Místek), ok. 30 km od granicy polsko-czeskiej, u stóp Beskidu Morawsko-Śląskiego.
Warunki geograficzne.
Centrum miasta leży na wysokości 291 m n.p.m. Średnia wysokość miejskich terenów wynosi 304 m n.p.m., a niewysokie wzniesienia, otaczające centrum miasta, sięgają wysokości 330–360 m n.p.m. Najwyższe punkty dzielnicy Skalice (eksklawa) sięgają blisko 440 m n.p.m. (Skalická Strážnice 438 m n.p.m.), natomiast najwyższym punktami miasta są wzgórza Ostružná (616 m n.p.m.) i Kabátice (601 m n.p.m.) w dzielnicy Chlebovice. Na terenach miejskich istnieje szereg drobnych cieków wodnych, spływających z tych wzniesień do Ostrawicy. Większą rzeczką jest Olešná (na niej zbiornik zaporowy Olešná, cz. "Vodní nádrž Olešná"), przepływająca zachodnim skrajem Mistka i uchodząca do Ostrawicy już poniżej miasta. Klimat charakteryzuje się przewagą wpływów oceanicznych nad kontynentalnymi. Roczna suma opadów należy do najwyższych w kraju i wynosi 1532 mm. Średnia temperatura roku wynosi 9 °C.
Zagospodarowanie terenów miejskich.
48,9% terenów miasta stanowią ziemie użytkowane w rolnictwie i uprawach, 22,7% lasy, 3,7% wody, 5,7% zabudowania.
Gospodarka.
W mieście rozwinął się przemysł włókienniczy, hutniczy, drzewny, spożywczy oraz ciężki.
Podział administracyjny.
Frydek-Mistek podzielony jest na 37 obrębów ewidencyjnych składających się na 7 dzielnic i 7 gmin katastralnych. Gmina katastralna Lysůvky obejmuje dwie dzielnice (Lysůvky i Zelinkovice), a gmina katastralna Panské Nové Dvory znajduje się w dzielnicy Frýdek.
 Dzielnice: Frydek • Mistek • Chlebovice • Lískovec • Lysůvky • Skalice • Zelinkovice
Historia.
Miasto Frydek zostało założone pod koniec pierwszej połowy XIV wieku na gruntach miasteczka Jamnica w granicach księstwa cieszyńskiego. Pierwsza wzmianka wiązana przez badaczy z historią Frydka to pochodzący z 1305 r. wykaz dziesięcin biskupstwa wrocławskiego, wspominający o osadzie "Jannutha", interpretowanej jako poprzedzająca Frydek Jamnica. Pewniejsze informacje przynosi treść aktu zhołdowania piastowskiego księcia Kazimierza I cieszyńskiego królowi Czech Janowi Luksemburskiemu z 1327 r., w którym wymieniony został "„…Jamnicz opid(um) cum municionibus…”", co potwierdza istnienie grodu strzegącego przeprawy przez rzekę w tym miejscu, wzniesionego najpewniej przed 1290 r. Około końca połowy XIV w. następuje lokacja miasta Frydek (pierwsze bezpośrednie wzmianki dopiero z 1386 i 1416 r.), zaś w 1353 r. na mocy przywileju Kazimierza I jego zwierzchność jako ośrodka administracji zostaje rozszerzona po Skoczów. Prawdopodobnie z tym okresem należy wiązać budowę murowanego zamku w zachodniej części miasta, oddzielonego fosą. Zamek ten był m.in. jest wzmiankowany w 1434 r. przy okazji oddania pod zastaw Arnoštovi Tworkowskiemu za 500 kop groszy czeskich. Miasto szybko stało się jednym z najważniejszych w księstwie. Wyodrębnienie się frydeckiego państwa stanowego naprowadziło jednak region w widłach rzek Ostrawicy i Łucyny na osobne tory. W przeciwieństwie do reszty Śląska Cieszyńskiego Reformacja nie odegrała tu większej roli, a językiem dominującym również wśród miejscowej ludności był język morawski względnie czeski. Za sprawą ukończonego w 1759 roku kościoła Nawiedzenia Marii Panny Frydek stał się jednak najważniejszym ośrodkiem pątniczym Śląska Cieszyńskiego.
Położony na lewym, morawskim brzegu Ostrawicy, na szerokiej nadrzecznej niwie Mistek po raz pierwszy wspominany był w 1267 r. pod nazwą "Friedeberk". W 1402 roku książę Przemysław I Noszak odkupił w dzierżawę kilka wsi morawskich państwa hukwaldzkiego na zachód od rzeki Ostrawicy. Wśród nich znajdowała się miejscowość "Newensteil" – późniejszy Mistek. W połowie XVI w. jednostka wymieniana była jako "Městko", jednak już od XV w. występowała także pod późniejszą nazwą "Místek".
Mistek rozwijał się jako przedmieście Frydka aż do 1581 roku, kiedy powrócił do Państwa Hukwaldzkiego, jednak jego gwałtowny rozrost nastąpił dopiero w XIX wieku wraz z rozwojem przemysłu lnianego, a później bawełnianego który rozsławił dwumiasto. W tym czasie nastąpił przyrost ludności oraz germanizacja. W 1908 do Mistka przyłączono osadę Koloredov. Frydek należał wówczas do jednych z najbardziej uprzemysłowionych miast Śląska Cieszyńskiego i bywał podobnie jak Bielsko nazywany "śląskim Manchesterem".
Po I wojnie światowej Polska nie wnosiła pretensji do Frydka i okolic jako terenów w większości zamieszkanych przez ludność czeską. W związku z tym w 1918 roku Frydek wraz z Mistkiem znalazł się w granicach Czechosłowacji. Wówczas pojawiły się pierwsze niezrealizowane pomysły połączenia obu miast. W 1938 wojska polskie nie zajęły ziemi frydeckiej (nie zalicza się jej więc, przynajmniej nie całą, do tzw. Zaolzia). W marcu 1939 roku Niemcy zajęli zarówno Frydek, jak i Mistek wcielając obydwa miasta do Protektoratu Czech i Moraw. Koszary w Mistku (cz. "Czajankova kasárna") były jedynym miejscem, w którym wojska czechosłowackie stawiały opór wkraczającym wojskom niemieckim.
1 stycznia 1943 roku połączono Frydek, Mistek i kilka okolicznych wsi w miasto Frydek-Mistek. W maju 1945 ciężkie walki o miasto pomiędzy wycofującą się armią niemiecką i oddziałami Armii Czerwonej (zakończone 4 maja wyparciem Niemców na Morawy). Po wojnie Frydek-Mistek włączono ponownie do Czechosłowacji, zachowując dokonaną przez Niemców decyzję o połączeniu miast. Jako miasto powiatowe stanowiące zaplecze dla Zagłębia Ostrawsko-Karwińskiego Frydek-Mistek rozwinął się w sporej wielkości ośrodek miejski. W 1967 r. otrzymał nowy herb, wskazujący na jego „dwumiejskość”. W 1970 liczył niespełna 44 tysiące mieszkańców, w 1980 ponad 56 tysięcy, a w 1992 ponad 65 tysięcy. W międzyczasie przyłączano kolejne podmiejskie gminy: Lískovec, Sviadnov, Staříč, Lysůvky, Zelinkovice, Chlebovice. Odbywało się to często bez poparcia mieszkańców tych gmin. W 1991 samodzielność odzyskały Sviadnov i Stařič.
Zabytki.
Zespół zabudowy rynku we Frydku (cz. "Zámecké náměstí") z domami z XVII–XIX w., prezentującymi style od renesansu przez barok, klasycyzm, empire po secesję. Na rynku barokowa fontanna z figurą św. Floriana.
Zespół zabudowy rynku w Mistku (cz. "Náměstí Svobody") z domami z XVII–XIX w., po części z arkadowymi podcieniami, prezentującymi style od późnego renesansu przez barok po klasycyzm. W domu nr 1 (z 1641 r.) w 1781 r. spotkali się cesarz Józef II z królem Prus, Fryderykiem II. W centrum barokowa kolumna maryjna.
Zamek książąt cieszyńskich (cz. "Frýdecký zámek") przy frydeckim rynku, gotycki z I połowy XIV w. (pierwsza wzmianka o grodzie w 1327 r.). Rozbudowany w XVI w. w stylu renesansowym (dobudowa skrzydeł wschodniego, południowego i zachodniego). Po pożarze przebudowany wczesnobarokowo (1636–1651) i barokowo (koniec XVIII w.). Na początku XIX w. Habsburgowie nadali mu szereg cech klasycystycznych. Posiada 2 dziedzińce, 4 duże sale i ponad 60 izb, częściowo z historycznym mobiliarzem. Obecnie jest siedzibą Muzeum Beskidów (cz. Muzeum Beskyd), które w 13 salach prezentuje historię, etnografię i przyrodę regionu. W pozostałych pomieszczeniach odbywają się wystawy, koncerty, spektakle teatralne i in.
Kościół parafialny św. Jana Chrzciciela we Frydku. Murowana, gotycka bazylika trójnawowa z połowy XV w. Przebudowany barokowo w 1626 (dobudowana wieża i kaplica) i w XVIII w. W bocznych nawach sklepienia gwiaździste. W krypcie XVII-wieczne płyty nagrobne. Przy północnej ścianie kościoła kaplica pod wezwaniem Marii Panny Bolesnej i dawny szpital Hertzschlegerów.
Kościół św. Jakuba Starszego w Mistku (plac "Farni náměsti"), najstarsza świątynia w mieście. Murowany, jednonawowy, z elementami zarówno gotyckimi (prezbiterium 1382) jak i renesansowymi (nawa 1626) oraz barokowymi (wieża); w 1887 przebudowany w stylu neoromańskim. Obok kościoła barokowe figury św. Franciszka, św. Antoniego i św. Józefa z końca XVIII w.
Bazylika Nawiedzenia Panny Marii we Frydku z lat 1740–1759. Barokowa, krypta w podziemiach, cenne rzeźby barokowe przed wejściem. Tytuł bazyliki mniejszej nadany w 1999 r. przez papieża Jana Pawła II.
Kościół św. Jodoka we Frydku w parku zw. "Sady Komenského". Murowany, renesansowy z początku XVII w. z drewnianą wieżą, kryty gontem.
Kościół parafialny św. Jana i Pawła w Mistku. Murowany, z lat 1763–1767, utrzymany w stylu rokokowym. Jeden z cenniejszych przykładów tego stylu na Morawach.

</doc>
<doc id="165481" url="https://pl.wikipedia.org/wiki?curid=165481" title="Woroneż">
Woroneż

Woroneż () – miasto obwodowe w Rosji, nad rzeką Woroneż (dopływ Donu). Znajduje się 486 km na południe od Moskwy, przy federalnej magistrali M4 „Don”. Aglomeracja woroneska liczy ponad 1,3 mln mieszkańców, a samo miasto (2020) 1 058 261 mieszkańców.
Historia.
Po raz pierwszy nazwę Woroneż wymienił pod datą 1177 roku Latopis Ipatijewski z XV wieku. Obecny Woroneż założony został w 1586 roku jako osada obronna na trasie najazdów Tatarów nogajskich i Tatarów krymskich. W 1682 stał się siedzibą biskupstwa prawosławnego.
W końcu XVII wieku car Piotr I rozkazał zbudować w Woroneżu stocznię rzeczną (Rosja nie posiadała wtedy na południu dostępu do morza). W 1700 roku rozpoczęto budowę pierwszego statku (Predestynacja (1700)), dlatego Woroneż jest znany w Rosji jako „kolebka floty rosyjskiej”. W XVIII wieku Woroneż stał się jednym z większych ośrodków na południu ówczesnej Rosji. Prawa miejskie otrzymał w 1779 roku.
W 1868 roku do miasta doprowadzono kolej. W roku 1919 w okolicach miasta przebiegały ciężkie walki bolszewików z oddziałami białogwardyjskimi. Większość budynków miasta została zniszczona podczas walk radziecko-niemieckich w 1943 roku. W latach 50. XX wieku miasto odbudowano w stylu socrealistycznym.
Gospodarka.
 miasto jest ważnym ośrodkiem przemysłu maszynowego, elektronicznego, chemicznego, lekkiego, spożywczego oraz materiałów budowlanych.
Nauka i oświata.
W mieści ma siedzibę Woroneski Uniwersytet Państwowy.
Ludzie związani z Woroneżem.
Polacy w Woroneżu.
W 1870 w Woroneżu urodził się Marcin Woyczyński, doktor medycyny, pułkownik lekarz Wojska Polskiego. W Woroneżu inżynier chemik Antoni Wołk-Łaniewski ukończył gimnazjum, a rotmistrz Mikołaj Maciejowicz szkołę wojskową. Podczas I wojny światowej Karol Koźmiński zorganizował w Woroneżu Związek Wojskowy Polaków, a internowany w mieście był pisarz Jan Parandowski. Po wojnie był tu więziony przez bolszewików wojskowy Stanisław Magnuszewski. W Woroneżu zmarli:

</doc>
<doc id="165482" url="https://pl.wikipedia.org/wiki?curid=165482" title="Abbaja Hajk">
Abbaja Hajk

Abbaja Hajk, "Jezioro Małgorzaty" (amh. አባያ ሐይቅ) – jezioro tektoniczne w południowej Etiopii, w Rowie Abisyńskim (Wielkie Rowy Afrykańskie).
Leży na wysokości 1285 m n.p.m. Powierzchnia 1256 km² (według innego źródła 1160 km²). Głębokość maksymalna 13 m, średnia 7 m.

</doc>
<doc id="165485" url="https://pl.wikipedia.org/wiki?curid=165485" title="WarnerMedia">
WarnerMedia

WarnerMedia, LLC (do 2018 roku Time Warner Inc.) – trzecia co do wielkości korporacja mediowa świata (po Comcast i The Walt Disney Company), powstała z połączenia wydawnictwa Time Inc. (wydawcy tygodnika „Time”) i wytwórni Warner Communications Inc. W 2018 roku wartość przychodów spółki osiągnęła około 33 mld USD.
8 kwietnia 2022 w wyniku fuzji spółek WarnerMedia i Discovery powstało przedsiębiorstwo Warner Bros. Discovery.
Historia.
Grupa powstała w 1990 roku w wyniku fuzji pomiędzy wydawnictwem Time Inc. (wydawcą tygodnika „Time”) i wytwórnią filmową Warner Communications Inc. W 1995 roku stworzyła razem z Philipsem, Sony i Toshibą standard DVD. W następnym roku w jej skład weszło imperium mediowe Teda Turnera. Wtedy też Time Warner uzyskało pierwszą pozycję spośród korporacji mediowych świata. W 2001 roku Time Warner zostało zakupione przez giganta branży internetowej, America OnLine i zmieniło nazwę na „AOL Time Warner”. Po dwóch latach, gdy AOL okazał się najbardziej deficytową częścią nowego koncernu, powrócono do dawnej nazwy. 28 maja 2009 roku firma ogłosiła spin off grupy AOL, który zakończył się 9 grudnia 2009. Tym samym po ośmiu latach zakończono związek AOL-u z Time Warner. Od tego czasu korporacja w zakresie przychodów rocznych spadła z poziomu 40 mld do około 30 mld USD. Skutkiem tego straciła pozycję lidera rynku mediowego na rzecz The Walt Disney Company.

</doc>
<doc id="165486" url="https://pl.wikipedia.org/wiki?curid=165486" title="Port lotniczy Poznań-Ławica">
Port lotniczy Poznań-Ławica

Port Lotniczy Poznań-Ławica im. Henryka Wieniawskiego (kod IATA: POZ, kod ICAO: EPPO) – międzynarodowy port lotniczy, jedno z najstarszych lotnisk w Polsce, położone 7 km na zachód od centrum Poznania przy trasie na Berlin i Buk.
Pod względem liczby odprawianych pasażerów i liczby operacji lotniczych był to w 2019 roku 7. polski port lotniczy za portami: Warszawa-Okęcie, Kraków-Balice, Gdańsk-Rębiechowo, Katowice-Pyrzowice, Warszawa-Modlin i Wrocław-Strachowice. Lotnisko posiada system ILS kategorii drugiej (CAT II).
Położenie.
Port lotniczy mieści się w zachodniej części miasta Poznania, w północnej części osiedla samorządowego Ławica, przy ul. Bukowskiej, będącej drogą wojewódzką nr 307. Znajduje się ok. 7 km na zachód od centrum Poznania. Port jest położony we wschodniej części Pojezierza Poznańskiego.
Patron portu.
Początkowo planowano nadanie portowi lotniczemu w Poznaniu imię Ignacego Jana Paderewskiego, jednak z uwagi na fakt, że port lotniczy w Bydgoszczy dokonał wcześniej takiego wyboru, koncepcja upadła. W 2005 zainicjowano działania mające na celu nadanie portowi imienia Henryka Wieniawskiego – wybitnego polskiego skrzypka, kompozytora i pedagoga. Imię nadano 29 października 2006 – w dniu finału XIII Międzynarodowego Konkursu Skrzypcowego im. Henryka Wieniawskiego. Matkami chrzestnymi były: Ida Haendel, Wanda Wiłkomirska i Marina Iaszwili – wybitne skrzypaczki, które w przeszłości były laureatkami Konkursu.
Historia.
Północna część terenu lotniska w latach 1913–2009 użytkowana była przez wojsko, podczas gdy południową zajmował cywilny port lotniczy. W związku z tym, że ścieżka podejścia biegnie ponad centrum miasta, co pewien czas pojawiają się koncepcje przeniesienia poznańskiego portu lotniczego w inne miejsce.
Komunikacja miejska.
Na lotnisko Ławica można dojechać bezpośrednio autobusem MPK linii:
Mylenie Ławicy z pobliskim wojskowym lotniskiem na Krzesinach.
Port lotniczy Poznań-Ławica (kod ICAO: EPPO) leży nieopodal wojskowego lotniska 31 Bazy Lotniczej Poznań-Krzesiny (kod ICAO: EPKS). Oba lotniska posiadają 2500-metrowe (Ławica obecnie ma 2504 m) drogi startowe o podobnym układzie – Ławica: RWY 10/28 (azymut 099/284); Krzesiny: RWY 11/29 (azymut 117.9/297.9) ze światłami PAPI – leżące mniej więcej w linii prostej, a Krzesiny występują jako pierwsze przy podejściach od wschodu – co czasami powodowało pomyłki pilotów w lądowaniu. 16 sierpnia 2006, turecki Boeing 737, samolot czarterowy linii Sky Airlines, lot SHY335, lecący z Antalyi do Poznania, dokonał mylnego lądowania o 19:50 na lotnisku na Krzesinach.
Według Krzysztofa Krawcewicza, pilota i redaktora naczelnego miesięcznika „Przegląd Lotniczy/Aviation Revue”, było to już co najmniej siódme omyłkowe podejście samolotu do lądowania na Krzesinach w 2006. Winił on m.in. „skandaliczne procedury jakie obowiązują w kontroli lotów na Ławicy” i brak radaru podglądu podejścia, który wprawdzie istniał, lecz był wyłączony z użytku przez Agencję Ruchu Lotniczego.
Obecnie omyłkowe lądowania samolotów cywilnych na lotnisku wojskowym Poznań-Krzesiny nie występują co najmniej od 2007 r., kiedy to uruchomiono cywilną radarową służbę kontroli zbliżania, naprowadzającą samoloty do lądowania zarówno na lotnisku cywilnym Poznań-Ławica, jak i na wojskowym lotnisku w Krzesinach.
Sztuka.
Na lotnisku w Poznaniu stoją trzy rzeźby:
Przed starym terminalem znajduje się natomiast Pomnik Zdobywców Lotniska Ławica z 1984 autorstwa Jerzego Sobocińskiego i Saturnina Skubiszyńskiego.
W grudniu 2012, w ramach projektu „Epitafium dla Komedy” autorstwa Piotra Kurki pod sufitem terminalu zawisł fortepian koncertowy. Projekt uzupełnia pufa w kształcie fortepianu. Siadając na niej pasażerowie uruchamiają nagrania utworów Krzysztofa Komedy w aranżacji poznańskiego muzyka Jana Jęchorka.

</doc>
<doc id="165487" url="https://pl.wikipedia.org/wiki?curid=165487" title="Warner Brothers">
Warner Brothers



</doc>
