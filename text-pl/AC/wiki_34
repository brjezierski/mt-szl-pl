<doc id="166669" url="https://pl.wikipedia.org/wiki?curid=166669" title="Jestem jaki jestem">
Jestem jaki jestem

Jestem jaki jestem – reality show nadawane w stacji TVN. Pierwsza edycja była emitowana wiosną 2003, a druga - wiosną 2004.
Bohaterem tego programu był lider zespołu Ich Troje Michał Wiśniewski, jego żona Marta Wiśniewska oraz dzieci: Xavier Wiśniewski i Fabienne Wiśniewska. U boku Wiśniewskich w obydwu edycjach programu w odcinkach na żywo pojawiały się różne znane osobistości, m.in. Maciej Maleńczuk, Edyta Górniak, Piotr Najsztub, Krzysztof Rutkowski, Gabriel Fleszar, Jacek Łągwa, Anna Świątczak, Justyna Majkowska, Ewa Minge, Maja Sablewska, Violetta Villas, Maciej Starnawski, Paweł Konnak, Andrzej Lepper czy Hanna Bakuła. Prowadzącym pierwszej edycji był Hubert Urbański, a drugiej – Andrzej Sołtysik.
Partnerem medialnym programu było Radio Zet. Niedzielne wydania programu, tzw. "Ring", oglądało średnio 4,4 mln telewidzów.
Właściciel formatu sprzedał licencję telewizji z Wielkiej Brytanii, gdzie bohaterem miał być Robbie Williams. Ostatecznie jednak nie doszło do realizacji programu, ponieważ nie wynegocjowano honorarium dla gwiazdy.
Fabuła.
Rodzina Wiśniewskich przeprowadziła się do willi w podwarszawskim Józefowie przy ul. Stanisława Noakowskiego 11 naszpikowanej kamerami. Program miał na celu pokazanie „ludzkiej twarzy kontrowersyjnego Michała Wiśniewskiego”. Tę edycję emitowano codziennie (relacje z domu oraz koncertów) oraz w niedziele, kiedy następowało podsumowanie tygodnia. W programie przeprowadzono również konkurs dla wokalistów „Drzwi do kariery”, w którym startowali m.in. Paulla oraz Iwan Komarenko. Najciekawsze fragmenty oraz niewyemitowane ujęcia programu emitowano co tydzień w programie "Jestem jaki jestem – Extra" w soboty o 20:30, na antenie TVN Siedem.
W drugiej edycji program nadawany był tylko w sobotnie wieczory ze studia "Ringu". Program prowadził Andrzej Sołtysik. Następowało podsumowanie tygodnia, występ Michała Wiśniewskiego i zaproszonego gościa oraz konfrontacja słowna z kolejnym gościem w studiu. Nadano również grę w ruletkę Michała Wiśniewskiego z przypadkowymi ludźmi.

</doc>
<doc id="166670" url="https://pl.wikipedia.org/wiki?curid=166670" title="Dynastia (serial telewizyjny 1981)">
Dynastia (serial telewizyjny 1981)

Dynastia () – amerykańska, wysokobudżetowa opera mydlana. Serial emitowany był w USA przez telewizję ABC od 13 stycznia 1981 do 11 maja 1989.
W Polsce po raz pierwszy był pokazywany przez TVP1 od 2 lipca 1990 do 19 grudnia 1993. W wakacje 1990 emisja odbywała się od poniedziałku do piątku o 18.00, a następnie raz w tygodniu (zazwyczaj w środy o 20.00, później w niedziele o 17.30). Sporadycznie odcinki były emitowane częściej, głównie w okresie bożonarodzeniowym i wielkanocnym. Emisja odbywała się bez przerw między seriami, stąd ponad dwukrotnie krótszy okres emisji całego serialu w Polsce niż w Stanach Zjednoczonych.
Fabuła.
Saga bardzo bogatej rodziny Carringtonów. Blake Carrington (John Forsythe) poznaje sympatyczną Krystle (Linda Evans). Oboje zakochują się w sobie. Wkrótce potem biorą huczny ślub. Życie wśród zepsutych pieniędzmi ludzi nie oszczędza skromnej Krystle. Niegdyś żonaty z demoniczną Alexis, Blake ma dwójkę dzieci, rozpieszczoną córkę Fallon (Pamela Sue Martin/Emma Samms), która zrobi wszystko by zniszczyć Krystle, a także syna Stevena (Al Corley/Jack Coleman), geja borykającego się z problemami egzystencjalnymi. W późniejszych latach okazuje się, że Blake ma jeszcze dwójkę dzieci: porwanego w dzieciństwie syna Adama (Gordon Thomson) oraz porzuconą przez pierwszą żonę Blake’a córkę Amandę (Catherine Oxenberg/Karen Cellini). Pewnego dnia Alexis wraca, by zniszczyć swojego pierwszego męża i przy okazji zagarnąć jego majątek. Od drugiego sezonu fabuła opowiadała o rywalizacji o władzę i pieniądze pomiędzy rodziną Carringtonów i Colbych, magnatów naftowych, a także o ich skomplikowanym życiu, intrygach i seksie.
Kulisy.
"Dynastia" to wysokobudżetowa amerykańska opera mydlana, emitowana przez 9 sezonów raz w tygodniu w amerykańskiej telewizji ABC w wieczornej porze najwyższej oglądalności (tzw. primetime). Serial ten był konkurencyjnym odpowiednikiem legendarnego już "Dallas". Pierwszy sezon jednak nie zyskał przychylności amerykańskiej widowni. Twórcy postanowili podnieść oglądalność "Dynastii", dodając od drugiego sezonu postać demonicznej Alexis Morell-Carrington-Colby, będącej dziś legendą i wzorem intrygantki, granej przez brytyjską aktorkę Joan Collins (wcześniej zagranie tej roli odmówiły Elizabeth Taylor, Raquel Welch i Sophia Loren). Wyniki oglądalności "Dynastii" gwałtownie wzrosły. Serial wspiął się w 1985 roku na 1. miejsce pod względem popularności wśród programów telewizyjnych. Scenarzyści bawili się konwencją opery mydlanej, wpisując do scenariusza tak słynne później wątki, jak masakra ślubna w Mołdawii, ataki terrorystyczne, hipnoza, manipulacje umysłu, UFO, itp.
W ciągu 9 lat emisji, serial stał się kultowy i znany na całym świecie. Wylansował wiele gwiazd, przypomniał o istnieniu już tych zapomnianych, na swoim planie gościł sławy prawdziwego formatu. W latach 1985-1987 Dynastia doczekała się kontynuacji zatytułowanej "Dynastia Colbych" ("Dynasty II: The Colbys"), która nie zyskała takiej popularności jak jej pierwowzór. Na dodatek fani serialu zaczęli się gubić w wątkach i rozpoznawaniu bohaterów. Po dwóch latach i 49 odcinkach, spin-off został zdjęty z anteny. Oprócz USA i nielicznych anglojęzycznych krajów, "Dynastia Colbych" była emitowana zaraz po skończeniu pierwszej części, co było wielkim błędem. Widzowie oglądając "Dynastia Colbych" powrócili do śledzenia wątków powiązanych z "Dynastią" i tam też wyjaśnionych z lat 1985-1987.
Pierwsza polska emisja serialu miała miejsce na antenie telewizyjnej Jedynki TVP1 w latach 1990-1993. Niespodziewanie we wrześniu 1997 roku serial przypomniał, powstały zaledwie kilka miesięcy wcześniej, kanał Polsat 2. Druga emisja serialu zakończyła się na początku roku 1999. W 1999 roku Dynastię emitował nieistniejący już kanał tematyczny Dla Ciebie – emisję wstrzymano po kilkudziesięciu odcinkach. 3 grudnia 2012 roku powtórną emisję Dynastii w Polsce rozpoczął kanał tematyczny CBS Drama.
Na podstawie serialu, amerykańska pisarka Eileen Lottman zaczęła pisać książki (wydane również w Polsce). Powstały jednak zaledwie dwa tomy.
W roku 2005 stacja Hallmark wyprodukowała fabularny film telewizyjny "„Za kulisami Dynastii”" o kulisach realizacji serialu. Film nie osiągnął jednak oczekiwanego sukcesu. Dodatkowo, krytykowano go za niezgodność z faktami. Z kolei, w roku 2006, telewizja amerykańska wyprodukowała specjalny „odcinek” "„Dynasty Reunion: Catfights &amp; Caviar”", w którym spotkały się główne gwiazdy serialu na wspomnieniach i wywiadach.
Od września 2017 roku rozpoczęto emisję reboota serialu pod tym samym tytułem. Opartego na oryginalnym scenariuszu, jednakże osadzonego w realiach i estetyce XXI wieku. Z tą różnicą, że tamtejsi scenarzyści wiedzieli, że wprowadzą Alexis do serialu, dlatego wprowadzili krótkie zapowiedzi jej obecności w historii rodziny, zanim ją oficjalnie wprowadzono w 14 odcinku pierwszej serii. Warto też odnotować, że pierwsze skrzypce w tej wersji gra Fallon Carrington.
Pojednanie.
W 1989 roku szefowie stacji ABC, poirytowani spadającą popularnością serialu, zdecydowali o zakończeniu jego produkcji, mimo wprowadzenia nowych postaci (m.in. Stephanie Beacham). 11 maja 1989 roku został wyemitowany ostatni, 220. odcinek "Dynastii", zatytułowany "Catch 22" ("Paragraf 22"). Epizod zakończony tzw. cliffhangerem, w którym Alexis prawdopodobnie ginie spadając z balkonu, Blake zostaje postrzelony i również nie wiadomo czy żyje, a Krystle, niepojawiająca się w serialu od końca 9 sezonu, przebywa w szwajcarskiej klinice psychiatrycznej, nie spodobał się fanom. Przez blisko rok nakłaniali twórców do wznowienia serialu. Tak też się stało. W 1991 roku, wyemitowany został czterogodzinny miniserial "", ("Dynasty: the Reunion"). Pierwszy z dwóch odcinków, trwających po 120 minut, oglądały miliony Amerykanów, Natomiast „finał finałów” zaledwie garstka. Fani mieli za złe twórcom, że nie rozwiązano wszystkich zagadek "Dynastii", że brakowało wszystkich bohaterów. Jednak widowni w szczególności nie spodobało się cukierkowe zakończenie, w którym Krystle, Blake i Alexis zakopali topór wojenny i wybaczyli sobie wszystkie krzywdy. W ten sposób twórcy, nie zwracając uwagi na opinie publiczności, zamknęli furtkę na dalsze kontynuacje.
W 2006 i 2007 roku na rynku DVD ukazały się dwa pierwsze sezony "Dynastii". W 2006 amerykańska telewizja wyemitowała wspomnieniowy odcinek Dynastii, celebrujący tym samym XXV-lecie powstania serialu. W programie zatytułowanym "" wystąpiła część aktorów i aktorek, w tym John Forsythe, Linda Evans i Joan Collins.
"Dynastia" wciąż jest emitowana w wielu krajach. Stała się symbolem lat 80. Na przestrzeni lat kobiety wzorowały się na strojach Krystle, Alexis i innych kobietach z Denver. Powstało mnóstwo książek, albumów, a nawet perfumy „Forever Krystle”, które były reklamowane przez Lindę Evans.
Pierwsza emisja „Dynastii - Pojednanie” miała miejsce 26.12.1993 i 2.01.1994. Powtórki w TVP1 można już było obejrzeć czterokrotnie - w listopadzie 2000 (3-24.11.2000), w 2003, na przełomie czerwca i lipca 2005 (26.06 i 3.07.2005) i w czerwcu 2006 roku (11 i 18.06.2006). Za każdym razem gromadziła przed telewizorami ok. 4 mln widzów. Serial powtórzyła także TV4 – w grudniu 2008 roku. Od grudnia 2012 „Dynastia” do grudnia 2016 była emitowana w kanale CBS Drama. Planowane jest także wznowienie produkcji serialu.
Postacie.
Drugoplanowe.
Młodszy brat Blake’a. Nienawidzi swojego brata. Alexis sprowadza go do Denver aby pomógł jej zniszczyć byłego męża. Ojciec Leslie.
Lojalna asystentka Blake’a w "Denver-Carrington". Dawna miłość Adama z Montany. Od 7. serii znów są razem i pobierają się. Niestety ich małżeństwo nie przetrwało problemów i pod koniec 8. sezonu rozpadło się.
Była żona Jasona Colby i kuzynka Alexis. Przybywa do Denver z Los Angeles w 9. serii. Pomaga Blake'owi po wyjeździe Krystle do Szwajcarii i staje się wrogiem nr 1 Alexis.
Córka Sable i Jasona, siostra Milesa, Bliss i przyrodnia siostra Jeffa. Monica przybywa do Denver aby pomóc matce w walce z Alexis, jest radcą prawnym Sable. Pod koniec serialu dowiaduje się, że jest córką Cecila Colby'ego.
Córka Bena Carringtona i Melissy Saunders. Podczas swojego krótkiego pobytu w Denver nawiązała romans z Dexem, Jeffem, Michaelem Culhanem, Seanem Rowanem i Clayem Fallmontem.
Geolog "Denver-Carrington", mąż Claudii, ojciec Lindsay. Przez krótki czas był związany z Krystle.
Stryj Jeffa, przyjaciel i rywal Blake’a. Drugi mąż Alexis. Zmarł na początku 3. sezonu.
Długoletni majordomus Carringtonów. Wierny przyjaciel Blake’a, na początku serialu nie darzy sympatią Krystle. Teść Alexis z powodu jej małżeństwa z jego synem, Seanem Andersem Rowanem. Popełnił samobójstwo.
Córka Josepha, uczyła się w Europie na koszt Blake’a. Wraca do Denver w 3. serii. Poślubia Jeffa, jednak jest w ciąży z Adamem. Ich dziecko urodziło się jednak martwe i w finale 4. serii opuszcza Denver. Powraca w "Dynastii : Pojednanie" i na nowo wiąże się z Adamem.
Pierwszy mąz Krystle, instruktor tenisa. Alexis sprowadza go do Denver w 3. serii aby zniszczyć małżeństwo Krystle i Blake’a. Ma romans z Fallon i Alexis.
Dziedzic tronu Mołdawii, związany z Amandą. Niestety uczucie Amandy do Dextera stało się przyczyną ich rozwodu.
Kongresmen. Mści się na Alexis i reszcie rodziny.
Reżyser, wynajęty przez Sammy Jo do porwania Krystle.
Prawnik rodziny Colbych, związany w przeszłości z Dominique.
Porywczy syn Jasona i Sable, brat bliźniak Monici. Związany z Fallon gdy ta cierpiała na zanik pamięci.
Siostra Alexis. Wyciągnięta z więzienia w Ameryce Południowej przez Dexa. Powróciła do Denver aby zemścić się na Alexis.
Córka Dominique i Garretta Boydstona.
Syn senatora Bucka i Emily Fallmont. Związany z Sammy Jo, Amandą i Leslie.
Nieznajomy mężczyzna, który uratował Alexis przed utonięciem w samochodzie w 8. sezonie. Wkrótce został jej mężem nr 4. Sean był synem Josepha Andersa, majordomusa Carringtonów i chciał zemścić się na Alexis za krzywdy, które ona wyrządziła jego rodzinie. Zginął z ręki Dextera, gdy prawda o Seanie wyszła na jaw.
Psychiatra i chirurg, udaje przyjaciela Blake’a a naprawdę pragnie się na nim zemścić. Zakochany w Krystle.
Pracownik "Denver-Carrington". Ambitna intrygantka, wynajęta przez Alexis jako jej szpieg.
Playboy, który uwiódł Fallon starając wykorzystać ją dla swoich korzyści finansowych.
Biznesmen, biologiczny ojciec Sammy Jo. W przeszłości związany z Krystle.
Amerykanka, wdowa po brytyjskim dyplomacie Lordzie Maynardzie Mitchell. Fotograf magazynu "World Finance". Ashley darzy Blake’a uczuciem i pomaga mu w walce z Alexis. Ma także romans z Jeffem. Zmarła podczas ataku rewolucjonistów na króla Mołdawii.
Trzecioplanowe.
Powód rozwodu i wygnania Alexis z rodziny Carringtonów w 1964 roku. Był architektem i zaprojektował dla Alexis studio, w którym miała praktykować malarstwo. Sama wdała się z nim w romans a Blake nakrył ich gdy nieoczekiwanie wrócił z jednej ze swych biznesowych podróży. Postrzelony przez młodą Fallon, gdy szarpał Alexis, brat Blake'a wrzucił jego ciało do starej kopalni i zalał je wodą. Po 25 latach, gdy okazało się, że ciało Rogera zachowało się, rozpoczęto proces w sprawie o zabójstwo, przez który Blake stracił wszystko.
Prawnik i przyjaciel Blake’a.
Producent muzyczny, mąż Dominique Deveraux.
Szofer Blake’a, kochanek Fallon i Amandy.
Nastoletnia córka Matthew i Claudii. Zginęła w wypadku samochodowym.
Przyjaciel Matthew.
Majordomus Carringtonów. Wcześniej, lokaj. Funkcję objął po śmierci Josepha Andersa.
Długoletnia kucharka Carringtonów.
Pokojówka u Carringtonów.
Starsze dziecko Fallon i Jeffa Colbych.
Syn Stevena Carringtona i Sammy Jo. 
Najmłodsza córka Blake’a Carringtona j jego żony Krystle. Po aresztowaniu ojca i wyjeździe matki na leczenie do Szwajcarii, zamieszkuje z przyrodnią siostrą; Fallon, w Kalifornii.
Młodsze dziecko Fallon i Jeffa Colbych. Początkowo, Fallon myślała, że jest córką Milesa Colbyego.
Epizodyczne i gościnne.
Przyjaciółka Dexa, której mąż i córka zginęli w wypadku samochodowym. Serce jej córki zostało przeszczepione chorej Kristinie. Sarah z rozpaczy popadła w obłęd i sądząc że córka Blake’a i Krystle jest jej córką, porwała ją.
Wydania DVD.
Od kwietnia 2005 serial stopniowo ukazuje się na płytach DVD. Najwięcej, bo aż 7 z 9 sezonów, ukazało się do tej pory w Europie. W Polsce od 21 czerwca 2011 dostępny jest box z piętnastoma odcinkami serii 1

</doc>
<doc id="166677" url="https://pl.wikipedia.org/wiki?curid=166677" title="Alina Pienkowska">
Alina Pienkowska

Alina Barbara Pienkowska (ur. 12 stycznia 1952 w Gdańsku, zm. 17 października 2002 tamże) – polska pielęgniarka i związkowiec, działaczka opozycyjna w okresie PRL, senator II kadencji.
Życiorys.
Córka Tadeusza Pabijana i Heleny z domu Bojdo. Mieszkała w Gdańsku. Absolwentka IX Liceum Ogólnokształcącego w Gdańsku i Wydziału Pielęgniarstwa Pomaturalnego Medycznego Studium Zawodowego w Gdańsku. Od września 1973 pracowała jako pielęgniarka w Szpitalu Wojewódzkim w Gdańsku, od maja 1975 była pielęgniarką pogotowia w Przemysłowym Zakładzie Opieki Zdrowotnej przy Stoczni Gdańskiej.
Od 1978 zaangażowana w działalność Wolnych Związków Zawodowych Wybrzeża. Redagowała niezależne pismo WZZ „Robotnik Wybrzeża”, pisząc m.in. artykuły na temat złych warunków pracy i przyczynach chorób zawodowych. Kolportowała ulotki i niezależną prasę, brała udział w obchodach rocznicowych upamiętniających wydarzenia z grudnia 1970. Poznała wówczas m.in. Bogdana Borusewicza, Andrzeja i Joannę Gwiazdów, Bogdana Lisa, Annę Walentynowicz, Lecha Wałęsę, Krzysztofa Wyszkowskiego. Krzysztof Wyszkowski wspominał:
W związku z prowadzoną działalnością opozycyjną była inwigilowana przez funkcjonariuszy Służby Bezpieczeństwa, najpierw w ramach sprawy operacyjnego sprawdzenia, a od sierpnia 1978 w ramach sprawy operacyjnego rozpracowania (SOR) pod kryptonimem „Pielęgniarka” (operację prowadzono w Wydziale III „A”, następnie w Wydziale III KW MO w Gdańsku). Do inwigilacji Aliny Pienkowskiej wykorzystywano tajnych współpracowników. Objęto ją zakazem wyjazdów zagranicznych na okres 3 lat, wielokrotnie przeszukiwano jej mieszkanie, była też zatrzymywana na 48 godzin. Jedną z represji było również przenoszenie jej z jednej przychodni do drugiej w ramach Przemysłowego Zakładu Opieki Zdrowotnej. W kwietniu 1980 została karnie przeniesiona z przychodni Zakładów Okrętowych Urządzeń Elektrycznych i Automatyki Elmor do przychodni w Stoczni Gdańskiej. Wysunięto wówczas wobec niej nieprawdziwy zarzut zaniedbania w pracy, miało to także doprowadzić do jej zwolnienia. W obronie Aliny Pienkowskiej załoga Elmoru wystosowała petycję do dyrektora PZOZ, pod którą podpisało się około 300 osób. Przeniesienie utrzymano w mocy, pozostała jednak zatrudniona jako pielęgniarka.
14 sierpnia 1980, w dniu rozpoczęcia strajku w Stoczni Gdańskiej i tym samym wydarzeń sierpniowych, Alina Pienkowska przekazała do Radia Wolna Europa (za pośrednictwem Jacka Kuronia) postulaty strajkujących stoczniowców i apel o pomoc żywnościową. 15 sierpnia została przewodniczącą Komitetu Strajkowego w Przemysłowym Zakładzie Opieki Zdrowotnej, a po ukonstytuowaniu się MKS weszła w skład jego prezydium. Była współredaktorką listy 21 postulatów MKS i autorką postulatu numer 16, dotyczącego poprawy funkcjonowania i dostępności opieki zdrowotnej dla Polaków. Jako członkini Prezydium MKS należała do sygnatariuszy porozumień sierpniowych. Wynegocjowała także zgodę rządu na zwolnienie z aresztu osób wspomagających akcję protestacyjną (m.in. Mirosława Chojeckiego).
Po przekształceniu się MKS w Międzyzakładowy Komitet Założycielski Niezależnych Samorządnych Związków Zawodowych (od 17 września 1980 z nazwą „Solidarność”) aktywnie uczestniczyła w zakładaniu struktur związkowych w Polsce. Została wybrana na przewodniczącą w swojej macierzystej organizacji zakładowej, zaangażowała się w działalność struktur Komisji Koordynacyjnej NSZZ „Solidarność” Służby Zdrowia. Przewodniczyła Krajowej Sekcji Służby Zdrowia „Solidarności”.
W trakcie strajku okupacyjnego w Sali Herbowej Urzędu Wojewódzkiego w Gdańsku została przewodniczącą komitetu strajkowego służby zdrowia. Protest, który rozpoczął się 7 listopada 1980 po zerwaniu rozmów między przedstawicielami solidarnościowej służby zdrowia a stroną rządową w sprawie podniesienia płac, trwał 10 dni. Zakończył się podpisaniem porozumienia gwarantującego środowisku służby zdrowia „możliwość dalszych negocjacji postulatów oraz znaczącą kwotową podwyżkę płac”. Piotr Mierzewski, bliski współpracownik Aliny Pienkowskiej, jej postawę z tamtych wydarzeń wspominał następująco:
W lipcu 1981 została wybrana do prezydium zarządu Regionu Gdańskiego na I Walnym Zebraniu Delegatów NSZZ „Solidarność” w regionie. 29 listopada tegoż roku zrezygnowała z tej funkcji, motywując to protestem wobec metod kierowania związkiem przez Lecha Wałęsę
13 grudnia 1981, na podstawie decyzji nr 167 wydanej przez komendanta wojewódzkiego MO w Gdańsku, została internowana. Przebywała w Areszcie Śledczym w Gdańsku, Zakładzie Karnym w Bydgoszczy-Fordonie, a od 10 stycznia 1982 w ośrodku odosobnienia w Gołdapi. 23 lipca 1982 internowanie uchylono, a 5 sierpnia zakończono prowadzenie operacji o kryptonimie „Pielęgniarka”. Po powrocie do Gdańska Alina Pienkowska nie zaprzestała działalności antykomunistycznej, współpracując z Regionalną Komisją Koordynacyjną NSZZ „Solidarność”. Z tego powodu w styczniu 1985 funkcjonariusze SB objęli ją obserwacją w ramach SOR o kryptonimie „Gniazdo”, prowadzonej w ramach Inspektoratu 2 WUSW w Gdańsku. Od lutego 1988 jej inwigilację kontynuowano w ramach SOR kryptonim „Sabat-2”.
Alina Pienkowska nie wzięła udziału w obradach Okrągłego Stołu, sama zgadzała się z jego przesłaniem. Kwestię tę motywowała następująco:
Wraz z mężem Bogdanem Borusewiczem włączyła się w odbudowę struktur regionalnej „Solidarności”, weszła w skład Tymczasowego Zarządu Regionu Gdańskiego NSZZ „Solidarność”, a w latach 1990–1992 była delegatem na Walny Zjazd Delegatów NSZZ „S” Regionu Gdańskiego. Była członkiem prezydium zarządu Regionu Gdańskiego, jako przewodnicząca Krajowej Sekcji Służby Zdrowia NSZZ „Solidarność” angażowała się w reformę służby zdrowia.
W 1991, startując z listy „Solidarności” w pierwszych w pełni demokratycznych wyborach parlamentarnych, uzyskała mandat senatora z poparciem ponad 200 tys. wyborców z województwa gdańskiego. W wyższej izbie parlamentu pracowała w Komisji Polityki Społecznej i Zdrowia.
W wyborach parlamentarnych z 1993 nie ubiegała się o reelekcję. Powróciła do pracy pielęgniarki w przychodni stoczniowej. Od 1993 działała w Unii Demokratycznej i następnie w Unii Wolności. W 1998 z listy UW została wybrana do Rady Miasta Gdańska, w której zajęła się głównie służbą zdrowia.
Zmarła 17 października 2002 w Gdańsku po ciężkiej chorobie. Została pochowana na cmentarzu Srebrzysko w Gdańsku (rejon VI, taras I, rząd 6).
Życie prywatne.
Była żoną Piotra Pienkowskiego. 23 grudnia 1984 zawarła związek małżeński z Bogdanem Borusewiczem. Miała dwoje dzieci: Sebastiana i Kingę.
Odznaczenia, wyróżnienia i upamiętnienie.
Zarządzeniem prezydenta RP na uchodźstwie Ryszarda Kaczorowskiego z 11 listopada 1990 została odznaczona Krzyżem Kawalerskim Orderu Odrodzenia Polski. Postanowieniem prezydenta Aleksandra Kwaśniewskiego z 18 października 2002, "za wybitne zasługi w działalności na rzecz przemian demokratycznych w Polsce, za pracę społeczną", została pośmiertnie odznaczona Krzyżem Oficerskim Orderu Odrodzenia Polski. Postanowieniem prezydenta Lecha Kaczyńskiego z 3 maja 2006, "za wybitne zasługi w działalności na rzecz przemian demokratycznych w Polsce", została pośmiertnie odznaczona Krzyżem Wielkim Orderu Odrodzenia Polski.
W 2000 wyróżniono ją tytułem honorowego obywatela Gdańska.
Alinie Pienkowskiej został poświęcony film dokumentalny "Historia pewnego życia" z 2003 w reżyserii Andrzeja Titkowa. W 2013 została patronką Ośrodka Profilaktyki i Epidemiologii Nowotworów w Poznaniu.
Związkowi Aliny Pienkowskiej i Bogdana Borusewicza poświęcony został jeden z odcinków cyklu dokumentalnego "Taka miłość się nie zdarza" (2009).
31 sierpnia 2020 odsłonięto poświęconą Alinie Pienkowskiej tablicę pamiątkową na fasadzie bloku przy ul. Fitelberga 8 w Strzyży.

</doc>
<doc id="166682" url="https://pl.wikipedia.org/wiki?curid=166682" title="Corriere della Sera">
Corriere della Sera

Corriere della Sera (z wł. „Kurier wieczorny”) – jeden z czołowych dzienników we Włoszech. Reprezentuje orientację centrolewicową. Jego nakład sięga 690 tysięcy egzemplarzy (największy we Włoszech), ma też cztery tzw. wydania lokalne. Stanowi konkurencję dla wydawanego w Rzymie dziennika „La Repubblica” oraz w Turynie „La Stampa”.
Jest trzecią najchętniej czytaną przez Włochów gazetą – zaraz po „La Gazzetta dello Sport” i „La Repubblica”.
Dla "Corriere della Sera" pisali m.in. Italo Calvino, Pier Paolo Pasolini, Oriana Fallaci.
Historia.
Dziennik został założony przez intelektualistę z Neapolu Eugenia Torellego Viollier. Viollier wzorował się na pomyśle gazety stworzonej w Turynie przez młodego dziennikarza Giuseppe Rovelliego. Pierwowzór Corriere della Sera ukazał się 1 sierpnia 1866 roku. Rovelliemu udało się jednak wydać tylko dwa numery. Na kolejne zabrakło mu pieniędzy. Dekadę później Viollier dysponował już odpowiednim kapitałem, pozwalającym wydawać tytuł co najmniej przez rok.
Pierwszy numer nowego Corriere della Sera ukazał się w Mediolanie i trafił do czytelników 5 marca 1876 roku. Gazeta w dniu premiery miała 15000 egzemplarzy nakładu, cztery strony, a na każdej pięć kolumn. W Mediolanie kosztowała 5 centów, poza miastem – 7 centów. Nad pierwszym numerem pracowała czteroosobowa redakcja w składzie: Torelli Viollier, Raffaello Barbiera, Giacomo Raimondi i Ettore Teodori Buini.
Dziennik skierowany był głównie do wyższych sfer, ale kiedy lata osiemdziesiąte XIX wieku przyniosły rozwój przemysłu w Mediolanie, redakcja Corriere della Sera szybko zwróciła się w stronę robotników i przemysłowców. To pozwoliło na rozwój gazety i umożliwiło inwestycje w korespondentów i telegraf. Trzech dziennikarzy wyjechało do Londynu, Wiednia i Paryża a Viollier osobiście przejął dostarczanie informacji z parlamentu.
Od 1883 roku gazeta miała dwa wydania dziennie i zaczęła docierać do pozostałych regionów Włoch. Siedem lat później Corriere della Sera miała już trzy wydania dziennie (poranne, południowe i wieczorne), pracowało dla niej 150 dziennikarzy i korespondentów. Nakład sięgał 65 tysięcy egzemplarzy.
I wojna światowa przyniosła gazecie kłopoty. 380 osób z 700 ówczesnych pracowników dostało powołanie do wojska. Gazeta wykorzystała to, publikując przesyłane przez nich relacje z frontu. To spowodowało skokowy wzrost popularności. Przed wojną nakład wynosił 350 tys. egzemplarzy, tuż po niej blisko 400 tys., a w 1920 roku 600 tys.
Po przejęciu władzy przez Mussoliniego, redakcja stanęła w opozycji do nowych rządów, co doprowadziło do szykan i w konsekwencji, w 1925 roku do przejęcia gazety przez reżim. Na dawne tory tytuł wrócił dopiero w 1945 roku.
W wyniku strajku pracowników działów niedziennikarskich przeciw grupowym zwolnieniom w RCS MediaGroup 10 lipca 2015 roku nie ukazało się piątkowe wydanie dziennika.

</doc>
<doc id="166686" url="https://pl.wikipedia.org/wiki?curid=166686" title="Izvestia">
Izvestia



</doc>
<doc id="166693" url="https://pl.wikipedia.org/wiki?curid=166693" title="Andrzej Brachmański">
Andrzej Brachmański

Andrzej Brachmański (ur. 10 czerwca 1958 w Wolsztynie) – polski polityk, dziennikarz, poseł na Sejm II, III i IV kadencji, były wiceminister spraw wewnętrznych i administracji.
Życiorys.
W 1982 ukończył studia na Wydziale Nauk Społecznych Uniwersytetu Adama Mickiewicza w Poznaniu. Od 1973 do 1977 był zastępcą komendanta szczepu Harcerskiej Służby Polsce Socjalistycznej. W latach 1980–1982 przewodniczył Międzyuczelnianej Radzie Studenckich Kręgów Instruktorskich Związku Harcerstwa Polskiego. Od 1982 do 1993 był dziennikarzem „Gazety Lubuskiej”. Jest członkiem Polskiego Związku Łowieckiego.
W latach 1977–1982 działał w Socjalistycznym Związku Studentów Polskich, a w okresie 1985–1989 w Związku Socjalistycznej Młodzieży Polskiej. Od 1979 do rozwiązania należał do Polskiej Zjednoczonej Partii Robotniczej. W 1991 wszedł w skład rady naczelnej SdRP, a w 1999 przystąpił do SLD. Stanął na czele rady wojewódzkiej tej partii.
Od 1990 do 1998 zasiadał w radzie miasta Zielonej Góry, a od 1998 do 2000 w sejmiku lubuskim. W 1993 został po raz pierwszy posłem z ramienia Sojuszu Lewicy Demokratycznej (ponownie był wybierany w 1997 i 2001 z okręgu lubuskiego). W Sejmie pracował m.in. w Komisji Administracji i Spraw Wewnętrznych, Komisji ds. Służb Specjalnych oraz Komisji Obrony Narodowej.
W lutym 2004 został powołany na stanowisko sekretarza stanu w Ministerstwie Spraw Wewnętrznych i Administracji, zajmował to stanowisko do 25 maja 2005. W tym samym roku bezskutecznie kandydował w wyborach parlamentarnych. Następnie do 2007 był wiceprezesem Wojewódzkiego Funduszu Ochrony Środowiska i Gospodarki Wodnej. W 2010 ponownie został radnym Zielonej Góry. Mandat utrzymywał również w 2015 i 2018 z ramienia komitetu prezydenta Janusza Kubickiego.

</doc>
<doc id="166694" url="https://pl.wikipedia.org/wiki?curid=166694" title="Opad orograficzny">
Opad orograficzny

Opad orograficzny – opad związany z ruchem pionowym powietrza wymuszanym przez przepływ nad górami. Napływające masy powietrza wznoszą się, ochładzają i tracą część pary wodnej poprzez skraplanie. Zjawisko to można zaobserwować m.in. nad Górami Skalistymi (położone z północy na południe) w Stanach Zjednoczonych gdzie dominujące wiatry z zachodu powodują klimatycznie zwiększony opad na zachodnich stokach gór.

</doc>
<doc id="166698" url="https://pl.wikipedia.org/wiki?curid=166698" title="Demokraci">
Demokraci



</doc>
<doc id="166701" url="https://pl.wikipedia.org/wiki?curid=166701" title="Nizina Hindustańska">
Nizina Hindustańska

Nizina Hindustańska (hindi "Bhārat ke maidān") – nizina aluwialna na terytorium Indii, Pakistanu, Bangladeszu i Nepalu o powierzchni około 1,2 mln km². Jej długość to 3000 km, szerokość od 250 do 300 km, a wysokość do 200 m. Jest to trzeciorzędowe zapadlisko tektoniczne między Himalajami a Dekanem. Obejmuje niziny: Indusu, Gangesu, Brahmaputry i Bengalską i Pendżabską, łącznie z deltą Gangesu i Brahmaputry.
Miejsce występowania częstych katastrofalnych powodzi. Pokryta gęstą siecią kanałów nawadniających. Nizina ta to jeden z głównych regionów rolnych świata (ryż, bawełna, juta, trzcina cukrowa, herbata). Wyjątkowo gęsto zaludniona. Większe miasta: Kolkata, Karaczi, Delhi, Dhaka.

</doc>
<doc id="166715" url="https://pl.wikipedia.org/wiki?curid=166715" title="Józef Tkaczuk">
Józef Tkaczuk



</doc>
<doc id="166717" url="https://pl.wikipedia.org/wiki?curid=166717" title="Nakiri-bōchō">
Nakiri-bōchō

 - kuchenny nóż do krojenia warzyw i , są japońskimi nożami do warzyw. Od deba-bōchō odróżniają się kształtem. Mają prostą krawędź ostrza, stosowną do przecinania bez potrzeby używania pociągnięć poziomych. Są także znacznie cieńsze. 
"Deba-bōchō" jest nożem ciężkim, który łatwo przecina cienkie kości. Jego ostrze jest zbyt grube, aby siekać nim warzywa, ponieważ istnieje ryzyko, że złamie ono plasterek. Cienkie ostrza "nakiri-bōchō" i "usuba-bōchō" z kolei nie mogą służyć do przecinania kości w rybach lub mięsie, ale doskonale nadają się do krojenia warzyw.
"Nakiri-bōchō" są nożami do użytku domowego, ich ostrza są zwykle czarne. Kształt "nakiri-bōchō" różni się zależnie od regionu pochodzenia – noże z Tokio są trójkątne, natomiast pochodzące z Osaki moją zaokrąglony, tępy koniec. Ostra krawędź jest z obu stron ścięta – ten jej typ po japońsku nazywany jest . Ułatwia ona proste krojenie plasterków.
"Usuba-bōchō" to noże używane przez zawodowych kucharzy. Różnią się od "nakiri-bōchō" przekrojem poprzecznym ostrza. "Nakiri-bōchō" jest zaostrzony obustronnie, podczas gdy "usuba-bōchō" tylko z jednej – ten typ tnącej krawędzi nazywany jest po japońsku . "Kataba" najwyższej jakości mają nawet niewielkie wgłębienie po swojej płaskiej stronie. Umożliwia to lepsze cięcia i krojenie na plasterki cieńsze, niż przy użyciu "ryōba" stosowanych w "nakiri-bōchō". Aby ich używać, niezbędne są większe umiejętności. Zwykle naostrzona jest prawa strona ostrza – takiego noża używają praworęczni kucharze – ale dostępne są też noże z naostrzoną lewą stroną, dla leworęcznych. "Usuba-bōchō" jest nieco cięższy niż "nakiri-bōchō", ale znacznie lżejszy od "deba-bōchō".

</doc>
<doc id="166721" url="https://pl.wikipedia.org/wiki?curid=166721" title="Pozdrowienie ludu">
Pozdrowienie ludu

Pozdrowienie ludu – w chrześcijańskiej liturgii jest to akt personalny, wyrażający szacunek i uznanie. Za wzór dzisiejszych pozdrowień liturgicznych uznaje się słowo "barakah" (błogosławić). W Antiochi i Konstantynopolu utrwalały się takie formy jak: „pokój wam”, „pokój wszystkim”. Natomiast chrześcijaństwo zachodnie używało głównie formy „Pan z wami” ("Dominus vobiscum"), zaś odpowiedzią było „i z duchem twoim” ("et cum spiritu tuo"). Pozdrowienie na początku mszy pełni przede wszystkim funkcję psychologiczną, i ma na celu stworzenie poczucia jedności wśród zgromadzonej wspólnoty. Mszał Rzymski zezwala na używanie następujących form pozdrowienia zgromadzonych:

</doc>
<doc id="166723" url="https://pl.wikipedia.org/wiki?curid=166723" title="Twierdzenie Napoleona">
Twierdzenie Napoleona

Twierdzenie Napoleona – twierdzenie geometryczne orzekające, że ortocentra trójkątów równobocznych zbudowanych na bokach dowolnego trójkąta są wierzchołkami trójkąta równobocznego.
Tradycyjnie przypisuje się je Napoleonowi Bonaparte, choć nie ma żadnych dowodów na jego wkład w sformułowanie bądź udowodnienie twierdzenia.
Dowód.
Ponieważ trójkąty zbudowane na bokach trójkąta formula_1 są równoboczne, to kąty zaznaczone na rysunku na czerwono mają miarę 60° oraz
Stąd
Ponieważ
więc formula_5 i formula_6 są podobne. Zatem
Analogicznie pokazujemy, że formula_8 i formula_9 są podobne, więc
Stąd formula_11 Analogicznie pokazujemy, że formula_12 więc formula_13 jest równoboczny.

</doc>
<doc id="166724" url="https://pl.wikipedia.org/wiki?curid=166724" title="Jango Fett">
Jango Fett

Jango Fett – postać fikcyjna ze świata "Gwiezdnych wojen", mandaloriański łowca nagród.
Uważał się za ojca Boby Fetta, którego wychowywał i który jest jego niezmodyfikowanym klonem. Jango pojawia się w ""; na planecie Kamino służy jako wzór dla tworzonej tam armii klonów. Nosi na sobie zbroję mandaloriańską, a w niej różne potrzebne do łowów gadżety, między innymi miotacz ognia. Na Kamino rozmawiał z Obi-Wanem Kenobim, któremu powiedział, że został zatrudniony przez Tyranusa (którym, o czym nie wiedział Obi-Wan, był w istocie hrabia Dooku), oraz że armia klonów została zamówiona przez mistrza Jedi Sifo-Dyasa, który przewidział nadciągające dla Republiki i Jedi ciężkie czasy i postanowił przygotować Zakon na ich nadejście – zamawiając potajemnie na Kamino armię żołnierzy-klonów. Niedługo potem Fett stoczył walkę wręcz z Kenobim, którego prawie utopił w oceanie, po czym uciekł z Bobą na Geonosis. Na krótko współpracował z Zam Wesell, którą później zabił, używając do tego zatrutej strzałki, gdy ta wpadła w ręce Obi-Wana Kenobiego. Odegrał główną rolę w schwytaniu Anakina Skywalkera. Podczas bitwy z rycerzami Jedi na Geonosis celnymi strzałami z blastera zabił mistrza Jedi Colemana Trebora, mistrza VI Formy Niman oraz usiłującego go stratować reeka, ostatecznie ginąc z ręki mistrza Jedi Mace’a Windu, który mieczem świetlnym zniszczył mu broń i odciął mu głowę. Mandaloriańska zbroja trafiła w ręce Boby Fetta.

</doc>
<doc id="166729" url="https://pl.wikipedia.org/wiki?curid=166729" title="Krzyż prawosławny">
Krzyż prawosławny

Krzyż prawosławny – w prawosławiu najbardziej rozpowszechniony jest krzyż o ośmiu końcach. Takie przedstawienie zgodne jest z najstarszą tradycją, uważaną za najbardziej autentyczną zarówno przez kościoły wschodnie, jak i zachodnie. Na zachodzie krzyż ten nazywany jest często "krzyżem słowiańskim", ponieważ używany jest on w Cerkwiach słowiańskich, podczas gdy pozostałe Cerkwie prawosławne posługują się symbolem krzyża greckiego. Ten nazywany jest "krzyżem bizantyjskim" lub "krzyżem rosyjskim".
Ten krzyż jest symbolem Rosyjskiego Kościoła Prawosławnego.
Budowa.
Na osi wertykalnej znajdują się trzy belki poprzeczne:
Pod krzyżem czasem jest umieszczany wizerunek czaszki. Ma być to czaszka Adama, który według źródeł apokryficznych (Ewangelia Nikodema i Życie Adama i Ewy) miał być pochowany pod Golgotą – "Miejscem Czaszki". Szczegół ten służy uwypukleniu dogmatycznego znaczenia Ukrzyżowania: odkupienie pierwszego człowieka krwią Chrystusa, Nowego Adama, który stał się człowiekiem, aby zbawić rodzaj ludzki. 
W zestawie znaków Unicode krzyż prawosławny jest oznaczony kodem U+2626 (☦).

</doc>
<doc id="166733" url="https://pl.wikipedia.org/wiki?curid=166733" title="Systemy polityczne">
Systemy polityczne



</doc>
<doc id="166746" url="https://pl.wikipedia.org/wiki?curid=166746" title="Faravid">
Faravid

Faravid - według normańskiej sagi, jeden z królów Kvenland i Finlandii. 
Sprzymierzył się z norweskim królem w celu odparcia najeżdzających te ziemie Karelów, prowadząc przeciw nim dwie zwycięskie wyprawy wojskowe. Według niektórych, mógł istnieć naprawdę. Daty jego życia określa się na lata 830-910, a panowanie od ok. 860 roku. Udało mu się zjednoczyć fińskie plemiona i utrzymać bezpieczeństwo wszystkich ziem zamieszkanych przez bałto-fińskie plemiona. Istnieje również hipoteza, że mógł żyć on w XII wieku. Imię Faravid ma norweskie pochodzenie. Prawdopodobnie jego fiński odpowiednik brzmiał "Kaukamoinen".

</doc>
<doc id="166747" url="https://pl.wikipedia.org/wiki?curid=166747" title="Roger Chaffee">
Roger Chaffee

Roger Bruce Chaffee (ur. 15 lutego 1935 w Grand Rapids, zm. 27 stycznia 1967 na Przylądku Kennedy'ego) – amerykański pilot wojskowy, inżynier, astronauta, komandor podporucznik United States Navy.
Wykształcenie i służba wojskowa.
W 1953 ukończył szkołę średnią ("Central High School") w Grand Rapids w stanie Michigan. Następnie przez rok studiował na Instytucie Technologii Illinois ("Illinois Institute of Technology"). W 1957 został absolwentem Purdue University w stanie Indiana, uzyskując licencjat z inżynierii lotniczej. Jeszcze w czasie studiów był słuchaczem kursu przygotowawczego dla oficerów rezerwy marynarki wojennej ("Navy Reserve Officers Training Corps" – ROTC). Cywilne przeszkolenie lotnicze odbył na lotnisku uniwersyteckim ("Purdue University Airport"). Po studiach wstąpił do Marynarki Wojennej Stanów Zjednoczonych. W bazach lotniczych Pensacola na Florydzie oraz Kingsville w Teksasie przeszedł szkolenie lotnicze. Latał m.in. samolotami F-9F Cougar. Później był oficerem odpowiedzialnym za bezpieczeństwo lotów i kontrolę jakości w 63 eskadrze zwiadu fotograficznego ("Heavy Photographic Squadron 62") stacjonującej w bazie Jacksonville na Florydzie. W styczniu 1963 na Instytucie Technologicznym Lotnictwa ("Air Force Institute of Technology") w bazie Wright-Patterson w Ohio, rozpoczął pisanie pracy dyplomowej w celu uzyskania stopnia magistra. 
Do momentu zaliczenia go do grupy astronautów NASA wylatał ponad 2300 godzin, z czego ponad 2000 na samolotach z napędem odrzutowym.
Kariera astronauty.
18 października 1963 został członkiem trzeciej grupy astronautów NASA. Po przejściu podstawowego przeszkolenia został skierowany do Biura Astronautów NASA. Tam w oddziale programu Apollo ("Apollo Branch") specjalizował się w systemach łączności pomiędzy centrum kierowania lotem a załogami statków kosmicznych oraz systemach kontrolno-pomiarowych. Pod koniec 1965 został członkiem załogi rezerwowej pierwszego załogowego lotu w ramach programu Apollo. 21 marca 1966 został przeniesiony do załogi podstawowej misji oznaczonej wówczas jako AS-204. Jej pierwotny pilot, Donn Eisele, złamał bark i musiał być zastąpiony sprawnym astronautą.
27 stycznia 1967 zginął w tragicznym wypadku razem z astronautami Edwardem White’em i Virgilem Grissomem w czasie pożaru statku Apollo 1 na Przylądku Kennedy’ego. Dla upamiętnienia astronauty gwiazdę gamma Velorum nazwano (nieoficjalnie) „Regor”, co jest jego imieniem zapisanym wspak.
Roger Chaffee został pochowany na Cmentarzu Narodowym w Arlington.

</doc>
<doc id="166750" url="https://pl.wikipedia.org/wiki?curid=166750" title="Bill Frist">
Bill Frist

Bill Frist, właśc. William Harrison Frist (ur. 22 lutego 1952 w Nashville w stanie Tennessee) – amerykański polityk, były senator ze stanu Tennessee (1995-2007), członek Partii Republikańskiej.
Z zawodu kardiochirurg. W 1991 roku operował podpułkownika Davida Petraeusa rannego w klatkę piersiową podczas ćwiczeń z ostrą amunicją w Fort Campbell. Wybrany do Senatu w 1994 i ponownie w 2000. 23 grudnia 2002 został wybrany na przewodniczącego republikańskich senatorów, po rezygnacji Trenta Lotta; od początku 2003 pełnił funkcję przewodniczącego większości (ang. "Majority Leader") w amerykańskim Senacie.
Nie ubiegał się o ponowny wybór do Senatu w 2006. Jego miejsce w Senacie zajął także republikanin Bob Corker.
Wymieniany często jako potencjalny kandydat na urząd prezydenta w wyborach w 2008 (według wielu miałby duże szanse na uzyskanie nominacji), wyraźnie stwierdził, iż nie będzie się o nią ubiegał, czym zaskoczył amerykańską scenę polityczną i wróci do zawodu lekarza.

</doc>
<doc id="166761" url="https://pl.wikipedia.org/wiki?curid=166761" title="Progres">
Progres



</doc>
<doc id="166762" url="https://pl.wikipedia.org/wiki?curid=166762" title="Parom">
Parom

Parom (ros. "prom") – nowy rosyjski pojazd wielokrotnego użytku. Zastąpi wysłużonego już Progressa, zaopatrującego stacje kosmiczne.
Parom będzie bezzałogowym statkiem wielokrotnego użytku. Idea tego pojazdu jest dość nowatorska. Po umieszczeniu na niskiej orbicie Parom nie będzie powracał do atmosfery. Ładunki będą dostarczane rakietami na niską orbitę w specjalnych kontenerach nieposiadających własnego napędu. Parom, sam nieposiadający przestrzeni ładunkowej, będzie dokował do kontenera i przewoził go do stacji kosmicznej. Parom będzie posiadał dwa węzły cumownicze, dzięki czemu będzie mógł być jednocześnie podłączony do stacji kosmicznej i kontenera. Dzięki temu kosmonauci będą mieli możliwość wejścia do holownika w celu ewentualnej naprawy lub wymiany zużytych części. Parom będzie również odbierał puste (lub zawierające odpadki) kontenery ze stacji kosmicznej i umieszczał je na trajektorii pozwalającej im spłonąć w atmosferze.
Poza kontenerami Parom będzie umożliwiał przewiezienie z niskiej orbity innych satelitów (pozostawionych tam przez rakietę nośną) i umieszczenie ich na orbicie docelowej. Takie rozwiązanie umożliwi użycie mniejszych i tańszych rakiet do umieszczenia ładunku na orbicie lub umieszczenie na wysokiej orbicie ładunków o dużej masie. Parom jest również przewidziany jako środek transportu planowanych rosyjskich pojazdów załogowych Kliper z niskiej orbity do stacji ISS.
W podobny sposób będzie się odbywało tankowanie samego promu - rakieta nośna wyniesie kontener z paliwem dla Paroma. Pojazd będzie także zdolny do pobierania paliwa ze zbiorników pojazdów Kliper oraz Międzynarodowej Stacji Kosmicznej.
Ładowność kontenerów Paroma określa się na 30 ton. Producent promu RKK Energia wraz z ESA, współpracującą przy przedsięwzięciu, przewidują, że z pomocą Paroma będzie można jednorazowo dostarczyć 15 ton ładunku na stację orbitalną ISS, co jest dużym postępem w porównaniu z ładownością Progressa (2,5 tony), jak również załogowego statku Kliper (500 kg ładunku). Poza kontenerami z ładunkiem, pojazd będzie w stanie dostarczać na stację całe moduły konstrukcyjne.

</doc>
<doc id="166770" url="https://pl.wikipedia.org/wiki?curid=166770" title="Pamięć">
Pamięć

Pamięć – zdolność do rejestrowania i ponownego przywoływania wrażeń zmysłowych, skojarzeń, informacji, występująca u ludzi, niektórych zwierząt i w komputerach. W każdym z tych przypadków proces zapamiętywania ma całkowicie inne podłoże fizyczne oraz podlega badaniom naukowym w oparciu o różne zestawy pojęć.
Pamięć ludzka i zwierzęca.
Pamięć ludzka podlega badaniom psychologii poznawczej. Człowiek ma zdolność do zapamiętywania nie tylko wrażeń zmysłowych i symboli, ale również do przechowywania obrazu własnej świadomości. Pamięć zwierząt podlega badaniom etologii. Na najniższym poziomie zapamiętywanie przez ludzi jak i inne istoty żywe opiera się na reakcjach chemicznych zachodzących w neuronach.
Pamięć komputerowa.
Pamięć komputerowa ma inny charakter niż ta występująca u istot żywych i jej badaniem zajmuje się informatyka. Współczesne komputery zapamiętują wyłącznie binarne stany odpowiadające zerom i jedynkom. Fizycznie stany te odpowiadają napięciom w tranzystorach, polu magnetycznemu albo optycznej przezroczystości nośnika danych. Podstawą zapamiętywania w komputerach są często układy scalone. Złożone systemy informatyczne są w stanie przełożyć zera i jedynki na czytelną dla ludzi formę (tekst, obraz, dźwięk itp.), korzystając z odpowiednich algorytmów. Na obecnym etapie rozwoju złożoność komputerów jest dużo mniejsza niż najprostszych zwierząt i dlatego nie mają one zdolności do wykorzystania pamięci do wnioskowania i kojarzenia. Zaletą pamięci komputerowej jest jej niezwykła trwałość oraz szybkość w przetwarzaniu pewnych typów informacji.
Pamięć ludzka a komputerowa.
Różnice pomiędzy działaniem mózgu i komputera są ogromne. Nie można np. odpowiedzieć w dokładny sposób na pytanie, ile danych mieści się w głowie człowieka, ale szacuje się, że jest to około 2,5 PB, czyli 2,5 biliarda bajtów, czyli 100 000 płyt Blu-ray. Jednak pewne podobieństwa można zauważyć na poziomie przetwarzania informacji z sensorów/zmysłów. Techniki stosowanie w komputerach są często wzorowane na tych, które zaobserwowano u ludzi czy zwierząt. Przykładem mogą być sztuczne sieci neuronowe, które mają właściwości podobne do prostych układów nerwowych. Prowadzone są też badania nad symulowaniem w komputerze ludzkiego sposobu wnioskowania. Jednak przeniesienie tych doświadczeń na poziom ludzkiej świadomości jest na razie niemożliwe. Praktycznym skutkiem takiego stanu rzeczy są trudności, jakie mają komputery czy roboty w realizacji oczywistych dla ludzi zadań. Jednak badania nad zagadnieniami sztucznej inteligencji dają nadzieję na spotkanie się w przyszłości nauk zajmujących się pamięcią komputerową i ludzką.
Działanie pamięci.
Niezależnie od rodzaju pamięci, można wyróżnić trzy etapy jej pracy:

</doc>
<doc id="166774" url="https://pl.wikipedia.org/wiki?curid=166774" title="Gustaw Courbet">
Gustaw Courbet



</doc>
<doc id="166781" url="https://pl.wikipedia.org/wiki?curid=166781" title="Peter Wright (oficer)">
Peter Wright (oficer)

Peter Wright (ur. 9 sierpnia 1916, zm. 27 kwietnia 1995) – oficer brytyjskich służb specjalnych (MI5, MI6), autor znanej pracy "Spycatcher" ("Łowca szpiegów").
Urodzony w Chesterfield w dystrykcie Derbyshire, wykształcenie uzyskał w Bishop’s Stortford College, gdzie uczył się również Dick White, późniejszy dyrektor generalny MI5. Po zakończeniu edukacji (nie podjął studiów w związku z Wielkim Kryzysem), od 15 roku życia pracował na farmie w Szkocji. Dzięki zdobytemu tam doświadczeniu podjął studia w Szkole Rolniczej w Oxfordzie. Po wybuchu II wojny światowej dostał pracę w Laboratorium Badań Admiralicji; po wojnie pracował jako naukowiec w Marconi Company. W 1953, gdy już pracował w Sekcji badań specjalnych poczty i zewnętrzny doradca naukowy MI5, pomagał pracownikom Centralnej Agencji Wywiadowczej rozpracować bardzo zaawansowaną technologicznie (jak na tamte czasy) pluskwę, umieszczoną przez agentów radzieckich służb specjalnych w ambasadzie amerykańskiej w Moskwie. We wrześniu 1955 pracował jako starszy oficer Sekcji A2, zajmującej się obsługą operacji technicznych MI5; następnie od 1958 główny doradca naukowy i techniczny Wydziału D. Pod koniec 1962 został wicedyrektorem Dyrekcji Naukowej MI5/MI6, a w styczniu 1964 szefem Sekcji D3, zajmującej się analizą kontrwywiadowczą. Jednocześnie od października t.r. był szefem grupy roboczej „Fluency”. W połowie 1972 został konsultantem dyrektora generalnego MI5 ds. kontrwywiadu.
Po przejściu na emeryturę w 1976 kupił farmę i zajął się pisaniem książki "Spycatcher"; książka ta wywołała wiele kontrowersji. Wright zmarł w 1995.

</doc>
<doc id="166782" url="https://pl.wikipedia.org/wiki?curid=166782" title="Harold Shergold">
Harold Shergold

Harold Shergold (ur. 5 grudnia 1916) – pracownik brytyjskiej Tajnej Służby Wywiadowczej MI6.
W wywiadzie od 1940, w 1946 pracownik Stacji SIS w Bad Salzufflen, Berlinie i Kolonii. Następnie od 1954 w centrali MI6, gdzie w 1966 został szefem Wydziału Związku Radzieckiego i Europy Wschodniej w Zarządzie Produkcji Secret Intelligence Service.
Podczas sprawowania funkcji szefa Wydziału Związku Radzieckiego i Europy Wschodniej w Zarządzie Produkcji Secret Intelligence Service Harold Shergold przesłuchiwał innego pracownika MI6 George'a Blake'a, który – jak się okazało – był radzieckim kretem w brytyjskim wywiadzie, a także prowadził pułkownika radzieckiego wywiadu wojskowego GRU Olega Pieńkowskiego (zwanego najważniejszym szpiegiem zimnej wojny) podczas jego współpracy z MI6 i CIA na początku lat 60.

</doc>
<doc id="166783" url="https://pl.wikipedia.org/wiki?curid=166783" title="Michael Hanley">
Michael Hanley

Michael Hanley (ur. 24 lutego 1918, zm. 1 stycznia 2001) – Dyrektor Generalny brytyjskiej służby bezpieczeństwa MI5, w latach 1972–1979.
Rodzina i edukacja.
Urodził się w Leeds, mieście w północnej Anglii, w hrabstwie West Yorkshire. Jego ojciec, James Hanley, był profesorem ds. rolnictwa w miejscowym uniwersytecie. Dzięki pozycji i wpływom ojca w ośrodkach edukacyjnych Wielkiej Brytanii, Michael zdobył swoje wykształcenie w dziedzinie najnowszej historii w takich uczelniach jak Eton i Queen's College oraz Oxford.
Wojsko i II wojna światowa.
Po wybuchu II wojny światowej zaciągnął się do armii brytyjskiej, gdzie w późniejszym czasie służył jako oficer artylerii. Następnie został przydzielony do pracy w "Zjednoczonym Sojuszniczym Centrum Wywiadu" (JAIC) w Budapeszcie. W 1945 roku powrócił do Wielkiej Brytanii, gdzie uczęszczał na kurs języka rosyjskiego na Uniwersytecie w Cambridge. Po zakończeniu kursu w 1946 roku został asystentem attaché wojskowego w Budapeszcie, a od 1947 roku, po powrocie do Wielkiej Brytanii, oficerem łącznikowym w Ministerstwie Wojny do spraw kontaktów z radzieckimi attaché wojskowymi.
MI5.
W 1948 roku dostał się do Security Service, brytyjskiej służby bezpieczeństwa wewnętrznego i kontrwywiadu, bardziej znanej jako MI5. Swoją długą karierę rozpoczął od stanowiska oficera analitycznego do spraw radzieckich. Pod koniec 1948 roku, pracownik "Sekcji D3", zajmującej się analizą kontrwywiadowczą. W "Sekcji D3" pracował do 1951 roku. W połowie tego roku został pracownikiem "Sekcji D2", zajmującej się kontrwywiadem do spraw krajów komunistycznych poza Związkiem Radzieckim w MI5. Następnie od 1954 roku był pracownikiem "Wydziału E" (sprawy Kolonii). W 1958 roku powrócił do Sekcji D2, tym razem na stanowisko jej szefa. W 1960 roku dyrektor "Wydziału C", a od 1971 roku "Wydziału D" (od końca 1968 roku przemianowanego na "Wydział K"), MI5. W 1971 został zastępcą ówczesnego dyrektora generalnego MI5, Martina Jonesa, a po jego odwołaniu w kwietniu 1972 roku, zastąpił go jako dyrektor generalny MI5.
W 1979 roku odwołany ze stanowiska szefa MI5. Mieszkał w Wielkiej Brytanii.
Agent wywiadu PRL Michał Goleniewski, który przeszedł na stronę Zachodu w 1961, utrzymywał, że Michael Hanley został pozyskany przez radzieckie służby specjalne jeszcze na Joint Services Language School w Cambridge w 1945. Podejrzewa się jednak, że ucieczka polskiego agenta była częścią gry służb bezpieczeństwa ZSRR, mającej na celu zdyskredytowanie funkcjonariuszy zachodnich służb specjalnych. Warto w tym miejscu zaznaczyć, że wszystkie poprzednie informacje ujawnione przez Goleniewskiego, służby zachodnie uznały za wiarygodne.

</doc>
<doc id="166784" url="https://pl.wikipedia.org/wiki?curid=166784" title="James Jesus Angleton">
James Jesus Angleton

James Jesus Angleton (ur. 9 grudnia 1917 w Boise w stanie Idaho, zm. 12 maja 1987) – długoletni funkcjonariusz amerykańskich służb specjalnych, m.in. szef kontrwywiadu Biura Służb Strategicznych (X-2) w Rzymie i szef sztabu kontrwywiadu Centralnej Agencji Wywiadowczej.
Dzieciństwo i młodość.
W wieku 16 lat wraz ze swoim ojcem Jamesem Angletonem, byłym oficerem kawalerii i pracownikiem Biura Służb Strategicznych (OSS), wyjechał do Włoch. Po ukończeniu angielskiej szkoły wstępnej i college'u w 1937 rozpoczął studia na Uniwersytecie Yale. 
Druga wojna światowa.
W 1943, dwa lata po ukończeniu Uniwersytetu Yale i studiów prawniczych na Uniwersytecie Harvarda, zaciągnął się do armii amerykańskiej i rozpoczął służbę w OSS. 
W styczniu 1944 został skierowany do Londynu, gdzie przydzielono go do "X-2" – działu kontrwywiadu OSS, zajmującego się wówczas materiałami "Ultry". W październiku 1944 został szefem Specjalnej Jednostki Kontrwywiadu Z ("Special Counterintelligence Unit Z"). Podczas pobytu w Anglii zawarł znajomości z oficerami brytyjskich służb wywiadowczych i kontrwywiadowczych, m.in. z Haroldem (Kimem) Philbym – wysokim pracownikiem Kierownictwa Operacji Specjalnych (SOE) oraz Tajnej Służby Wywiadowczej (MI6) – który, jak się później okazało, od 1934 współpracował z radzieckim wywiadem. 
W marcu 1945 został skierowany do Rzymu jako szef włoskiej ekspozytury "X-2", zajmującej się zwalczaniem włoskiego wywiadu faszystowskiego. Jednym z jego kontaktów watykańskich został Giovanni Battista Montini, późniejszy papież Paweł VI. 
Podczas dotychczasowej pracy w kontrwywiadzie uzyskał uznanie przełożonych, szef OSS generał major William Donovan nazwał go najbardziej kompetentnym oficerem kontrwywiadu. 
Angleton przygotował szczegółowe studium dotyczące jednostek wywiadu niemieckiego oraz archiwum dokumentacji fotograficznej oficerów niemieckich, których OSS poszukiwało w celu przesłuchania lub ewentualnego postawienia przed sądem za zbrodnie wojenne. Znając upodobanie oficerów niemieckich do wysyłania swoich fotografii bliskim, Angleton skompletował ich zdjęcia, przeglądając dokładnie negatywy zachowane w rzymskich zakładach fotograficznych.
Lata powojenne.
Pod koniec 1945 powrócił do Stanów Zjednoczonych i po likwidacji OSS został przydzielony do Biura Operacji Specjalnych, które leżało w strukturze Departamentu Wojny, w 1949 przemianowanego na Departament Obrony. Podczas pełnionych tam obowiązków współpracował z kontrwywiadem włoskim w zwalczaniu radzieckiej działalności wywiadowczej. W tym samym okresie nawiązał kontakt z działaczami podziemia żydowskiego w Europie, przekształcony następnie w ścisłe długoletnie stosunki z izraelskim Mosadem. 
W 1947 Angleton przeniósł się do nowo utworzonej Centralnej Agencji Wywiadowczej, na której spoczął cały ciężar zbierania informacji wywiadowczych, co po likwidacji OSS leżało w gestii kilku odrębnych agencji wchodzących w struktury Departamentu Wojny i Departamentu Stanu oraz agencji działających samodzielnie jak np. Grupa Centrali Wywiadu (CIG). 9 września 1948 został szefem operacji i pełnomocnikiem dyrektora Biura Operacji Specjalnych CIA w Waszyngtonie. 
W 1950 został Szefem Sztabu A ("Staff A") ds. operacji wywiadu zagranicznego. W listopadzie 1951 został szefem Specjalnej Grupy Operacyjnej Centralnej Agencji Wywiadowczej ("Special Operations Group") ds. kontaktów z izraelskimi służbami specjalnymi, głównie z Mossadem i Generalną Służbą Bezpieczeństwa Wewnętrznego. W 1954 zorganizował w centrali CIA szybko rozrastające się Biuro Kontrwywiadu. Stanowisko szefa kontrwywiadu agencji Angleton pełnił przez blisko 20 lat; nazywano go "Matką", "Szarym Widmem" lub "Cienką Virginią".
24 grudnia 1974 został zmuszony do dymisji przez ówczesnego Dyrektora Centrali Wywiadu (tym samym szefa CIA) Williama Colby'ego, który uważał, że zażarte polowanie Angletona na kretów szkodzi Agencji. Jedną z najbardziej znanych spraw jest historia Anatolija Golicyna, oficera KGB, który w grudniu 1961 opuścił rezydenturę w Helsinkach, prosząc o azyl w placówce CIA (Golicyn, znany w chwili ucieczki pod nazwiskiem "Anatolij Klimow", poinformował CIA o obecności kreta w ich strukturach).
James Jesus Angleton po przejściu na emeryturę zajął się ulubionym łowieniem ryb na muszkę i hodowlą orchidei (był miłośnikiem tych kwiatów). W 1975 został odznaczony Medalem za Wybitną Służbę Wywiadowczą ("Distinguished Intelligence Medal").

</doc>
<doc id="166785" url="https://pl.wikipedia.org/wiki?curid=166785" title="Szara eminencja">
Szara eminencja

Szara eminencja () – wyrażenie stosowane wobec osób sprawujących faktyczną decyzyjność w najważniejszych sprawach, których działania są jednak niedostrzegalne dla szerokiej opinii. Termin "szara eminencja" wywodzi się od kapucyna ojca Josepha dyplomaty i bliskiego doradcy kardynała Richelieu, od szarego koloru habitu zakonnego nadano mu wyżej wymieniony przydomek.
W obecnej Polsce rolę "szarej eminencji" (dawniej: "totumfacki") przypisywano często wielu osobom i mieli nimi być m.in. Mieczysław Wachowski, ks. Adam Boniecki, o. Tadeusz Rydzyk, kard. Stanisław Dziwisz, Bronisław Geremek, Rafał Grupiński, Marian Krzaklewski, Jarosław Kaczyński.
Wcześniej w Polsce rolę "szarej eminencji" przypisywano np. Arturowi Śliwińskiemu – „szarej eminencji” marszałka Piłsudskiego, Józefowi Retingerowi – doradcy Władysława Sikorskiego.

</doc>
<doc id="166789" url="https://pl.wikipedia.org/wiki?curid=166789" title="John McCain">
John McCain

John Sidney McCain III (ur. 29 sierpnia 1936 w Coco Solo, w Strefie Kanału Panamskiego, zm. 25 sierpnia 2018 w Cornville) – amerykański wojskowy i polityk, mąż stanu, komandor US Navy, w latach 1983–1987 członek Izby Reprezentantów, a w latach 1987–2018 senator Partii Republikańskiej z Arizony, kandydat Partii Republikańskiej w wyborach prezydenckich w 2008 roku.
Życiorys.
Dzieciństwo i młodość.
Pochodził z rodziny oficerów wojskowych. Jego dziadek, John Sr. i ojciec, John Jr. byli admirałami Marynarki Wojennej USA. John S. McCain III urodził się w bazie lotniczej Coco Solo na terenie kontrolowanej przez Stany Zjednoczone Strefy Kanału Panamskiego. W związku z kolejnymi przydziałami służbowymi Johna McCaina Jr. rodzina często zmieniała miejsce zamieszkania. Młody John McCain wychowywał się m.in. w New London w Connecticut, Pearl Harbor na Hawajach oraz w wielu bazach wojskowych na Oceanie Spokojnym. Jego ojciec brał udział w walkach na Pacyfiku z flotą japońską jako dowódca okrętu podwodnego. Po zakończeniu II wojny światowej rodzina McCainów osiadła w Północnej Wirginii, gdzie John McCain uczęszczał do szkoły. W 1951 rozpoczął naukę w Episcopal High School w Alexandrii (Wirginia), a w 1954 wstąpił do Akademii Marynarki Wojennej w Annapolis.
Służba wojskowa.
Po ukończeniu studiów w 1958 został powołany do służby w stopniu podporucznika w bazach lotnictwa Marynarki Wojennej w Pensacola na Florydzie i Corpus Christi w Teksasie, gdzie odbywał szkolenie. Pilotował samoloty szturmowe A-1 Skyraider. Szkolenie ukończył w 1960 jako pilot lotnictwa szturmowego Marynarki Wojennej.
Służył na lotniskowcach USS „Intrepid” i USS „Enterprise” na Morzu Karaibskim, m.in. w trakcie kryzysu kubańskiego w 1962. Następnie pracował jako instruktor w bazie lotniczej w Meridian (Missisipi). Od 1966 służył jako pilot samolotów A-4 Skyhawk w załodze lotniskowca USS „Forrestal” na Morzu Śródziemnym i Oceanie Atlantyckim.
Wojna w Wietnamie.
Od wiosny 1967 USS „Forrestal” brał udział w operacji „Rolling Thunder” podczas wojny wietnamskiej. Celem operacji było zniszczenie infrastruktury, zaplecza przemysłowego i obrony przeciwlotniczej Wietnamu Północnego. McCain brał udział w nalotach na obiekty wojskowe i przemysłowe. Został ranny w katastrofie, do której doszło 29 lipca 1967 na pokładzie USS „Forrestal”, w wyniku przypadkowego odpalenia rakiety przez jeden z przygotowujących się do startu samolotów. Na czas remontu lotniskowca McCain zgłosił się do służby w eskadrze szturmowej lotniskowca USS „Oriskany”.
Jeniec wojenny.
26 października 1967, gdy brał udział w nalocie na elektrociepłownię w centrum Hanoi, jego samolot został trafiony rakietą przeciwlotniczą w prawe skrzydło. W trakcie katapultowania złamał obie ręce i nogę, Wylądował w jeziorze Truc Bach. Wietnamczycy pojmali rannego McCaina i zatrzymali w miejscowym więzieniu. Mimo ciężkich przesłuchań McCain nie ujawnił niczego poza swoim nazwiskiem, stopniem, numerem i datą urodzenia. Dopiero gdy okazało się, że jest synem amerykańskiego dowódcy wysokiej rangi (John McCain Jr. był wówczas dowódcą Sił US Navy w Europie), został poddany leczeniu w szpitalu, a informacja o jego pojmaniu została ujawniona stronie amerykańskiej. W grudniu 1967 trafił do obozu jenieckiego. Początkowo przebywał w celi z dwoma innymi Amerykanami, zaś od marca 1968 przez kolejne dwa lata był zamknięty w izolatce. Gdy jego ojciec został w lipcu 1968 mianowany dowódcą Sił Amerykańskich na Pacyfiku (CINCPAC), władze północnowietnamskie zaoferowały młodemu McCainowi możliwość zwolnienia. Wobec braku zgody Wietnamczyków na uwolnienie innych jeńców amerykańskich, McCain odmówił. Od sierpnia 1968 poddawany był ciężkim torturom. W międzyczasie zachorował na dyzenterię. W czasie pobytu w obozie miał przeżyć próbę samobójczą. W wyniku tortur zmuszono go do podpisania oświadczenia, w którym przyznawał się do rzekomych zbrodni wojennych. Po odmowie podpisania kolejnego oświadczenia był ponownie poddany torturom. Jak sam twierdził, przy życiu trzymała go modlitwa. Więzienie stało się miejscem, gdzie umocniła się jego wiara.
W grudniu 1969 został przeniesiony do więzienia Hỏa Lò, w następnych latach był przenoszony do kolejnych obozów jenieckich, a warunki, w których przetrzymywano jeńców, poprawiły się. W związku z podpisaniem 27 stycznia 1973 w Paryżu porozumień pokojowych między stronami walczącymi w wojnie wietnamskiej, McCain został 15 marca 1973 zwolniony i powrócił do USA.
Powrót do Stanów Zjednoczonych.
Po powrocie do Stanów Zjednoczonych McCain stał się bohaterem mediów. Spotkał się z prezydentem Richardem Nixonem, publikowano o nim artykuły w prasie. Poddał się także intensywnej rehabilitacji z myślą o powrocie do czynnej służby. W latach 1973–1974 uczęszczał do National War College w Waszyngtonie. W 1974 objął stanowisko dowódcy eskadry samolotów w bazie lotnictwa Marynarki Wojennej koło Jacksonville na Florydzie.
W 1976 rozważał możliwość startu w wyborach do Izby Reprezentantów. Jednak z rekomendacji ówczesnego dowódcy Marynarki Wojennej Jamesa Hollowaya został w 1977 oficerem łącznikowym US Navy w Senacie. Nawiązał szereg znajomości z wpływowymi politykami obu partii. Właśnie z tego okresu wywodzi się jego długoletnia przyjaźń z Joe Bidenem, z którym wielokrotnie podróżował z racji jego pracy w Senackiej Komisji Relacji Zagranicznych. W 1981 odszedł ze służby w Marynarce w stopniu komandora.
Kariera polityczna.
Izba Reprezentantów.
Po przeprowadzce do Phoenix w Arizonie zajmował się public relations w należącym do jego teścia przedsiębiorstwie Hensley Beverage Company, aby zyskać tym sposobem poparcie lokalnych wyborców. Zwyciężywszy wcześniej w prawyborach o uzyskanie nominacji z ramienia Republikanów, w listopadzie 1982 wygrał wybory do Izby Reprezentantów. Zasiadał m.in. w Komitecie Spraw Wewnętrznych, przewodniczył republikańskiemu zespołowi ds. Indian. Wspierał politykę prezydenta Ronalda Reagana. W 1984 w kolejnych wyborach do Izby uzyskał reelekcję. Mimo swego poparcia dla prezydenta, w 1985 głosował za odrzuceniem weta Reagana wobec Aktu Przeciwko Apartheidowi nakładającego sankcje na RPA. W tym samym roku odbył wraz z dziennikarzem CBS Walterem Cronkite’em pierwszą od czasu uwolnienia podróż do Wietnamu.
Senat.
W związku z przejściem na polityczną emeryturę wieloletniego senatora republikańskiego z Arizony Barry’ego Goldwatera, w 1986 McCain zdecydował się ubiegać o funkcję senatora. Nominację wewnątrzpartyjną uzyskał bez konkurencji w prawyborach, a w wyborach powszechnych pokonał demokratycznego oponenta Richarda Kimballa. Mandat objął 6 stycznia 1987. Został członkiem Komisji Sił Zbrojnych, Komisji Handlu, Nauki i Transportu oraz Komisji ds. Indian. W latach 1992, 1998 i 2004 ponownie wygrywał wybory, deklasując rywali. W dotychczasowej senackiej karierze był przewodniczącym Komisji ds. Indian (1995–1997 i ponownie 2005–2007), przewodniczącym Komisji Handlu, Nauki i Transportu (1997–2001, 2001, 2003–2005). Od 2007 do 2018 był liderem mniejszości republikańskiej w Komisji Sił Zbrojnych.
W Senacie sponsorował wraz z Russem Feingoldem ustawę Bipartisan Campaign Reform Act reformującą finansowanie amerykańskich kampanii wyborczych, znaną potocznie jako „McCain-Feingold Bill”.
Był jednym z trzech ostatnich weteranów wojny wietnamskiej (obok Johna Kerry’ego oraz Toma Carpera, demokraty z Delaware), którzy zasiadali w Senacie, choć jeszcze stosunkowo niedawno było ich więcej (np. Chuck Hagel, Chuck Robb, Max Cleland, Al Gore).
Kandydatura w wyborach prezydenckich.
Wybory w 2000.
W 2000 ubiegał się o nominację republikanów na urząd prezydenta i wygrał prawybory w stanach New Hampshire, Michigan, Arizona, Rhode Island, Connecticut i Vermont. Nominację jednak uzyskał wówczas gubernator Teksasu George W. Bush.
Wybory w 2008.
W głosowaniu 4 listopada 2008 elektorzy popierający McCaina otrzymali łącznie ponad 58 mln głosów (46%). W głosowaniu elektorów 15 grudnia 2008 McCain uzyskał 173 głosy elektorskie, natomiast Barack Obama 365.
4 marca 2008, po wygraniu prawyborów w 21 stanach, zapewnił sobie nominację Partii Republikańskiej na jej kandydata w wyborach prezydenckich w 2008. Był groźnym konkurentem dla kandydata demokratów Baracka Obamy m.in. ze względu na swój dystans wobec niepopularnej administracji Busha.
21 lutego 2008 New York Times opublikował szkalujący McCaina artykuł, który zgromadził wokół niego tych republikanów, którzy wcześniej byli mu nieprzychylni.
26 lipca 2008 spotkał się z Dalajlamą XIV i wezwał władze Chin do uwolnienia tybetańskich więźniów politycznych.
29 sierpnia 2008 ogłosił, że jeśli wygra wybory, wiceprezydentem zostanie ówczesna gubernator Alaski Sarah Palin.
McCain otrzymał nominację partyjną podczas konwencji w Minneapolis-Saint Paul w Minnesocie, która odbyła się w dniach 1 września-4 września 2008.
Przed wyborami wziął udział w trzech telewizyjnych debatach z Barackiem Obamą. Według większości sondaży i komentatorów wygrał je nieznacznie Obama.
W ostatnich sondażach przedwyborczych tracił od kilku do kilkunastu procent w stosunku do Baracka Obamy.
W noc powyborczą, w oparciu o jednoznacznie niekorzystne dla siebie nieoficjalne wyniki z kluczowych stanów, McCain uznał swoją porażkę i pogratulował zwycięstwa Obamie.
Program wyborczy.
W swoim przemówieniu 15 maja 2008 zapowiedział, że jeśli zostanie prezydentem, to do 2013 obniży podatki i uszczelni granicę z Meksykiem. Obiecał również zakończenie tragicznych wydarzeń w Darfurze, wycofanie do 2013 części wojsk amerykańskich z Iraku oraz powołanie "Ligi Państw Demokratycznych".
Proponował uprościć system podatkowy (dwa niższe progi i znaczne ulgi) dla pobudzenia gospodarki. Był za trwałą obniżką progów przyjętą za pierwszej kadencji prezydenta Busha (inaczej obniżki te znikną w 2010). Wyższa stawka wzrosłaby wtedy do 39,6%. Senator z Arizony proponował też obniżenie z 35 do 25% podatku od firm i zawieszenie latem akcyzy federalnej od benzyny (18,4%) i oleju napędowego (24,4%). Rodzinom z klas średnich chciał obniżyć podatek, podwajając do 7 tys. dol. rocznie sumę zwolnioną z podatku na każdego członka rodziny. Zobowiązał się zrównoważyć w ciągu czterech lat budżet federalny. Uważał, że rządowa pomoc dla sektora bankowego powinna jedynie zapobiegać ryzykom systemowym zagrażającym całemu systemowi finansowemu i gospodarce.
Proponował również w kampanii wyborczej przeznaczenie 10 mld dol. dla właścicieli domów, aby mogli zmienić warunki spłaty kredytów na korzystniejsze. Chciał, by ubezpieczeni sami dokonywali wyboru prywatnego ubezpieczenia, wówczas zwiększyłaby się konkurencja. Był za upowszechnianiem nieopodatkowanych kont oszczędnościowych na dbanie o zdrowie.
Zakładał redukcję emisji dwutlenku węgla o dwie trzecie do 2050, nalegał na budowę elektrowni jądrowych i rozwiązanie sporów o składowanie i utylizację odpadów materiałów rozszczepialnych.
Zapowiadał również, że będzie dążył jako prezydent do wykluczenia Rosji z grupy G8, a także zapewnił, że będzie bronić krajów dawnego bloku sowieckiego przed rosyjskim imperializmem. Przeciwstawiał się wysuwanym m.in. przez Obamę propozycjom dyplomatycznego zaangażowania reżimów wrogich wobec USA, takich jak Kuba czy Iran.
Krytyka.
Przeciwnicy McCaina odwoływali się zwykle do groźby kontynuacji powszechnie źle ocenianej polityki George’a W. Busha, przede wszystkim w kwestiach gospodarki i sytuacji międzynarodowej. Często wysuwany był także argument wieku kandydata. W przypadku wygranej John McCain byłby najstarszym prezydentem w momencie wyboru w historii USA (72 lata). W kontekście tego argumentu przeciwnicy kandydata przypominali niekiedy jego wpadki – np. dwie wypowiedzi na temat nieistniejącego już kraju, Czechosłowacji.
We wrześniu 2008 McCain został skrytykowany przez sztab Obamy oraz liberalne i konserwatywne media za niejednoznaczne wypowiedzi na temat kryzysu na giełdzie.
McCain był także krytykowany za liczne negatywne elementy kampanii wyborczej wobec Obamy.
Naraził się również na krytykę zespołu muzycznego Foo Fighters za bezprawne wykorzystanie utworu „My Hero” pochodzącego z ich albumu „Color and the shape” (1997). Muzycy skarżyli się, że McCain nie starał się uzyskać zgody na użycie ich utworu w swojej kampanii.
Działalność po 2008 roku.
McCain był w USA głównym zwolennikiem interwencji militarnej w Libii. Powoływał się na przykłady katastrof humanitarnych w Rwandzie i Bośni w latach 90. XX wieku, gdy USA nie zdecydowały się na interwencje. McCain przekonywał do interwencji już w lutym, a po rezolucji ONZ, gdy demokratyczny prezydent Barack Obama podejmował decyzje o akcji militarnej bez konsultacji z Kongresem, McCain bronił tej decyzji przed parlamentem. Po przekazaniu dowództwa nad operacją libijską w ręce NATO krytykował natomiast wycofanie lotnictwa i pozostawienie działań wyłącznie w rękach europejskich sojuszników i nalegał też na dostarczenie powstańcom broni.
W maju 2018 ukazała się jego książka pt. „Restless Wave: Good Times, Just Causes, Great Fights, and Other Appreciations” (Niespokojna fala: dobre czasy, słuszne sprawy, wielkie walki i uznanie dla innych rzeczy), która jest jego wspomnieniami i jednocześnie pożegnalną publikacją.
W czerwcu 2018 ukazał się film pt. „John McCain: Komu bije dzwon” wyreżyserowany przez .
W lipcu 2017 przeszedł operację usunięcia zakrzepu, podczas operacji zdiagnozowano u niego agresywną postać nowotworu mózgu. Zmarł 25 sierpnia 2018 o 16:28 MT w otoczeniu najbliższej rodziny, dzień po ogłoszeniu, że zdecydował się na przerwanie uciążliwej terapii onkologicznej, która nie przynosiła oczekiwanych efektów. 2 września 2018 został pochowany na cmentarzu Akademii Marynarki Wojennej w Annapolis.
Poglądy polityczne.
McCain był przeciwnikiem aborcji. Podczas kampanii prezydenckiej oświadczył też, że będzie „prezydentem broniącym życia poczętego”.
Wyniki wyborów.
Izba Reprezentantów.
Wybory w 1. kongresowym okręgu w Arizonie.
Senat.
Podano najważniejszych konkurentów.
Życie prywatne.
W 1965 ożenił się z Carol Shepp i adoptował jej dwóch synów: Douglasa (ur. 1960) i Andrew (ur. 1962). Z tego związku miał także córkę Sidney (ur. 1966). W 1979, gdy jego małżeństwo przechodziło kryzys, poznał swoją drugą żonę Cindy Hensley. Ich wzajemne relacje szybko się rozwijały. W kwietniu 1980 John McCain rozwiódł się ze swoją pierwszą żoną Carol, a 17 maja wziął ślub z Cindy. Miał z nią czwórkę dzieci: córki Meghan (ur. 1984) i adoptowaną z Bangladeszu w 1993 Bridget (ur. 1991) oraz dwóch synów Johna Sidneya IV „Jacka” (ur. 1986) i Jamesa (ur. 1988). Oprócz siedmiorga dzieci miał również czworo wnucząt.
Zagrał epizodyczne role w komedii romantycznej "Polowanie na druhny" (2005) oraz w 5. sezonie serialu "24 godziny".

</doc>
<doc id="166790" url="https://pl.wikipedia.org/wiki?curid=166790" title="Estadio Municipal de Riazor">
Estadio Municipal de Riazor

Estadio Municipal de Riazor, właśc. Estadio Abanca Riazor – stadion piłkarski położony w La Coruñi, Hiszpania. Na stadionie tym swoje mecze rozgrywają drużyny Deportivo La Coruña, reprezentacja Galicji i reprezentacja Hiszpanii. Arena Mistrzostw Świata 1982. Po przebudowach obiektu w latach: 1982, 1995–1998, jego pojemność wynosi obecnie 34 711 widzów.
Historia.
Chociaż stadion był gospodarzem domowych meczów Deportivo od momentu powstania w 1906 roku, dopiero w 1944 roku zainstalowano niezbędne udogodnienia, takie jak trybuny i szatnie. Początkowy rozmiar boiska wynosił 105x74 metrów, w porównaniu do obecnego 105x68. W tym roku stadion został oficjalnie przyjęty jako boisko Deportivo. Mecz otwarcia odbył się z Valencia CF 28 października 1944 roku, kiedy Depor przegrał 2:3.
Stadion został wyremontowany na czas, aby gościć trzy mecze podczas finałów Mistrzostw Świata 1982. Na stadionie Riazor odbył się finał Copa del Rey pomiędzy Realem Madryt i Espanyolem w 1947 roku, w którym drużyna z Madrytu zdobyła swój dziewiąty tytuł pucharowy.
29 czerwca 2017 roku stadion został przemianowany na Estadio Abanca Riazor po podpisaniu umowy sponsorskiej pomiędzy firmą Abanca i Deportivo La Coruña do 2025 roku.
Mistrzostwa Świata w Piłce Nożnej 1982.
Obiekt ten był również areną Mistrzostw Świata w piłce nożnej w 1982. Odbyły się na nim 3 mecze Grupy A. Na Estadio Municipal de Riazor dwa swoje mecze rozegrali również Polacy, późniejsi brązowi medaliści.

</doc>
<doc id="166793" url="https://pl.wikipedia.org/wiki?curid=166793" title="Czerwony nadolbrzym">
Czerwony nadolbrzym

Czerwony nadolbrzym – jeden z etapów rozwoju gwiazdy, charakteryzujący się dużymi rozmiarami, małą gęstością i niską temperaturą powierzchni (log T=3,5 – 3,6, typ widmowy M–K). Jasności absolutne czerwonych nadolbrzymów są w zakresie −7 – −10 magnitudo. Etap ten następuje w chwili wyczerpania się w nich zapasów wodoru. Stadium to osiągają gwiazdy o początkowej masie w zakresie od 10 do 40 mas Słońca.
Ewolucja.
Gwiazdy mające masę większą od około 10 mas Słońca po „wypaleniu” wodoru przechodzą do fazy fuzji (pot. „spalania”) helu, co wiąże się ze znacznym zwiększeniem ich rozmiarów oraz z obniżeniem temperatury, która na powierzchni wynosi 3500–4500 K (typ widmowy K-M). Średnica takich gwiazd zaobserwowanych w naszej Galaktyce jest około 1500 razy większa od średnicy Słońca, czyli około 7 j.a. (gdyby Słońce miało taką wielkość, sięgnęłoby orbity Jowisza).
Stadium czerwonego olbrzyma trwa względnie krótko – rzędu miliona lat. Czas życia gwiazdy na tym etapie zależy od jej metaliczności: im większa, tym szybciej gwiazda traci otoczkę w wyniku wiatru gwiazdowego. Bardzo masywne czerwone nadolbrzymy (początkowa masa &gt;30 mas Słońca) przekształcają się w gwiazdy Wolfa-Rayeta, natomiast mające mniejszą masę przechodzą przez stadium błękitnego nadolbrzyma i kończą swoje życie jako supernowe. Powyżej 40 mas Słońca gwiazda nie przechodzi przez stadium czerwonego nadolbrzyma, przekształcając się bezpośrednio w gwiazdę Wolfa-Rayeta.
Najbardziej znane czerwone nadolbrzymy to Betelgeza i Antares. Nieco mniej znanymi czerwonymi nadolbrzymami są: Mira Ceti (w gwiazdozbiorze Wieloryba), Ras Algethi (w gwiazdozbiorze Herkulesa) czy Gwiazda Granat (w gwiazdozbiorze Cefeusza).

</doc>
<doc id="166799" url="https://pl.wikipedia.org/wiki?curid=166799" title="Gilowice (powiat żywiecki)">
Gilowice (powiat żywiecki)

Gilowice – wieś w Polsce położona w województwie śląskim, w powiecie żywieckim, u stóp Beskidu Małego we wschodniej części Kotliny Żywieckiej, siedziba gminy Gilowice. W latach 1976–1991 miejscowość była siedzibą gminy Gilowice-Ślemień.
Części wsi.
Integralne części wsi Gilowice: 
Historia.
Pierwsze pisemna wzmianki związane są z tutejszą parafią katolicką. Jest ona wzmiankowana w spisie świętopietrza parafii dekanatu Oświęcim diecezji krakowskiej z 1326 pod dwiema nazwami "Gigersdorf seu [lub] Gerowicz". Ówczesny proboszcz "Rodulphus" (Rudolf) nie był w stanie spłacić owego świętopietrza wysokości 5 skojców. Obie nazwy były patronimiczne i wywodziły się od średnio-wysoko-niemieckiej formy nazwy osobowej Gi(g)er (&lt;Gerhard). Później nastąpiło wtórne wyrównanie do nazwy osobowej Gil (w 1581 Giliowice). Część badaczy niemieckich uważała, że miejscowość należała w średniowieczu do bielskiej wyspy językowej.
W 1595 roku wieś położona w powiecie śląskim województwa krakowskiego była własnością kasztelana sądeckiego Krzysztofa Komorowskiego. 
2 marca 1944 Gestapo wraz z żandarmerią i policją niemiecką przeprowadziło pacyfikację wsi. Powieszono 9 mieszkańców wsi a ich ciała spalono w krematorium w KL Auschwitz-Birkenau. 
W 1946 roku podczas głosowania do Sejmu Ustawodawczego, na punkt wyborczy strzeżony przez żołnierzy LWP napadła zbrojna grupa podziemna. Walka trwała kilka godzin. 
Zginął strzelec Jan Szadkowski. Zbrojnemu oddziałowi podziemnemu nie udało się zdobyć budynku szkoły w którym był punkt wyborczy.
W latach 1975–1998 miejscowość należała administracyjnie do województwa bielskiego.
W 2022 na rynku w Gilowicach oddano do użytku tężnię solankową.
Kościół.
Na uwagę zasługuje zabytkowy kościół drewniany pod wezwaniem św. Andrzeja Apostoła. Wybudowany i konsekrowany w I połowie XIV wieku w Rychwałdzie, został przeniesiony do Gilowic w 1757 roku. Architektura kościoła to gotyk śląsko-małopolski. W kościele stoi XVIII-wieczny ołtarz z posągiem Matki Boskiej z Dzieciątkiem z XIV wieku. Kościół znajduje się na Szlaku Architektury Drewnianej województwa śląskiego.
Sport.
W Gilowicach znajduje się kompleks skoczni narciarskich, na których odbywają się m.in. międzynarodowe zawody w skokach narciarskich dzieci o Puchar Śląskiej Rady Wojewódzkiej LZS Finał cyklu „Młode Talenty”.
W Gilowicach działa również Klub Sportowy "Cios-Adamek" Gilowice oraz klub piłkarski "Beskid LKS Gilowice".

</doc>
<doc id="166803" url="https://pl.wikipedia.org/wiki?curid=166803" title="Operacja Shingle">
Operacja Shingle

Operacja Shingle (ang.: żwir) – nazwa rozpoczętego 22 stycznia 1944 roku lądowania aliantów w okolicach miasta Anzio w czasie kampanii włoskiej. Dowódcą wojsk alianckich był generał John Lucas, zamierzeniem operacji było obejście umocnień linii Gustawa i otwarcie drogi do Rzymu. Operacje wojskowe przeprowadzone po lądowaniu określane są zazwyczaj jako bitwa pod Anzio.
Tło historyczne.
Po udanych lądowaniach aliantów w Kalabrii, Tarencie i Salerno na początku września 1943, i po kapitulacji Włoch w tym samym miesiącu, siły niemieckie szybko rozbroiły swoich byłych sprzymierzeńców i zaczęły się powoli wycofywać w kierunku północnym. Sprawnie dowodzone wojska niemieckie, opierając się na dwóch improwizowanych liniach obrony prowadziły działania opóźniające ofensywę aliancką przygotowując w tym czasie linię Gustawa – silnie umocniony i trudny do zdobycia pas umocnień obronnych przebiegający w najwęższym miejscu Półwyspu Apenińskiego. Feldmarszałek Luftwaffe Albert Kesselring, któremu 6 listopada 1943 powierzono dowodzenie wszystkimi siłami niemieckimi we Włoszech, obiecał Hitlerowi utrzymanie tej linii przez przynajmniej sześć miesięcy.
Usytuowane w silnych pozycjach obronnych, w terenie, który wyraźnie sprzyjał obrońcom i w którym niemal niemożliwe było wykorzystanie sił pancernych, wojska Kesselringa bez trudu odparły serię uderzeń wojsk alianckich w okresie od października 1943 do stycznia 1944.
Pomysł z desantem za linią frontu w pobliżu Rzymu narodził się pod koniec 1943. Ofensywa w kierunku Salerno przesuwała się bardzo powoli z powodu złej pogody, fatalnego terenu i coraz twardszej obrony niemieckiej. Alianccy planiści zaczęli szukać nowego pomysłu na przerwanie linii frontu. Po udanym brytyjskim lądowaniu pod Termoli na początku października zaczęto planować podobną operację (ale na większą skalę), w wyniku której przerwano by niemieckie linie zaopatrzenia i zdołano obejść główną linię obrony. Na początku listopada generał Mark Clark otrzymał rozkaz przygotowania operacji "Shingle" – desantu jednej dywizji amerykańskiej w pobliżu Anzio w dniu 20 grudnia 1943. Wkrótce okazało się jednak, że z powodu braku zaopatrzenia data ta jest nierealistyczna i plan operacji odłożono.
Po przejęciu dowodzenia całej kampanii śródziemnomorskiej z rąk Eisenhowera (został on przeniesiony do Londynu, gdzie zajął się planowaniem operacji Overlord) przez brytyjskiego generała Wilsona postanowiono jednak wskrzesić porzucony wcześniej plan desantu i wyznaczono nową datę ataku na koniec stycznia 1944. Miało to także wymiar polityczny i ambicjonalny, rząd brytyjski pragnął w taki sposób podkreślić czynne uczestnictwo Wielkiej Brytanii w wojnie w tym samym czasie, gdy przygotowywano otwarcie „drugiego frontu”, którym miał dowodzić Amerykanin – Eisenhower.
Plan lądowania.
Pierwotny plan "Shingle" przewidywał lądowanie jednej dywizji, jednak ostatecznie siły alianckie miały się składać z ponad dwóch dywizji piechoty i jednej dywizji pancernej oraz wielu dodatkowych oddziałów. Tuż przed lądowaniem znajdujące się na południu amerykańska 5 Armia i brytyjska 8 Armia miały rozpocząć ofensywę mającą na celu odwrócenie niemieckiej uwagi i odciągnięcie od rejonu lądowania wszystkich możliwych sił niemieckich.
Lucas, któremu powierzono dowodzenie operacją nie ufał ani swoim przełożonym, ani niezbyt dobrze opisanemu planowi dalszych operacji po lądowaniu. Dał temu wyraz w swoim pamiętniku, pisząc, że nie jest pewny sukcesu całej operacji, chyba że otrzyma ona w końcu wymagane wsparcie. Dodał także, że: „Ta operacja z daleka śmierdzi Gallipoli, a ten sam amator, który planował tamtą operację nadal siedzi na ławce trenera”.
„Amator” o którym pisał Lucas, to Winston Churchill, jeden z głównych architektów lądowania pod Anzio, a także jedna z osób odpowiedzialnych za podjęcie zakończonego klęską desantu wojsk alianckich na Gallipoli podczas I wojny światowej.
Siły morskie.
Siły morskie składały się z:
Jednym z największym problemów logistycznych był brak odpowiedniej ilości okrętów desantowych, ponieważ większość z nich została przydzielona do lądowania w Normandii i pomocniczym lądowaniu na południu Francji. Pomimo protestów planistów operacji "Overlord" zdecydowano się użyć okręty przeznaczone do tej operacji, zwracając je nie później niż 15 stycznia, później zmieniono tę datę na 5 lutego.
Brakowało także specjalnych okrętów do przewozu czołgów, LCT – Landing Craft, Tank – początkowo było ich dość tylko na przewiezienie jednej dywizji, dopiero po bezpośredniej interwencji Churchilla podwojono ich liczbę.
Siły lądowe.
Siły lądowe aliantów wynosiły ponad 40 000 żołnierzy i ponad 5000 pojazdów różnego typu. Dodatkowo do wsparcia operacji przeznaczono ponad 2600 samolotów. Wojska aliantów podzielono na trzy grupy:
Siły brytyjskie.
Grupa wojsk brytyjskich, która miała wylądować 10 km na północ od Anzio składała się z:
Północno-wschodnie siły amerykańskie.
Zadaniem grupy wojsk amerykańskich był atak i zajęcie portu w Anzio. W oryginalnych planach jednostki spadochronowe miały być wykorzystane w ataku powietrznodesantowym na północ od Anzio, ale ostatecznie zrezygnowano z tych planów, grupa północno-wschodnia składa się z:
Południowo-zachodnie siły amerykańskie.
Grupa wojsk amerykańskich lądująca 6 km na południe od Anzio składała się z 3 Dywizji Piechoty.
Atak aliantów.
Inwazja Anzio rozpoczęła się o godzinie 2:00 w nocy 22 stycznia 1944 i całkowicie zaskoczyła Niemców. Większość wojsk niemieckich, które stacjonowały w tym rejonie zostały przesunięte do obrony frontu południowego i dziewięciokilometrowy odcinek plaży przy Anzio broniony był przez tylko jedną kompanię.
Rangersi bez problemu zdobyli Anzio, a żołnierze 509. batalionu spadochronowego zajęli Nettuno. Opór Niemców był nikły, wszystkie cele pierwszego dnia ataku zostały osiągnięte już do południa i większość jednostek posunęła się znacznie dalej niż planowano. W pierwszym dniu inwazji straty aliantów wyniosły zaledwie 13 zabitych, 97 rannych i 44 zaginionych.
Do północy na przyczółku pod Anzio znalazło się ponad 90% wszystkich sił alianckich, które miały wziąć udział w dalszych operacjach – 36 000 żołnierzy i 3200 pojazdów.
Bezbłędnie przeprowadzone lądowanie i całkowite zaskoczenie Niemców stanowiło znakomity początek tej kampanii, jednak w następnych dniach szybka i sprawna operacja przeistoczyła się w czteromiesięczną wojnę pozycyjną znaną jako bitwa pod Anzio, która nie przyniosła zamierzonych celów.

</doc>
<doc id="166806" url="https://pl.wikipedia.org/wiki?curid=166806" title="Dieter Bohlen">
Dieter Bohlen

Dieter Günther Bohlen (ur. 7 lutego 1954 w Berne) – niemiecki muzyk, kompozytor, wokalista i producent muzyczny. Znany przede wszystkim jako założyciel i członek duetu Modern Talking, śpiewającego w języku angielskim, a także założyciel zespołu Blue System (również śpiewającego wyłącznie po angielsku). Z wykształcenia jest ekonomistą.
Życiorys.
Wczesne lata 70. – 1984.
Urodził się w Berne jako syn Hansa Bohlena, właściciela spółki budownictwa drogowego 'Hans Bohlen engineering GmbH Oldenburg’, i Edith Bohlen. Dieter ukończył studia w zakresie zarządzania i przez jakiś czas pracował w firmie ojca.
Muzyką zajmował się od dziecka. Mając 15 lat założył swoją pierwszą grupę muzyczną Mayfair, która wykonywała kompozycje The Beatles. Jej pierwszy występ w sali parafialnej był absolutnym rozczarowaniem. Chociaż sprzedano ponad 300 biletów, ale koncert został odwołany po pięciu minutach. Dieter ostatecznie zdecyduje się grać utwory Deep Purple i Uriah Heep.
W połowie lat 70. koncertował z grupami Da Capo, Aorta i Mayfar. W 1978 roku wydał dwa single z grupą Monza. W 1979 podpisał profesjonalny kompozytorsko-producencki kontrakt z hamburskim wydawnictwem Intersong. Produkował piosenki dla niemieckich artystów oraz wydawał solowe single jako Steve Benson, występował też w grupie "Sunday". Jego największym przebojem z tego okresu jest „Hale, Hey Louise” w wykonaniu Ricky’ego Kinga.
Lata 1984–1997.
W 1984 wraz z Thomasem Andersem założył zespół Modern Talking, z którym odniósł międzynarodowy sukces. W tym samym czasie komponował i produkował też płyty dla takich artystów jak C.C. Catch czy Chris Norman. W 1987 działalność Modern Talking została zawieszona, a Dieter założył własną grupę Blue System. W 1989 stworzył płytę ze ścieżką dźwiękową do serialu telewizji ZDF „Rivalen der Rennbahn”, która rozeszła się w ponad milionowym nakładzie. W 1991 nagrał utwór "It's All Over" w duecie z Dionne Warwick i wydał go pod szyldem zespołu Blue System. W tym samym roku rozpoczął trwającą do 1994 roku i obfitującą w sukcesy współpracę z Bonnie Tyler. W 1997 wydany został ostatni album Blue System, "Here I Am".
Lata 1998–2003.
Na początku 1998 wraz z Thomasem Andersem reaktywowali Modern Talking i wydali zawierający remiksy starych przebojów album "Back for Good", który na całym świecie znalazł 10 milionów nabywców. Do 2003 nagrał z Modern Talking jeszcze 5 albumów, po czym definitywnie zakończył działalność grupy poprzestając na 12 albumach zespołu. W tym samym czasie zaangażował się w niemiecką edycję programu „Idol” (Deutschland sucht den Superstar). Płyty produkowane przez Dietera dla jego uczestników rozchodziły się w platynowych nakładach, rozwinięta została też współpraca ze zwycięzcą Alexandrem Klawsem oraz finalistą Danielem Küblböckiem. Planowana była współpraca także z drugą w programie Juliette Schoppmann, jednak po jej odmowie Dieter z sukcesami komponował i produkował dla Yvonne Catterfeld.
Po 2004 r..
W 2004 roku wydane zostały ostatnie płyty tych wykonawców z premierowym materiałem od Dietera. W 2005 roku była przerwa w działalności muzycznej i czas większego zaangażowania w życie rodzinne, przyjaciółka Estefania Küster (ostatecznie rozstali się w sierpniu 2006) urodziła Dieterowi syna Maurice’a Cassiana.
W 2006 roku telewizja RTL zdecydowała się na emisję kreskówki opartej na biografii Dietera o tytule "Dieter – Der Film", a sam Dieter równolegle wydał pierwszy album podpisany własnym nazwiskiem. 24 listopada Dieter wystąpił podczas festiwalu Diskoteka-80 w Moskwie, wykonując trzy utwory Blue System oraz miks największych przebojów Modern Talking. Przez kolejne lata zajmował się komponowaniem i produkcją piosenek, współpracując między innymi z wywodzącym się z Deutschland sucht den Superstar niemieckim wokalistą Markiem Medlockiem oraz zasiadając w jury niemieckiej edycji programu "Das Supertalent" znanej w Polsce jako "Mam Talent".
Jesienią 2007 roku Dieter wydał wraz z Markiem Medlockiem wspólny album, "Dreamcatcher".
5 lipca 2019 roku artysta powrócił na rynek muzyczny, wydając nowy solowy album, "Das Mega Album!". 
Życie prywatne.
Pierwszą żoną Dietera Bohlena była Erika Sauerland w latach 1983–1994. Dwa lata później w 1996 ożenił się po raz drugi z Veroną Feldbusch, z którą rozwiódł się po miesiącu małżeństwa. W 2005 zawarł trzecie małżeństwo z Estefanią Küster. Ponadto też był nieoficjalnie związany z Brigitte Nielsen, Nadją Abd el Farrag, Anną König, a od 2006 z Fatmą Cariną Walz. Ma sześcioro dzieci.

</doc>
<doc id="166809" url="https://pl.wikipedia.org/wiki?curid=166809" title="Musajlima">
Musajlima

Musajlima (مسيلمة), właściwie "Maslamah ibn Habib" (مسلمة بن حبيب) – jeden z wielu współczesnych Mahometowi proroków.
Imię Musajlima jest zdrobnieniem imienia Maslamah. Tak nazywał go prorok Mahomet, aby go ośmieszyć i przez to pomniejszyć wagę jego słów. Często dodawał również epitet „Kłamca” (arab. الكذّاب - al-Kadhdhaab), a nawet „Kłamca nad kłamcami”.
Chociaż przypisuje mu się naśladowanie Mahometa, istnieją przesłanki, iż swą działalność rozpoczął jeszcze przed nim.
Zginął pokonany przez wojska kalifa Abu Bakra pod dowództwem Chalida ibn Walida w bitwie pod Jamamą (634 r.).
Twórczość.
Niektórzy islamscy autorzy podają przykłady wypowiedzi Musajlimy by ujawnić jego nieudolność wysławiania się. Są to parodie tekstów z Koranu lub aluzje do jego interpretacji. Np.:
albo
Ibn Ishak podaje w swym dziele „Sirat ar-Rasul” (Życie Proroka) więcej przykładów, m.in. słynne wersety znane pod nazwami „Sura Musajlimy” lub „Aja Musajlimy”:
Ten werset jednak charakteryzuje wielki kunszt wypowiedzi, przez niektórych porównywany nawet z kunsztem samego Koranu, co dowodzi, że Musajlima nie był tak nieudolny, jak się go próbuje pokazać.

</doc>
<doc id="166810" url="https://pl.wikipedia.org/wiki?curid=166810" title="Ciała jamiste">
Ciała jamiste

Ciała jamiste () – skomplikowany układ zatok, budujących część penisa, do których może napływać krew tętnicza.
W fazie pobudzenia płciowego impulsy nerwowe pobudzają rozszerzenie naczyń tętniczych w prąciu. Następuje to poprzez wydzielenie przekaźnika, którym jest tlenek azotu i który pobudza odpowiednie receptory powodując rozszerzanie się naczyń. Zatoki w ciałach jamistych wypełniają się krwią. Powoduje to ucisk naczyń żylnych odprowadzających krew z prącia, utrudniając tym samym odpływ krwi z ciał jamistych. Większa ilość krwi dostaje się do prącia niż zostaje odprowadzona, powoduje to jego stwardnienie. Prącie zbudowane jest z 3 ciał jamistych: z dwóch ciał jamistych prącia i jednego, nieparzystego ciała jamistego cewki moczowej (nazywanego ciałem gąbczastym).
Ciała jamiste występują także w łechtaczce.

</doc>
<doc id="166812" url="https://pl.wikipedia.org/wiki?curid=166812" title="Walentyn (papież)">
Walentyn (papież)

Walentyn (ur. w Rzymie, zm. wrzesień/październik 827) – 100. papież w sierpniu i wrześniu 827 roku.
Życiorys.
Był rzymianinem ze znaczącego w Państwie Kościelnym rodu, synem Leoncjusza z Via Lata. O jego życiu zachowały się szczątkowe informacje. Służbie kościelnej poświęcił się we wczesnej młodości, ale święceń kapłańskich udzielił mu dopiero papież Paschalis I (817-824), który uczynił go też swoim współpracownikiem i mianował archidiakonem.
Walentyn zachował wpływy również w okresie pontyfikatu papieża Eugeniusza II (824-827), a po jego śmierci (27 sierpnia) został jednogłośnie wybrany jeszcze w sierpniu przez kler, możnych i lud Rzymu papieżem. Był to pierwszy wybór dokonany według wprowadzonej przez cesarza Lotara I (11 listopada 824), w porozumieniu z Eugeniuszem II, tzw. konstytucji rzymskiej ("Constitutio Romana") dopuszczającej laikat do wyboru papieża oraz ugruntowującej zależność papiestwa od Karolingów.
Według Liber Pontificalis zmarł po 40-dniowym pontyfikacie (niektóre źródła stwierdzają, że krótszym niż miesiąc) we wrześniu lub w początkach października 827. Żywoty papieży zwyczajowo opisują jego pobożność i inne cnoty natomiast nie zachowały się żadne informacje dotyczące jego działalności jako papieża.

</doc>
<doc id="166813" url="https://pl.wikipedia.org/wiki?curid=166813" title="Werder Brema">
Werder Brema

Sport-Verein „Werder“ von 1899 e.V. Bremen, SV Werder Bremen, Werder Brema – niemiecki klub sportowy z siedzibą w Bremie. Założony w 1899 roku, oprócz sekcji piłki nożnej posiada także sekcje piłki ręcznej, lekkiej atletyki, tenisa stołowego, gimnastyki, szachów oraz e-sportów. Był jednym z klubów założycielskich Bundesligi.
Od sezonu 1980/1981 aż do końca rozgrywek kampanii 2020/21 drużyna nieprzerwanie występowała w pierwszej Bundeslidze. Od sezonu 2019/20 jest rekordzistą Bundesligi pod względem ilości rozegranych sezonów (56 na 57 możliwych – sezon 2019/2020 jest 57 sezonem). W tabeli wszech czasów Bundesligi zajmuje 3 miejsce (za Bayernem Monachium i Borussią Dortmund), z kolei z 6 zdobytymi Pucharami Niemiec ustępuje tylko Bayernowi Monachium. Ponadto jest jednym z pięciu klubów, które zdobyły dublet, czyli mistrzostwo i puchar w jednym sezonie (pozostałe to Bayern Monachium, 1. FC Köln i Borussia Dortmund. Także FC Schalke 04, które jednak nie wygrało ligi, a zdobyło mistrzostwo we wcześniejszym systemie rozgrywek). Jest też jednym z dwóch klubów (obok Borussia Mönchengladbach), które zdobywając mistrzostwo więcej niż raz, dokonywały tego wyłącznie w systemie ligowym (tj. po roku 1963).
Nazwa klubu pochodzi od podmokłych terenów rzeki Wezery ("werder" tłumaczone na język polski oznacza "teren podmokły", "żuławy", "bagno"), na których mieścił się pierwszy obszar treningowy klubu i pierwsze boisko.
W 2021 klub po 40 latach gry w niemieckiej elicie spadł do 2. Bundesligi.
Historia.
4 lutego 1899 roku kilkunastu 16-letnich uczniów założyło klub piłkarski FV Werder von 1899. Jak wskazuje nazwa klub miał być czysto piłkarski (FV to Fussball Verein czyli Związek Piłkarski). W grudniu 1899 roku klub został jednym z założycieli Bremeńskiego Związku Klubów Piłkarskich. W pierwszych latach członkami klubu mogli zostać tylko mężczyźni, którzy mieli wyższe wykształcenie lub byli w stanie uzyskać poparcie co najmniej 2/3 zarządu. W styczniu 1900 roku FV Werder był jednym z 86 klubów założycielskich Niemieckiego Związku Piłki Nożnej. W 1903 klub został po raz pierwszy mistrzem Bremy. W 1905 stał się pierwszym klubem z Bremy, który pobierał opłaty za wstęp. W 1913 roku jako jedyny klub z Bremy, zakwalifikował się do nowo utworzonej Północnoniemieckiej Ligi (organizujący rozgrywki Północnoniemiecki Związek Piłki Nożnej wprowadził taki format rozgrywek na próbę. Liga przetrwała jeden sezon). W tym okresie klub musiał bronić się przed tendencjami nacjonalistycznymi, zwłaszcza z ruchu gimnastycznego, który uważał piłkę nożną za „niesportową”, a ponadto ze względu na swoje angielskie pochodzenie „nie-niemiecką”.
Pierwszy duży sukces nadszedł w sezonie 1909/10 gdy klub dotarł aż do finału Mistrzostw Północnoniemieckiego Związku Piłki Nożnej, gdzie przegrał z Holstein Kiel 1:7. Wcześniej nie kwalifikował się do finałów, z wyjątkiem sezonu 1905/06, jednak odpadł wtedy już w pierwszej rundzie z Eintracht Braunschweig 2:5.
Od 1919 roku do członkostwa w klubie dopuszczono również kobiety; rok później, zgodnie z ówczesnym trendem, klub poszerzył swoją działalność o nowe sekcje, co przyniosło zmianę nazwy na Sport Verein (Związek Sportowy).
Lata powojenne przyniosły też poprawę wyników. Co prawda i tak szczytem możliwości był występ w finałach Północnoniemieckiego Związku Piłki Nożnej, gdzie zresztą klub przegrywał już w pierwszej rundzie (1922/23, 1925-28, 1930/31 ). Wyjątkiem stał się sezon 1928/29 gdy pokonał po dogrywce Lübecker BV Phönix 4:3 i dotarł do drugiej rundy (ćwierćfinału). W sezonie 1932/33 także odniósł zwycięstwo w rundzie finałowej, ale wtedy zaczęła się ona od pięcioozespołowej grupy, a pozostałe 3 mecze Werder przegrał.
Pierwszy ogólnoniemiecki tryumf to Puchar Niemiec w 1961. Natomiast wielka historia Werderu rozpoczęła się w roku 1981, wraz z przybyciem „króla Otto” czyli Otto Rehhagela – trenera, który zainspirował narodziny wielkiego klubu. Pod wodzą Rehhagela Werder wraz z Bayernem Monachium dominował w całej lidze. Szkoleniowiec ten zdobył dla klubu 2 tytuły mistrza Niemiec w latach 1988 i 1993, natomiast w latach 1991 i 1994 triumfował w rozgrywkach o Puchar Niemiec.
Odniósł też sukcesy na arenie międzynarodowej, tzn. wywalczył Puchar Zdobywców Pucharów w roku 1992 pokonując w drodze do finału w dwumeczu rumuński FC Bacau aż 11:0, pokonane zostały także takie kluby jak Ferencvarosi TC, Galatasaray SK i Club Brugge KV, a w finale na Estadio da Luz w Lizbonie AS Monaco 2:0. Po odejściu Rehhagela w 1995 klub przeżywał kryzys. Dopiero w 1999 do trofeów klub dodał Puchar Niemiec a szóste miejsce na koniec sezonu w Bundeslidze w sezonie 2001/2002 dało Werderowi przepustkę do Pucharu UEFA, przygoda ta nie była długa, klub odpadł w drugiej rundzie ulegając holenderskiemu SBV Vitesse.
W 1999 trenerem został Thomas Schaaf. W 2004 drużyna zdobyła swoje czwarte mistrzostwo Niemiec w historii, zapewniając sobie tytuł na dwie kolejki przed zakończeniem rozgrywek. Także w 2004 zdobyli Puchar Niemiec pokonując w finale Allemanię Aachen 3:2, stając się czwartą drużyną w historii niemieckiej piłki, która wywalczyła dublet w jednym sezonie. Werder w tym sezonie miał dwóch kluczowych zawodników którzy w znacznej części przyczynili się do zwycięstwa. Byli to Ailton i Johan Micoud. Werder zakończył sezon z dubletem i dodatkowo z królem strzelców – Ailtonem. Tuż po sezonie z Werderu odszedł Ailton do FC Schalke 04, ale dołączył kolejny super snajper Miroslav Klose. W następnym sezonie klub występował w lidze mistrzów, zajmując drugie miejsce w grupie, za Interem Mediolan, awansował do najlepszej 16, w dwumeczu z Olympique Lyon Werder przegrał 2:10. Sezon 2004/2005 ukończył na 3 miejscu co dało drużynie prawo do udziału w kwalifikacjach do Ligi Mistrzów. Po sezonie odszedł bardzo ważny gracz w Werderze – Johan Micoud do Gironde Bordeaux. Kibice nie wierzyli, że uda się znaleźć godnego następcę, ale okazało się, że można. Werder znalazł równego poziomowi Micoud, albo może jeszcze lepszego – Diego z FC Porto. W sezonie 2005/2006 w ostatniej kolejce zdobyli wicemistrzostwo pokonując w ostatniej kolejce Hamburger SV 2:1. Diego uznano za najlepszego zawodnika Bundesligi w tym sezonie, a Miroslav Klose został królem strzelców W sezonie 2006/2007 Werder zajął trzecie miejsce strzelając najwięcej bramek. W przerwie letniej super snajper Werderu Mirosław Klose przeszedł do odwiecznego rywala – Bayernu Monachium.
Sezon 2007/2008 zespół zakończył na drugim miejscu. W ósmej kolejce osiągnął historyczne zwycięstwo nad Arminią Bielefeld pokonując ją 8:1. W sezonie 2008/2009 kadra nie uległa wielkim zmianom. Zespół opuścił jednak Tim Borowski na rzecz Bayernu Monachium, a Claudio Pizarro został wypożyczony do Chelsea F.C. Sezon Bundesligi Werder zakończył na 10 miejscu, co było osiągnięciem dużo poniżej ich możliwości. Udało im się jednak po raz 6 zdobyć DFB Pokal po wygranej w finale z Bayerem Leverkusen. Dotarli też do finału Pucharu UEFA, gdzie ostatecznie przegrali z Szachtarem Donieck 1:2. W sezonie 2009/2010 karierę zakończył kapitan Werderu Frank Baumann, a Diego odszedł z Bremy na rzecz Juventusu Turyn. Opaskę po Baumannie odziedziczył Torsten Frings, a na miejsce Diego do Werderu został sprowadzony Marko Marin. Do zespołu powrócili Tim Borowski i Claudio Pizarro. Te liczne zmiany wyszły jednak Werderowi na dobre, bowiem zajął 3 miejsce w Bundeslidze, co dawało im szanse na grze w LM. Bremeńczycy powtórzyli także wyczyn sprzed roku i ponownie zagrali w finale DFB Pokal ostatecznie przegrywając jednak z Bayernem Monachium. W letnim okienku transferowym zespół zasiliło czterech nowych graczy: Marko Arnautović, Felix Kroos, Brazylijczyk Wesley oraz Francuz Mikael Silvestre. Z drużyny odszedł jednak jej lider – Mesut Özil. Werder zakwalifikował się do fazy grupowej Ligi Mistrzów pokonując w dwumeczu Sampdorię Genuę 5:4. Drużyna nie była jednak w stanie poradzić sobie w tych rozgrywkach i zajęła ostatnie miejsce w swojej grupie, ulegając takim zespołom jak Inter Mediolan, Tottenham Hotspur i FC Twente. W dodatku w letnim okienku zimowym ekipę` z Weserstadion opuścił Hugo Almedia. Portugalski napastnik został sprzedany do Besiktasu Stambuł za dwa miliony euro. Na jego miejsce został sprowadzony szwedzki piłkarz Denni Avdić. Ostatecznie drużyna zakończyła sezon na 13 miejscu tracąc tym samym szansę na walkę o europejskie puchary. W letnim okienku z klubu odszedł jego kapitan Torsten Frings..Opaskę po nim przejął Clemens Fritz. W sezonie 2011/2012 ekipa z Bremy już w pierwszej rundzie odpadła z Pucharu Niemiec ulegając trzecioligowemu FC Heidenheim. W tabeli zaś zajęli dziewiąte miejsce. Kolejnym ciosem dla Werderu było to, że ich najlepszy strzelec Claudio Pizarro zdecydował się na odejście do Bayernu Monachium. Na jego miejsce z drużyny Bawarczyków wypożyczono Nilsa Petersena. Oprócz Pizarro zespół opuścili też inni czołowi gracze jak Marko Marin, Tim Borowski, Naldo czy Markus Rosenberg. Drużynę z Weserstadion zaopatrzono jednak w innych znakomitych graczy jak Theodor Gebre Selassie, który zachwycił swą formą na Euro 2012 czy Eljero Elia. Sezon 2012/2013 przyniósł ze sobą wielkie zmiany. Po 13 latach sprawowania funkcji dyrektora sportowego zespół opuścił na rzecz Vfl Wolgsburg Klaus Allofs. Jego miejsce zajął Thomas Eichin. Z drużyna pożegnał się także jej długoletni trener Thomas Schaaf. W ten sposób zakończył się dla Werderu pewien etap. Sezon zespół zakończył na 14 miejscu. Również początki kolejnego 2013/2014 nie były szczęśliwe. Po raz kolejny bowiem ekipa z Weserstadion odpadła w 1 rundzie pucharu Niemiec ulegając trzecioligowej drużynie FC Saarbrucken. Jednak w lidze klub w pierwszych 2 kolejkach poradził sobie dobrze wygrywając mecze po 1-0.. W sezonie 2015/16 trenerem drużyny jest Wiktor Skrypnyk, a jego asystentem jest Torsten Frings. Po nieudanym początku sezonu 2016/17 Wiktora Skrypnyka zastąpił Alexander Nouri
Sukcesy i statystyki.
Honorowi kapitanowie.
Za niezwykłe zasługi dla klubu i drużyny ośmiu graczy zostało nagrodzonych tytułem honorowego kapitana. Są to: Richard Ackerschott, Horst-Dieter Höttges, Arnold Schütz, Dieter Burdenski, Dieter Eilts, Marco Bode, Frank Baumann i Clemens Fritz.
Kibice i rywale.
Istnieje siedem grup kibicowskich w Bremie. Należą do nich: „Wanderers-Bremen”, „The Infamous Youth”, „Caillera”, „L'Intesa Verde”, „HB Crew”, „Ultra Boys” i „UltrA-Team Bremen”, którzy wspierają drużynę w każdym meczu. Niektórzy fani klubu utrzymują przyjazne relacje z drużynami Rot-Weiss Essen i Hapoel Katamon Jerusalem – ta ostatnia ma szczególny antyrasistowski i antyfaszystowski wydźwięk. Przez długi czas istniała również "zgoda" z 1. FC Kaiserslautern.
Oficjalnym hymnem Werderu jest „Lebenslang Grün-Weiß” – utwór, który powstał z okazji "dubletu" w roku 2004. Innym popularnym utworem jest "Wir sind Werder Bremen" stworzony przez zespół Afterburner.
Po bramce Werderu na Weserstadion rozlega się dźwięk syreny okrętowej oraz odgrywany jest fragment „Gonna Be” (500 mil) zespołu The Proclaimers.
Derby Północy.
Werder od dawna toczy zaciętą rywalizację z Hamburger SV. Są to dwa największe miasta na północy Niemiec, "skazane" na siebie jeszcze w rozgrywkach Oberligi. Mecze pomiędzy tymi drużynami nazywane są "Nordderby" (Derby Północy).
Rywalizacja klubów i fanów była zacięta, ale nie wroga (czasem wręcz określana "szorstką przyjaźnią") i taki stan utrzymywał się do 17 października 1982. Dzień wcześniej grupa kibiców Werderu podążających na mecz pucharowy w Hamburgu, została zaatakowana pistoletami gazowymi, racami i cegłami przez skrajnie prawicową grupę fanów HSV ("Löwen" / Lwy) wspartych hamburskimi skinhedami. Bremeńczycy uciekli, ale siedemnastoletni Adrian Maleika szukając schronienia w krzakach, dostał kamieniem w tył głowy i stracił przytomność. 17 października zmarł w szpitalu w wyniku ciężkich obrażeń – pęknięcia czaszki oraz wylewu. Była to pierwsza w Niemczech śmiertelna ofiara wynikająca z walk grup kibiców. Na pogrzebie zjawiło się ok. 600 osób, w tym zespół Werderu, kierownik zespołu Willi Lemke oraz Günter Netzer z HSV. Pomimo porozumienia podpisanego rok później pomiędzy klubami i różnego rodzaju programów socjalnych wdrażanych przez HSV, stosunki między fanami obu klubów do dziś pozostają napięte, a fani Werderu demonstracyjnie wspierają FC Sankt Pauli.
Między 22 kwietnia a 10 maja 2009 odbyły się cztery "Derby Północy" w ciągu 19 dni:
– 22 kwietnia (Hamburg) – półfinał Pucharu Niemiec, wygrany przez Werder po rzutach karnych 3:1 (mecz i dogrywka zakończyły się wynikiem 1:1)
– 30 kwietnia (Brema) – półfinał Pucharu UEFA, wygrany przez HSV 1:0
– 7 maja (Hamburg) – półfinał Pucharu UEFA, wygrany przez Werder 3:2
– 10 maja (Brema) – mecz Bundesligi, wygrany przez Werder 2:0
Stadion.
Od roku 1930 Werder rozgrywa mecze domowe na Weserstadion. Stadion powstał w roku 1909, ale nowoczesny kształt uzyskał dopiero w roku 1929, kiedy w wyniku przebudowy powstała trybuna, szatnie i restauracja. Obecną nazwę nosi od roku 1930, wcześniej nazywał się ABTS-Kampfbahn (budowniczym stadionu było Allgemeinen Bremer Turn- und Sportverein). W latach 1934 – 1945 przejściowo nazywał się "Bremer Kampfbahn" a w latach 1945-1947 "IKE Stadium" (Na cześć amerykańskiego generała Dwighta Eisenhowera – Naczelnego Dowódcy Alianckich Ekspedycyjnych Sił Zbrojnych. "Ike" było używanym przez niego pseudonimem).
Do powstania Bundesligi w roku 1963 służył nie tylko Werderowi, ale i innym klubom z Bremy. Używany był też do sportów innych niż piłka nożna. W roku 1963, z okazji powstania Bundesligi, zadaszono północną trybunę i zainstalowano oświetlenie, a w roku 1973 przebudowano starszą trybunę południową. Kolejne przebudowy miały miejsce do roku 1978 (rozbudowa trybuny północnej), 1988 (przebudowa trybuny zachodniej), 1992 (rozbudowa trybuny południowej, na której min. zbudowano loże dla VIPów – był to pierwszy stadion w Niemczech z tego typu udogodnieniem. Powstała także tablica wyników), 1997 (rozbudowa trybuny północnej, zastąpienie jednej tablicy wyników dwom ekranami o powierzchni 50 m² każdy oraz rozbudowa trybuny wschodniej, która oprócz nowych biur, sklepów i internatu otrzymała restaurację z lożą – był to pierwszy stadion w Niemczech z tego typu rozwiązaniem), 2002 (powiększenie pojemności stadionu poprzez obniżenie wnętrza stadionu o ponad 2 metry), 2011 (całkowita przebudowa stadionu na typowo piłkarski, połączona z instalacją nowego oświetlenia, nowych telebimów o powierzchni 74 m² każdy oraz paneli fotowoltaicznych; stadion zyskał także nową fasadę).
Pojemność stadionu wynosi 42100 widzów, ale na mecze międzypaństwowe ograniczona jest do 37441 miejsc, a na koncerty do 39000 osób. Wszystkie trybuny są całkowicie zadaszone. Murawa jest mieszana, tj. naturalna trawa uzupełniona jest sztuczną. Wokół stadionu znajduje się jeden kryty i dwa otwarte baseny, korty tenisowe, boisko do baseballu, kryte lodowisko, kryty skatepark, tereny rekreacyjne oraz liczne boiska treningowe, z których jedno wyposażono w trybuny (Weserstadion Platz 11 gdzie mecze rozgrywają drużyny rezerw). W budynku stadionu, oprócz biur klubu, mieści się Wuseum – klubowe muzeum oraz sklep z artykułami dla fanów.
Stadion jest słabo skomunikowany, tzn. mieści się de facto w centrum miasta, na dodatek prowadzi do niego tylko jedna duża ulica – Osterdeich (z dwóch stron otacza go Wesera, z trzeciej wspomniana infrastruktura). Przy stadionie znajdują się miejsca parkingowe, ale dostępne są tylko dla posiadaczy specjalnych karnetów. Większość kibiców dociera na stadion komunikacją zbiorową, która dla posiadaczy biletów meczowych jest darmowa. Być może to właśnie jest przyczyną dość niechętnego przydzielania Weserstadionowi meczów międzypaństwowych – od roku 1939 reprezentacja Niemiec gościła na nim zaledwie 10 razy, z czego tylko 2 razy w meczach o punkty (Malta w 1980 i Ukraina w 1997).
Unikalną opcją jest natomiast możliwość dostania się na stadion drogą wodną. Od listopada 2009 roku przed każdym meczem pięć statków kursuje Wezerą od zachodnich dzielnic miasta aż do przystani koło stadionu.
Od sezonu 2019/2020 na 10 lat nazwa stadionu została sprzedana za 30 milionów euro. Od teraz oficjalnie stadion nazywa się Wohninvest Weserstadion. Jest to pierwsza w historii stadionu zmiana nazwy, wcześniejszy sponsor, firma EWE AG, która za lata 2007-2018 zapłaciła 36 milionów euro, nie zdecydowała się na dodanie swojej nazwy do nazwy stadionu.
Inne sekcje klubu.
Werder Brema II.
Sportverein Werder Bremen von 1899 II jest drużyną rezerwową klubu Werder Brema. Drużyna obecnie występuje w 3. Lidze (3. poziom rozgrywek piłki nożnej w Niemczech). Do 2005 roku zespół grał pod nazwą SV Werder Brema Amateure.
Stadion.
Klub rozgrywa swoje mecze domowe na stadionie Weserstadion Platz 11 w mieście Brema, który może pomieścić 5,500 widzów.
Werder Brema III.
Sportverein Werder Bremen von 1899 III jest trzecią drużyną klubu Werder Brema. Drużyna obecnie występuje w Bremen-Lidze (5. poziom rozgrywek piłki nożnej w Niemczech).
Stadion.
Klub rozgrywa swoje mecze domowe na stadionie Weserstadion Platz 13 w mieście Brema, który może pomieścić 500 widzów.
Juniorzy.
Drużyny juniorów Werder Brema w sezonie 2016/17 występują w:
Piłka nożna kobiet.
Drużyna kobiet Werder Brema w sezonie 2016/17 występuje w 2. Bundeslidze Nord kobiet (2. poziom).
E-Sport.
Od roku 2018 klub posiada sekcję e-sportów, ale jedyną "dyscypliną" w niej uprawianą jest piłkarski symulator FIFA. Od stycznia 2019 roku zawodnicy klubu (Mohammed „MoAuba“ Harkous, Michael „MegaBit“ Bittner, Eleftherios „Leftinho“ Ilias) brali udział w rozgrywkach Wirtualnej Bundesligi (VBL). Werder został pierwszym e-Mistrzem Niemiec zarówno w rozgrywkach drużynowych jak i indywidualnych. Zresztą w tej drugiej kategorii finał był wewnętrzną sprawą klubu, bo MegaBit (zwycięzca kategorii Xbox) pokonał w nim a MoAuba (który wcześniej zwyciężył w kategorii Playstation).
W kwietniu 2019 MoAuba i Megabit zostali pierwszymi w historii członkami nowo powstałej niemieckiej narodowej drużyny eFootball. Wystąpili w turnieju FIFA eNations Cup, ale odpadli w rundzie wstępnej.
W sierpniu 2019 MoAuba stał się pierwszym Niemcem, który został mistrzem świata w serii gier FIFA (pierwsza edycja FIFA eWorld Cup odbyła się w 2004).

</doc>
<doc id="166816" url="https://pl.wikipedia.org/wiki?curid=166816" title="OIRT">
OIRT



</doc>
<doc id="166818" url="https://pl.wikipedia.org/wiki?curid=166818" title="Związek Odwetu">
Związek Odwetu

Związek Odwetu (ZO), właśc. Związek Odwetowy – polska sabotażowo-dywersyjna organizacja wojskowa Związku Walki Zbrojnej z okresu II wojny światowej.
Działalność.
Organizacja została powołana do życia 20 kwietnia 1940 rozkazem komendanta ZWZ płk. Stefana Roweckiego "Grota". Rozkaz ten miał na celu ujęcie walki bieżącej w jedną formę organizacyjną na wszystkich szczeblach dowodzenia, podporządkowaną jednemu ośrodkowi dyspozycyjnemu. Związek Odwetu był częścią składową ZWZ i tylko ze względu na bezpieczeństwo całej organizacji został z niej wyodrębniony w osobny pion sabotażowo-dywersyjny, pracujący na własnej sieci łączności. 
Dowódcą organizacji był podpułkownik Franciszek Niepokólczycki ps. „Teodor”. Żołnierze Związku Odwetu dążyli do osłabienia potencjału wojennego okupanta poprzez ograniczenie jego produktywności przemysłowej, niszczenie zapasu paliw i innych materiałów. Zespoły sabotażowe działały m.in. w zakładach przemysłowych. Organizowano patrole dywersyjne. Istniały też kobiece patrole minerskie. Po 1942 roku komendzie głównej ZO podporządkowano Oddział Specjalny „Jan” („Osjan”) oraz oddział „Dysk” (Dywersja i Sabotaż Kobiet) pod dowództwem Wandy Gertz. Powołanemu w lipcu 1942 roku Oddziałowi Dyspozycyjnemu ZO „Motor” pod dowództwem mjra Jana Wojciecha Kiwerskiego ps. „Lipiński” podporządkowany został Oddział Specjalny „Jerzy” z Grup Szturmowych Chorągwi Warszawskiej Szarych Szeregów. Związek przeprowadził kilkaset tysięcy(!) akcji sabotażowo-dywersyjnych, m.in. zamachy na terenie Rzeszy o dużej doniosłości politycznej z użyciem bomb zegarowych podkładanych na stacjach kolejowych we Wrocławiu i w Berlinie (np. Anahalter Bahnhof, Stettiner Bahnhof, Bahnhof Alexanderplatz). Do najgłośniejszych akcji sabotażowych należy Akcja Wieniec w nocy z 7 na 8 października 1942 roku.
Po utworzeniu Armii Krajowej, Związek Odwetu wszedł w skład Kedywu. 

</doc>
<doc id="166820" url="https://pl.wikipedia.org/wiki?curid=166820" title="Unknown Pleasures">
Unknown Pleasures

Unknown Pleasures – debiutancki album zespołu Joy Division, wydany w 1979 roku (zob. 1979 w muzyce).
W Polsce album został wznowiony w 1989 roku przez Tonpress
Krótki opis.
Został wyprodukowany przez Martina Hannetta i nagrany w legendarnym Strawberry Studios w Stockport (Anglia). Początkowo sprzedaż była słaba, ale dzięki późniejszemu sukcesowi singla Love Will Tear Us Apart, jest obecnie szerzej znany. Po "Unknown Pleasures" zespół wydał tylko jeden album "Closer".
Okładka.
Zdjęcie widoczne na okładce płyty przedstawia tylko fale radiowe pierwszego odkrytego pulsara, jego tytuł brzmi "100 kolejnych uderzeń pulsara CP 1919", bez nazwy zespołu czy nazwy płyty. Okładka została zaprojektowana przez Joy Division, Petera Saville'a oraz Chrisa Mathana. "Unknown Pleasures" wydano w wytwórni płytowej Factory Records.
Lista utworów.
Autorzy: słowa - I. Curtis, muzyka - Joy Division.

</doc>
<doc id="166823" url="https://pl.wikipedia.org/wiki?curid=166823" title="Closer (album)">
Closer (album)

Closer – wydany w lipcu 1980 album zespołu Joy Division.
Krótki opis.
Jest to ich druga płyta, po "Unknown Pleasures", a zarazem ostatnia (po samobójstwie Iana Curtisa byli członkowie Joy Division utworzyli zespół o nazwie "New Order"). Album miał się ukazać 8 maja 1980 r., ale trafił do sklepów w lipcu, po śmierci wokalisty i na krótko przed planowaną trasą po Stanach Zjednoczonych. "Closer" dostał się do Top Ten w Wielkiej Brytanii. Producentem płyty był Martin Hannett, a album wydano w wytwórni płytowej Factory Records. Okładka została zaprojektowana przez Martyna Atkinsa i Petera Salville’a, wykorzystano fotografię autorstwa Bernarda Pierre'a Wolfa. Zdjęcie przedstawia grobowiec rodziny Appiani, który mieści się na Cimitero Monumentale di Staglieno w Genui we Włoszech.
W 2003 r. album został sklasyfikowany na 157. miejscu listy 500 albumów wszech czasów magazynu „Rolling Stone”.
W Polsce album został wydany w 1988 roku przez Tonpress.
Lista utworów.
Autorzy: słowa - I. Curtis, muzyka - Joy Division.

</doc>
<doc id="166829" url="https://pl.wikipedia.org/wiki?curid=166829" title="Tuberkuloza">
Tuberkuloza



</doc>
<doc id="166833" url="https://pl.wikipedia.org/wiki?curid=166833" title="Jewno Azef">
Jewno Azef

Jewno Fiszelewicz Azef, ros. Евно Фишелевич Азеф (ur. październik 1869 w Łyskowie w obwodzie brzeskim, zm. 24 kwietnia 1918 w Berlinie) – przywódca rosyjskiej organizacji bojowej eserów, zamachowiec, a jednocześnie wieloletni agent Ochrany.
Życiorys.
Był synem ubogich Żydów, ojciec Azefa zmarł przed jego narodzinami. W 1874 wraz z rodziną przeniósł się spod Grodna do Rostowa nad Donem, gdzie uczęszczał do szkoły. Będąc pomocnikiem kupca zbożowego, ukradł mu 800 rubli w 1892 r. i uciekł do Niemiec, najpierw do Karlsruhe, później do Darmstadtu, gdzie studiował elektrotechnikę. W tym okresie współpracował z kółkiem socjaldemokratycznym, a także rozpoczął tajną pracę dla carskiej Ochrany. W roku 1899 został członkiem partii socjalistów-rewolucjonistów i przeniósł się do Rosji. Od tego czasu dostarczał policji politycznej wiele cennych informacji, wydając niektórych działaczy partyjnych. Jednocześnie był aktywnym rewolucjonistą, członkiem Komitetu Centralnego Partii Socjalistów Rewolucjonistów, a w 1903 roku zastąpił Grigorija Gerszuniego (którego nota bene wydał Ochranie) na stanowisku szefa Organizacji Bojowej eserów. W tym charakterze przygotowywał liczne zamachy, wiele z nich było udanych, w tym między innymi na wielkiego księcia Sergiusza, ministra spraw wewnętrznych generała Wiaczesława Plehwe (w 1904 r.) i Gieorgija Gapona (w 1906 r.).
Zdemaskowany został w 1908 roku przez Włodzimierza Burcewa, dziennikarza związanego z kręgami rewolucjonistów. Początkowo środowisko eserowców nie wierzyło w zarzuty, tym bardziej że brak było wyraźnych dowodów.
Świadkiem koronnym przeciwko Azefowi stał się niespodziewanie szef departamentu policji Aleksiej Łopuchin, który został skazany w 1909 roku za ten czyn na 5 lat katorgi (wyrok zamieniony na zsyłkę na Syberię, po 3 latach ułaskawiony).
Niemal natychmiast Jewno Azef zbiegł do Paryża. Na stałe osiadł w Berlinie, gdzie ukrywał się pod przybranym nazwiskiem. Po wybuchu I wojny światowej zdemaskowany i uwięziony jako terrorysta potencjalnie zagrażający Niemcom. Został uwolniony w grudniu 1917 r.

</doc>
<doc id="166835" url="https://pl.wikipedia.org/wiki?curid=166835" title="Katafrakt">
Katafrakt

Katafrakt (gr. κατάφρακτος "kataphraktos" – pokryty, osłonięty, opancerzony) – ciężki kawalerzysta w czasach starożytnych i w średniowieczu. Znany m.in. w wojskach Sarmatów, Partów, Seleukidów, Sasanidów, Arabów z Palmyry, Ormian, Rzymian i Bizantyńczyków.
Uzbrojenie.
Według Tytusa Liwiusza katafrakci stanęli po obu stronach falangi, a po prawej tuż obok agemy Antiocha III Wielkiego w bitwie pod Magnezją. Zazwyczaj byli uzbrojeni w długą na 4-4,5 m włócznię (kontos), miecz oraz łuk.
W wojskach partyjskich wyróżnili się szczególnie w bitwie pod Nisibis w 217 r.
Sposoby przeciwdziałania.
W walce z katafraktami stosowano następujące środki:
Zalety i wady.
Zalety
Wady
Wizerunek katafrakta z epoki.
Na rysunku ściennym ("grafitto") z II w. n.e., odkrytym w Dura Europos w Mezopotamii, jeździec nosi hełm szpiczasty, który często zdobiono małą chorągiewką (tzw. jałowiec), zbroję karacenową z watowanymi osłonami ramion, w prawej ręce trzyma włócznię, a u lewego boku ma łuk refleksyjny. Konia okrywa kropierz z naszytymi płytkami.

</doc>
<doc id="166836" url="https://pl.wikipedia.org/wiki?curid=166836" title="Clibanari">
Clibanari



</doc>
<doc id="166838" url="https://pl.wikipedia.org/wiki?curid=166838" title="Katafrakci">
Katafrakci



</doc>
<doc id="166840" url="https://pl.wikipedia.org/wiki?curid=166840" title="Hieronymus Bosch">
Hieronymus Bosch



</doc>
<doc id="166843" url="https://pl.wikipedia.org/wiki?curid=166843" title="SV Werder Bremen">
SV Werder Bremen



</doc>
<doc id="166844" url="https://pl.wikipedia.org/wiki?curid=166844" title="Hieronymus van Aken">
Hieronymus van Aken



</doc>
<doc id="166846" url="https://pl.wikipedia.org/wiki?curid=166846" title="Model doświadczalny">
Model doświadczalny

Model doświadczalny w nauce to uproszczona lub zmniejszona wersja rzeczywistego układu używana z powodów ekonomicznych lub zasadniczych w celu badania zachowania się układu rzeczywistego. 
Przykłady modeli.
W przypadku nauk stosowanych i inżynieryjnych często zamiennie używa się słowa prototyp, zwykle jednak czyni się tak, gdy układ modelowy posiada zbliżone rozmiary do układu rzeczywistego i prawie pełną funkcjonalność, co w wypadku wielu układów jest oczywiście niemożliwe. Budowanie modeli doświadczalnych rozmaitych układów lub urządzeń jest powszechna praktyką w technice. Budowane są modele budynków, mostów, samolotów, zapór wodnych a nawet prostszych obiektów jak samochody, skrzydła czy śmigła. Celem takich praktyk jest wykonanie testów działania tych urządzeń bez ponoszenia kosztów związanych z budową działających prototypów czy gotowych rozwiązań i z uniknięciem ryzyka poważnych awarii czy katastrof.
W naukach podstawowych model doświadczalny to fragment rzeczywistości, który wyróżnia się dla uściślenia warunków eksperymentu lub aby uprościć obliczenia. Np: reakcję chemiczną z którą występują problemy w przemyśle bada się w laboratorium w radykalnie zmniejszonej skali, tworząc w kolbie reakcyjnej pomniejszony model zjawisk zachodzących w aparaturze przemysłowej.
Problem skali.
Jakkolwiek badania na modelach są bardzo przydatne, często dają one fałszywe rezultaty, ze względu na dodatkowe zjawiska, które zostały nieświadomie wyeliminowane na skutek przejścia do małej skali. Aby móc porównać wyniki badań na modelach z wynikami w skali rzeczywistej konieczna jest znajomość kryteriów podobieństwa określających pod jakimi warunkami możliwe jest przeniesienie wyników obserwacji z modelu do rzeczywistości. 
Np. wartość prędkości opływu skrzydła samolotu w modelu w skali 1:10 jest zupełnie inna niż w rzeczywistym przypadku skrzydła samolotu. W przypadku modelu skrzydła samolotu możliwe jest porównywanie przepływów o tej samej liczbie Reynoldsa Re, co powoduje że rzeczywisty odpowiednik układu modelowego charakteryzuje się innymi wartościami prędkości przy tej samej wartości liczby Reynoldsa.

</doc>
<doc id="166849" url="https://pl.wikipedia.org/wiki?curid=166849" title="Szebnie">
Szebnie

Szebnie – wieś w Polsce położona w województwie podkarpackim, w powiecie jasielskim, w gminie Jasło. Graniczy od północy z Nieplą i Bierówką, od zachodu z Zimną Wodą, od południa z Sądkową i Dobrucową, od wschodu z Moderówką. Przez miejscowość przebiega droga krajowa nr 28.
W latach 1975−1998 miejscowość administracyjnie należała do województwa krośnieńskiego.
Historia.
Legat papieski Kaliksta II, przeprowadzający legację w Polsce Idzi z Tuskulum wystawiający w Krakowie od maja 1123 do stycznia 1125 za zgodą Bolesława Krzywoustego i syna Bolesława oraz biskupa krakowskiego Radosta dokumenty stwierdza, że do klasztoru w Tyńcu należy miejscowość Szebnie. Jest to najstarsza wzmianka o istnieniu miejscowości. Można sądzić, że osadźcą dla tej miejscowości byli benedyktyni z Tyńca. W XIII wieku następuje korzystniejsza dla rozwoju osady lokacja na prawie magdeburskim. Dokumenty wymieniają Szebnie w 1229.
W dokumencie Leszka Czarnego, w którym książę zezwala na osadzenie miejscowości na tym prawie, figuruje 30 wsi, w tym Szebnie. Ze sporu w 1319 między opactwem tynieckim a Jakubem, podkomorzym sandomierskim, o gród Golesz, wynika, że Szebnie podlegały wówczas pod zamek goleski. W 1330 sąd biskupa krakowskiego wydał wyrok w sporze o dziesięciny, wytoczonym przez plebana kościoła w Kazimierzy Małej plebanowi kościoła w Szebniach. Chodziło o dziesięciny z wsi Mikołajów, Stropieszyn i Zagajów, które to dobra w czasie procesu należały do rycerza imieniem Sąd (post araturas Sandonis, militis in Mikołajów, Stropeszyn et Zagaiow). W latach 1333–1334 wymieniony jest rycerz Sąd jako podkomorzy sandomierski. 13 grudnia 1397 Henryk Szebieński (Sebensky) sprzedał Klemensowi z Moskorzewa- podkanclerzowi królestwa polskiego, trzy wsi w powiecie krośnieńskim:Wojkówkę, Bratkówkę i Na Wysokiem z obu stron Wisłoki za 400 grzywien. Był to przypuszczalnie syn Tomisława z Szebni (z 1362). Potem wymieniany jest "Nawoj z Szebień" (czyli Szebni).
Henryk Szebieński zmarł przypuszczalnie przed rokiem 1420, bo wspomniany wyżej syn jego Indrzych, czyli Henryk, występuje samodzielnie już w 1415 jako Henryk z Moderówki lub Schebensky. Dokument z 1427 wskazuje, że trzej bracia – Spytek z Mikołajowa, Indrzych z Moderówki i Nawój z Szebień – podzielili się dawniej i musieli być opiekunami młodszych braci, którzy (doszedłszy do pełnoletniości) otrzymali swój dział. W 1536 dzierżawcą Szebni był szlachcic Baltazar Dąbrowski.
Miejscowość ta była niszczona przez najazdy Tatarów, Szwedów w 1655, Węgrów w 1657. W styczniu 1863 kilku mieszkańców wybrało się z właścicielem dworu, by walczyć w powstaniu o wolność Polski. We wrześniu 1939 pochowano na cmentarzu w Szebniach ofiary bombardowań lotniska w Moderówce.
Obóz koncentracyjny w Szebniach.
W okresie II wojny światowej na terenie miejscowości istniały koncentracyjne obozy hitlerowskie i obóz jeńców radzieckich (od 8 października 1941 do wiosny 1942), oraz obóz pracy przymusowej w Szebniach (od 11 marca 1943 do 8 września 1944). Z początku, od października 1941, był to obóz koncentracyjny z barakami zbudowanymi przez jeńców dla Polaków, Żydów, Rosjan i innych. Wiosną 1942 utworzono tu obóz dla jeńców radzieckich, w którym zginęło około 4000 ludzi. Więźniów rozstrzeliwano w lesie, na przykład w Warzycach. Było to około kilka tysięcy osób: Żydów, jeńców radzieckich, partyzantów i dzieci z Zakładu Wychowawczego Ojców Bonifratrów w Iwoniczu.
W pobliskiej Dobrucowej masowo rozstrzelano około 3,5 tysiąca Polaków i Węgrów pochodzenia żydowskiego oraz ludność polską przywożoną spoza powiatu jasielskiego. Zwłoki palono na stosie, a prochy wrzucano do rzeki Jasiołka.
O obozie w Szebniach Wisława Szymborska napisała wiersz, który był drukowany w podręcznikach szkolnych.

</doc>
<doc id="166852" url="https://pl.wikipedia.org/wiki?curid=166852" title="Suche Kruty">
Suche Kruty



</doc>
<doc id="166855" url="https://pl.wikipedia.org/wiki?curid=166855" title="Józef II Habsburg">
Józef II Habsburg

Józef II Habsburg (ur. 13 marca 1741 w Wiedniu, zm. 20 lutego 1790 tamże) – cesarz rzymski w latach 1765–1790, przedstawiciel absolutyzmu oświeconego, w czasie urzędowania wdrożył wiele reform dotyczących systemu podatkowego i szkolnictwa, wprowadził silne scentralizowane rządy, tolerancję religijną, ograniczył wpływy duchowieństwa i zniósł poddaństwo osobiste chłopów.
Po śmierci ojca Franciszka I Lotaryńskiego w 1765 r. dopuszczony do współrządzenia z matką w dziedzicznych krajach austriackich. Wbrew woli Marii Teresy polecił zająć miasta spiskie (1769), czym rozpoczął I rozbiór Polski (1772). Rządził państwem austriackim w latach 1780–1790.
Od 1780 wyłączny władca krajów habsburskich. Naśladował pruski militaryzm. Dążył do budowy zwartej monarchii z jednolitym językiem, administracją i systemem podatkowym. Najstarszy syn cesarzowej Marii Teresy Habsburg i Franciszka I Lotaryńskiego, wnuk Karola VI Habsburga. Miał dwie żony: Izabelę Marię Parmeńską i Marię Józefę Wittelsbach; zmarł jednak bezpotomnie (dwie jego córki z pierwszego małżeństwa zachorowały i umarły w dzieciństwie). Rozpoczął proces podporządkowywania Kościoła katolickiego państwu (józefinizm). W katalogu kar kryminalnych zniósł karę śmierci.
Wczesne lata życia.
Józef urodził się w 1741 r. Był czwartym dzieckiem i pierwszym synem Marii Teresy i Franciszka Lotaryńskiego. Po raz pierwszy pokazano go publicznie, kiedy miał zaledwie 2 miesiące. Było to 18 maja 1741 r. w Preszburgu, podczas koronacji Marii Teresy na królową Węgier. Maria Teresa chciała aby jego pierwszym imieniem było „Karol”, ale ostatecznie zdecydowała się zmienić je na imię patrona dnia narodzin syna. Józefa ochrzcił nuncjusz papieski w asyście 16 biskupów. Papież Benedykt XIV był jednym z jego ojców chrzestnych. Wysłał on Józefowi poświęconą kołyskę, jednak z powodu napięć między Rzymem a Wiedniem dotarła ona na miejsce z kilkuletnim opóźnieniem.
Mały arcyksiążę był dzieckiem krnąbrnym, upartym i zamkniętym w sobie. Nie lubił podporządkowywać się nakazom. Bardzo trudno było też zmusić go do jedzenia. W 1745 r. zachorował na ospę wietrzną, ale szczęśliwie wyzdrowiał. W 1747 r. poseł króla pruskiego Fryderyka II, Podewils, pisał o następcy tronu Austrii, Czech i Węgier: "Józef jest dobrze zbudowany, jego niebieskie oczy są całkiem podobne do oczu matki; poza tym jest podobny raczej do ojca. Jego spojrzenie jest śmiałe i ma on lekceważący sposób bycia".
Wkrótce mały Józef otrzymał swój pierwszy dwór. W jego skład weszli markiz Poal, hrabia Salm, hrabia Starhemberg, hrabia Saurau, hrabia Harrach i hrabia Goess. 30 marca 1752 r., razem ze swoją starszą siostrą Marią Anną, otrzymał Pierwszą Komunię Świętą w kościele augustianów w Wiedniu. Udzielający komunii nuncjusz papieski podczas uroczystości upuścił hostię, co odczytano jako zły znak. 25 lipca 1753 r. arcyksiążę został bierzmowany. 2 listopada 1755 r. w imieniu króla Portugalii Józefa I trzymał do chrztu swoją siostrę Marię Antoninę. W 1756 r. ponownie zachorował na ospę.
Wychowanie następcy tronu powierzono jezuicie Ignazowi Höllerowi i augustianinowi Franzowi Josephowi Wegerowi. Program nauczania Józefa ułożył sekretarz Marii Teresy Bartenstein. Największy nacisk kładł on na naukę historii i prawa. Egzamin z prawa natury i prawa publicznego Józef zdał 23 lutego 1756 r. W przeciwieństwie do większości rodziny Józef nie grał na żadnym instrumencie, ale potrafił odczytać nuty.
Kolejnym wychowawcą Józefa został ochmistrz feldmarszałek hrabia Karl Joseph von Batthyány, który wychowywał następcę tronu jako żołnierza. Wskutek takiego wychowania Józef stał się arogancki i pozbawiony szacunku dla innych. Zaczął być uważany za egoistę i człowieka bez serca. Był sceptykiem, interesował się sprawami wojska i administracji. Interesował się nowymi prądami w życiu umysłowym Europy. Czytywał Woltera, Martiniego i Encyklopedystów. Podziwiał również Fryderyka II, a zarazem go nienawidził. Chciał zreformować Austrię w duchu pruskim, aby stworzyć monarchię, która rzuci wyzwanie państwu pruskiemu i pomści niepowodzenia odnoszone przez naddunajską monarchię w starciach z północnym sąsiadem. Józef nie miał jednak talentu wojskowego i zmysłu politycznego Fryderyka. Był biurokratą o żelaznej woli.
Kiedy miał 20 lat, Józef spisał sobie wytyczne, które nazwał „marzeniami” ("Träumereien"). Potęga państwa miała opierać się na jak najbardziej wydajnej pracy poddanych, a zadaniem rządu miało być zachęcanie do pracy, usuwanie przeszkód hamujących aktywność producentów i zwalczanie marnotrawstwa. Władza cesarza miała być absolutna. Józef nie uznawał instytucji stanowych, przywilejów i dotychczasowych systemów prawnych. Wróg etykiety i dworskich splendorów, niemający pociągu do zabaw, kobiet i polowań, wiecznie zapracowany „sługa państwa” odznaczał się prostotą ubioru i sposobem obcowania z ludźmi. Żądny wiedzy wiele podróżował, zarówno po kraju, jak i za granicą, przeważnie incognito.
Cesarz rzymski. Współrządy z Marią Teresą.
Jako następca tronu Józef wcześnie zaczął być dopuszczany do rządów. Sam miał również wielkie ambicje polityczne. Już w 1756 r. ułożył projekt dekretu nakazującego konfiskatę dóbr kościelnych, jednak pozostał on w sferze planów. W 1760 r. został powołany do Rady Państwa. W tym samym roku, 6 października w Wiedniu, poślubił Izabelę Marię Burbon (31 grudnia 1741 – 27 listopada 1763), córkę księcia Parmy Filipa I i Ludwiki Elżbiety Burbon, córki króla Francji Ludwika XV. Izabela była ładną, miłą i inteligentną dziewczyną. Józef miał z nią dwie córki zmarłe w dzieciństwie i darzył ją szczerą miłością, jednak nieodwzajemnioną. Izabela coraz bardziej pogrążała się w melancholii, a swoje uczucia przelała na siostrę Józefa, Marię Krystynę. Zmarła w 1763 r. Jej śmierć bardzo dotknęła Józefa.
Wkrótce za namową matki Józef ożenił się ponownie. 23 stycznia 1765 r. w pałacu Schönbrunn poślubił Marię Józefę Antoninę Wittelsbach (30 marca 1739 – 28 maja 1767), córkę elektora bawarskiego Karola Albrechta i Marii Amalii Habsburg, córki cesarza Józefa I. Małżeństwo to było nieudane. Józef przedzielił ścianą małżeńską sypialnię, a żonę lżył i obrażał. Kiedy matka usiłowała go nakłonić do napisania listu do żony, Józef odrzekł: "Byłoby mi bardziej miłe i wprawiłoby mnie w mniejsze zakłopotanie, gdybym miał napisać do Wielkiego Mogoła".
Józef był naturalnym kandydatem na jego następcę swojego ojca na tronie niemieckim. 27 marca 1764, wskutek zabiegów rodziców, został wybrany na króla rzymskiego (czyli króla Niemiec, a zatem następcę tronu cesarskiego) przez elektorów, którymi byli: jego matka jako królowa Czech, król pruski Fryderyk II jako elektor brandenburski, książę saski Fryderyk August III, palatyn reński Karol Teodor, książę bawarski Maksymilian III Józef, król Wielkiej Brytanii Jerzy III jako książę hanowerski, arcybiskup Kolonii Maksymilian Fryderyk von Königsegg-Rothenfels, arcybiskup Moguncji Emmerich Josef von Briedbach i arcybiskup Trewiru Johann Philipp von Walderdorf. 18 sierpnia 1765 r., podczas uroczystości weselnych młodszego brata Józefa, arcyksięcia Piotra Leopolda, nagle zasłabł i zmarł cesarz Franciszek Lotaryński. W tym momencie Józef został cesarzem rzymskim, suwerenem Świętego Cesarstwa Rzymskiego. 23 września 1765 roku Maria Teresa mianowała syna współwładcą w Austrii, Czechach i na Węgrzech (od tej pory dzielił z matką jej tytuły i władzę, pozostając pod jej zwierzchnictwem). W 1766 r. został również naczelnym wodzem armii austriackiej.
W tym okresie cesarz Józef dużo podróżował. W sierpniu 1769 w Nysie spotkał się potajemnie z Fryderykiem II, który określił cesarza mianem człowieka ambitnego, zdolnego podpalić cały świat. W 1769 r. udał się do Włoch, gdzie obserwował konklawe na którym wybrano Klemensa XIV. Pod koniec lat 70. odwiedził Rosję i spotkał się z cesarzową Katarzyną II. W 1777 r. spotkał się z francuskim ministrem Vergennesem, który uznał Józefa za człowieka „ambitnego i despotycznego”.
15-letnie współrządy Józefa z Marią Teresą nie układały się najlepiej. Matkę raziły zbyt „demokratyczne” poglądy syna oraz kwestie religijne. Józef był antyklerykałem i zwolennikiem tolerancji religijnej. Maria Teresa natomiast była gorliwą katoliczką. Nadrzędna pozycja matki hamowała reformatorskie dążenia cesarza. Swoje ambicje Józef realizował na forum polityki międzynarodowej. W 1769 r. Austriacy zajęli zastaw spiski, stawiając pierwszy krok na drodze do I rozbioru Polski, który nastąpił ostatecznie w 1772 r. Planom tym sprzyjał Józef II, trochę wbrew swojej matce. Traktat rozbiorowy został podpisany w Sankt Petersburgu 5 sierpnia 1772 r. Austria wzbogaciła się o Galicję razem ze Lwowem i licznymi kopalniami soli.
Politykę Austrii w tym okresie determinowała sprawa Śląska, utraconego na rzecz Prus w 1742 r. Maria Teresa nigdy nie pogodziła się z utratą tej prowincji, a jej poglądy w tym względzie przejął Józef. Z biegiem czasu rola młodego cesarza u boku matki wzrastała, co niepokoiło Fryderyka II, który przypisywał Józefowi chęć „połknięcia” wszystkich książąt Rzeszy i uczynienia z Niemiec monarchii na wzór francuski. Józef rzeczywiście dążył do budowy zwartego bloku ziem habsburskich w południowych Niemczech. Z tej przyczyny spadało zainteresowanie Wiednia Niderlandami austriackimi, które chciano wymienić na Śląsk lub Bawarię. W tej ostatniej w 1777 r. zmarł bezpotomnie elektor Maksymilian III Józef. Nastręczało to możliwość różnych kombinacji.
Spadkobiercą Maksymiliana był elektor Palatynatu Karol Teodor. On również nie miał legalnego potomstwa, za to mnóstwo dzieci z nieprawego łoża. W zamian za uposażenie i utytułowanie swoich bękartów Karol zrzekł się na rzecz Józefa 1/3 terytorium Bawarii. Wywołało to niepokój w Niemczech. W styczniu 1778 r. Józef wprowadził austriackie wojska do Bawarii. Józef liczył na poparcie Francji oraz na to, że przekupi Fryderyka II uznaniem jego praw do sukcesji w margrabstwach Ansbach i Bayreuth. Francja jednak uznała działania Józefa za naruszenie równowagi w Niemczech, a Fryderyk ani myślał zgodzić się na połknięcie Bawarii przez Austrię za cenę dwóch małych margrabstw. W odpowiedzi na działania Józefa zaatakował Czechy.
Rozpoczęła się krótkotrwała wojna znana jako wojna o sukcesję bawarską. Zarówno Austria, jak i Prusy obawiały się przekształcenia tej wojny w kolejny konflikt europejski. Obie armie unikały bitew, spędzając czas na jedzeniu kartofli (stąd niektórzy złośliwie nazywali ten konflikt „wojną kartoflaną”, "Kartoffelkrieg") i walce z dezercjami. Ostatecznie w lutym 1779 r. podpisano pokój w Cieszynie, który oddawał Austrii maleńki skrawek Bawarii, tzw. Innviertel. Pokój zawarto dzięki mediacji Rosji. Józef, który nie zdziałał niczego szczególnego podczas wojny, sprzeciwiał się pokojowi, ale musiał ustąpić przed wolą Marii Teresy.
Rządy samodzielne. Okres reform.
Polityka zagraniczna.
Maria Teresa zmarła w obecności syna 29 listopada 1780 r. Józef, teraz już jedyny władca krajów habsburskich, zaczął dążyć do ściślejszego sojuszu z Rosją. Latem 1780 r. spotkał się z carycą Katarzyną w Mohylewie. Efektem tego spotkania był nieformalny sojusz rosyjsko-austriacki zawarty w postaci wymiany listów między monarchami w maju 1781 r. Katarzyna i Józef obiecywali sobie nabytki terytorialne kosztem Polski i Turcji.
Józef jednak stracił wkrótce zainteresowanie sprawami wschodnimi i zaczął się troszczyć o austriackie Niderlandy. Zażądał od Republiki Zjednoczonych Prowincji zapewnienia wolności żeglugi i wydania twierdz bariery. Konflikt ten został zażegnany za pośrednictwem Francji, od której Józef teraz oczekiwał przysługi w innej sprawie. Pod koniec 1784 r. cesarz przekonał Karola Teodora do wymiany Bawarii na Niderlandy, gdzie miało powstać „Królestwo Austrazji”. Taki plan wymagał jednak zgody następcy tronu bawarskiego, księcia-palatyna Dwóch Mostów Karola III Augusta, klienta Francji. W styczniu 1785 r. Rada Królewska w Wersalu uznała, że może to przyczynić się do wzmocnienia Austrii i ostateczną decyzję w tej sprawie uznała od woli Fryderyka II. O zgodzie na takie rozwiązanie sukcesji bawarskiej ze strony króla Prus oczywiście nie mogło być mowy.
Fryderyk II wykorzystał ten pomysł cesarza, aby zjednoczyć przeciwko niemu książąt Rzeszy (tzw. „książęca liga” z maja 1785 r.). Krok ten przyczynił się do wzrostu popularności Fryderyka w Niemczech i oznaczał klęskę niemieckiej polityki Józefa. Śmierć „Starego Fryca” 17 sierpnia 1786 r. nie zmieniła sytuacji. W efekcie Józef ponownie zainteresował się kwestią wschodnią.
W tym czasie caryca Katarzyna zaczęła snuć ambitne plany wyrzucenia Turków z Europy i osadzenia swojego wnuka Konstantego na cesarskim tronie w Konstantynopolu. W liście do Józefa II z 10 września 1782 caryca proponowała m.in. stworzenie z Mołdawii, Besarabii oraz Wołoszczyzny niepodległej Dacji pod berłem chrześcijańskiego władcy, wcielenie obwodu oczakowskiego bezpośrednio do Rosji, natomiast północnej Serbii – do Austrii. Ze swojej strony cesarz wyraził swoje zainteresowanie aneksją Chocimia, Widinia, Belgradu, a także Bośni. Należące wówczas do Wenecji Istria i Dalmacja miały w myśl tych planów również przypaść Austrii, która w zamian miała oddać Wenecji zdobyte na Turkach Peloponez (Moreę), Kretę i Cypr. W 1787 r. Katarzyna i Józef spotkali się w Chersoniu. Trzy miesiące później wybuchła VI wojna rosyjsko-turecka. Józef z pewnym ociąganiem wypełnił zobowiązania sojusznicze. VIII wojna austriacko-turecka rozpoczęła się w lutym 1788 r.
Austriacy początkowo ponosili porażki w Bośni i Serbii, ale w 1789 r. zdobyli Belgrad i zajęli część Wołoszczyzny. Józef z zapałem przystąpił do budowy austriackiej administracji na okupowanych terenach, ale postępy armii austriackiej zostały wkrótce wstrzymane z powodu sytuacji międzynarodowej. Za Turcją i Szwecją (która w 1788 r. zaatakowała Rosję od strony Finlandii) stanęły Wielka Brytania, Prusy i Holandia. Pojawiły się plany, aby za bałkańskie nabytki Józef oddał Polsce Galicję, a Prusy w zamian otrzymałyby Gdańsk i Wielkopolskę. Tym planom sprzeciwiły się Rosja i Austria, które podpisały konwencję o nienaruszalności granic Rzeczypospolitej. Józef zmarł w lutym 1790 r., przed wyjaśnieniem się sytuacji.
Reformy wewnętrzne.
Zarząd państwem i administracja.
Śmierć Marii Teresy sprawiła, że nic nie stało na przeszkodzie reformatorskim ambicjom Józefa. Od śmierci starej cesarzowej na kraje habsburskie spadł istny deszcz cesarskich dekretów. W ciągu 10 lat panowania Józef wydał ich łącznie 6 000. Dotyczyły one administracji, spraw społecznych, skarbowych, gospodarczych, sądowych, szkolnych i kościelnych.
Wielki zwolennik centralizacji Józef połączył nadworne instytucje administracji państwowej (Zjednoczoną Czesko-Austriacką Kancelarię Nadworną, Izbę Skarbową i Deputację Bankową) w jedną wielką centralę, której podporządkował również Galicję i Bukowinę. Na niższym szczeblu cesarz zniósł zarządy krajowe i nie licząc się z tradycjami wprowadził nowy podział administracyjny na gubernie, okręgi i powiaty. Rozbudowano administrację prowincjonalną, która przejęła kompetencje stanów i zarządów krajowych. Józef utrzymał samorządowe organy w miastach (wydziały i magistraty) i wsiach (wójtowie i przysiężnicy). Józef wprowadził pragmatykę służbową, dodatki za wysługę lat, renty dla emerytów i wdów oraz nakaz donoszenia na zaniedbujących obowiązki kolegów. Monarchia zyskała w ten sposób oddany i gorliwy aparat urzędniczy, który, rekrutując się głównie z Wiednia, Czech i Moraw, przyczynił się do związania z Wiedniem dość luźno do tej pory powiązanych prowincji.
Józef ostentacyjnie nie koronował się na króla Węgier, a koronę św. Stefana zabrał do Wiednia. Kancelarię Siedmiogrodu połączono z Kancelarią Węgierską. Józef nie zwoływał węgierskiego sejmu, a organom lokalnym nakazał porozumiewać się bezpośrednio ze sobą. W miejsce łaciny językiem urzędowym stał się język niemiecki, a w 1786 r. zniesiono samorząd komitacki i podzielono kraj na 10 okręgów na czele z komisarzami królewskimi. Podlegali im podżupanowie. Podobnie postąpiono w Lombardii (w 1786 r. zniesiono tam Senat) i w Niderlandach (w 1787 r. zniesiono rady prowincjonalne na ich miejsce wprowadzając Radę Generalną, a 11 historycznych prowincji zamieniono na 9 okręgów z intendentami na czele). W tych prowincjach nie wprowadzono jednak niemieckiego jako języka urzędowego.
Za panowania Józefa nastąpiło oddzielenie sądownictwa od administracji. Wprowadzono jednolitą i zhierarchizowaną organizację sądową z wykwalifikowanym aparatem sędziowskim. Sądy pierwszej instancji były jeszcze sądami stanowymi. We wsiach były to sądy dominialne, w których pana zastępował justycjariusz. W miastach istniały sądy magistrackie z syndykami na czele. Justycjariusze i syndykowie byli zatwierdzani przez władze obwodowe po zdaniu egzaminów sędziowskich. Pierwszą instancją w sprawach szlachty były sądy ziemskie, które rozstrzygały również spory między chłopami a panami. Sędziami w tych sądach mogły być również osoby nieszlacheckiego pochodzenia. Sądami drugiej instancji były sądy apelacyjne. Najwyższą instancją była wiedeńska Najwyższa Izba Sprawiedliwości.
Reformy chłopskie.
Reformy te pozostawiały wiele ciężarów poprzedniego systemu i wprowadzały nowe. Łamiąc samorządy krajowe Józef wydał 15 stycznia 1781 r. edykt o zniesieniu osobistego poddaństwa chłopów ("Leibeigenschaft"). We wrześniu wydał patent o opiece rządu centralnego nad chłopami. Odnosiło się to początkowo do Śląska Cieszyńskiego, Czech i Moraw, ale w latach 1782–1786 rozciągnięto postanowienia dekretów na Austrię, Węgry i Galicję. Chłopom przyznano wolność przenoszenia się z miejsca na miejsce, zakaz ich rugowania, dziedziczne prawo do gruntów, ustalenie powinności dworskich i możliwość procesowania się chłopów z panami.
Wymiar pańszczyzny został w 1781 obniżony do 3 dni w tygodniu bez względu na rozmiar użytkowanego gruntu. Nadzwyczajne powinności (tzw. "gwałty," darmocha) zniesiono warunkowo, o ile przekraczały dzień pracy
Reforma chłopska była wstępem do reformy skarbowej. Dochody skarbu państwa zamierzano oprzeć na jedynym podatku gruntowo-dochodowym. W latach 1785–1788 sporządzono dokładne spisy ludności i szczegółowy kataster z zestawieniem wszystkich obciążeń chłopskich. Obliczono, że właścicielom dóbr winno przypadać 18% chłopskich dochodów. Z dóbr chłopskich, jak i pańskich państwo miało pobierać podatek w wysokości 12%. Na użytek chłopa pozostawało 70% jego dochodów, z których miał opłacać składki na szkolnictwo i parafie. Reforma zakładała przejście z pańszczyzny na czynsz pieniężny. Zmiany te zostały zadekretowane "Patentem Urbarialnym" z 10 lutego 1789 r., ale Józef nie zdążył wprowadzić ich w życie.
Cesarz był również wielkim naśladowcą pruskiego militaryzmu. Już w 1771 r. Józef wprowadził nowy system poboru rekruta, dzieląc kraj na okręgi werbunku żołnierza, tzw. "Werbebezirke". Rekrutowani z nich chłopi zasilali szeregi określonego pułku. Służba wojskowa była dożywotnia i dodatkowo obciążała chłopów. Rozbudowa armii stanowiła główną troskę cesarza, którego ulubionym strojem był mundur zwykłego żołnierza i który upodobnił swój dwór do polowej kwatery.
W okresie panowania Józefa dochód państwowy wzrósł z 60 do 80 milionów guldenów. Równocześnie rósł deficyt i obieg papierowej waluty.
Polityka gospodarcza.
W polityce gospodarczej Józef doprowadził do skrajności system protekcyjny. W 1784 r. zakazał importu tych obcych produktów, które mogły być produkowane w kraju. Powołując się na opinię lekarzy ogłosił, że kawa i czekolada szkodzą zdrowiu i zakazał ich sprowadzania. Podobne restrykcje objęły też inne towary luksusowe. Te, które zostały sprowadzone pomimo zakazu były publicznie palone. Działania Józefa były jednak bodźcem dla krajowego przemysłu. Rozwijał się handel, zwłaszcza bałkański. Zajmowanie się handlem przestało ubliżać szlachectwu. Od 1781 r. do 1789 r. wydając serię tzw. patentów tolerancyjnych ("Toleranzpatente") dla Dolnej Austrii, Czech, Moraw, Śląska i Węgier, cesarz zniósł większość barier dotyczących ludności żydowskiej. Kontynuował rozpoczętą przez matkę akcję kolonizacyjną, sprowadzając osadników z południowych Niemiec na Węgry (zwłaszcza do Banatu) oraz do Galicji i na Bukowinę. Miało to służyć germanizacji wielonarodowej monarchii. 
Reformy prawa.
Józef przeprowadził również reformy prawa w duchu Oświecenia. W 1781 r. przeprowadzona została pierwsza w Austrii kodyfikacja procedury cywilnej – „Powszechna Ordynacja Sądowa” ("Allgemeine Gerichtsordung"). Opierała się ona na dotychczas obowiązującym w Rzeszy sposobie postępowania w sprawach cywilnych, ale została wzbogacona odniesieniami do prawa natury i oświeconego absolutyzmu. Kodeks był bardzo drobiazgowy, zgodnie z zasadą "wszystko dla ludu, nic poprzez lud".
Niedokończona pozostała kodyfikacja prawa cywilnego. W 1783 r. wydano patent na mocy którego małżeństwo stawało się umową cywilną. W 1786 r. ukazał się opracowany przez Johanna Hortena „Kodeks Józefiński” ("Josephinisches Gesetzbuch") regulujący prawo osobowe. Wprowadził on również jednolite prawo spadkowe, zwiększył również swobodę dysponowania majątkiem na wypadek śmierci.
W 1787 r. wprowadzono nowoczesny kodeks karny "Allgemeines Gesetz über Verbrechen und derselben Bestrafung", zwany „Józefiną”. Był to kodeks otwierający nową epokę w rozwoju prawa karnego. Dzielił się na dwie części: pierwszą o przestępstwach i karach kryminalnych (przestępstwa ciężkie) oraz drugą o przestępstwach i karach politycznych (przestępstwa drobne). Kodeks składał się z 264 paragrafów, był wolny od kazuistyki oraz napisany jasnym i prostym językiem. Najważniejszym dokonaniem twórców „Józefiny” było wprowadzenie formalnej definicji przestępstwa. § 1 określał przestępstwo jako czyn uznany w kodeksie za przestępstwo ("nullum crimen sine lege"). Również kary musiały być ściśle określone w kodeksie ("nulla poena sine lege"). Kodeks podkreślał subiektywny i indywidualny charakter odpowiedzialności. Zrównano również usiłowanie z dokonaniem przestępstwa. Pewnym krokiem wstecz było natomiast pominięcie instytucji przedawnienia.
Wśród przestępstw wymienianych w „Józefinie” ważne miejsce zajmowała zbrodnia obrazy majestatu, która została zrównana z zamachem przeciwko państwu jako całości. Zniesiono karalność czarów, wprowadzono karalność pojedynków. Przestępstwa przeciw religii zostały zaliczone do przestępstw politycznych, podobnie jak przestępstwa obyczajowe. Utrzymano natomiast karalność samobójstwa. W postępowaniu zwyczajnym zniesiono również karę śmierci (w postępowaniu doraźnym utrzymano karę śmierci przez powieszenie). Rozbudowano kary więzienia, które były jednak tak surowe, że niektórzy członkowie komisji kodyfikacyjnej byli za pozostawieniem kary śmierci ze względów humanitarnych. Kary dzieliły się na czasowe, długie i długotrwałe (do 100 lat), albo na łagodne, ciężkie i najcięższe (np. przykucie skazańca do ściany żelazną obręczą). Kary mogły być „urozmaicane” za pomocą piętnowania, chłosty, przykucia łańcuchami, postem o chlebie i wodzie, czy też holowaniem statków po Dunaju.
Za czasów Józefa oddzielono również prawo karne procesowe od materialnego. W 1788 r. wydano „Ordynację Procesową” ("Allgemeine Criminalgerichtsordung"). Składała się ona z 304 paragrafów. Utrzymywała ona dotychczasowy proces inkwizycyjny. Wobec zniesienia jeszcze w 1776 r. tortur zeznania wymuszano za pomocą tzw. kar za nieposłuszeństwo (chłosta lub post).
Wszystkie kodeksy zostały wydane w języku niemieckim.
Reformy szkolnictwa.
Dziełem Józefa była również rozbudowa jednoklasowych szkół elementarnych we wsiach i miasteczkach. W miastach powiatowych powstawały szkoły trzyklasowe, a w miastach obwodowych czteroklasowe. Przy tych ostatnich kształcono nauczycieli. Językiem nauczania był język niemiecki. Były one poddane kontroli urzędów obwodowych i gubernialnych. Szkoły były finansowane przez Fundusz Edukacyjny i Fundusz Religijny. Zastosowano natomiast reżim oszczędnościowy w odniesieniu do uniwersytetów. W habsburskiej monarchii pozostały cztery uniwersytety – w Wiedniu, Peszcie, Louvain i Pawii. Liczba studentów została ściśle określona, stosownie do liczby stanowisk do obsadzenia w administracji i sądownictwie. Pozostałe uniwersytety zamieniono na licea. Cesarz, jako człowiek praktyczny, nie był zbyt gorliwym mecenasem sztuk pięknych i literatury, z wyjątkiem teatru i muzyki.
Reformy kościelne.
Swą słynną politykę kościelną (józefinizm) Józef rozpoczął w 1781 r., wydając edykt o tolerancji dla protestantów i prawosławnych (Patent tolerancyjny) oraz edykt o obowiązkowym placecie cesarskim (potwierdzeniu) dla każdej bulli papieskiej. W tym samym roku rozpoczęto sekularyzację zakonu kartuzów. 12 stycznia 1782 r. ukazał się dekret o kasacie wszystkich męskich i żeńskich zgromadzeń zakonnych nie zajmujących się szkolnictwem, pielęgnowaniem chorych i nauką. Na wieść o tym do Wiednia przybył papież Pius VI, ale jego wizyta nie odniosła zamierzonego skutku. Papież próbował jeszcze utrzymać swoje zwierzchnictwo nad austriackim episkopatem, ale Józef, wspierany przez swojego przybocznego teologa, benedyktyna Franza Stephana Rautenstraucha, przeprowadził reformy do końca. Zlikwidowano przeszło 700 domów zakonnych, rozpędzając 38 tysięcy zakonników i zakonnic. Budynki klasztorne przeznaczono na spichrze, magazyny i warsztaty, zaś majątki przeszły na Fundusz Religijny, z którego opłacano szkolnictwo, szpitale oraz nowe parafie. 13 października 1782 cesarz wydał patent tolerancyjny dla luteranizmu, kalwinizmu i prawosławia, co zresztą odpowiadało pejzażowi religijnemu monarchii Habsburgów.
Józef chciał bowiem pokryć kraj możliwie jak najgęstszą siecią parafialną, tak aby z każdej miejscowości można było w ciągu godziny dojść do kościoła. W latach 1782–1783 utworzono 800 nowych parafii. Towarzyszyło temu burzenie tych kościołów, które nie pasowały do cesarskiego schematu. Proboszczowie mieli być w zamysłach Józefa urzędnikami państwowymi. Z ambon mieli odczytywać i objaśniać rozporządzenia cesarskie, szerzyć wiedzę rolniczą i medyczną, zwalczać przesądy, nawoływać do pracowitości i moralności oraz uczyć młodzież. Cesarz drobiazgowo uregulował organizację parafii i diecezji, ingerując nawet w porządek nabożeństw. Rozwiązywał bractwa religijne, zakazywał procesji i pielgrzymek. Ze względów oszczędnościowych określał nawet, ile świec może palić się na ołtarzu. Fryderyk II słysząc o działaniach Józefa, nazwał go „cesarzem-zakrystianem”.
Działania Józefa spotykały się ze sprzeciwem kleru. Józef natomiast miał ambicję wykształcenia duchownych w duchu nowej dyscypliny państwowo-kościelnej. Nie mając zaufania do seminariów diecezjalnych powołał w 1783 r. seminaria generalne we wszystkich prowincjach. W 1786 r. uzyskały one monopol na kształcenie duchownych. Program nauczania opracował Rautenstrauch. Kościół austriacki uniezależnił się od Rzymu i stał się częścią aparatu państwowego.
Odzew na reformy.
Józef, czasami postrzegany jako wręcz rewolucjonista czy jakobin, uparcie zwalczał społeczne i narodowe siły w swojej monarchii. Propagowany przez cesarza centralizm napotkał jednak silny opór na prowincji, zwłaszcza na Węgrzech i w austriackich Niderlandach. Łamanie przywilejów stanowych i reformy chłopskie wywoływały sprzeciw szlachty. Reformy kościelne napotykały na opór nie tylko ze strony duchowieństwa, ale również i chłopów, przywiązanych do religijnych tradycji. Mieszczanie byli niezadowoleni z powodu ograniczenia samorządu i równouprawnienia Żydów. Chłopom ciążyły podatki i służba wojskowa, obawiali się również dalszych „nowości”. Wybuchały liczne powstania chłopskie. Największe z nich wybuchło w Siedmiogrodzie w 1784 r. Powstańcy, pod wodzą Harii i Crisana, plądrowali dwory węgierskiej szlachty i walczyli z wojskami cesarskimi przekonani jednak, że cesarz jest po ich stronie. Krwawe stłumienie powstania i okrutna kaźń jego przywódców (byli łamani kołem i żywcem ćwiartowani) wyprowadziły ich z błędu.
Rządy Józefa rozczarowały również liberałów i wolnomyślicieli. Początek rządów cesarza był wprawdzie bardzo liberalny. Ustawa o cenzurze z 1781 r. była bardzo liberalna. Zakazywała ona tylko krytykowania ustroju państwa. Dopuszczała natomiast krytykę kleru, szlachty, a nawet cesarza. Podczas wizyty papieża Piusa VI w Wiedniu w 1782 r. stolica Austrii została zasypana antypapieskimi pamfletami. Co radykalniejsi doradcy cesarza, tacy jak Joseph von Sonnenfels, zaczęli nawet postulować przekształcenie państwa w monarchię konstytucyjną. Jednak monarchia Habsburgów poszła ostatecznie z oświeconego absolutyzmu w kierunku państwa policyjnego.
Pierwszym krokiem na tej drodze był patent z 1785 r., który nakazywał policji szczególny nadzór nad masonerią. Policja była organizowana od 1782 r. i rychło jej dyrekcje znalazły się w każdym z krajów monarchii. Organem centralnym było wiedeńskie ministerstwo policji na czele z Josephem Pergenem. Rozwijała się sieć tajnych agentów, szpiegów, donosicieli i prowokatorów. Policja tłumiła wolność prasy i słowa. Nowy patent o cenzurze znosił co liberalniejsze przepisy dawnej ustawy. Sprawnie działający aparat policyjny był najtrwalszym z dokonań Józefa i służył przez długi czas jego następcom.
W 1788 r. cesarz dał posłuch namowom prymasa Austrii i zaczął wymagać od profesorów uniwersyteckich prawowierności katolickiej.
Łamanie swobód prowincji napotkało opór w Niderlandach. W latach 1786–1787 na ten kraj spadł istny deszcz cesarskich dekretów. W 1787 r. stany prowincji odmówiły publikacji cesarskich dekretów i płacenia podatków. Ich opór został złamany przez wojsko i w 1788 r. Józef nałożył na kraj nowe podatki. Mniejsze prowincje ugięły się pod jego wolą, ale Brabancja i Hainaut wciąż się opierały. Józef złamał więc prawa tych prowincji i zreformował ich ustrój. Spowodowało to rewolucję w Brabancji i ostatecznie oderwanie się Niderlandów od Austrii. Secesja ta utrzymała się do grudnia 1790 r.
Secesyjne nastroje panowały również na Węgrzech, gdzie szlachta groziła odłączeniem się od monarchii, jeśli cesarz nie zwoła sejmu. Podobne nastroje panowały również w Galicji. Stany krajowe odmawiały płacenia podatków, a kraj nawiedzały bunty chłopskie. Józef był zmuszony wycofać patent urbanialny z 1789 r. W styczniu 1790 r., leżąc już na łożu śmierci, odwołał wszystkie dekrety dotyczące Węgier, z wyjątkiem patentu tolerancyjnego oraz zniesienia poddaństwa osobistego chłopów.
Kultura w czasach Józefa II.
W czasach Józefa II Wiedeń był jedną z kulturalnych stolic Europy. Swoje największe dzieła tworzyli tacy artyści jak Wolfgang Amadeus Mozart, Antonio Salieri czy Lorenzo da Ponte.
Śmierć.
Cierpiący na gruźlicę i chorobę wątroby cesarz zmarł 20 lutego 1790 r. Przedtem powiedział do swojego szambelana: "Jestem spokojny. Nie zgadzam się z poetą, który napisał, że straszne jest przejście z tronu do trumny. Nie żałuję, że opuszczam tron. Moją jedyną troską jest to, że po tylu moich wysiłkach zostawiam niewielu szczęśliwych, a tylu niewdzięczników".
Józef został pochowany w Krypcie Cesarskiej pod Kościołem Kapucynów w Wiedniu. Na swoim grobie kazał napisać: "Tu spoczywa Józef II, który przegrał we wszystkich swoich przedsięwzięciach".
Tron objął jego młodszy brat, Leopold II Habsburg, który odwołał większość reform Józefa.
Pełna tytulatura.
"Józef, z Bożej łaski uświęcony i wybrany cesarz rzymski, po wieki August, król Niemiec, Węgier, Czech, Dalmacji, Chorwacji, Slawonii, Jerozolimy, Galicji i Lodomerii, etc., etc., arcyksiążę Austrii, książę Burgundii, Lotaryngii, Styrii, Karyntii i Karnioli, Bukowiny, wielki książę Toskanii, wielki książę Siedmiogrodu, margrabia Moraw, książę Brabancji, Luksemburga, Limburga, Geldrii, Wirtembergii, Teck, Górnego i Dolnego Śląska, Mediolanu, Mantui, Parmy, Placetii, Guastalli, Oświęcimia i Zatoru, Kalabrii, Baru, Montferratu i Cieszyna, książę Szwabii i Charlesville, hrabia Habsburga, Flandrii, Tyrolu, Hainaut, Kyburga, Gorycji i Gradiszki etc., margrabia Świętego Cesarstwa Rzymskiego, Burgau, Górnych i Dolnych Łużyc, Pont-à-Mousson, Nomeny etc., hrabia Namur, Prowansji, Blâmont, Zutphen, Saarwerden, Salm, Falkenstein, etc., etc., pan Marchii Wendyjskiej, Mechelen, etc., etc., etc."
Genealogia.
1. Córka księcia Parmy Filipa I Burbona i Ludwiki Elżbiety Burbon.
2. Córka cesarza rzymskiego i elektora Bawarii Karola VII Wittelsbacha i Marii Amalii Habsburg.

</doc>
<doc id="166856" url="https://pl.wikipedia.org/wiki?curid=166856" title="Ratusz w Rzeszowie">
Ratusz w Rzeszowie

Rzeszowski Ratusz – budynek magistratu miejskiego w Rzeszowie, położony na miejskim rynku.
Został wybudowany, podobnie jak zamek, przez Mikołaja Spytka Ligęzę, najprawdopodobniej przed końcem XVI wieku. Dzisiejszą formę przyjął pod koniec XIX wieku, kiedy to w 1867 i 1884, następnie w latach 1897-98 przeprowadzono jego gruntowną przebudowę łączącą elementy w stylu neogotyckiego i neorenesansowego. W wyniku przesunięcia ściany frontowej i oparciu jej na arkadach budynku powstała główna sala, gdzie obraduje Rada Miasta (jej biuro znajduje się w innym budynku). Do dziś Ratusz pozostaje budynkiem, w którym mieści się siedziba Urzędu Miasta i Prezydenta.
O każdej pełnej godzinie rozbrzmiewa z niego hejnał miasta.

</doc>
<doc id="166857" url="https://pl.wikipedia.org/wiki?curid=166857" title="Jazdów">
Jazdów

Jazdów – historyczny gród i dwór książąt mazowieckich na terenie obecnej Warszawy (Ujazdów). 
Historia.
W granicach administracyjnych miasta najstarszy po grodzie na Bródnie, powstał prawdopodobnie na początku XIII wieku. Na jego istnienie w tym okresie są tylko dowody pisane.
Jazdów strzegł osady handlowej Solec (XII w.), gdzie istniała lokalna przeprawa wiślana do wsi Kamion (istniejącej już w 1065 roku, dzisiejszy Kamionek). Zaplecze gospodarcze zapewniała mu wieś Mokotowo (obecnie Mokotów), a do jego obrony miała powstać strażnica we wsi Służewo (obecnie Służew, położony na obszarze dwóch dzielnic – Mokotowa i Ursynowa).
Gród został zniszczony podczas najazdu Litwinów i Rusinów w 1262 roku, podczas którego zabito księcia mazowieckiego Siemowita I i porwano jego syna Konrada II. Kolejny raz gród został zniszczony w 1282 roku przez księcia płockiego Bolesława II walczącego z księciem czerskim Konradem II.
Po zniszczeniu, dwór książęcy został przeniesiony do Starej Warszawy (Warszowa), zaś Jazdów stał się wykorzystywaną okazjonalnie letnią rezydencją księcia. Drewniane zabudowania istniały do XVII wieku.
W połowie XVI w. w Jazdowie zbudowano duży drewniany dwór królowej Bony, który został później podmiejską siedzibą jej córki, Anny Jagiellonki, oraz Stefana Batorego. Prawdopodobnie był też tymczasową siedzibą Zygmunta III Wazy, w czasie gdy przebudowywano Zamek Królewski w Warszawie – nowej stolicy Polski (1596). 
12 stycznia 1578 na dworze w Jazdowie miało miejsce pierwsze przedstawienie tragedii Jana Kochanowskiego "Odprawa posłów greckich." Wydarzenie to uświetniało uroczystość weselną Jana Zamoyskiego i Krystyny Radziwiłłówny, na której była też obecna para królewska Stefan Batory i Anna Jagiellonka.
W 1624 Zygmunt III Waza zbudował na jego miejscu murowany Zamek Ujazdowski.
Budowa i rozbudowa królewskiej rezydencji w Ujazdowie trwała nadal w czasach Władysława IV (podczas potopu szwedzkiego mieszkał w niej Karol Gustaw; doszło wówczas do zniszczeń i grabieży).
W 1668 roku Ujazdów otrzymał od Jana Kazimierza Teodor Denhoff (podkomorzy koronny), który przekazał posiadłość swojemu zięciowi, Stanisławowi Herakliuszowi Lubomirskiemu; w roku 1683 sejm zatwierdził darowiznę, uznając Ujazdów za dobra dziedziczne Lubomirskich. Po śmierci Stanisława Lubomirskiego (1702) został wydzierżawiony Augustowi II. Zamek poddano modernizacji według projektów wybitnych architektów, tj. Pöppelmann i Deybel. W roku 1764 spadkobiercy Lubomirskiego sprzedali Ujazdów Stanisławowi Augustowi Poniatowskiemu, który nie angażował się w przebudowę zamku, koncentrując się na urządzaniu Łazienek Królewskich.

</doc>
<doc id="166858" url="https://pl.wikipedia.org/wiki?curid=166858" title="Rudy (województwo śląskie)">
Rudy (województwo śląskie)

Rudy (też: "Rudy Wielkie"; niem. "Rudy", "Groß Rauden") – wieś w Polsce, położona w województwie śląskim, w powiecie raciborskim, w gminie Kuźnia Raciborska.
W latach 1973–1977 miejscowość była siedzibą gminy Rudy.
Nazwa.
Ewolucja zapisów nazwy wsi Rudy przebiegała następująco:
Geografia.
Rudy położone są w dolnym biegu rzeki Rudy, która z kolei jest dopływem górnej Odry. Zlokalizować je można na styku Płaskowyżu Rybnickiego i Kotliny Raciborskiej. W południowej części Rud, na granicy z Rybnikiem, znajduje się najwyższy punkt sięgający 271 m n.p.m. Początkowo okoliczne tereny były mocno zalesione a drzewostan stanowiły buki, dęby, sosny, świerki i jodły. W XVIII wieku wytrzebiono jednak niemal zupełnie buki i dęby, a zanieczyszczenie środowiska spowodowało zanik jodły, którą zastąpiono modrzewiami i innymi gatunkami liściastymi. Lasy w Rudach obfitują także w zwierzynę płową, czarną i drobną.
Klimat Rud jest ciepły, a okres wegetacyjny trwa 224 dni. Gleby są w większości nieurodzajne i powstały na bazie utworów polodowcowych: gliny, piasków i iłów. Natomiast gleby bielicowe właściwe, rdzawe i murszowate zajmują ok. 66% powierzchni. W dolinie rzecznej występują również nadające się pod gospodarkę łąkową mady piaszczyste.
Przysiółki.
Przysiółkami wsi są:
Historia.
Historia Rud sięga I poł. XIII wieku. Wtedy miała tu powstać pierwsza fundacja klasztorna, która w 1228 roku otrzymała obraz Matki Boskiej z Dzieciątkiem. Prawdopodobnie jednak datowanie to jest zbyt wczesne i faktycznie można je przesunąć na ok. 1237 rok. Pierwszy klasztor nie przetrwał w związku z najazdem tatarskim w 1241 roku. Z początkiem II połowy XIII wieku cystersi z Jędrzejowa przybyli tu jednak ponownie i w 1252 roku zaczęli budowę klasztoru, który zasiedlili w 1255 roku. Znany jest też dokument fundacji klasztoru z 21 października 1258 roku wydany przez Władysława Opolskiego i potwierdzony 16 lat później przez papieża Grzegorza X.
Cystersi szybko rozwijali miejscową gospodarkę i osadnictwo. Zajmowali się sadownictwem, leśnictwem i bartnictwem. W okolicy Rud wybudowali stawy rybne, które zaopatrywały zarówno klasztor, jak i okoliczne wioski. Hodowali także owce, trzodę i bydło.
Kolejny szybki wzrost znaczenia klasztoru rudzkiego przyniósł XVII wiek i rządy opata Andrzeja Emanuela Pospela. Klasztor założył wówczas kuźnicę, dwie fryszerki i fabrykę drutu. W 1710 powstała w Rudach huta potażu, a w 1725 założono tu kuźnicę miedzi.
W 1810 roku władze pruskie dokonały kasaty klasztoru, a w jego budynkach powstał szpital wojskowy, który funkcjonował tu w latach 1813–1814.
We wsi niemiecki etnograf Julius Roger zbierał pieśni ludowe Górnego Śląska do swojej książki "Pieśni ludu polskiego w Górnym Szląsku z muzyką" wydanej we Wrocławiu w 1863 roku. Dwadzieścia pięć pieśni z tego zbioru pochodzących z Rudy przetłumaczył Hoffman von Fallersleben w opublikowanym w Kassel w 1865 roku dwujęzycznym, polsko-niemieckim zbiorze pt. "Ruda. Polnische Volkslieder der Oberschlesier". Topograficzny opis Górnego Śląska z 1865 roku notuje stosunki ludnościowe na terenie wsi – „Die Bevolkerung von dem eigentlichen Gross-Rauden besteht aus 195 Haushaltungen mit 1131 Seelen, zur halfte polnisch(...).”, czyli w tłumaczeniu na język polski „Populacja w Rudach w 195 gospodarstwach domowych wynosi 1131 dusz, z czego połowa jest polska (...)”.
Zabytki i atrakcje turystyczne.
Szlaki turystyczne przechodzące przez Rudy:
Transport.
Drogowy.
Rudy znajdują się w odległości ok. 13 km od autostrady A4 – węzeł Ostropa z drogą wojewódzką ner 408.
Droga wojewódzka nr 921 jest drogą dojazdową do autostrady A1 i prowadzi do węzła Knurów oddalonego od Rud o ok. 18 km.
Autobusowy.
Rudy są połączone komunikacją autobusową z:
Edukacja.
W Rudach znajduje się Zespół Szkół Ogólnokształcących, w którym mieści się szkoła podstawowa oraz gimnazjum (ul. Rogera). Przedszkole (ul. Raciborska) oraz Młodzieżowy Ośrodek Wychowawczy (czynny oficjalnie od września 2008) (ul. Dworcowa).
ZSO w Rudach w ramach programu Comenius prowadzi kontakty partnerskie oraz wymianę młodzieży i nauczycieli z kilkoma szkołami w Europie:

</doc>
<doc id="166863" url="https://pl.wikipedia.org/wiki?curid=166863" title="Fanny Kapłan">
Fanny Kapłan

Fanny Jefimowna Kapłan, , posługująca się nazwiskiem Dora Kapłan, właśc. Feiga Chaimowna Rojtblat-Kapłan (ur. w guberni wołyńskiej, zm. prawdopodobnie 3 września 1918 w Moskwie) – rosyjska działaczka socjalistyczna i anarchistyczna, wykonawczyni nieudanego zamachu na Włodzimierza Lenina w 1918.
Życiorys.
Urodziła się w rodzinie ukraińskich Żydów, jako jedno z siedmiorga dzieci. Już w młodości przyłączyła się do środowisk anarchistycznych. W 1906 po związaniu się z eserowcami trafiła na zesłanie do wsi Nowy Akatuj na Syberii, skąd została uwolniona na mocy amnestii po rewolucji lutowej i obaleniu caratu.
30 sierpnia 1918 przeprowadziła zamach na Włodzimierza Lenina podczas wiecu w Zakładach Michelsona w Moskwie, w wyniku którego został on ciężko ranny. Oddała trzy strzały, z których dwa raniły Lenina (jeden w ramię, drugi między szczękę i kark), a jeden trafił kobietę stojącą nieopodal. 
Zapytana, dlaczego przeprowadziła próbę zamachu, odpowiedziała, że chciała zabić Lenina, uznając go za "zagrożenie dla socjalizmu", jako że "zdradził idee rewolucji". Została aresztowana i wkrótce rozstrzelana, co dało jednocześnie początek fali aresztowań i procesów eserowców (których oskarżono o organizację zamachu), anarchistów oraz kontrrewolucjonistów, określanego (także oficjalnie) jako "czerwony terror". Zamach przyniósł skutek odwrotny do zamierzeń, prowadząc do wzrostu popularności Lenina i poparcia dla niego.

</doc>
<doc id="166864" url="https://pl.wikipedia.org/wiki?curid=166864" title="Fania Kapłan">
Fania Kapłan



</doc>
<doc id="166865" url="https://pl.wikipedia.org/wiki?curid=166865" title="Dora Kapłan">
Dora Kapłan



</doc>
<doc id="166866" url="https://pl.wikipedia.org/wiki?curid=166866" title="Alicia Christian Foster">
Alicia Christian Foster



</doc>
<doc id="166868" url="https://pl.wikipedia.org/wiki?curid=166868" title="Ziarnica">
Ziarnica



</doc>
<doc id="166869" url="https://pl.wikipedia.org/wiki?curid=166869" title="Dziula">
Dziula



</doc>
<doc id="166870" url="https://pl.wikipedia.org/wiki?curid=166870" title="Chłoniak Hodgkina">
Chłoniak Hodgkina

Chłoniak Hodgkina, choroba Hodgkina, ziarnica złośliwa, limfogranulomatoza, HL (od ), HD (od ang. "Hodgkin’s disease") – choroba nowotworowa układu chłonnego cechująca się obecnością olbrzymich nowotworowych komórek Reed-Sternberga o wielopłatowym jądrze i jednojądrzastych komórek Hodgkina, które indukują nienowotworową proliferację i naciek innych limfocytów, monocytów, histiocytów i makrofagów.
Głównym objawem choroby jest niebolesne powiększenie węzłów chłonnych oraz objawy ogólne. Najczęściej są zajęte węzły szyjne, śródpiersiowe i pachowe. Choroba wykazuje tendencję do szerzenia się przez ciągłość, zajmując kolejne grupy węzłów chłonnych, a następnie szerzy się także drogą krwionośną, zajmując narządy pozalimfatyczne. W przebiegu choroby może dojść do zajęcia śledziony, a rzadziej wątroby i szpiku kostnego. Obserwuje się dwa szczyty zapadalności, pierwszy z nich przypada około 15–35. roku życia i chorzy z tej grupy wiekowej stanowią większość chorych, drugi szczyt pojawia się około 55. roku życia. W celu rozpoznania chłoniaka Hodgkina konieczne jest badanie histopatologiczne całego węzła chłonnego lub innej nacieczonej tkanki pobranej metodami chirurgicznymi, a badania obrazowe służą jedynie do oceny zaawansowania choroby. Leczenie chłoniaka Hodgkina jest oparte o chemioterapię i radioterapię, przy czym intensywność terapii jest dostosowywana do wyjściowego zaawansowania chłoniaka. Rokowanie w chłoniaku Hodgkina jest dobre i choroba cechuje się wysokim odsetkiem całkowitych wyleczeń.
Objawy.
Podstawowym objawem choroby jest powiększenie węzłów chłonnych (limfadenopatia) oraz objawy ogólne. U ponad 95% stwierdza się powiększenie węzłów chłonnych. Zajęte węzły są bezbolesne, twarde, mogą osiągać różną wielkość od ledwo wykrywalnych w badaniu fizykalnym do dużych powodujących ucisk na sąsiednie struktury, skóra nad powiększonymi węzłami chłonnymi nie jest zmieniona, a powiększenie węzłów bez leczenia nigdy nie ulega całkowitemu wycofaniu. Chłoniak Hodgkina może zajmować węzły chłonne w dowolnej lokalizacji, jednak najczęściej są zajęte węzły chłonne powyżej przepony, przede wszystkim szyjne i śródpiersiowe (60–80% przypadków), następnie pachowe (20–40% przypadków), a rzadziej węzły podprzeponowe (10–20% przypadków) – węzły pachwinowe i zaotrzewnowe. Zajęcie węzłów szyjnych i podobojczykowych po stronie lewej wiąże się z większym prawdopodobieństwem (50%) zajęcia węzłów podprzeponowych, z kolei zajęciu węzłów po stronie prawej tylko w 7% przypadków towarzyszy zajęcie węzłów podprzeponowych.
W 30% przypadków chłoniaka Hodgkina stwierdza się zajęcie śledziony, które może prowadzić do splenomegalii. Izolowane powiększenie śledziony jest rzadkie. U części chorych stwierdza się zmiany ziarnicze w wątrobie i hepatomegalię, niemal zawsze towarzyszą one zajęciu śledziony. Rzadkie jest zajęcie pierścienia Waldeyera, węzłów krezkowych i tylnego śródpiersia oraz naciek szpiku kostnego. Zajęcie szpiku zwykle jest ogniskowe i występuje przy zaawansowanej chorobie.
Powiększenie węzłów chłonnych różnych grup powoduje wtórne objawy związane z uciskiem na sąsiednie struktury anatomiczne. Powiększenie węzłów chłonnych w obrębie śródpiersia może być przyczyną duszności, kaszlu i zespołu żyły głównej górnej. Z kolei powiększenie węzłów chłonnych w przestrzeni zaotrzewnowej może powodować ból lub dyskomfort brzucha, wzdęcie, zaparcie, trudności w oddawaniu moczu i niedrożność jelit.
U 30% chorych rozpoznaje się nieswoiste objawy ogólne choroby, które mogą wyprzedzać powiększenie węzłów chłonnych. Może występować utrata masy ciała o 10% w ciągu 6 miesięcy, gorączka utrzymująca się przez co najmniej 2 tygodnie bez współistniejącego zakażenia oraz nocne poty. Utrata masy ciała, gorączka i nocne poty są zaliczane do tzw. objawów B, mających niekorzystne znaczenie rokownicze. Rzadko występuje gorączka Pela-Ebsteina, w której dochodzi do cyklicznych wzrostów i spadku temperatury co kilka tygodni. Gorączka w chłoniaku Hodgkina może stanowić poważny problem diagnostyczny jako jedna z przyczyn tzw. gorączki o nieznanej przyczynie (FUO). Stwierdzana jest u 25% chorych już w momencie rozpoznania i u 50% chorych w zaawansowanej chorobie. W przebiegu choroby może występować znaczne osłabienie uniemożliwiające wykonywanie pracy i codziennych czynności. W chłoniaku Hodgkina u 20% chorych może występować uporczywy świąd, który czasem może wyprzedzać rozpoznanie choroby. U niektórych chorych występuje ból węzłów chłonnych po spożyciu alkoholu.
Lokalizacja pozawęzłowa jest rzadka, najczęściej dochodzi do zajęcia wątroby, szpiku kostnego, kości i płuc. Możliwe jest powstanie wysięku do płucnej lub osierdzia, ilość płynu zwykle jest niewielka i wysięk towarzyszy dużym zmianom węzłowym w śródpiersiu. Bardzo rzadko (0,25% przypadków) lokalizacja pozawęzłowa jest pierwszą manifestacją choroby.
Epidemiologia.
Chłoniak Hodgkina stanowi około 1% przypadków nowotworów złośliwych i około 30% przypadków chłoniaków u ludzi. W grupie wiekowej 15–29 lat stanowi trzeci pod względem częstości nowotwór złośliwy i szósty u dzieci poniżej 15. roku życia.
Istnieje znaczne zróżnicowanie zapadalności na chłoniaka Hodgkina pod względem wieku, płci, pochodzenia rasowego i statusu socjoekonomicznego. Chłoniak Hodgkina stanowi jeden z najczęstszych nowotworów złośliwych u młodych dorosłych. Zapadalność na chłoniaka Hodgkina w krajach rozwiniętych od kilku dekad nie ulega zmianie. W krajach rozwiniętych współczynnik zapadalności wynosi około 2–3 przypadki rocznie na 100 000, w Europie zapadalność na tę chorobę szacuje się na 2,3 zachorowania rocznie na 100 000. Śmiertelność jest stosunkowo niska ze względu na możliwość skutecznego leczenia choroby. W Polsce w 2010 roku zapadalność na chłoniaka Hodgkina wynosiła 1,8 przypadku na 100 000, zanotowano ponad 700 zachorowań na chłoniaka Hodgkina i około 200 zgonów z powodu tej choroby.
W krajach rozwiniętych istnieją dwa szczyty zapadalności na chorobę. Pierwszy występuje około 15–35. roku życia i chorzy z tej grupy wiekowej stanowią większość chorych. Drugi szczyt występuje około 55. roku życia. Jednak w krajach rozwijających się największa zapadalność przypada na wiek dziecięcy. Ponadto w tej grupie wiekowej na świecie obserwuje się wzrost zapadalności. Częściej chorują mężczyźni niż kobiety. Pod względem rasowym najwyższą zapadalność stwierdza się u osób rasy kaukaskiej, niższą u Afroamerykanów i Latynosów i najniższą u osób pochodzenia azjatyckiego. U młodych dorosłych obserwuje się podobną zapadalność u mężczyzn i kobiet, ale po 50. roku życia stwierdza się niemal dwukrotną przewagę mężczyzn nad kobietami.
U dzieci większe ryzyko zachorowania występuje u osób w gorszej sytuacji socjoekonomicznej oraz u osób w rodzinach wielodzietnych, z kolei u młodych dorosłych obserwuje się odwrotną sytuację i większe prawdopodobieństwo zachorowania u osób w lepszej sytuacji socjoekonomicznej.
Klasyfikacja.
Chłoniaka Hodgkina klasyfikuje się według podziału WHO z 1997 roku:
W 95% przypadków rozpoznaje się postać klasyczną chłoniaka Hodgkina, a w pozostałych 5% postać nieklasyczną. Stwardnienie guzkowe jest rozpoznawane u 60–80% chorych na chłoniaka Hodgkina, u 15–20% stwierdza się postać mieszanokomórkową, postać bogatą w limfocyty w 5% przypadków rozpoznań choroby, postać uboga w limfocyty występuje u poniżej 1% chorych na chłoniaka Hodgkina.
Rozpoznanie klasycznej postaci chłoniaka Hodgkina jest stawiane na podstawie stwierdzenia komórek Reed-Sternberga lub ich wariantów (komórki Hodgkina) w typowym środowisku nacieku komórek nienowotworowych. Komórki Reed-Sternberga są dużymi komórkami z wieloma jądrami komórkowymi lub pojedynczym dwupłatowym jądrem, w obu wariantach występuje duże wyraźne jąderko. Komórki Reed-Sterberga wykazują immunofenotyp CD15+ i CD30+. Bywają obecne apoptyczne komórki Hodgkina zawierające zdegenerowane jądro i skurczoną eozynofilną cytoplazmę. W chłoniaku Hodgkina występuje polimorficzny naciek komórek bez cech atypii, dominują małe, okrągłe limfocyty, ale również stwierdza się histiocyty, eozynofile, komórki plazmatyczne i neutrofile. W postaci nieklasycznej zamiast komórek Reed-Sternberga występują komórki L&amp;H (), które wykazują odmienny immunofenotyp niż klasyczne komórki Reed-Sternberga: CD15-, CD30-, CD20+, CD45+.
Stwardnienie guzkowe.
Jest najczęstszą postacią klasycznego chłoniaka Hodgkina, jest stwierdzana u 60–80% chorych z tą chorobą. Zwykle dotyczy młodych dorosłych i nastolatków, ale może pojawić się w każdym wieku.
Mikroskopowo nowotwór cechuje się częściowym wzorem guzkowym z obecnością włóknistych pasm oddzielających poszczególne guzki. Pasma włókniste wywodzą się z zagęszczeń torebki węzła dzielące zrąb węzła na mniejsze guzki. Charakterystyczna jest obecność lakunarnych komórek Reed-Sternberga z wielopłatowym jądrem, małym jąderkiem i obfitą ilością bladej cytoplazmy. Po wypreparowaniu węzła w formalinie obfita cytoplazma komórek lakunarnych obkurcza się, pozostawiając dookoła jasną, wolną przestrzeń – lakunę. Komórki lakunarne zazwyczaj wykazują ekspresję CD30 i CD15 oraz brak antygenów limfocytów B i T. Zwłóknienie kolagenowe może być obfite lub słabo zaznaczone. W tle występują nacieki chłoniakowe z limfocytów, histiocytów, komórek plazmatycznych, eozynofilów i czasem również neutrofilów.
British National Lymphoma Investigation (BNLI) w oparciu o liczbę komórek Reed-Sternberga i stopień ich atypii dzieli stwardnienie guzkowe pod względem złośliwości. Stopień 1 jest stwierdzany w 75–85% przypadków stwardnienia guzkowego, a stopień 2 w 15–25% przypadków. Stopień 2 jest związany z gorszą odpowiedzią na leczenie i wyższym odsetkiem nawrotu.
Postać mieszana.
Jest to druga co do częstości występowania postać chłoniaka Hodgkina i najczęstsza postać u chorych po 50. roku życia, przeważnie występuje u mężczyzn. Stanowi około 15–25% wszystkich przypadków choroby. W porównaniu do stwardnienia guzkowego i postaci z przewagą limfocytów postać mieszana często jest związana z zaawansowaną chorobą i obecnością objawów ogólnych.
Mikroskopowo postać cechuje się obecnością bardzo licznych komórek Reed-Sternberga przemieszanych z naciekami złożonymi z małych limfocytów, histiocytów, eozynofilów i komórek plazmatycznych. Naciek zwykle jest rozproszony, może być nieco guzkowy, nie występują pasma zwłóknienia. Komórki Reed-Sternberga są duże, z dwupłatowym, podwójnym jądrem komórkowym albo wieloma jądrami komórkowymi, z dużym eozynofilnym jąderkiem. Komórki lakunarne są rzadkie.
Bogaty w limfocyty.
Postać jest stwierdzana u około 5% chorych na chłoniaka Hodgkina. Mikroskopowo podtyp charakteryzuje się obecnością obfitych nacieków składających się głównie z niewielkich limfocytów B z niewielką ilością lub bez eozynofilów i zawierających klasycznie morfologicznie oraz immunofenotypowo komórki Reed-Sternberga. Często stwierdza się obecność dużych niewyraźnych guzków. Podtyp bogaty w limfocyty przypomina podtyp guzkowy z przewagą limfocytów (postać nieklasyczną).
Z zanikiem limfocytów.
Postać jest stwierdzana u poniżej 1% przypadków chłoniaka Hodgkina. Podtyp najczęściej występuje u osób starszych oraz u zakażonych HIV. Mikroskopowo typowo tworzy rozproszone i często ubogokomórkowe nacieki, występują rozproszone ogniska zwłóknienia i martwicy.
Guzkowy z przewagą limfocytów (nieklasyczny chłoniak Hodgkina).
Postać nieklasyczna jest rozpoznawana u około 5% chorych na chłoniaka Hodgkina. Klinicznie postać najczęściej dotyczy osób młodych, głównie mężczyzn (75% przypadków), pojawia się głównie w węzłach obwodowych bez zajęcia śródpiersia, zwykle jest rozpoznawana we wczesnych stadiach i przebiega powoli bez cech klinicznej progresji.
Mikroskopowo podtyp typowo cechuje się przynajmniej częściowo guzkowym wzorcem wzrostu, ale w małej części przypadków występuje rozlany wzorzec wzrostu. Występują obfite nacieki z licznych drobnych limfocytów i histiocytów. Nie występują nacieki z neutrofili i eozynofili obserwowane w klasycznych podtypach chłoniaka Hodgkina. Typowa jest obecność wariantu komórek Reed-Sternberga – komórek L&amp;H (), zwanymi również "popcorn cells" z wielopłatowym delikatnym jądrem przypominającym prażoną kukurydzę. Obecnie preferuje się nazwę komórki PR zamiast L&amp;H. Czasem atypowe komórki mogą przypominać klasyczne komórki Reed-Sternberga, jednak wówczas immunofenotypowanie wyklucza postać bogatą w limfocyty klasycznego chłoniaka Hodgkina. W postaci nieklasycznej komórki nowotworowe cechują się fenotypem CD20+, CD45+, CD15- i okazjonalnie CD30+, podczas gdy postać klasyczna charakteryzuje się CD15+, CD30+, CD20+/−, CD45-. Możliwa jest transformacja postaci guzkowej z przewagą limfocytów w chłoniaka rozlanego z dużych komórek B (DLBCL).
Historia naturalna.
W większości przypadków choroba rozpoczyna się jako bezobjawowe powiększenie węzłów chłonnych, choć u części chorych objawy ogólne mogą wyprzedzać powiększenie węzłów chłonnych. Początkowo zajęta jest pojedyncza grupa węzłów chłonnych. Najczęściej chłoniak Hodgkina zajmuje węzły powyżej przepony, przede wszystkim węzły śródpiersiowe i szyjne. Choroba początkowo szerzy się przez ciągłość na sąsiednie grupy węzłów chłonnych. W późniejszym etapie choroby, podobnie jak w guzach litych, dochodzi do rozsiewu drogą krwiopochodną i pojawienia się zmian w odległych strukturach limfatycznych i narządach pozalimfatycznych. Zajęcie śledziony jest obserwowane w 30–40% przypadków chłoniaka Hodgkina. W przeciwieństwie do chłoniaków nieziarniczych rzadko występuje pierwotne zajęcie struktur pozalimfatycznych, częściej obserwuje się ich wtórne zajęcie. Zajęcie struktur pozalimfatycznych jest obserwowane w 15–30% przypadków chłoniaka Hodgkina, w 15% jest to inwazja sąsiednich tkanek i narządów, a w 5–10% jest to szerzenie się drogą krwiopochodną. Najczęściej dochodzi do zajęcia wątroby, szpiku kostnego, kości i płuc (śledziona w chłoniaku Hodgkina jest uznawana za narząd limfatyczny). W miarę postępu nieleczonej choroby powoli dochodzi do zajęcia kolejnych grup węzłów chłonnych oraz kolejnych narządów, w tym wątroby, śledziony i szpiku kostnego. Chorzy w zaawansowanym stadium doświadczają objawów ogólnych, rozwija się kacheksja i zwiększa się ryzyko powikłań infekcyjnych.
Patogeneza.
Proces nowotworzenia chłoniaka Hodgkina nie jest w pełni poznany. Kluczowa w patogenezie jest utrata fenotypu limfocytów B. Nie jest jasne, czy utrata tego fenotypu wynika z pochodzenia od nieprawidłowych komórek centrów rozmnażania, czy jest to nieuniknione następstwo transformacji nowotworowej tych komórek warunkujące powstanie komórek Reed-Sternberga. W chłoniaku Hodgkina stwierdza się powtarzalne zaburzenia molekularne obejmujące deregulację szlaku NF-kB oraz JAK-STAT.
Cechy morfologiczne chłoniaka Hodgkina.
W chłoniaku Hodgkina w zajętym węźle chłonnym komórki Reed-Sternberga stanowią jedynie 0,1% do 1% całej populacji komórek, pozostałą część stanowią nienowotworowe limfocyty, histiocyty, eozynofile, komórki plazmatyczne, fibroblasty i inne komórki. Pochodzenie komórek nowotworowych w chłoniaku Hodgkina przez wiele lat pozostawało niejasne. Obecnie wiadomo, że komórki Reed-Sternberga i komórki LP pochodzą od limfocytów B. Stwierdzono powtarzalne rearanżacje genów łańcucha ciężkiego lub lekkiego immunoglobulin, co potwierdza klonalny charakter choroby i pochodzenie komórek z limfocytów linii B. Analiza genów o wysokiej częstości mutacji somatycznych wskazuje na pochodzenie z ośrodków rozmnażania (, GC) lub późniejszych etapów. W komórkach LP między klonami obserwuje się zróżnicowanie genu domeny zmiennej przeciwciała, co sugeruje zachodzenie hipermutacji, z kolei komórki Reed-Sternberga wykazują identyczną somatyczną hipermutację w związku z pochodzeniem z bardziej zaawansowanego etapu różnicowania limfocytów B. Typowo w komórkach Reed-Sternberga nie stwierdza się markerów liniowych limfocytów B – CD20, CD19, CD79 i powierzchniowych immunoglobulin, a także czynników transkrypcyjnych OCT2, BOB1 i PU1 w związku z ich regulacją w dół.
Utrata fenotypu dojrzałego limfocytu B.
Komórki Reed-Sternberga, mimo pochodzenia z dojrzałych limfocytów B, charakteryzuje zahamowanie wielu genów typowych dla tych komórek, co skutkuje między innymi utratą typowego dla tych komórek immunofenotypu. Mimo utraty wielu typowych cech limfocytów B komórki Reed-Sternberga zachowują ekspresję CD40, CD80, CD86, CD54, CD58 oraz MHC klasy II, które umożliwiają prezentację antygenu i interakcje z limfocytem Th. Ponadto komórki Reed-Sternberga często są otoczone przez limfocyty Th CD4+. Sugeruje to, że taka interakcja jest istotna dla przetrwania komórek nowotworowych.
Komórki Reed-Sternberga poprzez regulację w dół wielu czynników transkrypcyjnych typowych dla limfocytów B, w tym OCT2, PU.1, BOB1 i EBF1 oraz poprzez zmiany epigenetyczne wpływają na wiele typowych genów. Poprzez białka IBF1 i ID2 dochodzi do inhibicji białka E2A, które jest istotne w regulacji ekspresji genów specyficznych dla limfocytów B. W komórkach Reed-Sternberga obserwuje się jednoczesną ekspresję wielu genów grupy polycomb, których jednoczesnej koekspresji nie obserwuje się w prawidłowych limfocytach B. W komórkach Reed-Sternberga stwierdza się aktywność NOTCH 1, który promuje rozwój limfocytów T i blokuje ekspresję genów limfocytów B we wspólnej komórce progenitorowej. Do aktywacji NOTCH 1 dochodzi w następstwie oddziaływania JAG1 (Jagged-1), który ulega ekspresji w komórkach mikrośrodowiska, wysokiej aktywności koaktywatora NOTCH 1 – MAML2 oraz regulacji w dół inhibitora NOTCH 1 – DELTEX1.
Możliwe jest, że silna presja proapoptyczna działająca wobec limfocytów B ośrodków rozmnażania (GC B cell, GBC) o niskiej lub zerowej ekspresji BCR wpływa na selekcję limfocytów B nieposiadających cech limfocytów B, ostatecznie umożliwiając im ucieczkę od apoptozy.
Zakażenie EBV.
Wirus EBV jest związany z patogenezą chłoniaka Hodgkina. Osoby z wywiadem mononukleozy zakaźnej mają czterokrotnie zwiększone ryzyko zachorowania na chłoniaka Hodgkina. W około 40% przypadków tego chłoniaka stwierdza się latentną infekcję wirusa.
Wirus wpływa na blokowanie apoptozy indukowanej brakiem funkcjonalnego receptora BCR, a niektóre badania wskazują, że wirus jest zdolny do stymulowania przemiany zakażonego limfocytu B w kierunku komórek pamięci. Kluczowe w tej przemianie są dwa białka wirusowe: LMP1 i LMP2A. LMP1 wykazuje zdolność do zastąpienia sygnałów antyapoptycznych i wpływających na różnicowanie dostarczanych przez aktywowany receptor CD40. LMP1 może wpływać na zwiększenie zdolności do przeżycia komórki poprzez wpływ na czynnik NF-κB, szlak JAK/STAT i szlak PI3K/AKT. LMP2A naśladuje sygnał z BCR, co pozwala na przeżycie komórek mimo braku funkcji tego genu. Ponadto prawdopodobnie wpływa na szlak RAS/PI3K/AKT, zwiększając zdolność do przeżycia zainfekowanych komórek.
Nieznana jest rola utraty BCR w patogenezie chłoniaka Hodgkina związanego z zakażeniem EBV. Prawdopodobnie jest to związane z cyklem replikacyjnym wirusa w limfocytach B, w którym do powstania nowych zdolnych do zakażania wirionów uwalnianych dochodzi wraz z lizą zakażanej komórki, a obok których współwystępują formy zakażenia latentnego. Przełączenie z formy latentnej do replikacji może zachodzić na dwóch drogach: poprzez pobudzenie BCR powodującej różnicowanie się w komórki plazmatyczne oraz poprzez dwa wirusowe białka błonowe. W procesie indukowanym przez wirusa LMP2A może częściowo zastąpić sygnał z BCR i indukować przejście do fazy replikacyjnej, a białko LMP1 blokuje różnicowanie się komórki w kierunku plazmocytu. Faktycznie zakończenie cyklu replikacyjnego wirusa jest niezgodne z linią patogenezy nowotworu, ponieważ prowadzi do lizy komórki. Utrata funkcjonalnego BCR jednocześnie prowadzi do utraty możliwości wprowadzenia komórki w cykl replikacyjny zależny od BCR. LMP2A może indukować replikację wirusa na drodze niezależnej od BCR, to jednak w sytuacji braku funkcjonalnego BCR i zależnych od nich aktywnych białek, wirus za pośrednictwem LMP2A nie posiada zdolności do aktywacji białka EGR1 niezbędnego do indukcji lizy.
Szlak NF-kB.
NF-kB jest czynnikiem transkrypcyjnym wpływającym na wiele genów odpowiedzialnych za odpowiedź zapalną, immunologiczną, apoptozę i proliferację komórki. Komórki Reed-Sternberga wykazują konstytutywną aktywację szlaku NF-kB, który fizjologicznie jest aktywowany wyłącznie w aktywowanych limfocytach. Zaobserwowano, że eksperymentalne zniesienie aktywności czynnika transkrypcyjnego prowadzi do masowej apoptozy badanych linii komórkowych poprzez regulację w dół silnie antyapoptycznych i proproliferacyjnych genów.
Do stałej aktywności szlaku prowadzi konstytutywna aktywność CD30 i CD40, RANK (), oraz białka wirusa EBV: LMP1 czy LMP2A, jednak prawdopodobnie nie są one wystarczające do konstytutywnej aktywności szlaku NF-kB, ponieważ w komórkach Reed-Sternberga stwierdzono dodatkowe zmiany cytogenetyczne wpływające na ten szlak. W 40–50% przypadków klasycznego chłoniaka Hodgkina stwierdza się amplifikację genu REL kodującego jeden z czynników szlaku NF-kB. Inaktywująca mutacja genu NFKBIA kodującego białka IκBα, którego funkcją jest inaktywacja NF-kB, jest stwierdzana w 15–20% przypadków chłoniaka Hodgkina. W 30–40% przypadków chłoniaka Hodgkina obserwuje się inaktywację TNFAIP3. TNFAIP3 jest genem supresorowym kodującym białko o tej samej nazwie, które poprzez wpływ na kinazy IκB hamuje szlak NF-kB. Ponadto stwierdzono odwrotną korelację między zakażeniem wirusem Epstein-Barra (EBV) a mutacją TNFAIP3, co wskazuje na alternatywną drogę aktywacji NF-kB przez inaktywację TNFAIP3 w komórkach niezakażonych wirusem EBV w stosunku do komórek zakażonych EBV bez mutacji TNFAIP3. Stanowi to potwierdzenie roli EBV w aktywacji szlaku NF-kB przez inaktywację genu supresorowego TNFAIP3.
Szlak JAK-STAT i AP-1.
Szlak JAK-STAT jest szlakiem sygnalizacyjnym odpowiedzi wpływającym na proliferacje, zdolności do przeżycia komórki oraz odpowiedzi immunologicznej. Zaobserwowano konstytutywną aktywację szlaku JAK-STAT niezależną od aktywacji JAK2 przez IL-6. W 20% przypadków klasycznego chłoniaka Hodgkina stwierdza się amplifikację genu JAK2. Ponadto ulegający amplifikacji region 9p24 zawierający gen JAK2 zawiera gen kodujący ligand receptora programowanej śmierci PD-L1 oraz PD-L2, które mogą wpływać na immunosupresję w mikrośrodowisku chłoniaka. Z kolei główny inhibitor SOCS1 szlaku STAT jest inaktywowany w 40% przypadków.
Rola mikrośrodowiska nowotworu.
Mikrośrodowisko otaczające komórki Reed-Sternberga jest kluczowym elementem decydującym o inicjacji i progresji procesu nowotworzenia. Komórki Reed-Sternberga poprzez wytwarzanie szeregu cytokin oraz chemokin wpływają na swoje otoczenie, co przekłada się na skład komórek nacieku i obrazu histopatologicznego choroby. Prawdopodobnie wzajemne oddziaływanie między komórkami Reed-Sternberga a komórkami mikrośrodowiska jest kluczowe dla przeżycia tych komórek. W obrębie nacieku większość naciekających komórek stanowią limfocyty CD4+, przy czym dominuje fenotyp limfocytów Th2 i limfocytów T regulatorowych. Komórki Reed-Sternberga wydzielają chemokiny CCL17, CCL5 i CCL22 przyciągające limfocyty Th2 i T regulatorowe wykazujące ekspresje CCR4. Z kolei limfocyty Th2, wykazując ekspresje CD40L, stymulują komórki Reed-Sternberga cechujące się obecnością receptora CD40. Pobudzenie receptora CD40 wpływa na aktywacje czynnika transkrypcyjnego NF-κB. Limfocyty T regulatorowe CD4+CD25+FoxP3+ hamują odpowiedź przeciwnowotworową ze strony limfocytów T cytotoksycznych i komórek NK. Reed-Sternberga poprzez ekspresje PD1, ligandu CD95, IL-10, TGF-β i galektyny hamują odpowiedź z udziałem limfocytów T cytotoksycznych. Komórki Reed-Sternberga poprzez wydzielanie IL-5, IL-9, CCL5, CCL11 i CCL28 przyciągają eozynofile, które wydzielają TGF-β i wykazują obecność ligandu CD30. Również komórki tuczne będące składnikiem nacieku wykazują ekspresje ligandu CD30.
Rozpoznanie.
Rozpoznanie chłoniaka Hodgkina jest stawiane na podstawie badania histopatologicznego całego węzła chłonnego lub innej nacieczonej tkanki. Konieczne jest rozpoznanie komórek Reed-Sternberga lub komórek Hodgkina w typowym otoczeniu komórek nienowotworowych. Badania obrazowe, poprzez ocenę lokalizacji pozawęzłowych niedostępnych w badaniu fizykalnym, służą do oceny zaawansowania choroby.
Badania laboratoryjne.
W diagnostyce chłoniaka Hodgkina zaleca się wykonanie morfologii krwi obwodowej z rozmazem, ocenę OB, CRP, biochemiczną ocenę wydolności nerek i wątroby, proteinogram, ocenę aktywności LDH, stężenia β2mikroglobuliny oraz badania wirusologiczne w kierunku zakażenia HBV, HCV i HIV.
U części chorych stwierdza się niedokrwistość zwykle w mechanizmie niedokrwistości chorób przewlekłych, rzadziej autoimmunohemolityczną. W rozmazie często jest stwierdzana limfopenia, granulocytoza, eozynofilia i nadpłytkowość. Możliwa jest trombocytopenia związana z nacieczenia szpiku, hipersplenizmu lub wynikająca z autoimmunizacji. OB zwykle jest podwyższone u chorych w zaawansowanym stadium choroby, jego wartość ma znaczenie rokownicze we wczesnych stadiach choroby.
Podwyższona aktywność aminotransferazy asparaginianowej (AST) i aminotransferazy alaninowej (ALT), gamma-glutamylotranspeptydazy (GGTP) oraz podwyższone stężenie bilirubiny sugeruje naciek wątroby, choć możliwe jest występowanie takich nieprawidłowości bez zajęcia wątroby. Aktywność dehydrogenazy mleczanowej i fosfatazy alkalicznej bywa podwyższona, szczególnie w zaawansowanej chorobie. U połowy chorych rozpoznaje się hipergammaglobulinemię, u części hipoalbuminemię i zwiększenie stężenia β2mikroglobuliny w surowicy.
Biopsja węzła chłonnego.
Chirurgiczna biopsja całego węzła chłonnego lub innej nacieczonej tkanki jest konieczna do postawienia rozpoznania histopatologicznego i określenia typu histopatologicznego choroby. Biopsja aspiracyjna lub cienkoigłowa jest niewystarczająca, ponieważ nie dostarcza wystarczającej informacji o architekturze zmiany, co jest istotne dla ustalenia podtypu histopatologicznego. W miarę możliwości pobierany jest największy nieprawidłowy węzeł chłonny. W sytuacji, w której ze względu na lokalizację zmiany biopsja całego węzła chłonnego nie jest możliwa, może być wystarczające pobranie jedynie jego niewielkiego fragmentu. W niektórych sytuacjach możliwe jest wykonanie jedynie biopsji gruboigłowej, zaleca się wówczas pobranie wielu bioptatów.
Biopsja szpiku kostnego.
Biopsja aspiracyjna szpiku kostnego i trepanobiopsja z talerza kości biodrowej jest rutynowo wykonywana w ramach oceny zaawansowania chłoniaka Hodgkina. Biopsja szpiku pobranego z mostka jest niemiarodajna. U większości chorych w momencie rozpoznania nie występuje zajęcie szpiku kostnego, co jednak dotyczy około 5–8% chorych. Zajęcie szpiku na wczesnym etapie choroby jest bardzo rzadkie i zwykle towarzyszy chorobie zaawansowanej.
W nienacieczonym szpiku kostnym występuje reaktywna granulocytoza, eozynofilia i plazmocytoza, a komórki Reed-Sternberga nie mogą być obecne.
W przypadku nacieczenia szpiku występują charakterystyczne obszary nagromadzenia limfocytów i histiocytów, często z obszarami włóknienia retikulinowego. W obszarze nacieku występuje znaczna liczba komórek plazmatycznych, limfocytów, eozynofilii, histiocytów i znaczna liczba atypowych komórek o dużym jądrze komórkowym i eozynofilnych jąderkach. Atypowe komórki są trudne do identyfikacji w szpiku kostnym i badanie immunohistochemiczne jest pomocne w rozpoznaniu choroby. Obecność diagnostycznych komórek Reed-Sternberga jest rzadka. Szpik zwykle jest nacieczony ogniskowo, co podkreśla znaczenie wykonania odpowiedniej trepanobiopsji.
W przypadku zajęcia szpiku w nieklasycznym chłoniaku Hodgkina stwierdza się guzkowe skupiska małych limfocytów z pojedynczymi dużymi komórkami atypowymi.
Badanie histopatologiczne.
Podstawą rozpoznania chłoniaka Hodgkina jest ocena w badaniu histopatologicznym węzła chłonnego lub innej zajętej tkanki. Konieczne jest rozpoznanie komórek Reed-Sternberga lub komórek Hodgkina w typowym otoczeniu komórek nienowotworowych.
Badanie immunofenotypu.
Klasyczne i lakularne komórki Reed-Sternberga w 98% przypadków wykazują ekspresję CD30, w 75–80% przypadków ekspresję CD15. Mimo pochodzenia komórek Reed-Sternberga od dojrzałych limfocytów B nie stwierdza się ekspresji markerów tej linii, ale w 20–30% rozpoznaje się ekspresję CD20 i CD79a. Rzadziej stwierdza się markery linii limfocytów T (CD3, CD4 i CD8). Komórki Reed-Sternberga nie powinny wykazywać ekspresji CD45 i EMA. Charakterystyczna jest nieobecność reakcji dla czynników transkrypcyjnych Oct2 i BOB i pozytywna reakcja dla BSAP/PAX-5. 40% komórek Reed-Sternberga wykazuje obecność białka jądrowego BCL6.
W nieklasycznym chłoniaku Hodgkina (guzkowy z przewagą limfocytów) stwierdza się ekspresję antygenów CD45, CD20, CD79a, CD22 i EMA, nieobecne są antygeny CD30 i CD15. Stwierdza się obecność BCL6 oraz pozytywną reakcję dla czynników transkrypcyjnych Oct2 i BOB.
Badania obrazowe.
Badania obrazowe w chłoniaku Hodgkina pomagają ocenić zajęcia grup węzłów chłonnych i lokalizacji pozawęzłowych niedostępnych w badaniu fizykalnym. Ocena zajęcia różnych grup węzłowych i lokalizacji pozawęzłowych pozwala na ocenę stopnia zaawansowania. Podstawowym badaniem w ocenie zaawansowania chłoniaka Hodgkina jest tomografia komputerowa klatki piersiowej z lub bez oceny szyi, jamy brzusznej i miednicy. U chorych z dużymi zmianami w śródpiersiu zaleca się wykonanie RTG klatki piersiowej. Rezonans magnetyczny (MRI) znajduje zastosowanie głównie do oceny zmian w obrębie tkanek miękkich i zajęcia ośrodkowego układu nerwowego. Również pozytonowa tomografia emisyjna (PET) może być użyta w celu oceny zaawansowania choroby, badanie wykazuje dużą czułość w wykrywaniu zajęcia szpiku i u chorych z nowo rozpoznaną chorobą badanych metodą PET nie jest konieczna biopsja szpiku.
Ocena zaawansowania.
Rozpoznanie choroby musi być uzupełnione oceną zaawansowania klinicznego choroby (SC). Właściwa ocena wyjściowego stopnia zaawansowania jest bardzo ważna dla ustalenia optymalnej metody leczenia i oceny jej skuteczności. W ocenie zaawansowania konieczne jest przeprowadzenie badania lekarskiego, podstawowych badań laboratoryjnych i badań obrazowych. Zaawansowanie choroby jest oceniane w klasyfikacji Ann Arbor z modyfikacją z Cotswolds. Po uwzględnieniu czynników ryzyka złego rokowania ustala się przynależność choroby do jednej z trzech grup rokowniczych: postaci wczesnej chłoniaka Hodgkina, postaci pośredniej (postać wczesna z czynnikami ryzyka) i postaci zaawansowanej.
Grupy rokownicze.
U chorych w stadium zaawansowanym bywa stosowany Międzynarodowy Wskaźnik Prognostyczny (IPS) obejmujący 7 czynników ryzyka:
Do korzystnej grupy rokowniczej kwalifikuje się chorych z obecnością 0–3 czynników niekorzystnego ryzyka, do niekorzystnej grupy rokowniczej kwalifikuje się chorych z obecnością 4–7 czynników niekorzystnego ryzyka. Praktyczne znaczenie klasyfikacji IPS jest ograniczone.
Istnieją badania przemawiające za prognostycznym znaczeniem PET-TK po 2 cyklu leczenia.
Leczenie.
Leczenie chłoniaka Hodgkina jest oparte o chemioterapię i radioterapię, metody chirurgiczne nie znajdują zastosowania. Intensywność leczenia jest dostosowywana do wyjściowego stadium zaawansowania choroby. U chorych z chłoniakiem Hodgkina w postaci wczesnej bez czynników ryzyka podaje się 2 cykle programu ABVD składającego się z doksorubicyny (adriamycyna), bleomycyny, winblastyny i dakarbazyny, a następnie uzupełniającą (adiuwantową) radioterapię zajętej okolicy (ISRT) o dawce 20 Gy. U chorych w postaci wczesnej z czynnikami ryzyka (stadium pośrednim) podaje się 4 cykle schematu ABVD i następnie chorych poddaje się radioterapii zajętej okolicy (ISRT) o dawce 30 Gy. W stadium zaawansowanym standardowo podaje się 6 do 8 cykli programu ABVD w zależności od uzyskanej odpowiedzi na leczenie ocenionej w PET po 4 cyklach leczenia. U młodych mężczyzn przed leczeniem proponuje się mrożenie nasienia w celu ewentualnego późniejszego wykorzystania w leczeniu niepłodności.
Leczenie choroby wczesnej u chorych z korzystnym rokowaniem.
W leczeniu wczesnego chłoniaka Hodgkina w stadium IA lub IIA bez czynników niekorzystnego rokowania leczenie polega na chemioterapii za pomocą 2 cykli programu ABVD (doksorubicyna, bleomycyna, winblastyna i dakarbazyna) i następnie uzupełniającej (adiuwantowej) radioterapii zajętej okolicy (ISRT) o dawce 20 Gy. Samodzielna radioterapia nie jest zalecana poza postacią guzkową z przewagą limfocytów (postać nieklasyczna) w stadium IA bez czynników ryzyka.
W kilku badaniach oceniono skuteczność samodzielnej radioterapii w porównaniu ze skojarzonym leczeniem za pomocą chemioterapii i radioterapii. W badaniu SWOG/CALGB stwierdzono, że chorzy otrzymujący wyłącznie radioterapię mają wyższy odsetek nawrotów niż chorzy otrzymujący chemioterapię za pomocą doksorubicyny i winblastyny z radioterapią. W badaniu HD7 na 627 chorych wykazano, że chorzy otrzymujący chemioterapię za pomocą ABVD i radioterapię wykazują wyższy odsetek siedmioletniego czasu wolnego od niepowodzenia leczenia (FFTF) niż chorzy otrzymujący wyłącznie radioterapię.
Oceniono skuteczność dodania radioterapii do chemioterapii. W dwóch metaanalizach nie stwierdzono korzyści w przeżyciu całkowitym chorych w efekcie dodania radioterapii do chemioterapii, choć stwierdzono poprawę kontroli choroby. W badaniu CCG na 501 chorych z chłoniakiem Hodgkina wykazano, że chorzy otrzymujący radioterapię po chemioterapii osiągają wyższy odsetek trzyletniego przeżycia wolnego od zdarzeń wynoszącego odpowiednio 93% u chorych otrzymujących radioterapię i 85% u chorych nie otrzymujących jej. W badaniu Laskar i współpracowników chorych po chemioterapii za pomocą sześciu cykli ABVD losowo przydzielono do dalszej radioterapii lub byli wyłącznie obserwowani. Również w tym badaniu stwierdzono wyższy odsetek ośmioletniego przeżycia wolnego od zdarzeń wynoszącego odpowiednio 88% i 76% i znacząco wyższy odsetek ośmioletniego przeżycia całkowitego w grupie leczonych radioterapią po chemioterapii wynoszący odpowiednio 89% dla samodzielnej chemioterapii i 100% dla połączenia chemioterapii i radioterapii. W badaniu Memorial Sloan-Kettering Cancer Center na 152 chorych z chłoniakiem Hodgkina w stadium IA–IIA, IB–IIB i IIIA, których losowo przydzielono do leczenia za pomocą sześciu cykli ABVD lub za pomocą sześciu cykli ABVD w połączeniu z radioterapią. Stwierdzono, że chorzy leczeni połączeniem chemioterapii i radioterapii po 60 miesiącach osiągnęli wyższy odsetek przeżycia całkowitego (OS) i czas wolny od progresji choroby (FFP) niż leczeni wyłącznie chemioterapią. Na efekty badania wpływ miało włączenie chorych w stadium III i chorych z objawami ogólnymi.
Z kolei w badaniu HD10 na 1370 chorych z chłoniakiem Hodgkina porównano skuteczność leczenia o zredukowanej liczbie cykli i dawce radioterapii u chorych we wczesnej chorobie o bardzo dobrym rokowaniu. Chorych losowo przydzielono do leczenia za pomocą 4 cykli ABVD z radioterapią zajętej okolicy o dawce 30 Gy lub 20 Gy albo za pomocą 2 cykli ABVD z radioterapią zajętej okolicy o dawce 30 Gy lub 20 Gy. Nie wykazano różnic między grupami leczonych 2 lub 4 cyklami ABVD w odsetku pięcioletniego przeżycia całkowitego (OS) i czasu wolnego od niepowodzenia leczenia (ang. "freedom from treatment failure", FFTF). Podobnie nie zaobserwowano różnic przeżycia całkowitego (OS), przeżycia wolnego od progresji choroby (PFS) i czasu wolnego od niepowodzenia leczenia (FFTF) między grupami chorych otrzymujących radioterapię w dawce 20 Gy lub 30 Gy. Wyniki te potwierdzają skuteczność leczenia chorych z wczesną chorobą bez czynników ryzyka za pomocą 2 cykli ABVD z radioterapią o dawce 20 Gy. W badaniu EORTC H9F oceniono skuteczność dawki radioterapii u chorych, którzy otrzymali 6 cykli ABVD i osiągnęli całkowitą remisję. Część chorych otrzymała radioterapię w dawce 36 Gy lub 20 Gy, a część nie otrzymała radioterapii po chemioterapii. Odsetek czteroletniego przeżycia wolnego od zdarzeń (EFS) wynosił odpowiednio 88%, 85% i 69%, nie zaobserwowano istotnej różnicy przeżycia całkowitego (OS).
4 cykle ABVD są standardowym programem leczniczym chłoniaka Hodgkina ze względu na niższą toksyczność gonadalną i mniejszy potencjał do powstawania wtórnych nowotworów. Wyniki badania GHSD HD11 wskazują, że programy ABVD i BEACOPP nie różnią się istotnie pod względem wyników leczenia, jednak program ABVD jest mniej toksyczny.
Leczenie choroby w stadium pośrednim.
Do grupy chorych z wczesną postacią chłoniaka Hodgkina o niekorzystnym rokowaniu (stadium pośrednie) zalicza się chorych w stadium I i IIA (bez objawów ogólnych) i obecnością co najmniej jednego czynnika ryzyka obejmujących obecność dużej masy węzłowej w śródpiersiu, występowania lokalizacji pozawęzłowej chłoniaka, podwyższonego OB (&gt;50 mm po 1h u chorych bez objawów ogólnych lub &gt;30 mm po 1h w przypadku obecności objawów ogólnych) oraz zajęcia co najmniej trzech grup węzłowych oraz chorych w stadium IIB (z objawami ogólnymi) i obecnością czynników ryzyka obejmujących podwyższone OB i zajęcia co najmniej trzech grup węzłowych.
Leczeniem z wyboru jest chemioterapia skojarzona z radioterapią. W tym stadium podaje się 4 cykle schematu ABVD i następnie przeprowadza się radioterapię zajętej okolicy (ISRT) w dawce 30 Gy. Alternatywnym postępowaniem w grupie pośredniego ryzyka u wybranych chorych poniżej 60. roku życia kwalifikujących się do bardziej intensywnego leczenia jest podanie 2 cykli schematu BEACOPPesc (bleomycyna, etopozyd, adriamycyna, cyklofosfamid, winkrystyna, prokarbazyna, prednizonon o eskalowanych dawkach) i 2 cykli programu ABVD, a następnie radioterapię zajętej okolicy o dawce 30 Gy.
W badaniu HD8 u chorych z wczesnym chłoniakiem Hodgkina z co najmniej jednym czynnikiem ryzyka porównano skuteczność radioterapii zajętej okolicy (ISRT) z radioterapią o rozszerzonym polu (EFRT) po wcześniejszym podaniu dwóch cykli COPP (cyklofosfamid, doksorubicyna, prokarbazyna, prednizon) i ABVD. Po pięciu i dziesięciu latach obserwacji mediana czasu wolnego od niepowodzenia leczenia (FFTF) i mediana przeżycia całkowitego (OS) były podobne w obu grupach. Radioterapia zajętej okolicy wykazała mniejszy odsetek toksyczności ostrej i wtórnych nowotworów.
W badaniu HD11 u chorych w stadium wczesnym z niekorzystnymi czynnikami ryzyka porównano skuteczność programów BEACOPP w standardowej dawce i ABVD z adiuwantową radioterapią zajętej okolicy. Podczas stosowania dawki adiuwantowej radioterapii 30 Gy nie stwierdzono istotnych różnic odsetka pięcioletniego czasu wolnego od niepowodzenia leczenia (FFTF) wynoszącego odpowiednio 87% dla BEACOPP i 85% dla ABVD oraz odsetka pięcioletniego przeżycia całkowitego (OS) wynoszącego odpowiednio 88% dla BEACOPP i 87% dla ABVD. Program ABVD okazał się mniej toksyczny w porównaniu do BEACOPP. U chorych, u których stosowano mniejszą dawkę radioterapii 20 Gy stwierdzono przewagę BEACOPP. W badaniu HD14 porównano leczenie za pomocą programu ABVD i BEACOPPesc (cykle o eskalowanych dawkach). 1528 chorych w stadium IA, IB lub IIA z przynajmniej jednym czynnikiem ryzyka losowo przydzielono do leczenia za pomocą 4 cykli ABVD lub 2 kursów BEACOPP o eskalowanych dawkach, a następnie 2 cykli ABVD. Po podaniu chemioterapii obie grupy chorych poddano radioterapii w dawce 30 Gy. Zaobserwowano, że odsetek pięcioletniego czasu wolnego od niepowodzenia leczenia (FFTF) u chorych leczonych BEACCOPP wynosił 94,8%, u chorych leczonych ABVD wynosił 87,7%, a odsetek pięcioletniego przeżycia wolnego od progresji (PFS) wynosił odpowiednio dla BEACOPP 95,4% i ABVD 89,1%. Jednak odsetek pięcioletnich przeżyć całkowitych (OS) nie różnił się istotnie statystycznie.
W badaniu klinicznym stwierdzono skuteczność programu Stanford V (doksorubicyna, winblastyna, chlorometyna, winkrystyna, bleomycyna, etopozyd, prednizon). U 142 chorych w stadium I lub II z dużą masą w śródpiersiu oraz u chorych w stadium zaawansowanym (III i IV) podano program Stanford V, a następnie poddano adiuwantowej radioterapii o dawce 36 Gy. Po ponad pięciu latach obserwacji stwierdzono 89% odsetek pięcioletniego przeżycia wolnego od choroby (FFP) i 96% odsetek przeżycia całkowitego (OS). W badaniu ISRCTN 64141244 zaobserwowano podobną skuteczność programu ABVD i Stanford V. U chorych w stadium I–IIA z dużymi zmianami węzłowymi w śródpiersiu lub z niekorzystnymi czynnikami rokowniczymi oraz u chorych w stadium IIB, III i IV odsetek odpowiedzi obiektywnych (ORR), odsetek pięcioletniego przeżycia wolnego od progresji choroby (PFS) i przeżycia całkowitego (OS) były porównywalne przy stosowaniu programu ABVD i Stanford V. Również w badaniu E2496 nie stwierdzono istotnej różnicy w odsetku odpowiedzi, czasu wolnego od progresji choroby (FFP) i odsetku przeżycia całkowitego (OS), także toksyczność obu programów była porównywalna, ale program Stanford V wiązał się z większym ryzykiem mielotoksyczności oraz neuropatii.
Leczenie choroby zaawansowanej.
Do grupy chorych z zaawansowaną postacią chłoniaka Hodgkina zalicza się chorych w stadium III i IV oraz chorych w stadium I i II z dużą masą węzłową w śródpiersiu i obecnością zmian pozawęzłowych (czynniki ryzyka A i B według GHSG – German Hodgkin Lymphoma Study Group). W stadium zaawansowanym chłoniaka Hodgkina leczenie zwykle jest wyłącznie oparte o chemioterapię, a chemioterapia z radioterapią jest wykorzystywana w leczeniu zmian resztkowych oraz leczenia chorych z dużymi zmianami węzłowymi w śródpiersiu. W tym stadium standardowo podaje się 6 do 8 cykli programu ABVD. Według zalecenia ESMO (European Society for Medical Oncology) i PTOK (Polskie Towarzystwo Onkologii Klinicznej) po 4 cyklach przeprowadza się ocenę skuteczności leczenia. Jeśli stwierdzi się całkowitą remisję (CR) to podaje się kolejne 2 cykle ABVD do łącznie 6 cykli. Gdy po 4 cyklu ABVD stwierdza się jedynie częściową remisję (PR), to podaje się łącznie 8 cykli programu ABVD. W wytycznych NCCN (National Comprehensive Cancer Network) ocena PET-TK jest zalecana już po 2 cyklach i po stwierdzeniu w PET odpowiedzi stopnia 1 do 3 według kryteriów z Deauville (objaśnione w „Ocena odpowiedzi na leczenie”) podaje się kolejne 4 cykle do łącznej ilości 6 cykli ABVD. W przypadku stwierdzenia odpowiedzi w PET-TK stopnia 4 do 5 według kryteriów z Deauville podaje się kolejne cykle ABVD do łącznej ilości 6 cykli lub podaje się 4 cykle BEACOPPesc o eskalowanych dawkach. Stwierdzenie stopnia 5 i 6 jest wskazaniem do wykonania biopsji i ewentualnego rozpoznania pierwotnej oporności. Radioterapia w dawce 30–36 Gy jest stosowana w przypadku dużych zmian węzłowych w śródpiersiu oraz u chorych z chorobą resztkową po leczeniu powyżej 1,5 cm aktywnych w PET (stopień 1–3 według Deauville’a).
Według zaleceń ESMO i NCCN u wybranych chorych poniżej 60. roku życia z co najmniej 4 czynnikami ryzyka dla choroby zaawansowanej można zastosować 6 cykli programu BEACOPPesc o eskalowanych dawkach. Po podaniu 6 cykli zaleca się ocenę odpowiedzi na leczenie. W przypadku stwierdzenia w PET odpowiedzi stopnia 1–2 według kryteriów z Deauville nie jest konieczne żadne dalsze leczenie. Radioterapia zajętej okolicy (ISRT) jest zalecana w przypadku stwierdzenia zmian resztkowych powyżej 2,5 cm i aktywności w PET stopnia 3–4 według kryteriów z Deauville. Stwierdzenie stopnia 5 kryteriów Deauville jest wskazaniem do biopsji. Z kolei zalecenia PTOK sugerują podanie 4 cykli programu BEACOPPesc o eskalowanych dawkach, a następnie po stwierdzeniu całkowitej remisji podaje się kolejne 4 cykle BEACOPP w standardowych dawkach. W przypadku stwierdzenia po 4 cyklach BEACOPPesc częściowej remisji (PR) lub stabilizacji choroby (SD) podaje się kolejne 4 cykle programu BEACOPPesc.
Zalecenia NCCN w leczeniu stopnia zaawansowanego dopuszczają zastosowanie 3 cykli programu Stanford V. Po podaniu 3 cykli programu ocenia się odpowiedź w PET, w przypadku stwierdzenia zmian resztkowych powyżej 5 cm lub zajęcia śledziony przeprowadza się radioterapię zajętej okolicy (ISRT) o dawce 36 Gy.
Pierwszym skutecznym schematem stosowanym w zaawansowanym chłoniaku Hodgkina był MOPP (chlorometyna, winkrystyna, prokarbazyna, prednizon), 66% leczonych osiągało dziesięcioletnie przeżycie wolne od choroby (DFS), jednak program wiązał się ze znacznym ryzykiem utraty płodności i rozwoju zespołu mielodysplastycznego. W badaniu klinicznym stwierdzono, że program ABVD wykazuje przewagę nad MOPP, wywołując znacznie mniejszą toksyczność, oferując podobny odsetek pięcioletniego przeżycia wolnego od choroby (DFS) i pięcioletniego przeżycia całkowitego (OS).
W kilku randomizowanych badaniach oceniono skuteczność programu BEACOPP. W badaniu HD9 na chorych na chłoniaka Hodgkina w stadium IIB i IIIA z czynnikami ryzyka oraz chorych w stadium IIIB i IV losowo przydzielono do leczenia za pomocą 8 cykli programu ABVD-MOPP lub 8 cykli BEACOPP o standardowych dawkach albo do 8 cykli BEACOPP o eskalowanych dawkach. Po pięcioletniej obserwacji BEACOPPesc wykazał lepszy odsetek przeżycia całkowitego w porównaniu do ABVD-COPP, a także niższy odsetek wczesnej wznowy w porównaniu do ABVD-COPP i BEACOPP o standardowych dawkach. Także po dziesięcioletniej obserwacji BEACOPPesc wykazał lepszy odsetek dziesięcioletniego przeżycia całkowitego (OS) wynoszący 82% niż BEACOPP w standardowych dawkach (70%) i ABVD-COPP (64%). Również w badaniu HD12 porównano leczenie za pomocą 8 cykli BEACOPPesc o eskalowanych w porównaniu do 4 cykli BEACOPP w standardowych dawkach z podaniem kolejnych 4 cykli BEACOPPesc. Stwierdzono nieistotną statystycznie przewagę BEACOPPesc nad BEACOPP w standardowych dawkach w postaci dłuższego przeżycia wolnego od progresji choroby (PFS), także przeżycie całkowite nie różniło się istotnie statystycznie. W badaniu HD15 u chorych w zaawansowanym stadium chłoniaka Hodkgina stwierdzono przewagę 6 cykli BEACOPPesc z ewentualnym wykonaniem radioterapii po kwalifikacji w PET-TK i stwierdzeniu zmian resztkowych powyżej 2,5 cm w porównaniu z 8 cyklami BEACOPPesc. U chorych leczonych BEACOPPesc zaobserwowano istotną statystycznie przewagę pięcioletniego odsetka przeżycia całkowitego wynoszącego 95,3%, podczas gdy leczeni BEACOPP o standardowych dawkach osiągnęli odsetek przeżycia całkowitego wynoszący 91,9%.
W kilku badaniach porównano skuteczność programu ABVD i BEACOPP. W metaanalizie 9993 chorych z zaawansowaną chorobą Hodgkina porównano skuteczność BEACOPPesc z ABVD w wydłużaniu przeżycia całkowitego (OS), badanie wskazuje na 10% przewagę BEACOPP nad ABVD po pięciu latach obserwacji. Jednak badanie oceniało skuteczność leczenia wyłącznie po pięciu latach od leczenia i konieczne jest uzyskanie rezultatów dziesięcioletniej obserwacji do oceny zwiększonego ryzyka zgonu po bardziej intensywnym leczeniu. W badaniu HD2000 u chorych z zaawansowanym chłoniakiem Hodgkina porównano skuteczność 6 cykli ABVD z 4 cyklami BEACOPP o eskalowanych dawkach z 2 kursami BEACOPP o standardowych dawkach oraz 6 cyklami programu CEC (COPP-EBV-CAD: cyklofosfamid, lomustyna, windezyna, melfalan, prednizon, epidoksorubicyna, winkrystyna, prokarbazyna, winblastyna i bleomycyna) po dziesięcioletniej obserwacji. Zaobserwowano odsetek dziesięcioletniego przeżycia wolnego od progresji choroby (PFS) wynoszący odpowiednio dla programu ABVD 69%, dla BEACOPP 75% i CEC 76% i odsetek dziesięcioletniego przeżycia całkowitego (OS) wynoszący odpowiednio dla programu ABVD 85%, dla BEACOPP 84% i CEC 86%. Program ABVD odznaczał się znacznie mniejszym ryzykiem powstania wtórnych nowotworów w porównaniu do BEACOPP i CEC. Badanie potwierdza lepszą kontrolę choroby przez bardziej intensywny od ABVD program BEACOPP, jednak lepsza wczesna kontrola choroby nie przekłada się na lepsze długoterminowe wyniki leczenia ze względu na późne powikłania leczenia. Z drugiej strony program BEACOPP wiąże się z większą toksycznością wczesną, przede wszystkim hematologiczną, i późną, szczególnie w odniesieniu do wtórnych nowotworów. Zatem program BEACOPP jest jedną z opcji leczniczych dla chorych z zaawansowanym chłoniakiem Hodgkina, jednak nie jest standardową metodą leczenia w tym stadium, ponieważ większość chorych może być wyleczona za pomocą ABVD i radioterapii. Również wstępne rezultaty wciąż trwającego badania EORTC 20012 porównującego skuteczność programu ABVD i programu złożonego z 4 cykli BEACOPPesc i 4 cykli BEACOPP nie potwierdziły przewagi BEACOPP nad ABVD w wydłużeniu czteroletniego przeżycia całkowitego chorych, choć przeżycie wolne od progresji było istotnie lepsze dla BEACOPP.
W badaniu E2496 u chorych w stadium III i IV nie stwierdzono istotnej różnicy między programem ABVD i Stanford V w odsetku odpowiedzi całkowitych i pięcioletnim odsetku przeżyć całkowitych (OS), jednak u chorych z wysokim ryzykiem (IPS ≥3) pięcioletni odsetek przeżycia wolnego od niepowodzenia leczenia (FFS) był lepszy u chorych leczonych ABVD wynoszący 67% w porównaniu do 57% u leczonych programem Stanford V.
W kilku badaniach oceniono skuteczność radioterapii u chorych z zaawansowanym chłoniakiem Hodgkina. W badaniu EORTC 20884 oceniono rolę adiuwantowej radioterapii zajętej okolicy po zastosowaniu programu MOPP-ABVD. Chorzy po otrzymaniu 6–8 cykli MOPP-ABVD po uzyskaniu całkowitej remisji (CR) ocenionej w TK zostali losowo przydzieleni do leczenia radioterapią zajętej okolicy lub obserwacji. Z kolei wszyscy chorzy z częściową remisją (PR) otrzymali radioterapię. U chorych osiągających całkowitą remisję po chemioterapii i leczonych uzupełniającą radioterapią nie stwierdzono istotnej statystycznie różnicy w ośmioletnim przeżyciu całkowitym w porównaniu do leczenia za pomocą samodzielnej chemioterapii. Z kolei chorzy z częściową remisją po chemioterapii otrzymujący dodatkowo uzupełniającą radioterapię osiągnęli podobne wyniki po leczeniu skojarzonym jak chorzy z całkowitą remisją. Sugeruje to korzyści z radioterapii u chorych z częściową remisją po leczeniu chemioterapią. W brytyjskim badaniu LY09 stwierdzono korzyść w osiąganym przeżyciu całkowitym i czasie wolnym od progresji u chorych nie osiągających całkowitej remisji po leczeniu programem ABVD lub z dużą masą węzłową w śródpiersiu leczonych uzupełniającą radioterapią zajętej okolicy. Jednym z wniosków z badania HD12 było stwierdzenie korzyści radioterapii z chorobą resztkową po leczeniu BEACOPPesc u chorych z zaawansowanym chłoniakiem Hodgkina, a korzyści nie zaobserwowano u chorych z całkowitą remisją po leczeniu. We wspomnianym badaniu HD15 radioterapię po programie BEACOPP podawano wyłącznie u chorych z częściową remisją ze zmianami rezydualnymi o wielkości co najmniej 2,5 cm aktywnymi w PET. Chorzy ze zmianami nieaktywnymi w PET nie otrzymywali radioterapii. Zaobserwowano, że chorzy z częściową remisją ze zmianami rezydualnymi po chemioterapii negatywnymi w PET osiągają podobne przeżycie całkowite jak chorzy z całkowitą remisją. Badanie sugeruje możliwość pominięcia konsolidującej radioterapii u chorych z chorobą rezydualną negatywną w PET.
Leczenie choroby opornej i nawrotowej.
Leczenie choroby opornej na leczenie i choroby nawrotowej jest oparte o wysokodawkową chemioterapię z przeszczepieniem autologicznych komórek macierzystych szpiku (auto-HSCT). Ratunkowe programy II-linii mają za zadanie zmniejszenie masy nowotworu przed mobilizacją komórek macierzystych ze szpiku i podaniem wysokodawkowej chemioterapii.
Chemioterapia drugiej linii musi cechować się niską toksycznością wobec krwiotwórczych komórek macierzystych. Wybór programu zależy od stanu klinicznego chorego i obecności chorób współistniejących i wcześniej zastosowanego leczenia z uwzględnieniem łącznej przyjętej dawki antracyklin i bleomycyny. W chemioterapii II linii znajdują zastosowanie następujące programy:
Po 2 kursie chemioterapii ocenia się skuteczność leczenia i w sytuacji nieuzyskania co najmniej częściowej remisji (PR) konieczna jest zmiana programu leczniczego. Po uzyskaniu częściowej (PR) lub całkowitej remisji (CR) chorzy są kwalifikowani do wysokodawkowej chemioterapii, zwykle w programie BEAM (karmustyna, etopozyd, cytarabiny i melfalan) i następnie przeprowadza się przeszczep autologicznych komórek macierzystych. Chemioterapia wysokodawkowa z autologicznym przeszczepieniem szpiku pozwala na osiągnięcie długotrwałych przeżyć wolnych od choroby u 30–70% leczonych.
W dwóch badaniach u chorych leczonych wysokodawkową chemioterapią z mobilizacją komórek macierzystych ze szpiku i autologicznym przeszczepem szpiku w porównaniu do leczonych konwencjonalną chemioterapią stwierdzono znaczną poprawę przeżycia wolnego od zdarzeń (EFS) przeżycia wolnego od progresji choroby (PFS) i czasu wolnego od niepowodzenia leczenia (FFTF), jednak bez poprawy przeżycia całkowitego. Kilka badań sugeruje lepszą odpowiedź na wysokodawkową chemioterapię u chorych, którzy osiągnęli całkowitą remisję (CR) za pomocą leczenia II-linii. Moskowitz i współpracownicy zaobserwowali poprawę dziesięcioletniego odsetka przeżycia całkowitego wynoszącego odpowiednio 66% u chorych z dobrą odpowiedzią na leczenie II linii i 17% dla chorych ze słabą odpowiedzią na leczenie II linii, a także poprawę dziesięcioletniego odsetka przeżycia wolnego od progresji wynoszącego odpowiednio 62% i 23%. Podobne rezultaty osiągnął Sirohi i współpracownicy. Do negatywnych czynników rokowniczych zalicza się chorobę w stadium III i IV, nawrót przed upływem 12 miesięcy od leczenia oraz wznowę w miejscach uprzednio poddanych radioterapii.
Allogeniczne przeszczepienie szpiku (od dawcy niebędącego bliźniakiem jednojajowym) ma wiele zalet w stosunku do przeszczepienia autologicznych komórek macierzystych szpiku (własnych komórek biorcy). Przeszczep szpiku od allogenicznego dawcy nie niesie ryzyka podaży niewykrytych komórek nowotworowych i wznowy po leczeniu. Ponadto limfocyty od allogenicznego dawcy wykazują efekt przeszczep przeciw chłoniakowi (ang. "graft-versus-lymphoma effect"). Problemem jest ograniczona dostępność dawców i wyższa śmiertelność okołoprzeszczepowa. U części chorych po wysokodawkowej chemioterapii i autologicznym przeszczepieniu szpiku kostnego dochodzi do wznowy i rokowanie w tej grupie chorych jest niekorzystne. W leczeniu tych chorych może być wykorzystane allogeniczne przeszczepienie szpiku. Możliwe jest wykorzystanie kondycjonowania o zredukowanej intensywności.
Część chorych ze względu na wiek lub współistniejące schorzenia nie może zostać kandydatami do leczenia za pomocą wysokodawkowej chemioterapii z przeszczepieniem szpiku autologicznym lub allogenicznym. W tej grupie chorych stosuje się konwencjonalną chemioterapię, którą można kojarzyć z radioterapią. Brentuksmab vedotin jest przeciwciałem chimerowym skierowanym przeciwko antygenowi CD30 związanym z inhibitorem mikrotubul (auristatyna E jednometylowana). W badaniu klinicznym brentuksmab vedotin wykazał aktywność w leczeniu nawrotowego chłoniaka Hodgkina przed podaniem wysokodawkowej chemioterapii, wywołując u 75% leczonych odpowiedź i prowadząc do całkowitej remisji u 34% leczonych. Bendamustyna wykazuje aktywność w opornym i nawrotowym chłoniaku Hodgkina, wywołując odpowiedź u około 56% leczonych. Stwierdzono aktywność lenalidomidem w monoterapii wywołującym odpowiedź u 19% leczonych oraz ewerolimusu wywołującym odpowiedź u 47% leczonych.
Kilka badań sugeruje, że druga linia radioterapii może być skuteczna w wybranej grupie chorych. Radioterapia zajętej okolicy jest konieczna, gdy nie była wcześniej zastosowana oraz w przypadku nawrotu poza początkowym polem napromieniowania. Może być wykorzystana w leczeniu zmian resztkowych po chemioterapii ratunkowej. Warunkiem zastosowania radioterapii jest dobry stan ogólny chorych, obecność ograniczonego nawrotu i nieobecność objawów B.
Leczenie postaci nieklasycznej.
Podtyp guzkowy z przewagą limfocytów (nieklasyczny chłoniak Hodgkina) wykazuje indolentny przebieg (powolny przebieg choroby). Komórki nowotworowe zwykle wykazują ekspresję CD20, co daje możliwość zastosowania rituksymabu. U chorych w stadium IA oraz u chorych w stadium IIA bez obecności dużej masy węzłowej w śródpiersiu jedynym leczeniem może być radioterapia zajętej okolicy. U starannie wybranych chorych w stopniu IA po całkowitym wycięciu zajętych węzłów chłonnych możliwa jest wyłączna obserwacja. U chorych w stadium IB i IIB oraz u wszystkich chorych w stadium III i IV konieczna jest chemioterapia z lub bez rituksymabu z lub bez radioterapii.
W nieklasycznym chłoniaku Hodgkina może występować późny nawrót lub transformacja do chłoniaka rozlanego z dużych komórek B (chłoniak nieziarniczy). Nawrót należy potwierdzić za pomocą biopsji. Ze względu na indolentny charakter choroby część chorych nie wymaga agresywnego leczenia. W przypadku nawrotu lub oporności na leczenie chorzy bezobjawowi mogą być wyłącznie obserwowani, a objawowi kwalifikowani do leczenia za pomocą rituksymabu z lub bez chemioterapii II-linii z lub bez radioterapii. U chorych leczonych wyłącznie rituksymabem stosuje się leczenie podtrzymujące za pomocą tego leku przez okres dwóch lat. Transformacja do chłoniaka rozlanego z dużych komórek B (DLBCL) jest leczona na odrębnych zasadach.
Choroba w ciąży.
Szczyt zapadalności na chłoniaka Hodgkina przypada na wiek reprodukcyjny kobiet i w około 3% przypadków do zachorowania dochodzi w trakcie ciąży. Szacuje się, że jeden na 1000–6000 porodów jest powikłany chłoniakiem Hodgkina u matki. Jest to czwarty najczęściej występujący nowotwór w trakcie ciąży. W licznych badaniach zaobserwowano, że chłoniak Hodgkina w ciąży nie wiąże się z gorszym przebiegiem choroby. Z drugiej strony ciąża ogranicza możliwości diagnostyczne i terapeutyczne. Ocena zaawansowania jest oparta o badanie fizykalne, rutynowe badania laboratoryjne, biopsję szpiku i niektóre badania obrazowe, z których zastosowanie znajdują USG jamy brzusznej oraz MRI. Nie stosuje się tomografii komputerowej i PET.
Choroba rozpoznana w I trymestrze ciąży nie stanowi bezwzględnego wskazania do przerwania ciąży, ale zwykle zachęca się do przeprowadzenia aborcji. Jeśli chora decyduje się kontynuować ciążę w I trymestrze, ze względu na ograniczone możliwości terapeutyczne, zaleca się wstrzymanie leczenia do II trymestru. W sytuacji konieczności pilnego leczenia w wyższym stadium choroby w pierwszym trymestrze ciąży u chorej nie wyrażającej woli przeprowadzenia aborcji możliwe jest wykonanie radioterapii z osłoną brzucha obszaru powyżej przepony w dawce mniejszej niż 10 Gy lub podanie winblastyny w monoterapii. U chorych w II i III trymestrze w I i II stadium choroby możliwa jest ścisła obserwacja i opóźnienie leczenia do czasu przyspieszonego porodu przeprowadzanego między 32 a 34 tygodniem ciąży. W przypadku szybkiej progresji choroby w lokalizacji ponadprzeponowej przeprowadza się radioterapię w dawce 10–36 Gy. Zajęcie węzłów podprzeponowych wymaga zastosowania chemioterapii. Jeśli zachodzi konieczność stosowania programu wielolekowego to powinien to być program ABVD. ABVD prawdopodobnie może być bezpiecznie stosowany od II trymestru. Podaż cytostatyków na krótko przed porodem jest ryzykowna dla płodu, ponieważ leki swobodnie przenikają przez łożysko, a noworodek wykazuje obniżoną zdolność do metabolizmu i wydalania tych środków. Chemioterapia w II i III trymestrze ciąży może wiązać się ze zwiększonym ryzykiem wewnątrzmacicznego zahamowania wzrostu płodu (IUGR), małogłowia i deficytów intelektualnych.
Choroba u dzieci i młodzieży.
Chłoniak Hodgkina stanowi około 5–7% przypadków nowotworów złośliwych u dzieci. U dzieci poniżej 15. roku życia jest szóstym pod względem zapadalności nowotworem złośliwym w tej grupie wiekowej. Roczna zapadalność u dzieci na chorobę jest szacowana na 5/100 000. Chłoniak Hodgkina charakteryzuje się bardzo wysokimi współczynnikami wyleczeń sięgającym ponad 90% leczonych, a przeżycia pięcioletnie osiąga 96–98% leczonych dzieci. Z powodu wysokiej skuteczności leczenia i osiąganymi długimi przeżyciami chorych znaczenie zyskują odległe powikłania chemioterapii i radioterapii wiążące się z niedoborem wzrostu, niepłodnością, ryzykiem wtórnych nowotworów, zaburzeniami endokrynologicznymi i kardiotoksycznością. Konieczne jest stopniowanie intensywności leczenia w celu uzyskania jego optymalnej skuteczności i zmniejszenia ryzyka wczesnych i odległych powikłań. Poprzez zastąpienie chlorometyny w programie MOPP doksorubicyną w programie OPPA lub cyklofosfamidem w zredukowanych dawkach w programie COPP redukuje się łączną dawkę leków alkilujących oraz zmniejsza się wykorzystanie radioterapii poprzez redukcję jej dawki, zakresu napromieniowywania i ograniczeniem wskazań do tego typu leczenia, a także poprzez zastąpienie prokarbazyny etopozydem zmniejsza się ryzyko niepłodności u mężczyzn.
W Europie leczenie prowadzi się według zmodyfikowanego międzynarodowego europejskiego programu dla dzieci i młodzieży z klasyczną postacią tej choroby (EurNet-PHL C1). Zalecenia wyróżniają 3 grupy terapeutyczne (TG) stopniujące intensywność leczenia:
Choroba u osób starszych.
Chorzy po 60. roku życia stanowią około 10–15% chorych na chłoniaka Hodgkina. Starszy wiek nie jest przeciwwskazaniem do agresywnej strategii leczenia, jednak może wiązać się ze współistniejącymi istotnymi chorobami i gorszą tolerancją leczenia. Wiek jest niekorzystnym czynnikiem rokowniczym. U chorych po 60. roku życia częściej dochodzi do nawrotów, rzadziej osiągają założone dawki chemioterapii, a jednocześnie częściej dochodzi u nich do toksyczności związanych z leczeniem. Starsi chorzy osiągają znacznie gorsze pięcioletnie przeżycie całkowite. Nie opracowano strategii leczenia dedykowanej chorym w starszym wieku i w leczeniu tej grupy chorych konieczna jest indywidualizacja terapii. Pojedyncze leki o szczególnej toksyczności dla już obciążonego chorobowo układu mogą być pominięte, zastąpione lub podane w zredukowanej dawce.
Ocena odpowiedzi na leczenie.
Ocena odpowiedzi na leczenie jest elementem strategii leczniczej i ma za zadanie ocenę skuteczności pierwszego etapu leczenia i dostosowanie intensywności dalszego leczenia po leczeniu wstępnym. Ocena odpowiedzi na leczenie w stadium wczesnym jest przeprowadzana po zakończeniu chemioterapii przed radioterapią. W stadium zaawansowanym odpowiedź jest oceniana po 4 kursach chemioterapii. W ocenie odpowiedzi na leczenie wykorzystuje się badanie fizykalne chorego, podstawowe badania laboratoryjne i tomografię komputerową lub PET-TK, gdy jest ono dostępne. Obecnie stosuje się kryteria odpowiedzi zaproponowane przez Międzynarodową Grupę Roboczą w Lugano.
Skróty:
Rokowanie.
W ciągu 75 lat nastąpił ogromny postęp w leczeniu chłoniaka Hodgkina, zmieniając jej charakter z choroby właściwie nieuleczalnej w nowotwór o korzystnym rokowaniu. Rokowanie w chłoniaku Hodgkina jest dobre i obserwuje się wysoki odsetek całkowitych wyleczeń. Szacuje się, że ponad 80% leczonych z powodu chłoniaka Hodgkina zostanie wyleczona. Odsetek relatywnych pięcioletnich przeżyć całkowitych dochodzi do 88,9%, dziesięcioletnich 80,4%. W badaniu Koshy’ego i współpracowników na ponad 35000 chorych 15-letnie przeżycie całkowite osiąga 72% chorych. U dzieci i młodzieży jest to jeden z najlepiej uleczalnych nowotworów i przeżycie pięcioletnie osiąga 98% leczonych. Rokowanie jest gorsze w bardziej zaawansowanych stadiach. Około 10% chorych, głównie w stadiach IV, nie osiąga całkowitej remisji, a u 30% mimo uzyskania odpowiedzi na leczenie dochodzi do nawrotu choroby.
Historia.
Chorobę po raz pierwszy opisał Thomas Hodgkin w 1832 roku. Samuel Wilks w 1865 opisał kolejne przypadki choroby, zauważył jej klasyczny przebieg, obecność objawów ogólnych i wyraźnie postulował jej przypuszczalnie nowotworowy charakter. Carl Sternberg w 1898 i Dorothy Reed w 1902 podali szczegółowy opis obrazu mikroskopowego choroby z charakterystycznymi komórkami nazwanych później komórkami Reed-Sternberga, choć wcześniej opis obrazu mikroskopowego podali Theodor Langhans 1872 roku i W. Greenfield w 1878 roku.
Faktyczny charakter choroby bardzo długo pozostawał przedmiotem kontrowersji. Ze względu na częste współwystępowanie z gruźlicą postawiono tezę o jej zakaźnym pochodzeniu, jako formy gruźlicy. Dorothy Reed wykazała, iż chłoniak jest niezależną chorobą od gruźlicy. Dopiero badania kliniczne i patomorfologiczne na początku XX wieku jednoznacznie wskazywały na proces nowotworowy. Nowotworowy charakter choroby udało się ostatecznie potwierdzić dopiero na przełomie lat 60. i 70. XX wieku, kiedy potwierdzono obecność powtarzalnych zmian cytogenetycznych i klonalny charakter choroby. Pierwszą współczesną klasyfikacją chłoniaka Hodgkina był podział Jochsona i Parkera opublikowany 1947 roku.
Radioterapię wprowadzono w paliatywnym leczeniu chłoniaka Hodgkina w 1932 roku, choć pierwsze próby z zastosowaniem radioterapii przeprowadzono w 1902 roku. W połowie lat 50. wprowadzono do radioterapii akcelerator liniowy, początkowo w leczeniu siatkówczaka, a następnie w leczeniu chłoniaka Hodgkina, co umożliwiało kontrolę choroby i możliwość wyleczenia części chorych. W 1946 roku w leczeniu chłoniaka Hodgkina włączono pierwszy cytostatyk – chlorometynę. W następnych latach wprowadzono do leczenia kolejne leki wykazujące aktywność w leczeniu chłoniaka Hodgkina. Istotnym postępem w leczeniu choroby było wprowadzenie koncepcji chemioterapii wielolekowej. W 1966 roku zastosowano program MOPP (chlorometyna, winkrystyna, prokarbazyna i prednizon), który pozwalał na odsetek wyleczeń sięgający 70%, jednak program wiązał się ze znaczną toksycznością. W 1975 roku wprowadzono mniej toksyczny program ABVD, który wciąż pozostaje standardowym programem leczenia chłoniaka Hodgkina.

</doc>
<doc id="166871" url="https://pl.wikipedia.org/wiki?curid=166871" title="Przemek I opawski">
Przemek I opawski

Przemek (Przemysław) I opawski (ur. ok. 1365, zm. 28 września 1433) – książę opawski, w latach 1377-ok. 1381 współrządca z bratem Wacławem nad częścią księstwa opawskiego, potem samodzielnie, 1383-1394 utrata Hradca nad Morawicą, od 1394 do ok. 1420 w Głubczycach.
Przemek był najmłodszym synem księcia opawskiego i raciborskiego Mikołaja II i jego trzeciej małżonki Juty Niemodlińskiej.
Urodził się ok. 1365, a więc zapewne na krótko przed śmiercią ojca, wkrótce potem znalazł się więc pod opieką starszych braci i matki. Rządy w księstwie opawskim, objął początkowo razem z bratem Wacławem po osiągnięciu wieku uznawanego wówczas za dostateczny do sprawowania władzy tj. minimum 12 lat, co nastąpiło najpóźniej w 1377.
Około 1381 wobec bezpotomnej śmierci brata Wacława Przemek objął samodzielne rządy nad księstwem. Wkrótce popadł też w tarapaty finansowe, które zmusiły go do zastawienia Vokowi i Lackowi z Kravař zamku Hradca nad Morawicą z okręgiem. W 1383 Władysław Opolczyk kupił od Przemka okolice Sośnicowic i Prudnika wraz z zamkiem Gryżów w Piorunkowicach. Hradec książę wykupił dopiero w 1394. W tym też roku w związku ze śmiercią drugiego z braci – Mikołaja III Przemek dołączył do swoich włości również Głubczyce (musiał jednak przed tym spłacić długi Mikołaja względem książąt oleśnickich). W ten sposób książę na powrót zjednoczył ponad połowę posiadłości ojcowskich (bez Raciborza i Bruntalu).
Na początku XV w. Przemek zaangażował się w wojnę domową w Czechach stojąc wiernie przy królu Wacławie IV (wierność Luksemburgom potwierdzona została m.in. na zjeździe we Wrocławiu w 1402).
Również po wybuchu wojen husyckich Przemek stał wiernie przy kolejnym Luksemburgu Zygmuncie aktywnie go wspierając militarnie. Sytuacja diametralnie się zmieniła, kiedy w 1427 na Śląsk Opawski wtargnęły oddziały husyckie i wtedy Przemek nie chcąc stracić władztwa przyjął wraz z najstarszym synem Wacławem II wyznanie husyckie, zgadzając się na swobodny przemarsz ich wojsk przez terytorium księstwa.
W 1431 stolicę księstwa Przemka Opawę strawił gwałtowny pożar, który zniszczył większość miasta.
Przemek Opawski był trzykrotnie żonaty. Pierwszą jego małżonką od ok. 1395 była Anna von Lutzke (zm. 1405), z którą miał dwóch synów Wacława i Mikołaja późniejszych książąt opawskich. Drugą od ok. 1405 była Katarzyna Ziębicka (zm. 23 kwietnia 1422), z którą miał trzech synów – Wilhelma, Ernesta i Przemka II, oraz dwie córki Agnieszkę (zm. ok. 1440, a wydaną za Jana z Kravaře, a po jego śmierci za Jerzego ze Sternberka) i Jutę (zm. 1445, wydaną za Jerzego II hr. St. Georg i Bosing). Wreszcie trzecią żoną była poślubiona ok. 1425 Helena pochodząca zapewne z Bośni (zm. 1435), z którą doczekał się dwóch córek – były to Katarzyna (zm. 1475, wydana za Jana Jicinskiego z Cimburka), oraz Jadwiga (zm. ok. 1500 opatka w klasztorze w Trzebnicy).
Na krótko przed śmiercią Przemek sporządził testament, w którym zalecił by księstwo nie ulegało dalszym podziałom, a młodsi jego synowie zostali podporządkowani najstarszemu Wacławowi.
Przemek Opawski zmarł 28 września 1433 w Opawie. Bardzo szybko okazało się, że ostatnia wola księcia pozostanie tylko na papierze.

</doc>
<doc id="166872" url="https://pl.wikipedia.org/wiki?curid=166872" title="Choroba Hodgkina">
Choroba Hodgkina



</doc>
<doc id="166873" url="https://pl.wikipedia.org/wiki?curid=166873" title="Fryderyk Wilhelm Wielki Elektor">
Fryderyk Wilhelm Wielki Elektor



</doc>
<doc id="166876" url="https://pl.wikipedia.org/wiki?curid=166876" title="Cement Keena">
Cement Keena



</doc>
<doc id="166878" url="https://pl.wikipedia.org/wiki?curid=166878" title="Dublet (optyka)">
Dublet (optyka)

Dublet – w optyce wieloznaczny termin oznaczający układ optyczny składający się z dwóch elementów lub grup. Określenie dublet może być użyte do opisania:
Obiektywy.
Peryskopy.
Peryskop to najprostsza wersja dubletu, składająca się z dwóch identycznych pojedynczych soczewek umieszczonych symetryczne po obu stronach przysłony. Pozwalał wyeliminować dystorsję i komę, był stosowany w najprostszych aparatach i do konstrukcji pierwszych obiektywów szerokokątnych. Peryskopem był Bilar, stosowany w polskim popularnym aparacie fotograficznym Druh.
Aplanaty.
Aplanat – zbudowany jest z dwu achromatów ustawionych symetrycznie po obu stronach przysłony. Pierwszy taki obiektyw korygujący częściowo aberrację chromatyczną opatentowali Harrison i Schnitzer w 1862 r., był on sprzedawany pod nazwą „Globe lens”. Dużą popularność zdobył obiektyw „Aplanat” Steinheila, który w pewnym stopniu koryguje również aberrację sferyczną. Dał on nazwę całej klasie układów optycznych zbudowanych w podobny sposób.
Dagor.
Dagor – to pierwszy anastygmat, wynaleziony w 1894 roku przez Goerza i Von Hoegha i produkowany przez Goerza. Składa się z dwóch członów zawierających po trzy soczewki. Miał bardzo dobre właściwości optyczne i jego konstrukcja była kopiowana przez innych producentów: Symmar Schneidera, Helioplan Meyera, Isogon Schneidera. Niektóre wersje tego obiektywu były zbudowane tak, że jego połówkę można było wykorzystać jako jednoelementowy obiektyw o dwukrotnie dłuższej ogniskowej.

</doc>
<doc id="166879" url="https://pl.wikipedia.org/wiki?curid=166879" title="Teon z Aleksandrii">
Teon z Aleksandrii

Teon z Aleksandrii ( ur. ok. 335, zm. ok. 405) – matematyk i astronom pracujący w Aleksandrii. Był ostatnim dyrektorem Biblioteki Aleksandryjskiej, zamkniętej w roku 391 na rozkaz cesarza Teodozjusza. Jego córką była Hypatia z Aleksandrii.
Życie i twórczość.
Daty urodzenia i śmierci są przybliżone i oparte na spekulacjach. Wiadomo, że Teon obserwował zaćmienie Słońca, które miało miejsce w Aleksandrii 16 czerwca 364 roku, i zaćmienie Księżyca 25 listopada tego samego roku. Wiadomo też, że sporządził spis konsulów rzymskich, który doprowadził do roku 372. Z kronik greckich z X wieku wynika, że żył w czasach cesarza Teodozjusza (379–395).
Największym wkładem Teona było opracowanie wersji "Elementów" (prawdopodobnie wespół z córką Hypatią), która aż do końca XIX wieku była jedynym znanym greckim tekstem tej księgi. Dzięki porównaniu tekstu Teona z wcześniejszą wersją księgi, odnalezioną w archiwach watykańskich, można dokładnie przeanalizować zmiany, jakie wprowadził Teon. Polegają one głównie na ujednoliceniu terminologii i stylu, choć w kilku miejscach Teon poprawił błędy wcześniejszego tekstu i uprościł oryginalną argumentację.
Teon pisał również komentarze do Almagestu i tablic astronomicznych Ptolemeusza, w których objaśniał sposoby ich używania i konstrukcji. Tutaj znów najprawdopodobniej pomagała mu Hypatia. Pisał również o metodzie Herona przybliżania pierwiastków kwadratowych, nadając jest sens geometryczny.

</doc>
<doc id="166883" url="https://pl.wikipedia.org/wiki?curid=166883" title="Bornit">
Bornit

Bornit – minerał z gromady siarczków. Jest minerałem rzadkim, rozpowszechnionym tylko w niektórych regionach Ziemi. Minerał hydrotermalnych żył kruszcowych, zwykle występuje w asocjacji z chalkopirytem jako produkt odmieszania roztworu stałego, z galeną, sfalerytem i pirytem. Znany z wielu złóż miedzi, powszechny szczególnie w strefie cementacyjnej złóż siarczków Cu. Pospolity w łupkach miedzionośnych cechsztynu, tu w asocjacji z tetraedrytem, chalkozynem, pirytem, kowelinem. 
Nazwa pochodzi od nazwiska austriackiego mineraloga Ignaza von Borna (1742-1791).
Charakterystyka.
Właściwości.
Niezmiernie rzadko tworzy kryształy izometryczne o postaci sześcianu, ośmiościanu, bądź ich kombinacji. Często jest zbliźniaczony. Występuje w skupieniach zbitych, ziarnistych, tworzy wpryśnięcia i impregnacje.
Jest kruchy, nieprzezroczysty, wykazuje iryzację w odcieniach fioletowych, niebieskich, zielonych. W stanie świeżym podobny do pirytu i nikielinu.
Na świeżym przełamie wykazuje podobieństwo do pirotynu, a po pewnym czasie do kowelinu i chalkopirytu.
Występowanie.
Miejsca występowania:

</doc>
<doc id="166888" url="https://pl.wikipedia.org/wiki?curid=166888" title="Elementy Euklidesa">
Elementy Euklidesa

Elementy (gr. , "Stoicheia") – pochodzący z końca IV wieku p.n.e. traktat geometryczny i arytmetyczny autorstwa Euklidesa, obejmujący swym zakresem podstawowe zagadnienia obu tych nauk.
"Elementy", jedno z najsłynniejszych dzieł naukowych w historii ludzkości, ukształtowały sposób myślenia o teoriach matematycznych i stały się wzorcem do naśladowania w wielu dziedzinach nauki. Są klasycznym przykładem metody dedukcyjnej i świadectwem siły rozumowania dedukcyjnego opartego na logice.
Historia.
Autorem "Elementów" był Euklides, aczkolwiek uważa się, że większość jego dzieła to kompilacja znanych już wyników. Traktaty (zaginione) poświęcone geometrii pisali bowiem już przed nim Demokryt z Abdery, Ksenokrates, Heraklides z Pontu, a
Hipokrates z Chios oraz Leon (uczeń Neokleidesa) i Theudios z Magnezji ze szkoły Platona napisali nawet dzieła pod tym samym co Euklides tytułem. Być może jedynie niewielka część zawartości traktatu jest autorstwa Euklidesa, jednak jego dzieło okazało się o tyle doskonalsze, że wyparło wszystkie inne.
Od starożytności, przez średniowiecze, aż do końca XIX wieku "Elementy" należały do kanonu nauczania matematyki i do dziś mogą uchodzić za wzór ścisłości i zwięzłości matematycznej wypowiedzi.
"Elementy" były wielokrotnie komentowane, poprawiane i wydawane. Ważnego ujednolicenia i uproszczenia dzieła dokonał w IV wieku Teon z Aleksandrii. Na jego pracy opierały się wszystkie późniejsze tłumaczenia i edycje, aż do odkrycia w 1808 w
Bibliotece Watykańskiej innego greckiego rękopisu, wcześniejszego od wersji Teona. W VIII wieku pojawiły się przekłady arabskie, zaś w XII Adelard z Bath dokonał na ich podstawie pierwszego tłumaczenia "Elementów" na łacinę. Autorem kolejnego ujednolicenia był Federico Comandino, a jego wersja, oparta o teksty arabskie, ukazała się w roku 1572. Nieco wcześniej (w 1505 roku) pojawiło się, również łacińskie, tłumaczenie wersji Teona. W 1703 roku ukazało się w Oksfordzie pierwsze kompletne wydanie "Elementów" po angielsku. Polskiego tłumaczenia ośmiu ksiąg "Elementów", pt. "Początków Jeometryi xiąg ośmioro, toiest sześć pierwszych, iedenasta i dwunasta", dokonał na początku XIX wieku Józef Czech; ukazało się ono w roku 1807 w Krzemieńcu. Za najlepsze uważane jest trójjęzyczne wydanie (tekst grecki z tłumaczeniem na łacinę i na niemiecki) pt. "Euclidis Opera Omnia", opracowane przez duńskiego filologa Johana Ludviga Heiberga i wydane w latach 1883–1916.
Od roku 1482, gdy ukazało się oparte o wersje arabskie pierwsze drukowane wydanie "Elementów" w języku łacińskim, doliczono się ponad 1000 wydań drukowanych i ciągle ukazują się kolejne – jedynie Biblia cieszy się większym powodzeniem u wydawców. Na układzie "Elementów" oparty jest też, popularny przed II wojną światową, podręcznik "Geometria" autorstwa Jana Zydlera.
Metoda.
Traktat Euklidesa ma budowę dedukcyjną – po spisaniu listy pojęć pierwotnych i ich własności w postaci aksjomatów, drogą ścisłego rozumowania wyprowadzane są kolejne twierdzenia. Jest to cecha charakterystyczna dojrzałych teorii matematycznych, a geometria taką postać osiągnęła już w czasach Euklidesa.
O precyzji rozumowań przeprowadzanych w "Elementach" świadczy fakt, że pierwszą większą nieścisłość zauważono dopiero w drugiej połowie XIX wieku. Moritz Pasch doszedł do wniosku, że listę aksjomatów podaną przez Euklidesa należy uzupełnić o aksjomat zwany aksjomatem Pascha.
Poszukiwanie ścisłości, a jednocześnie prostoty rozumowań, doprowadziło matematyków do innych, niż zaproponowany przez Euklidesa, układów aksjomatów geometrii. W roku 1899 ukazała się klasyczna dziś praca Davida Hilberta "Podstawy Geometrii" ("Grundlagen der Geometrie"), która stała się podstawą większości stosowanych dziś aksjomatyk. Na układzie 21 aksjomatów Hilberta bazuje między innymi praca "Podstawy geometrii" Karola Borsuka i Wandy Szmielew.
Struktura dzieła.
Elementy spisane są w postaci trzynastu ksiąg. Oprócz treści czysto geometrycznych część z nich poświęcona jest zagadnieniom zaliczanym dziś do teorii liczb. Proklos napisał słynne komentarze do I księgi "Elementów". Wyróżnił konstrukcje (problemata) i twierdzenia. Konstrukcje kończą się zwrotem: co było do wykonania, a twierdzenia zwrotem: co było do okazania.
Planimetria.
Księgi I–VI poświęcone są geometrii płaskiej.
Dotyczy podstaw geometrii płaszczyzny. Euklides podaje w niej definicje podstawowych pojęć budowanej teorii, tak zwane aksjomaty, oraz pewniki (postulaty). Oto pięć stwierdzeń nazwanych przez Euklidesa aksjomatami:
Słynnych pięć pewników (lub postulatów) Euklidesa brzmi w wolnym tłumaczeniu następująco:
Uwaga: Euklides pisze o przedłużaniu „prostych”. Ta pozorna sprzeczność pojęciowa wynika stąd, że Grecy nie posługiwali się pojęciem nieskończoności tak, jak my dziś je używamy. Nieskończoność oznaczała dla nich nieograniczoną możliwość kontynuacji czegoś skończonego, tak więc prosta w ich rozumieniu była tym, co dziś nazywane jest odcinkiem.
Natychmiast z tego widać, dlaczego piąty pewnik Euklidesa budził tyle wątpliwości wśród całych pokoleń matematyków. Pierwsze ślady tego znajdują się w "Komentarzu do pierwszej księgi Elementów" Proklosa. Zauważa on, iż sformułowanie tego pewnika zajmuje prawie tyle miejsca, co pozostałych czterech, a jego „pewność” daleka jest od oczywistości. Uporczywe starania, by wyprowadzić piąty pewnik z pozostałych, doprowadziły na początku XVIII wieku Włocha Giovanniego Saccheriego do zapoczątkowania tak zwanej geometrii absolutnej, czyli bazującej na czterech pierwszych aksjomatach (choć on sam traktował to jako „ćwiczenie intelektualne”, w którym absurdalność wniosków opartych na zaprzeczeniu V postulatu ma potwierdzać jego prawdziwość).
Dalsze badania matematyków wykazały, że piąty pewnik Euklidesa nie zależy od pierwszych czterech i, zastępując go zaprzeczeniem, można otrzymywać inną geometrię. Ponieważ pewnik ten równoważny jest stwierdzeniu:
analizowano konsekwencje jego modyfikacji. Okazało się, że spójne geometrie można uzyskać w dwóch przypadkach: przez punkt nieleżący na prostej można poprowadzić nieskończenie wiele prostych rozłącznych z daną lub nie da się poprowadzić żadnej prostej rozłącznej (to ostatnie zdanie wymaga modyfikacji 2. aksjomatu). Pierwszą drogą poszli Carl Gauss, János Bolyai i Nikołaj Łobaczewski, otrzymując tak zwaną geometrię hiperboliczną, drugą poszedł w połowie XIX stulecia Bernhard Riemann, twórca geometrii eliptycznej. Ostateczną akceptację geometrii nieeuklidesowych zapewniły modele geometrii Bolyai-Łobaczewskiego zaproponowane w XIX wieku przez Eugenio Beltramiego oraz Feliksa Kleina.
Z pierwszej księgi "Elementów" pochodzą również dobrze znane wszystkim określenia:
i inne. Dziś „punkt”, „linia” i „powierzchnia” stanowią pojęcia pierwotne, to znaczy niepodlegające definiowaniu (choć de facto aksjomaty są definicjami tego typu pojęć, tak zwanymi definicjami w uwikłaniu). Najwyraźniej jednak Euklides uważał, że czytelnikowi należy podsunąć pewne intuicje, choć sam nigdzie do nich się nie odwołuje.
Oprócz tego w księdze I Euklides opisuje kilka podstawowych konstrukcji geometrycznych (symetralna odcinka, dwusieczna kąta), dowodzi elementarnych własności kątów, trójkąta i twierdzenia Pitagorasa.
Poświęcona jest temu, co dziś nazywamy algebrą geometryczną, czyli interpretacjom geometrycznym podstawowych wzorów algebry. Grecy uprawiali bowiem arytmetykę sposobem geometrycznym – na przykład dodawanie liczb realizowali jako dodawanie odpowiednich odcinków. W księdze II Euklides konstruuje, między innymi, dla danego odcinka o długości formula_1 odcinek o długości formula_2 oraz dowodzi wzorów skróconego mnożenia.
To geometria okręgu. Euklides omawia tu pojęcie kąta wpisanego, pojęcie stycznej do okręgu i zagadnienie potęgi punktu względem okręgu.
Omawia możliwości opisania wielokąta na okręgu i okręgu na wielokącie oraz wpisania wielokąta w okrąg i okręgu w wielokąt. Ponadto są tu podane konstrukcje trój-, czworo-, pięcio-, sześcio-, dziesięcio- i piętnastokątów foremnych.
Jest najbardziej abstrakcyjną księgą "Elementów". Przedstawia teorię proporcji Eudoksosa wielkości (to wspólne uogólnienie długości odcinków, miar kątów, pól figur płaskich i objętości brył), w swej idei bardzo zbliżoną do teorii przekrojów Dedekinda. Omówione są w niej wszystkie dobrze znane własności proporcji.
Zawiera zastosowania teorii proporcji do teorii podobieństwa wielokątów, przedstawia dowód twierdzenia Talesa i twierdzenia o podobieństwie trójkątów oraz zajmuje się związkami między stosunkami odcinków a polami powierzchni figur na nich opartych.
Arytmetyka.
Księgi VII–X omawiają zagadnienia arytmetyczne.
Omawia podstawowe własności liczb: podzielność, bycie liczbą pierwszą, pojęcia największego wspólnego dzielnika i najmniejszej wspólnej wielokrotności oraz algorytm Euklidesa.
Głównym jej tematem są rozważania na temat postaci liczb formula_3 spełniających proporcję formula_4 czyli konstrukcji ciągów geometrycznych.
Euklides wykorzystuje tu materiał dwóch poprzednich ksiąg do wykazania, że dla dowolnie wielu liczb pierwszych istnieje liczba pierwsza większa od każdej z nich (jest to nieskończoność potencjalna zbioru liczb pierwszych), omówienia konstrukcji liczb doskonałych oraz sita Eratostenesa.
Poświęcona jest odcinkom (wielkościom) "niewspółmiernym", odpowiednikom dzisiejszych liczb niewymiernych.
Stereometria.
Księgi XI–XIII to systematyczny wykład geometrii przestrzeni.
Przedstawia podstawowe pojęcia geometrii przestrzeni – podaje własności prostych i płaszczyzn w przestrzeni, prostopadłość i równoległość, kąty bryłowe i ich własności. Zamieszczone są tu również sposoby obliczania objętości równoległościanów.
Zawiera opis metody wyczerpywania, która służyła starożytnym do rozwiązywania zadań wymagających całkowania. Dzięki temu możliwe stało się znalezienie wzorów na objętość stożka, ostrosłupa, walca i kuli. Zanotowany jest fakt, że objętości kul mają się do siebie tak, jak sześciany ich promieni.
Przypuszcza się, że nie jest ona dziełem Euklidesa, a została dodana do "Elementów" później.
Zawiera omówienie złotego podziału odcinka oraz rozważania na temat wielościanów foremnych (tak zwanych brył platońskich). Ostatnie twierdzenie brzmi: "Istnieje tylko pięć wielościanów foremnych".
Uwaga: podane przez Euklidesa określenie wielościanu foremnego jest nieco odmienne od dzisiejszego. Uważał on za foremne wielościany, których ściany są przystającymi wielokątami foremnymi. Dzisiaj żąda się dodatkowo wypukłości takiej bryły i przystawania kątów bryłowych (być może milcząco Euklides przyjmował te założenia za oczywiste). W roku 1947 Hans Freudenthal i Bartel van der Waerden znaleźli wielościany spełniające warunki foremności podane w "Elementach", lecz nieforemne według obecnej definicji.
Znaczenie.
Na strukturze dzieła Euklidesa wzorowali się zarówno matematycy i fizycy (Galileusz, Newton), jak i filozofowie (Spinoza i jego "Ethica modo geometrico exposita"). Przez stulecia było ono wzorem ścisłości i logicznej struktury i można w nim dopatrywać się zaczątków metodologii naukowej i późniejszej przewagi technicznej Zachodu nad kulturami Dalekiego Wschodu, poczynając od XVI wieku. "Elementy" Euklidesa były używane powszechnie jako podręcznik niemal do końca XIX wieku, czyli przez 2000 lat, zaś liczbą tłumaczeń na rozmaite języki świata ustępują jedynie Biblii.
W każdej kolejnej konstrukcji i twierdzeniu w "Elementach" ważną rolę odgrywa użycie diagramu z oznaczeniami literowymi, co później stało się ustalonym wzorcem.

</doc>
<doc id="166890" url="https://pl.wikipedia.org/wiki?curid=166890" title="Wostok">
Wostok

Wostok (ros. восток – wschód, jedna z głównych stron świata).

</doc>
<doc id="166893" url="https://pl.wikipedia.org/wiki?curid=166893" title="Pen drive">
Pen drive



</doc>
<doc id="166895" url="https://pl.wikipedia.org/wiki?curid=166895" title="Skumand">
Skumand



</doc>
<doc id="166900" url="https://pl.wikipedia.org/wiki?curid=166900" title="Usuba bocho">
Usuba bocho



</doc>
<doc id="166903" url="https://pl.wikipedia.org/wiki?curid=166903" title="Barry Goldwater">
Barry Goldwater

Barry Morris Goldwater (ur. 2 stycznia 1909 w Phoenix, zm. 29 maja 1998 w Paradise Valley) – amerykański polityk republikański z Arizony, ojciec polityka Barry'ego Goldwatera.
Życiorys.
Urodził się w stolicy Arizony, Phoenix. Jego ojciec był z pochodzenia Żydem, imigrantem z Polski, ale rodzina Goldwaterów należała do wyznawców kościoła episkopalnego. Jego matka, Josephine z d. Williams, była potomkinią protestanckiego teologa angielskiego Rogera Williamsa.
W czasie II wojny światowej był pilotem w US Air Force. Awansował do stopnia generała majora.
Kariera polityczna.
Goldwater został działaczem Partii Republikańskiej w 1949.
Senator po raz pierwszy.
Po raz pierwszy wybrano go w skład Senatu USA (z ramienia Partii Republikańskiej) w 1952. W czasie swej pierwszej kadencji był kolegą i zwolennikiem senatora Josepha McCarthy’ego z Wisconsin (jako jeden z 22 senatorów głosował przeciwko jego potępieniu, kiedy ten zapędził się zbyt daleko w swoich „polowaniach na czarownice” i zaczął dobierać się do wojskowego establishmentu). Przyjaźnił się też z demokratycznym senatorem z Massachusetts Johnem F. Kennedym. Nie lubił się natomiast z Lyndonem B. Johnsonem z Teksasu i Richardem Nixonem z Kalifornii (wszyscy trzej mieli zostać prezydentami).
W Senacie Goldwater reprezentował poglądy radykalnie konserwatywne. Jako jeden z nielicznych republikanów sprzeciwił się w 1964 ustawie o prawach obywatelskich. Był też zagorzałym antykomunistą.
Wybory prezydenckie w 1964.
W wyborach 1960 demokrata John Kennedy pokonał Richarda Nixona i został prezydentem. Po tragicznej śmierci Kennedy’ego w 1963 w Gabinecie Owalnym zasiadł Lyndon Johnson, który miał zamiar ubiegać się w 1964 o własny mandat.
Goldwater pokonał w prawyborach republikańskich m.in. gubernatora stanu Nowy Jork Nelsona Rockefellera (który stracił wiele na swojej sprawie rozwodowej) i uzyskał nominację jako kandydat swej partii na prezydenta. W związku z tym musiał zrezygnować z ubiegania się o ponowny wybór do Senatu. Jego kandydatem na wiceprezydenta został kongresmen z Nowego Jorku i tytularny lider partii William E. Miller. Goldwater wcześniej proponował to stanowisko liberalnemu gubernatorowi Pensylwanii i rywalowi do nominacji Williamowi Scrantonowi, ale ten odmówił.
Johnson odniósł w listopadowych wyborach przytłaczające zwycięstwo (zdobył 61 procent oddanych głosów, co było największym odsetkiem w historii wyborów w USA). Goldwater uzyskał większość tylko w sześciu stanach, w tym w rodzinnej Arizonie.
Senator po raz drugi.
Po raz drugi wybrano go senatorem w 1968. Zasiadał w tej izbie do 1987.

</doc>
<doc id="166904" url="https://pl.wikipedia.org/wiki?curid=166904" title="Jan Zagleniczny">
Jan Zagleniczny

Jan Zagleniczny (ur. 4 marca 1866 w Wiązowej, zm. 22 listopada 1931 w Warszawie) – polski przemysłowiec, działacz społeczny, polityk, senator II kadencji w II Rzeczypospolitej.
Życiorys.
Po ukończeniu gimnazjum w Kielcach rozpoczął studia na Uniwersytecie Warszawskim. Został z niego usunięty w 1883 za udział w akcji antyapuchtinowskiej. Ukończył następnie studia chemiczne za granicą. Osiadł później w Warszawie i podjął pracę w przemyśle cukrowniczym. Przebywał również na Ukrainę.
Był członkiem Ligi Narodowej. Związany był z Narodową Demokracją. W 1906 zdobył mandat do Dumy Państwowej Imperium Rosyjskiego. Po wybuchu I wojny światowej zaangażował się w prace charytatywne, działając najpierw w Komitecie Obywatelskim m. Warszawy (1914–1915), a później zostając członkiem zarządu Rady Głównej Opiekuńczej (1916–1918). Był pracownikiem Komitetu Ofiary Narodowej Tymczasowej Rady Stanu. Od 2 stycznia do 27 lutego 1918 był ministrem przemysłu i handlu w rządzie Jana Kucharzewskiego.
Po wojnie nadal zajmował się przemysłem cukrowniczym, należąc w nim do najbardziej wpływowych osób, pełniąc m.in. funkcję prezesa Za­rządu Warszawskiego Towarzystwa Fabryk Cukru. W okresie II Rzeczypospolitej zaliczany był do wąskiego grona oligarchii finansowej. Po zamachu majowym przeszedł na pozycje sanacyjne. W 1928 został senatorem z listy BBWR z woj. łódzkiego.
Został prezesem Związku Cukrowników byłego Królestwa Polskiego oraz Amerykańsko-Polskiej Izby Handlowo-Przemysłowej w Polsce (1921-)
Został pochowany na cmentarzu Powązkowskim (kwatera 300-4-4,5,6).

</doc>
<doc id="166905" url="https://pl.wikipedia.org/wiki?curid=166905" title="Perła (serial telewizyjny)">
Perła (serial telewizyjny)

Perła ("Pearl") – amerykański serial komediowy.
Tytułowa Pearl to dojrzała i samotna kobieta, która czuje się niespełniona i na przekór wszelkim protestom i ironicznym komentarzom wraca na studia. Poznaje nowych, trochę zwariowanych przyjaciół i bez przerwy kłóci się ze snobistycznym wykładowcą.

</doc>
<doc id="166906" url="https://pl.wikipedia.org/wiki?curid=166906" title="Wostok 1">
Wostok 1

Wostok 1 – pierwszy lot kosmiczny człowieka w kosmos w ramach programu Wostok. Pierwsza załogowa misja statku kosmicznego typu Wostok. Misja miała miejsce 12 kwietnia 1961 roku. O godzinie 6:07 UTC (9:07 czasu moskiewskiego) tego dnia, Jurij Gagarin wystartował z kosmodromu Bajkonur w Kazachstanie w pierwszym locie człowieka w przestrzeni kosmicznej. Przebywał w niej 108 minut. Lot Wostoka 1 był kierowany całkowicie z Ziemi, ponieważ nie wiedziano jak organizm kosmonauty zachowa się w przestrzeni kosmicznej. Przyrządy kontrolne były zablokowane, a kod odblokowujący umieszczono w zalakowanej kopercie. Z pokładu usunięto instalację samolikwidacji i urządzenia rozpoznawcze. Inżynierowie opracowali szyfrowy przełącznik, który pozwalał na odłączenie systemów nawigacyjnych i przejęcie kontroli przez kosmonautę, gdyby ręczne sterowanie okazało się niezbędne. Klawiatura o sześciu przyciskach została umieszczona z lewej strony panelu z przyrządami pokładowymi. Kopertę z kodem pozwalającym Gagarinowi przejąć kontrolę nad Wostokiem umieszczono na pokładzie pojazdu. S. Korolow był przeciwny takiemu rozwiązaniu, lecz oficjalnie je zaakceptował, by nie wchodzić w konflikt z lekarzami. Jednak przed lotem cztery osoby podały kod Gagarinowi, w tym Korolow i Kamanin. Te trzy liczby to, trzy, dwa, pięć.
Historia.
Przygotowania do lotu przebiegały w ogromnym pośpiechu i pod silną presją. Stany Zjednoczone mogły w każdej chwili dokonać podobnego wyczynu. W marcu 1960 sformowano oddział kandydatów na kosmonautów. Znalazło się w nim dwunastu młodych oficerów, pilotów samolotów odrzutowych. W kwietniu 1960 zwiększono oddział do dwudziestu osób. Z tej grupy do pierwszego lotu wytypowano sześciu kandydatów. Do pierwotnego terminu lotu pozostało zaledwie 400 dni. W związku z tym kandydaci rozpoczęli wszechstronny, intensywny i bardzo wyczerpujący trening. Gdy Gagarin i jego koledzy zostali włączeni do zespołu, urządzenia treningowe w Gwiezdnym Miasteczku nie były jeszcze gotowe. Kandydaci na kosmonautów brali udział w zajęciach teoretycznych i ćwiczeniach fizycznych po różnych moskiewskich instytutach medycznych i naukowych, głównie w Akademii Nauk Lotniczych im. Żukowskiego.Również pełne ręce roboty mieli przede wszystkim konstruktorzy i inżynierowie Wostoka i rakiety nośnej. W miarę udane testy, 9 (Korabl-Sputnik 4) i 25 (Korabl-Sputnik 5) marca 1961 roku pozwoliły podjąć decyzję o starcie statku z kosmonautą na pokładzie. Państwowa Komisja wyznaczyła termin na 11-12 kwietnia 1961 i wybrała pierwszego pilota. O tych decyzjach kosmonautów powiadomiona dopiero 10 kwietnia 1961 roku. O wyborze Gagarina przesądziło jego pochodzenie społeczne – to, że jego ojciec był niewykwalifikowanym robotnikiem, matka pracownicą kołchozu.
Nazwa "Wostok" była tajna, gdyż oznaczała zarówno satelitę szpiegowskiego – później nazwanego "Zenit" – jak i załogowy statek kosmiczny, dlatego niektórzy byli przeciwni ujawnieniu nazwy statku Gagarina. Rozważano ponowne użycie nazwy "Sputnik". Zwyciężył pogląd Tichonrawowa, który nalegał, że tak doniosły lot nie może być kolejnym "Sputnikiem".
Jeszcze przed startem kosmonauty przygotowano trzy wersje komunikatów prasowych. W trzech zapieczętowanych kopertach przesłano do oficjalnej agencji prasowej TASS w Moskwie. Dokumenty przygotował Jurij Mazżorin, który pełnił podwójną funkcję specjalisty w zakresie układów sterowania i oficera politycznego. Koperta numer jeden miała być użyta w przypadku pełnego sukcesu. W przypadku przymusowego lądowania na obcym terytorium numer dwa. Trzecia koperta – w przypadku katastrofy. Po wejściu Wostoka na orbitę i zebraniu danych o wysokości, nachyleniu i czasie obiegu Kreml polecił agencji TASS otwarcie koperty numer jeden. W materiałach przygotowanych dla TASS nawet drobne szczegóły stanowiły problem. Naturalną rzeczą wydawało się, że w opisie pierwszego lotu nazwać statek kosmiczny "Wostok 1", gdyż w kosmos mieli polecieć następni kosmonauci. Gdyby statkowi nadano numer, sugerowałoby to początek całej serii. Nie chciano, by ktoś wiedział, że przygotowywane są następne loty, dlatego "Wostok" nie miał żadnego numeru.
Przebieg misji.
Przed startem.
Pięciu kosmonautów – Gagarin, Titow, Nielubow, Nikołajew i Popowicz przybyli na kosmodrom 5 kwietnia 1961. 8 kwietnia wieczorem odbyła się oficjalna sesja filmowa przez rosyjskich reporterów, na której przedstawiono Gagarina i Titowa. Ogłoszono również, że 10 kwietnia o godzinie 7:00 czasu moskiewskiego rakieta zostanie przewieziona na stanowisko startowe i sprawdzona, a 12 kwietnia 1961 nastąpi start. 11 kwietnia o godzinie 13:00 Gagarin wraz z Korolowem udali się na wyrzutnię gdzie spędzili godzinę ćwicząc wszystkie procedury.
Aleksiej Leonow przybył do Pietropawłowska zanim Komisja Państwowa dokonała ostatecznego wyboru kosmonauty. Czekając na transmisję z Wostoka, nie wiedział którego z dwóch kandydatów zobaczy na prymitywnym obrazie telewizyjnym z wnętrza kabiny. W tym czasie nie istniał centralny ośrodek kontroli lotu. Dlatego grupę kosmonautów rozesłano do rozmaitych stacji nasłuchowych na całym terenie Związku Radzieckiego. Leonow gdy zobaczył obraz z Wostoka, nie wiedział, czy to Gagarin, czy Titow. Rozpoznał jednak ruchy ciała charakterystyczne dla Gagarina.
Lot.
W fazie obliczeń przyjęto, że Wostok zostanie wprowadzony na orbitę o parametrach: perygeum – 175 km i apogeum – 230 km. W rzeczywistości apogeum wyniosło 327 km. Przyczyną okazał się niesprawny blok zasilania anteny układu sterowania drugiego stopnia rakiety nośnej. Z tego powodu w 156 sekundzie lotu nie została przekazana komenda wyłączenia silnika, co nastąpiło z pewnym opóźnieniem. Statek kosmiczny został wyniesiony na wyższą orbitę. Mogło to mieć bardzo poważne konsekwencje, gdyż w przypadku awarii silników hamujących statek naturalnie zniżając się, nie wszedłby w gęste warstwy atmosfery po 5 -7 dniach, ale dopiero po około 15 do 20. System podtrzymywania życia był przewidziany na maksymalnie dziesięć dni. Zapas powietrza (szesnaście zbiorników zawierających na przemian tlen i azot) mógł wystarczyć na maksimum dziesięć dni. Wostok znalazł się na orbicie nachylonej względem równika pod kątem 65°, gdzie czas jednego okrążenia to dziewięćdziesiąt minut. Z obliczeń wynikało, że manewr hamowania najlepiej wykonać w trakcie pierwszego okrążenia, albo podczas siedemnastej orbity. Włączenie silników hamujących w każdym innym momencie powodowałoby, że statek może wylądować w morzu lub na terenie innego państwa. W takim przypadku mogłoby dojść do ujawnienia sekretów technologicznych. Siergiej Korolow zdecydował się na jedno okrążenie.Lot nie przebiegał bez zakłóceń. Dwie minuty po starcie Gagarin miał pewne trudności z mówieniem do mikrofonu. Po 150 sekundach odpaliły ładunki pirotechniczne przedniej osłony, która została odrzucona odsłaniając kapsułę. Gagarin zobaczył granatowe niebo. Po kolejnych pięciu minutach odłączył się drugi człon rakiety nośnej. Wostok kontynuował wznoszenie korzystając z niewielkiego silnika rakietowego trzeciego członu. Dziewięć minut po opuszczeniu platformy startowej kosmonauta znalazł się na orbicie. Zaczęła się nieważkość. Gagarin spokojnie meldował o swoim samopoczuciu. Swoje wrażenia i spostrzeżenia notował w dzienniku, ale niewiele zanotował bo ołówek gdzieś odpłynął. Równie szybko skończyła się taśma pokładowego magnetofonu. Statek powoli się obracał, częściowo dlatego, że nie chciano zużywać paliwa na manewry stabilizujące, częściowo po to, by promienie słoneczne nie nagrzewały zbyt długo pojazdu z jednej strony. Statek poruszał się na wschód z prędkością prawie ośmiu kilometrów na sekundę. Niecałe dwadzieścia minut po starcie Wostok przeleciał nad Syberią, kierując się nad północny Pacyfik. W Pietropawłowsku na Kamczatce, stacja nasłuchu radiowego wyznaczyła prędkość i wysokość. Dane telemetryczne zostały zaszyfrowane i przesłane do Moskwy. Po trzydziestu minutach Wostok dotarł nad Pacyfik i przelatywał nad zaciemnioną ziemską półkulą. W trakcie przelotu nad południową półkulą, przylądkiem Horn i południowym Atlantykiem, kontrolerzy lotu polecili kosmonaucie przygotować się do rozpoczęcia manewru powrotu. Radziecki kosmonauta sprawdził czy pojazd jest ustawiony pod właściwym kątem. O 10:25 czasu moskiewskiego (siedemdziesiąt dziewięć minut po starcie) włączyły się rakiety hamujące. Pracowały czterdzieści sekund, zgodnie z planem. W tym czasie Wostok znajdował się nad Afryką zachodnią. To było ostatnie zadanie jakie, miał wykonać moduł serwisowy. Niewielkie ładunki wybuchowe rozerwały metalowe taśmy mocujące kabinę do modułu, Po odłączeniu się modułu, kabina gwałtownie się przekręciła, powróciło przeciążenie. Główne połączenie, cztery metalowe łączniki, rozłączyło się poprawnie, ale została gruba wiązka przewodów elektrycznych służących do zasilania i przekazywania danych. Przez kilka minut kabina i moduł były związane i zbliżały się do Ziemi, ciągle koziołkując. Kapsuła z kosmonautą była tak wyważona, aby sama obróciła się do przodu grubszą warstwą osłony termicznej za plecami J.Gagarina. Połączenie z modułem serwisowym, zmieniło własności aerodynamiczne i rozkład masy. Statek zaczął gwałtownie wirować. Gdy wyłączyły się silniki hamujące, zgasły wszystkie wskaźniki w kabinie. Potem znów się zapaliły, jednak wciąż nie dochodziło do rozdzielenia. Statek zwolnił obroty, ale kręcił się wokół trzech osi. Temperatura wytworzyła wokół kabiny warstwę plazmy, która uniemożliwiła kontakt radiowy. Korolow prawdopodobnie nie zdawał sobie sprawy z tego co się dzieje. Wreszcie wiązka kabli się przepaliła i obie części, dwutonowy człon serwisowy i 2,5 tonowa kapsuła lądująca, oddzieliły się od siebie co spowodowało ponowne gwałtowne wirowanie kabiny. W pewnym momencie obroty stały się tak silne, że Gagarin zaczął tracić przytomność. W końcu kosmonauta usłyszał jak coraz gęstsze powietrze owiewa ze świstem kapsułę. Na wysokości siedmiu kilometrów wybuchły mikroładunki i odpadła pokrywa włazu. Katapultowanie i lądowanie również przebiegło z pewnymi problemami. W chwili gdy rakiety napędzające fotel wyczerpały paliwo, otworzył się spadochron, zmniejszając szybkość opadania. Następnie Gagarin uwolnił się od fotela i otworzył spadochron główny. Nieoczekiwanie zadziałał także zapasowy. Również przez kilka minut kosmonauta miał trudności z otwarciem zaworu umożliwiającego oddychanie powietrzem atmosferycznym. Statek bezpiecznie powrócił na Ziemię. Kapsuła dotknęła ziemi o 7:47 GMT. Gagarin, 8 minut później.
Władze ZSRR przez wiele lat zaprzeczały katapultowaniu Gagarina, bowiem powrót kosmonauty wraz ze statkiem był warunkiem koniecznym do uznania rekordów (prędkości, wysokości i długości lotu) osiągniętych podczas misji przez Międzynarodową Federację Lotniczą.
Lądowanie.
Specjaliści od obliczania trajektorii lotu w OKB-1 znali kierunek, z jakim kabina wejdzie w atmosferę, nie wiedzieli jak długo będzie poruszać w tym kierunku, zanim wyląduje. Obliczenia wykonane w ośrodku Kiełdysza pozwalały określić położenie statku z dokładnością do kilku kilometrów. W trakcie lotu taka dokładność była wystarczająca. Natomiast w trakcie lądowania różnica kilku kilometrów była niedopuszczalna. W związku z tym trajektorię powrotną dobrano tak aby w miejscu lądowania znajdowało się jak najmniej siedzib ludzkich. Wszystkie warianty zakładały, że kabina spadnie na łąki, nieużytki lub pola uprawne. Korolew i jego współpracownicy planując lot chcieli uniknąć sytuacji, że kosmonauta trafi na zupełne pustkowie. Gagarin wylądował w dość niewielkiej odległości od lotniska saratowskiego aeroklubu (przed trzynastu laty po raz pierwszy odbył pierwszy lot na Jaku-18). Było to dwadzieścia sześć kilometrów na południowy zachód od miasta Engels w obwodzie saratowskim, na skraju wsi . Jeszcze tego samego dnia, w miejscu gdzie mniej więcej wylądował Gagarin, postawiono prostą tabliczkę: "Nie usuwać! 12.04.1961 10.55 Czasu moskiewskiego". Dwa dni później zamieniono ją na solidniejszy, kamienny pomnik z plakietą „Tutaj wylądował J.A. Gagarin”. Nie ma podobnego oznaczenia miejsca gdzie wylądowała kabina. Gagarin opuścił kapsułę na wysokości siedmiu kilometrów, w trakcie spadania oddalił się od niej na około dwa kilometry. Dokumenty jawne z tamtych dni nie wspominają o tym fakcie. Każda wzmianka byłaby równoznaczna z ujawnieniem tajemnicy – że pierwszy kosmonauta wylądował oddzielnie, korzystając z własnego spadochronu. Kapsuła wylądowała na łące, nad dopływem Wołgi, uderzyła, odbiła się od ziemi, opadła znowu i przewróciła się na bok. W miejscu, gdzie uderzyła po raz pierwszy, powstała duża dziura. Nie wiadomo, gdzie spadła ciężka pokrywa włazu oraz druga mniejsza pokrywa pojemnika ze spadochronem, przenośna radiostacja i inne elementy wyposażenia ratunkowego kosmonauty. Helikopter poszukiwawczy z pobliskiego garnizonu zabrał kosmonautę i poleciał z nim do Miasta Engels, gdzie Gagarin odebrał telefoniczne gratulacje od Nikity Chruszczowa i Leonida Breżniewa. Następnie został przewieziony do Kujbyszewa.
Łączność.
Statek utrzymywał łączność z Ziemią na falach ultrakrótkich (143,625 MHz) i krótkich. Użycie dalekosiężnych fal krótkich było konieczne do utrzymania ciągłej komunikacji. Związek Radziecki nie dysponował w owym czasie ogólnoświatową siecią odbiorników UKF, mogących przekazywać je z obszarów nad którymi przelatywał Wostok. Promień zasięgu łączności stacji naziemnej w zakresie ultrakrótkim przewidywano na około 1500 km, podczas gdy na falach krótkich zwiększał się do 5000 km. Lot Wostoka 1 był nadzorowany przez siedem stacji naziemnych. Trzy odbierały fale UKF (Bajkonur, Kołpaszewo, Jelizowo) i były oznaczane, kolejno, jako "Zarja-1", "Zarja-2", i "Zarja-3". Cztery odbierały fale krótkie (Moskwa, Nowosybirsk, Ałma-Ata, Chabarowsk) i były oznaczane nazwą "Wesna".
Aby przyciągnąć uwagę kosmonauty naziemne stacje pracujące na falach krótkich nadawały różne motywy muzyczne przerywane, co 30 sekund wywołaniem o treści "VSN" w kodzie Morse’a:

</doc>
<doc id="166909" url="https://pl.wikipedia.org/wiki?curid=166909" title="Gwara warmińska">
Gwara warmińska

Gwara warmińska ("warnijsko godka") – część dialektu mazowieckiego języka polskiego; powstała w wyniku wymieszania się różnych gwar polskich, którymi mówili osadnicy kolonizujący południową część Warmii w XIV w. Były to głównie wielkopolskie gwary chełmińsko-dobrzyńskie i sąsiednie gwary Mazowsza. W związku z tym tradycyjnie uznawana była za część dialektu wielkopolskiego w odróżnieniu od sąsiedniej gwary mazurskiej. W systemach wyróżniających dialekt chełmińsko-kociewsko-warmiński jest uznawana za jego część.
Gwara warmińska do XIX w. pozostawała pod wpływem literackiego języka polskiego (który był językiem literatury religijnej). Pod koniec XVIII w. nastąpiło oderwanie Warmii od reszty Polski. Jednak jeszcze 50 lat po rozbiorze mówić językiem niemieckim można było tylko w samym Olsztynie, podczas gdy na wsiach prawie nikt nie znał języka niemieckiego. Dopiero w połowie XIX wieku rozpoczął się proces germanizacji na Mazurach i południowej Warmii. Spowodowało to przyswojenie licznych germanizmów. W gwarze warmińskiej charakterystyczne są też nieliczne zapożyczenia leksykalne z języka pruskiego.
Gwara warmińska, mimo przynależności do dialektu mazowieckiego, charakteryzuje się brakiem mazurzenia. Występuje tutaj jednak podobny proces – jabłonkowanie.
Fragment tekstu w gwarze warmińskiej.
"Pozawczoram z rena po frysztyku kobziyty sobzie co do roboty nolazły, a mym wsiedli w ołto i pojechalim do Łolstyna. Pozietrze buło sprowdy psiankne, tedy łostazilim ołto na łustrzyżónam parkplacu, coby noma żodan szpiglów nie łuder abo i ziankszy szkody nie łuczyniuł i poślim psiechtó na Stare Mniasto na wspomninki ło kedajszam Łolstynie. Gdzie sia człozieku nie łobglóndniesz wszandzie jenaczy tero wyglóndo. Jek am ślypsie zawer, zaro mi sia stary Łolstyn przymarzu".
Tłumaczenie na język polski:
"Przedwczoraj z rana po śniadaniu kobiety znalazły sobie jakieś zajęcie, a my wsiedliśmy do samochodu i pojechaliśmy do Olsztyna. Pogoda była naprawdę piękna, więc zostawiliśmy auto na strzeżonym parkingu, żeby nam ktoś lusterek nie powyrywał albo i większych szkód nie narobił, i poszliśmy pieszo na Stare Miasto powspominać o niegdysiejszym Olsztynie. Gdzie się nie obejrzysz, wszystko teraz inaczej wygląda. Ledwie przymknąłem oczy, zaraz mi się stary Olsztyn przypominał."
Użytkownicy.
Dane niemieckie z 1910 podają, że już wówczas gwara warmińska była w zaniku, wypierana przez język niemiecki i mówiło nią 42,7% ludności południowej Warmii. Ostateczny zanik gwary na tym terenie nastąpił w latach 70. i 80. XX w. w związku z wyjazdami Warmiaków do RFN.
Obecnie gwarą mówi nie więcej niż 4000 rdzennych Warmiaków mieszkających w Polsce i kilkaset osób, które wyjechały za granicę (głównie do Niemiec).
Linki zewnętrzne.
Przykładowe słowniki warmińsko-polskie:

</doc>
<doc id="166913" url="https://pl.wikipedia.org/wiki?curid=166913" title="Jerzy Zborowski">
Jerzy Zborowski

Jerzy Eugeniusz Zborowski ps. "Jeremi", "Jurek", "Jurek Kowalski", "Kajman Okularnik", "Jurek Żoliborski" (ur. 26 lipca 1922 w Warszawie, zm. po 22 września 1944 tamże) – harcmistrz, porucznik, dowódca batalionu „Parasol” podczas powstania warszawskiego. Oficer rezerwy piechoty Wojska Polskiego: podporucznik (11 listopada 1943), porucznik (22 sierpnia 1944).
Młodość.
Syn Eugeniusza, urzędnika i Heleny Kutnik. Od 1934 uczył się w Gimnazjum Państwowym im. Adama Mickiewicza, a od 1936 w Gimnazjum Państwowym im. ks. Józefa Poniatowskiego.
Działalność konspiracyjna.
W czasie okupacji mieszkał w domu SBM Członków Stowarzyszenia Urzędników Państwowych przy ul. Gdańskiej 2. Po otrzymaniu świadectwa dojrzałości na tajnych kompletach w Gimnazjum im. ks. Józefa Poniatowskiego w 1940, od następnego roku studiował w Państwowej Szkole Budowy Maszyn (działającej jawnie w miejsce Państwowej Wyższej Szkoły Budowy Maszyn i Elektrotechniki im. H. Wawelberga i S. Rotwanda). W konspiracji od 1940, wciągnięty przez Stanisława Huskowskiego do „PET-u” (organizacji młodzieżowej o charakterze samokształceniowo-wychowawczym kierowanej przez Stanisława Leopolda), wkrótce został przywódcą jej koła żoliborskiego. Uczestniczył także w akcjach Organizacji Małego Sabotażu „Wawer”.
Akcja megafonowa.
3 maja 1943 wziął udział w akcji megafonowej, której – obok Stefana Rodkiewicza „Lecha” i Bronisława Pietraszewicza „Lota” – był jednym z inicjatorów. Chłopcy wykorzystali zainstalowane przez Niemców megafony, przez które codziennie nadawano propagandowe komunikaty wojenne i zarządzenia władz okupacyjnych. Przez odpowiednie przełączenia i zorganizowanie "studia" w mieszkaniu Jerzego Merle przy ul. Krasińskiego 6 nadano na pl. Wilsona krótkie przemówienie do Polaków, polskie marsze wojskowe i Rotę, co wzbudziło radość gromadzących się ludzi, poruszenie wśród Niemców oraz oddźwięk w całej Warszawie.
Szare Szeregi.
Kiedy późną jesienią 1942 wychowankowie "Petu" przeszli do nowo utworzonych Grup Szturmowych „Szarych Szeregów” (sama organizacja została rozwiązana w maju 1943) Zborowski został drużynowym drużyny „CR-500", utworzonej przez dawne koło żoliborskie „PET-u”, w hufcu „Centrum”, dowodzonym przez Tadeusza „Zośkę” Zawadzkiego. Używał tu pseudonimów „Jurek” i „Jurek Kowalski”.
Po ukończeniu kursu podharcmistrzowskiego otrzymał 15 sierpnia stopień podharcmistrza (pseud. instruktorski „Kajman Okularnik”).
Agat i Pegaz.
W sierpniu 1943 odkomenderowany wraz ze „starszą” drużyną „CR-500" do tworzonego „Agatu” – „Pegaza” – „Parasola” (trzeciej wydzielonej kompanii OS „Jerzy” – późniejszego baonu „Zośka”). Miał to być oddział specjalny do walki z Gestapo (stąd kryptonim: „Agat” – Anty Gestapo). W ramach rozpoznania przyszłych terenów starć latem 1943 „Jeremi” sporządził wykaz dyslokacji oddziałów Schutzpolizei i Gestapo w Warszawie. Formalnie został mianowany rozkazem por. Ryszarda Białousa ps. „Jerzy” z 1 września dowódcą kompanii, ale faktycznie był od września 1943 zastępcą dowódcy „Agatu” – kpt. „Pługa” Adama Borysa. W związku z pełnieniem tej funkcji (z końcem września 1943?) mianowany podporucznikiem czasu wojny ze starszeństwem z dniem 11 listopada 1943. Jednocześnie do listopada 1943 dowódca I plutonu kompanii „Agat”. W „Agacie”, „Pegazie” i „Parasolu” używał pseudonimu „Jeremi”.
Od października 1943 do maja 1944 wykładowca minerki i taktyki dywersji oraz starszy grupy instruktorów na kursie „Aniela” w Szkole Podchorążych Rezerwy Piechoty „Agricola”. W kwietniu/maju 1944 był tam członkiem komisji egzaminacyjnej. Jednocześnie w pierwszej połowie tego roku kierował kursem dokształcającym dla instruktorów spadochronowych.
15 sierpnia 1944 mianowany harcmistrzem.
Powstanie warszawskie.
W czasie powstania warszawskiego nadal zastępca dowódcy „Parasola”, po ciężkim zranieniu kpt. „Pługa” 6 sierpnia 1944 objął dowodzenie batalionem. Pod jego komendą „Parasol” przeszedł cały szlak bojowy Zgrupowania „Radosław”: Wola, Stare Miasto, Czerniaków.
22 sierpnia 1944 na wniosek dowódcy Grupy „Północ” płk. „Wachnowskiego” mianowany porucznikiem rezerwy (rozkaz L.516/BP).
W czasie walk powstańczych trzykrotnie ranny: lekko 12 sierpnia 1944 (Stare Miasto), ciężko – 31 sierpnia 1944 ul. Bielańska – próba przebicia do Śródmieścia, ponownie ciężko ranny 14 września 1944 na ul. Ludnej i niedługo potem 23 września 1944 ujęty przez Niemców wraz z innymi rannymi żołnierzami Zgrupowania „Radosław” i „Kryska”. Wyniesiony na noszach z Czerniakowa w rejon komendy Sipo w al. Szucha 25, tam widziany po raz ostatni ("według innych relacji widziany także w okolicy pl. Narutowicza").
Oficjalnie uznany za zaginionego – jego ciała nigdy nie znaleziono (zamordowany w nieznanych okolicznościach). Jego żona Janina z domu Trojanowska (1923-1944), ps. „Nina” (małżeństwo zawarli 17 sierpnia 1944 na Starówce), córka gen. Mieczysława Trojanowskiego, członkini „PETu” i żołnierz „Parasola” w stopniu kaprala, ciężko ranna na Starym Mieście, została ujęta razem z mężem i również zaginęła – prawdopodobnie zastrzelona i spalona w rejonie komendy Sipo i SD w al. Szucha.

</doc>
<doc id="166917" url="https://pl.wikipedia.org/wiki?curid=166917" title="SEP">
SEP



</doc>
<doc id="166920" url="https://pl.wikipedia.org/wiki?curid=166920" title="Gierman S. Titow">
Gierman S. Titow



</doc>
<doc id="166923" url="https://pl.wikipedia.org/wiki?curid=166923" title="Herman S. Titow">
Herman S. Titow



</doc>
<doc id="166925" url="https://pl.wikipedia.org/wiki?curid=166925" title="Moviebird">
Moviebird

MovieBird - przedsiębiorstwo produkujące zaawansowane technologicznie dźwigi kamerowe używane w największych produkcjach filmowych i telewizyjnych. Nazwa dźwigu kamerowego.

</doc>
<doc id="166926" url="https://pl.wikipedia.org/wiki?curid=166926" title="Wostok 2">
Wostok 2

Wostok 2 – drugi w historii załogowy lot orbitalny, drugi lot załogowy statku kosmicznego w ramach programu Wostok. Oznaczenie kodowe Orieł. Misja Wostoka 2 trwała od 6 do 7 sierpnia 1961 roku. Na pokładzie znajdował się jeden kosmonauta – Herman S. Titow. Kosmonauta podczas lotu podjął próby ręcznego sterowania statkiem. Titow podczas praktycznie całego lotu odczuwał silne skutki choroby kosmicznej (przypadłość podobna do choroby morskiej). Był pierwszą osobą, która spędziła na orbicie ponad dobę. Kosmonauta w trakcie operacji lądowania katapultował się, podobnie jak Jurij Gagarin.
Do 2019 roku Herman Titow pozostaje najmłodszym z ludzi, którzy polecieli w kosmos. Gdy wziął udział w misji Wostoka 2 miał 25 lat i 11 miesięcy.
Historia misji.
Spór o długość lotu.
Wstępny plan misji Wostoka 2 powstał na początku 1961 roku i przewidywał misję trwającą jedną dobę. W połowie maja 1961, Siergiej Korolow, wraz z kosmonautami, lekarzami i innymi, udał się na urlop do kurortu Soczi nad Morzem Czarnym. Korolow spierał się tam ze swoimi kolegami (generałem Kamaninem – szefem korpusu kosmonautów, kosmonautami, lekarzami) o długość misji Wostoka 2. Korolow uważał, że należy podjąć odważny, trwający dobę lot (około 16 okrążeń Ziemi). Reszta członków programu Wostok była jednak za ostrożniejszą, krótszą misją, podczas której statek Wostok wykonałby jedynie 3 do 4 okrążeń Ziemi. Mimo to Korolow zlecił swojemu zastępcy, Buszujewowi, przygotowania do misji jednodniowej. W czerwcu, na spotkaniu z zastępcą dowódcy sił powietrznych ZSRR, oficerowie lotnictwa, lekarze i kosmonauci ponownie próbowali przeforsować plan krótszego lotu. Korolow doprowadził tę debatę aż do Smirnowa, ówczesnego przewodniczącego krajowego komitetu do spraw technologii obronnych, który poparł plan lotu trwającego dobę.
Dublerzy.
Na początku czerwca 1961, na zebraniu komisji ds. lotów, wyznaczono Titowa jako głównego pilota, a jako dublera A. Nikołajewa. Drugim dublerem, podobnie jak podczas lotu Wostoka 1, został Grigorij Nielubow. Datę startu ustalono na sierpień tego samego roku. Wszelkie wymagane dokumenty Korolow i inni decydenci podpisali 7 lipca 1961.
Cele misji.
Praktycznymi celami misji było sprawdzenie zachowania się człowieka i jego zdolności do pracy w długotrwałym stanie nieważkości, oraz badanie wpływu lotu orbitalnego i lądowania na organizm człowieka
Interwencja Chruszczowa.
W połowie lipca 1961, przywódca ZSRR, Nikita Chruszczow, zaprosił Siergieja Korolowa i pozostałe osobistości radzieckiego programu kosmicznego, do swojej letniej daczy na Krymie. Korolow poinformował tam Chruszczowa o planowanym drugim locie załogowym. Szef ZSRR dał do zrozumienia, że lot powinien się odbyć nie później niż 10 sierpnia. Prawdopodobne jest, że chciano w ten sposób zmniejszyć wydźwięk planowanej na 12–13 sierpnia, bardzo drażliwej dla ZSRR decyzji o budowie Muru Berlińskiego – symbolu zimnej wojny.
Pierwsze doniesienia.
W sobotę wieczorem, 5 sierpnia 1961 o godzinie 21:59, agencja prasowa AFP nadała z Moskwy depeszę o krążącej w radzieckiej stolicy plotce, jakoby w ciągu 24 godzin miał polecieć w kosmos drugi człowiek. Godzinę później, o 23:04, w kolejnej depeszy AFP poinformowało, że oświadczenie o tymże locie zostanie wydane w niedzielę.
Przebieg misji.
Głos Titowa, wzywający stacje naziemne, przekazujący dane o temperaturze (22 °C w kabinie) i wymawiający swój kryptonim, Orieł, odbiera także stacja nasłuchowa BBC.
Titow wykonał również kamerą "Konwas" 10 minutowe nagranie Ziemi.
Podczas lotu doszło również do awarii systemu ogrzewania. Temperatura w kabinie spadła wtedy do 6,1 °C.
Łączność.
Komunikat agencji prasowej TASS zawierał również informacje o częstotliwościach używanych przez statek. Były to: 15,765 MHz i 20,006 MHz (do komunikacji głosowej), oraz 143,625 MHz, używana do składania raportów przez kosmonautę (tylko nad terenami ZSRR), i 19,995 MHz, na potrzeby telemetrii. Pierwsze dwie były modulowane amplitudowo. Drugie dwie, częstotliwościowo. Kanał 143,625 MHz jest używany przez Rosjan do dziś – korzystają z niej rosyjskie moduły Międzynarodowej Stacji Kosmicznej. Dane o częstotliwości 143,625 MHz, włącznie z informacją o modulacji częstotliwościowej z odchyleniem 30 kHz, pojawiły się nawet w gazecie „Prawda” z 7 sierpnia 1961. Było kilka powodów ujawnienia takich szczegółów technicznych: zwiększenie efektu propagandowego; chęć umożliwienia wielu ludziom na świecie, w tym obywatelom ZSRR, śledzenia lotu; uniemożliwienie państwom „Zachodu” próby zaprzeczenia, jakoby lot się odbył. Ten ostatni argument wydaje się być najbardziej oczywisty, gdyż takie informacje umożliwiły wszelkim służbom wywiadowczym dokładne dostrojenie odbiorników.
Titow musiał meldować się na falach krótkich dwa razy w ciągu godziny, niezależnie od położenia.

</doc>
<doc id="166929" url="https://pl.wikipedia.org/wiki?curid=166929" title="Mistrzostwa Europy w Piłce Nożnej 1960">
Mistrzostwa Europy w Piłce Nożnej 1960

Mistrzostwa Europy w Piłce Nożnej 1960 – pierwsza edycja piłkarskich Mistrzostw Europy męskich reprezentacji krajowych (wówczas pod nazwą Puchar Europy Narodów).
Tło zawodów.
Realizacja idei piłkarskich mistrzostw Europy.
Idea rozgrywania mistrzostw Europy w piłce nożnej narodziła się w latach 20. XX wieku. Jej orędownikiem był francuski działacz sportowy Henri Delaunay - członek FIFA oraz jeden z kreatorów zainaugurowanych w 1930 roku piłkarskich mistrzostw świata. W 1927 roku Henri Delaunay wspólnie z austriackim działaczem Hugo Meislem złożyli do FIFA wniosek w sprawie utworzenia turnieju, mającego wyłonić najlepszą drużynę starego kontynentu. Zaprezentowana koncepcja zakładała realizację turnieju przez europejską komisję zorganizowaną w ramach struktur FIFA. Pomysł nie zyskał wówczas jednak zainteresowania wśród działaczy światowej federacji piłkarskiej i został odrzucony przez prezydenta FIFA Julesa Rimeta. Zdaniem Delanuaya, główną przyczyną takiego stanu rzeczy była realna możliwość przyłączenia się do europejskiej federacji związków piłkarskich z Wysp Brytyjskich, które od lat 20. do niemal końca lat 40. XX wieku (z krótką przerwą) znajdowały się poza strukturami FIFA - taka sytuacja mogłaby osłabić pozycję federacji zarządzanej przez Rimeta. 
Koncepcja europejskiego turnieju piłkarskiego na realizację czekała ponad 30 lat. W maju 1952 roku, na spotkaniu przedstawicieli trzech europejskich federacji piłkarskich (francuskiej, włoskiej i belgijskiej) w Zurychu, Henri Delaunay przedstawił projekt statutu dla przyszłej międzynarodowej organizacji zrzeszającej związki piłkarskie z Europy. 15 czerwca 1954 roku w Bazylei odbyło się zebranie z udziałem przedstawicieli 25 europejskich federacji, na którym podjęto decyzję o utworzeniu Unii Europejskich Związków Piłkarskich. Dla nowej paneuropejskiej organizacji jednym z głównych celów było stworzenie rozgrywek reprezentacji narodowych - idea ta została zawarta w pierwszym statucie unii. Jesienią 1954 roku UEFA powołała podkomisję do rozpatrzenia projektów regulaminu turnieju w skład której weszli José Crahay, Henri Delaunay i George Graham. Jej prace doprowadziły do przedstawienia konkretnej propozycji na inauguracyjnym kongresie UEFA, który odbył się w marcu 1955 roku w Wiedniu. Zaprezentowana koncepcja zakładała podział rozgrywek na dwie fazy - pierwszą (eliminacyjną rozgrywaną systemem pucharowym) w sezonie poprzedzającym mistrzostwa świata oraz drugą (będącą turniejem finałowym, organizowanym w jednym kraju) w kolejnym sezonie po mundialu. Aby zapobiec przeciążeniu meczów, proponowane nowe zawody miały służyć także jako europejskie kwalifikacje do mistrzostw świata. 
Sam pomysł przed realizacją musiał uzyskać aprobatę ze strony FIFA, która do tematu europejskiego czempionatu podchodziła powściągliwie. Kurt Gassmann - sekretarz FIFA - jeszcze przed kongresem w Wiedniu ocenił propozycję jako sprzeczną z interesami światowej federacji. Negatywną opinię uzyskał przede wszystkim proponowany termin organizacji rozgrywek, który - w opinii Gassmanna - mógłby stanowić niepożądaną konkurencję w stosunku do turnieju FIFA, co mogło zagrozić kluczowym dochodom organizacji. Gassmann zasugerował, by faza eliminacyjna przyszłych mistrzostw Europy odbywała się na dwa lata przed finałami mistrzostw świata, a sam turniej finałowy na rok przed mundialem. Sekretarz FIFA zaproponował także, by oddzielić fazę eliminacyjną europejskich rozgrywek od fazy eliminacyjnej rozgrywek FIFA. Efektem opinii było odesłanie projektu mistrzostw Europy do dalszych prac w podkomisji. Wkrótce wprowadzono poprawki, mające na celu uniknięcie kolizji z finałami mistrzostw świata oraz odciążenie kalendarza rozgrywek, m.in. poprzez rezygnację z pomysłu fazy grupowej na rzecz systemu pucharowego w turnieju finałowym. W międzyczasie trwały konsultacje w klubami piłkarskimi, które niechętnie podchodziły do tematu mistrzostw, nie chcąc zwalniać zawodników na zwiększoną liczbę meczów. 
Do ponownych przedłożeń projektów doszło na kongresach w Lizbonie w 1956 roku oraz w Kopenhadze w 1957 roku, kiedy to zwolennicy propozycji turnieju wygrali głosowanie (15 głosów za, przy 7 głosach przeciwko i 4 wstrzymujących się). Temat mistrzostw kontynuowano podczas kolejnego kongresu w Sztokholmie w 1958 roku - propozycja była krytykowana m.in. przez Ottorino Barassiego z włoskiego związku piłkarskiego, według którego organizacja wydarzenia znacznie ograniczałaby międzynarodowy kalendarz oraz mogłaby rozbudzać "narodowe namiętności". Podczas kolejnego głosowania projekt mistrzostw ponownie uzyskał poparcie większości delegatów, co zakończyło debatę. Podczas spotkania ustalono również termin losowania rozgrywek fazy eliminacyjnej, które odbyło się dwa dni po kongresie.
Pomysłodawca turnieju Henri Delaunay nie dożył organizacji zawodów - zmarł w 1955 roku, a jego miejsce w strukturach UEFA zajął syn Pierre Delanuay. Prezydent UEFA Ebbe Schwartz w uznaniu roli, jaką Delanuay odegrał w stworzeniu turnieju, zaproponował, aby trofeum przyznawane przyszłym mistrzom Europy nazwać imieniem inicjatora zawodów. 
Informacje ogólne.
15 lutego 1958 mijał termin składania przez poszczególne krajowe związki piłki nożnej zgłoszeń o przystąpieniu do rywalizacji, na co zdecydowało się w sumie 17 państw. Zgodnie z przyjętym wcześniej regulaminem kwalifikacje do 4-zespołowego turnieju zostały przeprowadzone systemem pucharowym, a cała rywalizacja rozpoczęła się 28 września 1958 meczem eliminacyjnym ZSRR – Węgry na stadionie Łużniki w Moskwie, zakończonym rezultatem 3:1 (premierowego gola zdobył Anatolij Iljin w 4. minucie spotkania).
Do turnieju, rozgrywanego systemem pucharowym w dniach 6 – 10 lipca 1960 we Francji, zakwalifikowały się:
W finale zwycięstwo odniosła drużyna ZSRR, wygrywając z Jugosławią 2:1. Trzecie miejsce zajęła Czechosłowacja, pokonując 2:0 Francję.
Turniej finałowy.
Finał.
MISTRZ EUROPY 1960
ZSRR PIERWSZY TYTUŁ 
Statystyki turnieju.
Królowie strzelców.
2 gole: 
Najszybszy gol.
1 minuta: Milan Galić
Średnia goli.
4,25 na mecz

</doc>
<doc id="166933" url="https://pl.wikipedia.org/wiki?curid=166933" title="Wostok 3">
Wostok 3

Wostok 3 – trzeci w historii radziecki kosmiczny lot załogowy i trzeci lot załogowy statku kosmicznego w ramach programu Wostok. Oznaczenie kodowe Sokoł. Jego misja była połączona z lotem Wostok 4. Misja Wostoka 3 trwała ok. 94 godzin, w tym blisko 70,5 godziny na orbicie zbliżonej do orbity Wostoka 4. Najbliższa odległość między statkami wynosiła ok. 6,5 km. Na pokładzie znajdował się kosmonauta – Andrijan Nikołajew. 
Załoga.
Podstawowa:
Dubler:
Rezerwowa:
Opis misji.
Po udanym locie Titowa w sierpniu 1961 spodziewano się, że Sowieci szybko zrealizują kolejny lot załogowy. Biuro konstrukcyjne szefa radzieckiego programu kosmicznego, Korolowa, skupiło się jednak na wykorzystaniu kapsuł Wostok do celów militarnych, tj. programu satelitów wywiadowczych Zenit. Jednakże po locie Amerykanina, Johna Glenna, w lutym 1962, sowieccy przywódcy poprosili Korolowa o szybkie wystrzelenie jakiejś wyjątkowej misji. Główną przeszkodą w szybkiej realizacji zadania była katastrofa rakiety nośnej z satelitą Zenit, która uszkodziła stanowisko startowe.
Spektakularność misji miała polegać na pomyśle opracowanym jeszcze przed lotem Wostoka 2 – locie grupowym kilku załogowych statków kosmicznych. Początkowo myślano o trzech, ale wkrótce postanowiono, że będą to dwa Wostoki. Decyzję o długości lotu podjęto nie później niż 18 lipca 1962. Misja miała trwać trzy dni. Decyzję o przedłużeniu jej do czterech podjął już w czasie lotu sam Nikita Chruszczow.
W przeddzień startu, 10 sierpnia 1962, wśród moskiewskich dziennikarzy rozeszła się plotka o planowanej doniosłej misji kosmicznej. Dziennikarzom powiedziano, by przysłuchiwali się jutrzejszym wiadomościom radiowym. Spekulowano, że będzie to lot dużo dłuższy niż Wostoka 2, lub lot dwóch kosmonautów.
Start Wostoka 3.
O godzinie 08:30 GMT, 11 sierpnia, z Bajkonuru wystartował statek Wostok 3 z kosmonautą Andrijanem Nikołajewem.
Szwedzka stacja telekomunikacyjna w Enköping, pod Sztokholmem, między 13:03 a 14:32 odbierała sygnał z radiolatarni Wostoka 3, na częstotliwości 19,995 MHz. Między 16:06 a 16:08,30, na częstości 20,006 MHz odebrano zaś poniższą rozmowę:
Sygnały z radiolatarni odebrano jeszcze o 17:34 i między 19:05 a 19:13 GMT.
Start Wostoka 4.
Kolejnego dnia, 12 sierpnia o 08:02:33 GMT, wystartował z Bajkonuru drugi statek, Wostok 4 z kosmonautą Pawłem Popowiczem, a Moskwa wydała oficjalne oświadczenie.
Stacja telekomunikacji w Enköping ponownie odebrała transmisję głosową (o 12:36, na częstotliwości 20,006 MHz) i z radioboi (do 18:42). Kolejnego dnia sygnał był odbierany o godzinie 07:38, 10:37, 12:07, i 13:38 GMT. Niezrozumiałe komunikaty głosowe odebrano o 15:09, a wieczorem ponownie sygnały radiolatarni (na częstości 19,990 MHz, o godz. 19:39 i 3 minuty później). 
Japońska stacja nasłuchowa w Chiba donosiła, że odebrała rozkazy z Ziemi nakazujące przygotowanie się astronauty do zejścia z orbity, jednak Moskwa zaprzeczyła pogłoskom o szybkiej deorbitacji.
Pozdrowienia dla Skandynawów.
Terje Isberg z Danderyd pod Sztokholmem, odebrał 13 sierpnia o 13:38, pozdrowienia od Wostoka 3 dla wszystkich mieszkańców Skandynawii: 
Kłótnia między Wostokiem a stacją naziemną.
Szwedzka stacja telekomunikacyjna w Enköping w dniu 14 sierpnia, zaczynając od 13:01 GMT, zarejestrowała rozmowę Nikołajewa ze stacją naziemną Wesna 1, w której kosmonauta poucza kontrolę naziemną jak poprawnie zdawać raport o aktualnym czasie:
O 16:07 tego samego dnia, odebrano sygnał radiolatarni Wostoka 4. Dwie minuty później na częstotliwości 20,006 MHz odebrano głos Nikołajewa mówiącego do Wesny 1:
Był to pierwszy raz, gdy piloci Wostoków wspomnieli o istnieniu katapulty na pokładzie statków.
O 16:20 Sokół wzywa stację Wesna 4, mówiąc: ""Skupiam się nad punktem 20. planu lotu". Potem wywołuje stację Wesna 7. Sygnały z radiolatarni Wostoka 4 (częstotliwość 19,990 MHz) odbierane były jeszcze między 17:35 a 18:00 GMT.
Lądowanie.
15 sierpnia, po odpowiednio czterech i trzech dniach lotu, nadszedł czas na lądowanie kapsuł Wostoka 3 i 4. Lądowania nastąpiły daleko na wschód, dlatego też kierowanie tą fazą lotu przez radio było utrudnione.
Między 06:28 a 06:32, szwedzka stacja telekomunikacyjna odebrała sygnał radiolatarni i słaby głos. O 06:52 słyszano słowa "... Trzy... Trzy..." a o 07:15, "Uwaga!"". O 07:41 Radio Moskwa zapowiedziało, że wkrótce nada ważny komunikat. Po muzycznym przerywniku, o godz. 07:48 spiker Jurij Lewitan donośnym głosem ogłosił, że oba statki wylądowały. Nikołajew wylądował katapultując się z Wostoka 3 o godzinie 06:52 (włączenie silników hamujących o 06:24) w miejscu o współrzędnych geograficznych 48,03°N 75,75°E. Popowicz wylądował 7 minut później (włączenie silników hamujących o 06:30) również katapultując się, w miejscu o współrzędnych geograficznych 48,17°N 71,85°E. 

</doc>
<doc id="166938" url="https://pl.wikipedia.org/wiki?curid=166938" title="Duchowi przywódcy Iranu (ajatollahowie)">
Duchowi przywódcy Iranu (ajatollahowie)



</doc>
<doc id="166941" url="https://pl.wikipedia.org/wiki?curid=166941" title="Sporting CP">
Sporting CP

Sporting Clube de Portugal (wym. ) – portugalski klub sportowy, mający siedzibę w Lizbonie i występujący w Primeira Liga.
Historia.
Założony został w 1902 roku jako "SC de Belas", a w 1904 roku przemianowano go na "Campo Grande Sporting Club". Swoją obecną nazwę, "Sporting Clube de Portugal" (w Polsce nazywany jest "Sportingiem Lizbona"), otrzymał w roku 1906. Swoje domowe mecze rozgrywa na stadionie Estádio José Alvalade, który może pomieścić 51 tysięcy widzów. Sporting to jeden z trzech najbardziej utytułowanych zespołów w kraju: 23 razy zostawał mistrzem Portugalii, 21 razy zdobywał Puchar Portugalii, w 1964 roku zdobył Puchar Zdobywców Pucharów, zaś w 2005 roku był finalistą Pucharu UEFA. Wraz z FC Porto i SL Benficą Sporting CP tworzy „wielką trójcę” portugalskiego futbolu. W 2021 roku po 19-letniej przerwie zespół został mistrzem Portugalii.
Sukcesy.
Na podstawie:
Obecny skład.
 

</doc>
<doc id="166942" url="https://pl.wikipedia.org/wiki?curid=166942" title="Dial Square">
Dial Square



</doc>
<doc id="166943" url="https://pl.wikipedia.org/wiki?curid=166943" title="Trasowanie IP">
Trasowanie IP



</doc>
<doc id="166947" url="https://pl.wikipedia.org/wiki?curid=166947" title="Części mowy">
Części mowy



</doc>
<doc id="166949" url="https://pl.wikipedia.org/wiki?curid=166949" title="Skalowanie">
Skalowanie



</doc>
<doc id="166952" url="https://pl.wikipedia.org/wiki?curid=166952" title="Amonariusz">
Amonariusz

Amonariusz – imię męskie pochodzenia greckiego. Oznacza: „pochodzący od, należący do Amoniusza”.
łac. "Amonarius", hiszp. "Amonario"
Żeńska wersja imienia: Amonaria.

</doc>
<doc id="166955" url="https://pl.wikipedia.org/wiki?curid=166955" title="Amonaria">
Amonaria

Amonaria (gr. "Ammonarion", łac. "Amonaria"
) - imię żeńskie pochodzenia greckiego. Oznacza: „pochodząca od, należąca do Amoniusza” (Amoniusz to przydomek Zeusa). 
Patronką tego imienia jest św. Amonaria, wspominana razem ze św. Dionizją i Merkurią. 
Amonaria imieniny obchodzi 12 grudnia.
Męska wersja imienia: Amonariusz. 

</doc>
<doc id="166959" url="https://pl.wikipedia.org/wiki?curid=166959" title="Amonasz">
Amonasz



</doc>
<doc id="166961" url="https://pl.wikipedia.org/wiki?curid=166961" title="Fulham">
Fulham

Fulham – dzielnica w zachodnim Londynie, położona na terenie gminy London Borough of Hammersmith and Fulham.
Historia.
Fulham (lub 'Fulanham') jako osiedle nad Tamizą datuje się od VII wieku. W IX wieku pojawili się tam Duńczycy. Parafia All Saints pojawiła się w XIII wieku. Gmina Fulham składała się z biskupskiego majątku Fulham Palace oraz trzech wsi: Walham Green, North End i Hammersmith. Ta ostatnia była wsią zależną od Fulham do 1834 roku kiedy to rozłączono je na dwie niezależne parafie. Parafia św. Jana, w miejscowości Walham Green powstała dopiero w 1837 r. Obie znajdywały się w rozległym hrabstwie Middlesex. Fulham było przez wieki główną siedzibą biskupów Londynu w pałacu nad Tamizą, "Fulham Palace". Diecezja Londyńska również obejmuje kolonialne terytorium Gibraltaru. 
Opodal, w samym Londynie, ale na przeciwnym brzegu Tamizy, o trzy mile dalej, mieszkają w "Lambeth Palace", Arcybiskupi Canterbury.
W przeszłości Fulham słynęło z przędzalni francuskich, z produkcji owoców i warzyw, skoro teren jest aluwialny - Tamiza regularnie wylewała na ziemie Fulham. Były także browary (Swan) i gorzelnie. W XIX wieku ukazał się tu przemysł w formie wpierw krótkiego kanału na miejscu strumienia, Counter's Creek, dopływającego do Tamizy, a potem z kanału zrobiono pierwszą linie kolejową (od 1844) potem drugą, który umożliwił napływ ludności rzemieślniczej. Zajmowano się stolarką, produkcją cegieł i ceramiki, np. Fulham Pottery (Doulton'a). W 1890 r. Henryk Loewenfeld, dziedzic Chrzanowa, założył tam browar produkujący piwo bezalkoholowe, pod imieniem "Kops' Ale". W 1872 r. otwarto pracownie inżynieryjne dla kolei (Lillie Bridge Depot). Z początkiem XX wieku otwarto warsztaty samochodowe, m.in. Rolls Royce'a i autobusowe.
W tym samym okresie założono kluby sportowe na terenie Lillie Bridge Grounds. Uprawiano lekkoatletykę, boks, zapasy i zawody cyklistyczne. Oprócz tego były boiska krykietowe i piłki. Na Fulham rezydują dwa angielskie kluby piłkarskie: Fulham F.C. oraz Chelsea F.C., oraz część hali wystawowej, "Earl’s Court", rozebranej w 2014 r. po zawodach olimpijskich w siatkówkę.

</doc>
<doc id="166962" url="https://pl.wikipedia.org/wiki?curid=166962" title="Etnocentryzm kulturowy">
Etnocentryzm kulturowy



</doc>
<doc id="166963" url="https://pl.wikipedia.org/wiki?curid=166963" title="Miroslav Klose">
Miroslav Klose

Miroslav Josef Klose (ur. 9 czerwca 1978 w Opolu jako Mirosław Marian Klose) – niemiecki piłkarz polskiego pochodzenia występujący na pozycji napastnika. Mistrz świata z 2014 roku, wicemistrz świata 2002, dwukrotny brązowy medalista mistrzostw świata 2006 (król strzelców 5 goli) i 2010, wicemistrz Europy 2008. Z dorobkiem 16 goli najskuteczniejszy piłkarz w historii mistrzostw świata i z dorobkiem 71 goli najskuteczniejszy zawodnik w historii reprezentacji Niemiec.
W wywiadzie zapytany o swoje korzenie odpowiedział: "Tu się urodziłem, tu spędziłem część dzieciństwa, tu mam rodzinę. Poza tym, moja żona pochodzi z Polski. Z dziećmi rozmawiamy po polsku i po niemiecku. Jak pan słyszy mój polski jest nie najgorszy choć czasem wtrącam niemieckie słowa. Nigdy nie zapomnę, skąd pochodzę.” Mimo wszystko nigdy nie wyraził zainteresowania zagrania w barwach biało-czerwonych.
Kariera klubowa.
Swoją karierę piłkarską rozpoczynał w zespole młodzieżowym klubu SG Blaubach-Diedelkopf.
W 1998 r. przeniósł się do występującego w Regionallidze klubu FC 08 Homburg. W tym zespole zadebiutował 15 listopada 1998 roku w ligowym meczu z Preußen Münster. 1 kwietnia 1999 roku w meczu z Wuppertaler SV strzelił swojego jedynego gola dla tego klubu.
W 1999 roku został zawodnikiem 1. FC Kaiserslautern. Początkowo występował jedynie w rezerwach, a 1 lipca 2000 został włączony do składu pierwszej drużyny. 15 kwietnia 2000 roku w wygranym 1:0 meczu, 30. kolejki, z Eintrachtem Frankfurt, zadebiutował w Bundeslidze, zmieniając w 76. minucie spotkania Jörgena Petterssona. Pierwszego gola dla Kaisers strzelił już w następnym sezonie – 20 października 2000 roku kiedy to w 85. minucie ligowego meczu z Werderem Brema po asyście Jeffa Strassera ustalił wynik meczu na 2:0. W barwach Kaiserslautern, Klose rozegrał łącznie 147 meczów, w których strzelił 53 gole i zanotował 25 asyst.
1 lipca 2004 r. za ok. 5 mln euro został zawodnikiem Werderu Brema. 14 września 2004 w przegranym 0:2 meczu Werderu z Interem, zadebiutował w Lidze Mistrzów. W sezonie 2005/06 strzelając 25 goli został królem strzelców Bundesligi oraz zdobył z Werderem Puchar Ligi Niemieckiej. W 2006 roku został wybrany piłkarzem roku w Niemczech. W klubie z Bremy rozegrał łącznie 131 spotkań. Strzelił w nich 63 bramki i zanotował 47 asyst. Od 1 lipca 2007 do maja 2011 r. był piłkarzem Bayernu Monachium, z którym święcił największe klubowe sukcesy w swojej karierze – dwukrotnie zdobywał mistrzostwo Niemiec i Puchar Niemiec, a także raz Superpuchar Niemiec i Puchar Ligi. Ponadto z monachijskim zespołem w sezonie 2009/10 doszedł do finału Ligi Mistrzów, gdzie jednak Bayern musiał uznać wyższość Interu. Dla Bayernu, biorąc pod uwagę wszystkie rozgrywki, rozegrał 150 meczów, w których strzelił 53 bramki i 28 razy asystował przy trafieniach kolegów. W 2011 r. podpisał dwuletni kontrakt z włoskim klubem S.S. Lazio. W Serie A zadebiutował 9 września 2011 w, zremisowanym 2:2, meczu z Milanem, zdobywając jednocześnie swoją pierwszą bramkę na tamtejszych boiskach. 5 maja 2013 w ligowym meczu z Bolonią zdobył 5 bramek, czym wyrównał osiągnięcie Roberto Pruzzo, który w sezonie 1985/1986 strzelił pięć goli dla innego rzymskiego klubu- AS Romy w spotkaniu ligowym z Avellino. 26 maja 2013 roku pokonując w finale, w derbowym meczu, drużynę Romy, zdobył z Lazio Puchar Włoch. 1 lipca 2016 po wygaśnięciu kontraktu z S.S. Lazio stał się wolnym zawodnikiem. W barwach Lazio rozegrał łącznie 171 meczów, w których strzelił 64 bramki i zaliczył 35 asyst.
1 listopada 2016 roku oficjalnie zakończył karierę piłkarską.
Gra fair play.
Podczas swojej kariery Klose oprócz osiągania doskonałych wyników sportowych zasłynął także dzięki swojej grze fair play, której stał się symbolem. 26 września 2012 roku, podczas ligowego meczu z SSC Napoli (0:3), strzelił bramkę już w trzeciej minucie spotkania. Sędzia uznał gola i wskazał na środek boiska, ale napastnik zaapelował do niego o zmianę decyzji, przyznając się do zagrania piłki ręką. Tym zachowaniem piłkarz zaimponował nie tylko kibicom i mediom we Włoszech, ale też Niemieckiej Federacji Piłkarskiej, DFB, która uhonorowała go nagrodą fair play. Otrzymał ją też siedem lat wcześniej, jeszcze podczas występów w Werderze Brema. Kiedy arbiter podyktował rzut karny na korzyść jego zespołu, Klose przyznał, że nie był faulowany. Sędzia odwołał decyzję i cofnął pokazaną bramkarzowi żółtą kartkę.
Kariera reprezentacyjna.
24 marca 2001 roku debiutował w reprezentacji Niemiec w meczu z Albanią strzelając w tym meczu również pierwszą bramkę. W 2002 roku na turnieju w Korei i Japonii sięgnął z reprezentacją Niemiec po wicemistrzostwo świata, a sam zdobywając w turnieju 5 bramek, został wicekrólem strzelców. Następnie wziął też udział w turnieju finałowym Euro 2004. Na Mistrzostwach Świata 2006 w Niemczech zdobył wraz z reprezentacją Niemiec brązowy medal i został (z dorobkiem 5 goli) królem strzelców. Taki sam medal wywalczył na Mistrzostwach Świata 2010 (zdobył w turnieju 4 bramki).
W 2012 roku został powołany na odbywające się w Polsce i na Ukrainie, mistrzostwa Europy. Pierwszy mecz na turnieju rozegrał 22 czerwca przeciwko reprezentacji Grecji w meczu ćwierćfinałowym. Zdobył jedną bramkę, a mecz zakończył się wynikiem 4:2 dla Niemiec.
7 września 2013 w zwycięskim spotkaniu 3-0 z Austrią eliminacji do mistrzostw świata wpisał się na listę strzelców i tym samym wyrównał rekord Gerda Müllera wynoszący 68 bramek. 21 czerwca 2014 na mistrzostwach świata w Brazylii podczas meczu Niemcy – Ghana wyrównał rekord strzelonych bramek na MŚ należący do Brazylijczyka Ronaldo de Limy. 8 lipca 2014 podczas meczu Niemcy – Brazylia strzelił bramkę, zostając samodzielnym rekordzistą strzelonych bramek na mistrzostwach świata (16 bramek). Była to ostatnia bramka Klose dla Niemiec.
13 lipca 2014 roku pokonując w finale po dogrywce 1:0 Argentynę, sięgnął z reprezentacją Niemiec po mistrzostwo świata.
Wspomniany finał mundialu w Brazylii, był jego ostatnim meczem piłkarskiej reprezentacji Niemiec.
W kadrze Niemiec Miroslav Klose rozegrał 137 meczów, w których strzelił 71 bramek – czyni go to najskuteczniejszym strzelcem w historii niemieckiej drużyny narodowej. Z reprezentacją zdobył złoty, srebrny i dwa brązowe medale mistrzostw świata, a także srebrny medal mistrzostw Europy.
Kariera trenerska.
1 listopada 2016 poinformowano, iż Klose będzie pełnił funkcję jednego z asystentów trenera reprezentacji Niemiec, Joachima Löwa.
Życie prywatne.
Pochodzi z górnośląskiej sportowej rodziny – ojciec Józef Klose był piłkarzem (m.in. Odry Opole i francuskiego klubu AJ Auxerre), matka Barbara Jeż była piłkarką ręczną, 45-krotną reprezentantką Polski.
W latach 1979–1984, z powodu gry Józefa Klose w Auxerre, rodzina mieszkała we Francji, następnie powróciła do Opola, a w 1987 roku wszyscy (rodzice, 11-letnia wówczas córka Marzena i 9-letni syn Mirosław) wyjechali jako przesiedleńcy do Niemiec. Zamieszkali w mieście Kusel, 40 km od Kaiserslautern w Nadrenii-Palatynacie. W Niemczech administracyjnie dokonano korekty imienia Mirosława na "Miroslav". Przyszły piłkarz ukończył szkołę niemiecką i pobierał naukę zawodu cieśli. Od 19. roku życia poświęcił się wyłącznie karierze piłkarskiej, początkowo jako amator, następnie zawodnik profesjonalny.
31 grudnia 2004 poślubił Sylwię. Ma dwóch synów-bliźniaków o imionach Luan i Noah, urodzonych 30 stycznia 2005.
28 lutego 2018 odebrał tytuł honorowego obywatela Opola.
W 2021 roku został wprowadzony do ("Hall of Fame des deutschen Fußballs").

</doc>
<doc id="166964" url="https://pl.wikipedia.org/wiki?curid=166964" title="Piroforyczność">
Piroforyczność

Piroforyczność (ze od „ogień” i „niosący”) – właściwość pierwiastków i związków chemicznych, powodująca samozapłon w kontakcie z tlenem z powietrza.
Piroforyczność nie jest stałą cechą substancji, lecz zależy silnie od ich postaci fizycznej, składu powietrza (procentowa zawartość tlenu, wilgotność) oraz temperatury. Szczególnie podatne na samozapłon są pyły i aerozole. Przykładowo węgiel kamienny w postaci bloków nie wykazuje silnych własności piroforycznych w temperaturze pokojowej, lecz w formie pyłu może ulec samozapłonowi w temperaturze 60 °C. Innym przykładem jest cer stanowiący składnik kamieni do zapalniczki, gdzie dzięki potarciu twardym obiektem, np. ze stali hartowanej, następuje wyrwanie cząstek materiału kamienia i samorzutne ich spalanie w powietrzu objawiające się iskrzeniem. Właściwości piroforyczne wykazuje też silnie rozdrobnione żelazo, np. otrzymane przez rozkład szczawianu żelaza(II).
Do pierwiastków wykazujących właściwości piroforyczne w temperaturze pokojowej należą cez i fosfor (w postaci fosforu białego). Przykładami związków piroforycznych są glinowodorek litu (), wodorek sodu (NaH), metylolit () i liczne związki metaloorganiczne.

</doc>
<doc id="166965" url="https://pl.wikipedia.org/wiki?curid=166965" title="Amonianusz">
Amonianusz

Amonianusz (gr. "Ammonianos", łac. "Ammonianus")– imię męskie pochodzenia greckiego. Oznacza: „pochodzący, należący do "Amonii"”. "Amonia" to jeden z przydomków Hery – "Hera Ammonia".

</doc>
<doc id="166967" url="https://pl.wikipedia.org/wiki?curid=166967" title="Palazzo Strozzi">
Palazzo Strozzi

Palazzo Strozzi – florencki, renesansowy pałac zaprojektowany przez Benedetto da Maiano i wybudowany w latach 1489 – 1538 na polecenie Filippo Strozzi. W dolnej części elewacji znajduje się portal zamknięty szerokim łukiem, po jego bokach rząd prostokątnych okien. Wyżej, pomieszczenia dwóch pięter oświetlają dwudzielne okna w górnej części zamknięte łukami. Budynek wieńczy podwójny, ząbkowany gzyms zaprojektowany przez Il Cronaca (Simone del Pollaiuolo). Płaszczyzny kamiennej, rustykalnej elewacji zdobi boniowanie.
Przez portal i znajdującą się za nim sień wchodzi się na prostokątny, wewnętrzny dziedziniec otoczony krużgankami usytuowanymi w trzech poziomach. Stanowią one układ komunikacyjny umożliwiającymi dostęp do poszczególnych pomieszczeń. Loggie pięter są zamknięte oknami.

</doc>
<doc id="166968" url="https://pl.wikipedia.org/wiki?curid=166968" title="Wacław Przemyślida">
Wacław Przemyślida

Wacław Przemyślida (ur. ok. 1290, zm. 1367). Wacław był drugim pod względem starszeństwa synem księcia opawskiego Mikołaja I i Adelajdy lub Justyny Habsburg. Niewiele wiadomo o tym księciu. Na mocy bulli papieża Jana XXII z 1324 został kanonikiem kościołów w Pradze i Ołomuńcu. W 1367 zgłosił pretensje przy podziale księstwa opawskiego, w związku z czym otrzymał 200 grzywien srebra.

</doc>
<doc id="166969" url="https://pl.wikipedia.org/wiki?curid=166969" title="Komsomolskaja prawda">
Komsomolskaja prawda

Komsomolskaja Prawda () – rosyjska gazeta (dziennik) wydawana od 1925 roku w Moskwie. Największa pod względem nakładu rosyjska gazeta codzienna (ponad 600 tysięcy egzemplarzy).
Historia.
W czasach radzieckich był to oficjalny organ prasowy Komsomołu, młodzieżówki KPZR. Z czasem gazeta urosła jednak do rangi największego i najbardziej opiniotwórczego dziennika w ZSRR. „Komsomolskaja Prawda” została odznaczona dwukrotnie Orderem Czerwonego Sztandaru Pracy (1950 i 1957), Orderem Lenina (1930), Orderem Rewolucji Październikowej (1975) i Orderem Wojny Ojczyźnianej (1945). Na początku lat 90. jej nakład przekraczał 22 miliony egzemplarzy (rekord zapisany w Księdze Guinnessa), jakkolwiek wpływ na ten wynik miała charakterystyka gospodarki centralnie planowanej i obowiązkowe prenumeraty od szkół oraz zakładów przemysłowych.
Po rozpadzie Związku Radzieckiego gazeta przeszła znaczne zmiany techniczne, merytoryczne i własnościowe. Wprowadzono kolor, reklamy oraz format tabloidowy. Po rozwiązaniu Komsomołu dziennik stał się własnością prywatnej spółki Media Partner, która z kolei należy do ESN Group, koncernu energetycznego kierowanego przez Grigorija Bieriozkina, blisko związanego z Gazpromem. Obecnie jest to gazeta prezentująca informacje polityczno-sensacyjne z dużą ilością wiadomości z życia gwiazd i show-biznesu. Na stronach dziennika dostrzegalna jest także silna nostalgia za czasami Związku Radzieckiego. Nadal na każdym wydaniu drukuje się miniatury orderów, jakimi gazeta została odznaczona w czasach radzieckich.
„Komsomolskaja Prawda” na obszarze byłego ZSRR.
Po rozpadzie ZSRR w latach 90. XX w. powstały rosyjskojęzyczne „Komsomolskaja Prawda w Ukrainie” (wydawana od 1996 r., w 2016 roku w wyniku dekomunizacji zmieniła nazwę na „KP w Ukrainie”), „Komsomolskaja Prawda w Biełorussii” (wydawana od 1999 roku) oraz „Komsomolskaja Prawda Mołdowa”.

</doc>
<doc id="166971" url="https://pl.wikipedia.org/wiki?curid=166971" title="Niezawisimaja gazieta">
Niezawisimaja gazieta

Niezawisimaja Gazieta () – centrowy dziennik rosyjski wydawany w Moskwie od 1990 roku. Skierowany głównie do wykształconych czytelników, . Gazeta publikuje liczne dodatki poświęcone nauce, sprawom lokalnym, ekonomii i dyplomacji. W dzienniku często pojawia się krytyka kremlowskiej polityki, szczególnie zagranicznej.
Gazeta należała do medialnego imperium biznesmena Borysa Bieriezowskiego.

</doc>
<doc id="166974" url="https://pl.wikipedia.org/wiki?curid=166974" title="Arystea">
Arystea

Arystea (gr. "Aristea") – imię żeńskie pochodzenia greckiego. Oznacza: „szlachetna, arystokratka”.
Męska wersja imienia: Arysteusz.

</doc>
<doc id="166976" url="https://pl.wikipedia.org/wiki?curid=166976" title="Nezavisimaya Gazeta">
Nezavisimaya Gazeta



</doc>
<doc id="166978" url="https://pl.wikipedia.org/wiki?curid=166978" title="Arysteusz">
Arysteusz

Arysteusz (gr. "Aristeos", łac. "Aristeus") – imię męskie pochodzenia greckiego. Oznacza: „szlachetny, arystokrata”. Żeńska wersja imienia: Arystea.
Grecki bóg rolnictwa i hodowców zwierząt, syn Apollona (zob. Aristajos).

</doc>
<doc id="166979" url="https://pl.wikipedia.org/wiki?curid=166979" title="Mikołaj III opawski">
Mikołaj III opawski

Mikołaj III głubczycki (opawski, Przemyślida) (ur. ok. 1339, zm. 9 lipca 1394) – książę opawski, w wyniku podziału 1377 książę na Głubczycach, od ok. 1385 zastawienie księstwa Piastom Oleśnickim.
Mikołaj III był drugim pod względem starszeństwa synem księcia opawskiego Mikołaja II i zarazem jedynym z jego drugiego małżeństwa z Jadwigą Oleśnicką. Po śmierci ojca w 1365, początkowo rządził z braćmi Janem, Wacławem i Przemkiem wspólnie. W 1375 odwiedził Aragonię. W 1377 w wyniku podziału został księciem najbardziej wysuniętego skrawka Opawszczyzny z głównym grodem Głubczycami, Hulczynem i Nową Cerkwią na czele. Po otrzymaniu części spadku, rzadko przebywał w swoich dzierżawach, wkrótce popadł w tarapaty finansowe i zastawił swój dział krewnym ze strony matki - książętom oleśnickim. Nie zdążywszy się ożenić, zmarł 9 lipca 1394 pozostawiając prawo wykupu księstwa najmłodszemu z braci Przemkowi, który z okazji tej skwapliwie skorzystał.

</doc>
<doc id="166981" url="https://pl.wikipedia.org/wiki?curid=166981" title="El Mundo (Hiszpania)">
El Mundo (Hiszpania)

El Mundo (hiszp. "Świat") – wydawany od 1989 roku w Madrycie drugi co do wielkości hiszpański dziennik o charakterze liberalnym. 
Dziennikarze gazety zasłynęli krytyką działań socjalistów i wsparciem wyrażanym dla polityki Partii Ludowej. Obecnie gazeta jest znana ze swojej niezależności; jej nakład sięga 330 634 egzemplarzy.
Mimo że swą siedzibę „El Mundo” ma w Madrycie, główną część wiadomości zajmują wydarzenia lokalne, zawarte zwłaszcza w poświęconych im wydaniach regionalnych, na przykład w Andaluzji, Walencji, czy na Balearach.

</doc>
<doc id="166983" url="https://pl.wikipedia.org/wiki?curid=166983" title="Atenaida">
Atenaida

Atenaida (gr. "Athenais)" – imię żeńskie pochodzenia greckiego. Oznacza: "przynależna do Ateny".
Znane osoby o imieniu Atenaida:

</doc>
<doc id="166984" url="https://pl.wikipedia.org/wiki?curid=166984" title="Constance Markievicz">
Constance Markievicz

Constance Georgine Markievicz, zw. Countess Markievicz, z domu Gore-Booth (ur. 4 lutego 1868 w Londynie, zm. 15 lipca 1927 w Dublinie) – irlandzka działaczka niepodległościowa i społeczna.
Życiorys.
Pochodziła z bogatej ziemiańskiej rodziny anglo-irlandzkiej. Dzieciństwo spędziła w rodzinnej posiadłości w Lissadell w hrabstwie Sligo w północno-zachodniej Irlandii). Rodzina była zaprzyjaźniona z W.B. Yeatsem, który często odwiedzał ich dom; jego idee artystyczne i poglądy społeczno-polityczne wywarły w przyszłości duży wpływ na nią i jej siostrę Ewę.
Studiowała sztuki piękne w Londynie, w 1898 wyjechała do Paryża, aby studiować malarstwo. Poznała tam Polaka Kazimierza Józefa Dunina Markiewicza (1874–1932) herbu Łabędź. Związek z tym o kilka lat młodszym wdowcem zaowocował małżeństwem we wrześniu 1900. Po kilkumiesięcznym pobycie w majątku męża na Ukrainie – w Żywotówce i później ponownie w Paryżu, małżeństwo przeniosło się w 1903 do Dublina, gdzie szybko włączyło się w życie kulturalne elit, z czasem także polityczne. Kazimierz podawał się za hrabiego Count Markievicz, dlatego Constance jest nazywana hrabiną (Countess).
Był to okres odradzania się irlandzkiej tożsamości narodowej, czego efektem stało się dążenia do uzyskania niepodległości. C. Markievicz, podobnie jak inni irlandzcy intelektualiści, zaangażowała się w działalność społeczną i polityczną. Jako przedstawicielka Inghinidhe na hÉireann (Córy Irlandii), organizacji feministycznej, walczącej również o prawa obywatelskie i suwerenność kraju, weszła do Rady Sinn Féin, zalążka przyszłego rządu Irlandii. Założyła Fianna Éireann – odpowiednik ruchu skautowego, jednak o bardziej paramilitarnej formie. Organizacja stawiała przed sobą wiele celów, poprzez łącznie zabawy z wychowaniem miała stać się szkołą irlandzkiego patriotyzmu.
Constance Markievicz związała się również z powstającymi w Irlandii organizacjami związkowymi i socjalistycznymi. Aktywnie organizowała pomoc dla robotników i ich rodzin, uczestników strajków i ofiar lokautu w 1913. W tym samym roku powstały w Irlandii dwie organizacje zbrojne: Irlandzcy Ochotnicy i Irlandzka Armia Obywatelska; Constance Markievicz, jako jedna z niewielu osób obytych z bronią, zajęła się szkoleniem ochotników. Wybuch I wojny światowej przyniósł liczne rozterki, ale i nowe nadzieje dla Irlandczyków; dla hrabiny miał również wymiar osobisty. Jej mąż powrócił na Ukrainę, w praktyce oznaczało to koniec ich małżeństwa.
23 kwietnia 1916 wybuchło powstanie wielkanocne. Constance Markievicz wzięła w nim udział, pełniąc funkcję zastępcy dowódcy obrony parku St Stephen's Green. Po upadku powstania, 30 kwietnia została uwięziona wraz z resztą przywódców powstania. Oskarżona przed sądem wojskowym o zdradę stanu i kolaborację z Niemcami, skazana została na karę śmierci, wkrótce zamienioną na dożywocie (jak podkreślano, tylko ze względu na jej płeć). W czerwcu 1917 wyszła jednak na wolność na mocy amnestii ogłoszonej przez rząd brytyjski, powszechnie potępiany za krwawe represje, i powróciła tryumfalnie do Dublina.
Po raz kolejny została aresztowana 18 maja 1918 wraz z kilkuset członkami i sympatykami partii Sinn Féin. W grudniu 1918, wciąż przebywając w więzieniu, wystartowała w wyborach do Izby Gmin, pierwszych w których miały prawo brać udział kobiety. Zdobywszy mandat, stała się pierwszą kobietą wybraną do parlamentu. Nie zasiadła jednak w ławach poselskich, ponieważ, podobnie jak reszta członków jej partii zbojkotowała Izbę Gmin, tworząc własny narodowy parlament Irlandii – Dáil Éireann. W marcu 1919 opuściła więzienie. Po jednostronnej deklaracji niepodległości i utworzeniu rządu Eamona de Valery mianowana została ministrem pracy. Aresztowana w czerwcu 1919, spędziła w więzieniu 4 miesiące. Po odbyciu kary kontynuowała działalność w konspiracyjnym rządzie. Po raz kolejny aresztowana jesienią 1920, uwolniona po rozejmie irlandzko-angielskim.
Podpisanie w 1921 w Londynie tzw. Traktatu i powołanie Wolnego Państwa Irlandzkiego spowodowało rozłam wśród Irlandczyków, wybuchła dwuletnia wojna domowa. Constance Markievicz przerwała swoją podróż po Stanach Zjednoczonych, jako zdeklarowana przeciwniczka porozumienia rozpoczęła działalność antyrządową. Po raz piąty w życiu została aresztowana w listopadzie 1923, tym razem przez władze irlandzkie, w związku z organizacją kampanii na rzecz zwolnienia głodujących więźniów. W więzieniu w imię solidarności sama podjęła głodówkę. Wraz z większością przetrzymywanych została zwolniona po miesiącu.
W kolejnych latach (1924 – 1927) w dalszym ciągu udzielała się politycznie i społecznie, jako posłanka republikańska (Fianna Fáil), przy reorganizacji harcerstwa, pomagając biednym itd. Zmarła 15 lipca 1927 w Dublinie, w pogrzebie uczestniczyło ponad 100 tysięcy ludzi.

</doc>
<doc id="166986" url="https://pl.wikipedia.org/wiki?curid=166986" title="Wacław I opawski">
Wacław I opawski

Wacław I opawski (Przemyślida) (ur. 1362, zm. ok. 1381) – książę opawski w latach 1377 – ok. 1381.
Wacław był trzecim pod względem starszeństwa synem księcia opawskiego Mikołaja II, oraz jego trzeciej żony Juty niemodlińskiej. Wcześnie, bo już 1365 osierocony przez ojca, znalazł się wraz z młodszym bratem Przemkiem pod opieką matki i starszych przyrodnich braci Jana I i Mikołaj III. W 1377 w podziale ojcowizny wraz z Przemkiem otrzymali rdzenną Opawszczyznę, gdzie obaj rządzili jako tzw. bracia niedzielni. Wacław I opawski zmarł ok. 1381 przekazując prawa do swojego działu bratu Przemkowi.

</doc>
<doc id="166987" url="https://pl.wikipedia.org/wiki?curid=166987" title="Constance Georgine Markiewicz">
Constance Georgine Markiewicz



</doc>
<doc id="166990" url="https://pl.wikipedia.org/wiki?curid=166990" title="Ateniada">
Ateniada

Ateniada (gr. "Athenias") – imię żeńskie pochodzenia greckiego. Oznacza: "przynależna do Ateny". Wariant Atenaidy.

</doc>
<doc id="166991" url="https://pl.wikipedia.org/wiki?curid=166991" title="Loggia del Mercato Nuovo">
Loggia del Mercato Nuovo

Loggia del Mercato Nuovo nazywana też ("Mercato del Porcellino") to florencki targ zbudowany w połowie XVI wieku według projektu Giovanniego Battisty del Tasso. Trzy nawy czteroprzęsłowej budowli dzielą rzędy kolumn a w niszach na zewnętrznych, narożnych filarach umieszczono posągi osobistości Florencji. Loggia była tradycyjnym miejscem handlu tkaninami i ośrodkiem spotkań finansistów. Znajduje się tu także słynny dzik Il Porcellino rzeźba Pietro Tacca z 1612 r. Jest to kopia antycznej, marmurowej rzeźby. Jego pysk został wytarty do połysku przez turystów wierzących legendzie, która głosi, że potarcie zapewni każdemu powrót do Florencji.

</doc>
<doc id="166997" url="https://pl.wikipedia.org/wiki?curid=166997" title="Oriana Fallaci">
Oriana Fallaci

Oriana Fallaci (ur. 29 czerwca 1929 we Florencji, zm. 15 września 2006 tamże) – włoska dziennikarka i pisarka, autorka szeroko rozpowszechnionych wywiadów, jedna z najbardziej znanych dziennikarek XX wieku. W ostatnich latach życia zainteresowanie jej osobą ponownie wzrosło za sprawą przedstawianej przez nią radykalnej krytyki islamu, przede wszystkim współczesnego. Karierę dziennikarską rozpoczęła w 1950, kiedy to została korespondentką włoskiej gazety. Od 1967 pracowała jako korespondentka wojenna w Wietnamie, następnie w czasie wojny pakistańsko-indyjskiej, na Bliskim Wschodzie i w Południowej Afryce, pisząc dla wielu znanych gazet.
Działalność.
Przeprowadziła wywiady z postaciami takimi jak Henry Kissinger, szach Iranu, ajatollah Chomeini, Willy Brandt, Deng Xiaoping, Ariel Szaron, Lech Wałęsa, pułkownik Muammar al-Kadafi, Federico Fellini, Sammy Davis Jr, Zulfikar Ali Bhutto, Nguyễn Cao Kỳ, Jasir Arafat, Indira Gandhi, Alexandros Panagoulis, arcybiskup Makarios III, Golda Meir, Nguyễn Văn Thiệu, Haile Selassie i Sean Connery.
Fallaci była autorką również książek i esejów dotyczących bieżących wydarzeń. Po zamachu z 11 września 2001 podjęła kwestię stosunków między Zachodem a światem muzułmańskim, wyrażając opinie o zagrożeniach, jakie według niej niesie ze sobą islam, który uznawała za religię z natury swej wyjątkowo agresywną, niebezpieczną i reakcyjną. Odrzucała tezy o istnieniu umiarkowanego islamu, uznając dialog Zachodu ze społecznościami muzułmańskimi za niemożliwy. Występowała przeciw środowiskom imigranckim w Europie, uznając je za nieasymilowalne.
Główne tezy podnoszone przez Fallaci:
Fallaci utrzymywała też, że bierność i pasywność jaką wykazywać mają europejskie elity wobec islamskiego ekstremizmu jest podobna do tej, jaką wykazywały wobec zbrodni niemieckich nazistów w 30. i 40. latach XX wieku.
Tego rodzaju sądy zawarła w książkach "Wściekłość i duma" (napisana w oparciu o mający charakter pamfletu kilkustronicowy artykuł pod tym samym tytułem, opublikowany w najpoczytniejszej włoskiej gazecie Corriere della Sera), "Siła rozumu", jak również kończący swego rodzaju trylogię "Wywiad z samą sobą. Apokalipsa". Jako autorka jest ostro krytykowana przez różne organizacje antyrasistowskie i islamskie. Polemizowało z nią również wielu uznawanych za wybitnych włoskich dziennikarzy i pisarzy, jak Tiziano Terzani czy laureat literackiej Nagrody Nobla Dario Fo, jak również osoby publiczne w innych krajach. Ryszard Kapuściński, który utożsamiał się z wizją dziennikarstwa prezentowaną przez Terzaniego, w 2006 roku na uroczystości otwarcia Biblioteca Europea w Rzymie, powiedział: „Każde z nich reprezentowało inny stosunek do świata. Ten świat wielokulturowy Orianę Fallaci przerażał. Nie wiedziała jak się odnaleźć w tym świecie, który znała, wielokulturowym. Ponieważ widziała jedyne wyjście z tego wszystkiego – rozdzielić. Tiziano Terzani był odwrotnego zdania. Uważał, że jedynym wyjściem z tej sytuacji jest zbliżyć się, zrozumieć, próbować się porozumieć.”
Była regularnie oskarżana, głównie przez środowiska lewicowe i muzułmańskie o szerzenie rasizmu, szczególnie o propagowanie wrogości do Arabów, oraz portretowana jako tuba propagandowa skrajnej prawicy. Najradykalniejsi z krytyków porównywali jej książki do "Mein Kampf". Inni uznawali ją natomiast za wnikliwą obserwatorkę rzeczywistości, czy wręcz jedną z najwybitniejszych dziennikarek XX wieku.
25 maja 2005 sędzia śledczy we Włoszech zdecydował o ściganiu Oriany Fallaci za obrazę islamu po wniesieniu przeciwko niej pozwu przez przewodniczącego Związku Muzułmanów Włoch Adela Smitha.
27 września 2005 podjął ją na prywatnej audiencji w Castel Gandolfo papież Benedykt XVI. Swój światopogląd określała jako chrześcijański ateizm, równocześnie deklarując uznanie dla ówczesnej głowy Kościoła rzymskokatolickiego, w szczególności podziw dla jego eseju z 2004, "Jeżeli Europa nienawidzi samej siebie". Jana Pawła II krytykowała za postawę dialogu względem islamu.
Występowała także przeciwko ruchowi alterglobalistycznemu czy aktywizmowi gejowskiemu, zarzucając im powierzchowność, snobizm oraz czysto polityczne pobudki.
12 kwietnia 2002 opublikowała esej, w którym gwałtownie zaatakowała uczestników protestów antyizraelskich po wybuchu drugiej intifady. Zrównała przy tym radykalną krytykę Izraela z antysemityzmem, co przez większość adresatów tych oskarżeń zostało uznane za demagogię.
Teorie konfliktu prezentowane przez nią były zarówno przez jej zwolenników jak i krytyków przyrównywane z teorią zderzenia cywilizacji Samuela Huntingtona. Ci drudzy ukuli nawet deprecjonujące określenie „huntingtonizm dla ubogich”.
W ostatnich latach życia mieszkała w Nowym Jorku; ciężko chorowała na raka płuca. Zmarła 15 września 2006 w rodzinnej Florencji, gdzie przeprowadziła się na krótko przed śmiercią (4 września 2006).
Odbiór Fallaci w Polsce.
Artykuł Fallaci, stanowiący zalążek późniejszej książki "Wściekłość i duma", został przedrukowany w 2001 w „Gazecie Wyborczej”.
Po wniesieniu pozwu przez Adela Smitha, list solidarności z Orianą Fallaci podpisało wiele znanych postaci polskiego życia publicznego, w tym Henryka Bochniarz, ksiądz Adam Boniecki, Zbigniew Bujak, profesor Janusz Degler, Kamil Durczok, Władysław Frasyniuk, Grzegorz Gauden, profesor Bronisław Geremek, profesor Maria Janion, Bogdan Lis, Katarzyna Kolenda-Zaleska, profesor Stefan Meller, Tadeusz Mazowiecki, Adam Michnik, profesor Jan Miodek, Piotr Najsztub, Monika Olejnik, Janusz Onyszkiewicz, Jerzy Pilch, Justyna Pochanke, profesor Adam Rotfeld, profesor Barbara Skarga, Magdalena Środa. Wśród sygnatariuszy listu znalazł się początkowo również Lech Wałęsa, który jednakże następnie wycofał swój podpis.
W 2006 została uhonorowana, wraz z „Tygodnikiem Powszechnym”, Nagrodą Orłów Jana Karskiego. Nagrodę odebrał w jej imieniu Adam Michnik.
Wypowiedzi i publikacje Fallaci są w Polsce krytykowane głównie przez przedstawicieli lewicy antykapitalistycznej. Przykładem takiej krytyki jest wystosowany do autorów i sygnatariuszy listu solidarności z Fallaci list otwarty, w którym zostają przypomniane jej najczęściej potępiane wypowiedzi.
Zdaniem Francesco Cataluccio, włoskiego tłumacza literatury polskiej, Fallaci miała polskiego prapradziadka, który miał zginąć w jednym z powstań, co uniemożliwiło mu wejście w związek małżeński z jej praprababką.

</doc>
<doc id="166999" url="https://pl.wikipedia.org/wiki?curid=166999" title="Norra begravningsplatsen">
Norra begravningsplatsen

Norra begravningsplatsen (pol. "cmentarz Północny") – główny cmentarz w regionie sztokholmskim, znajdujący się w mieście Solna. 
Otwarty 9 czerwca 1827 roku. 

</doc>
<doc id="167001" url="https://pl.wikipedia.org/wiki?curid=167001" title="Orsanmichele">
Orsanmichele

Orsanmichele – florencki kościół San Michele in Orto znajduje się w dolnej części budowli służącej początkowo jako miejsce handlu zbożem. Pierwszą loggię zaprojektowaną przez Arnolfo di Cambio zbudowano w 1250 r. Po zniszczeniu przez pożar w 1304 została odbudowana w 1337 według projektu Francesca Talentiego, Neriego di Fioravante i Neriego di Cione. Dolna część budowli to arkadowa loggia, którą dwukrotnie (w 1380 i 1404) przebudowywano na kościół. Część górna to dwukondygnacyjny budynek, którego wnętrze oświetlają duże, dwudzielne arkadowe okna.
Na zewnętrznych ścianach kościoła, pomiędzy łukami arkad zamkniętych triforiami, rozmieszczono nisze z posągami, fundowanymi przez poszczególne gildie rzemieślnicze, a wykonanymi przez takich twórców jak:
W dwunawowym wnętrzu uwagę zwraca ołtarz z gotyckim tabernakulum Orcagny, wykonanym w latach 1353–1359 z obrazem "Madonny z Dzieciątkiem", namalowanym przez Bernardo Daddi w 1352.

</doc>
<doc id="167005" url="https://pl.wikipedia.org/wiki?curid=167005" title="Ryszard Parulski">
Ryszard Parulski

Ryszard Władysław Parulski (ur. 9 marca 1938 w Warszawie, zm. 10 stycznia 2017) – polski szermierz i działacz sportowy, z zawodu adwokat.
Był zawodnikiem Marymontu Warszawa. W 1997 bez powodzenia ubiegał się o mandat posła na Sejm w okręgu warszawskim z pierwszego miejsca listy Bloku dla Polski.
Pochowany w Alei Zasłużonych na Cmentarzu Wojskowym na Powązkach w Warszawie (kwatera G-tuje-6).
Największe osiągnięcia sportowe:
Czterokrotny mistrz Polski we florecie pomiędzy rokiem 1959 a 1969.
Po zakończeniu kariery sportowej założył fundację na rzecz byłych sportowców „Gloria Victis”, której został pierwszym prezesem. W latach 1990–1992 pełnił funkcję wiceprezesa Polskiego Komitetu Olimpijskiego. W 1997 otrzymał Krzyż Komandorski Orderu Odrodzenia Polski, 12 stycznia 2017 prezydent RP Andrzej Duda odznaczył go pośmiertnie Krzyżem Komandorskim z Gwiazdą Orderu Odrodzenia Polski tego orderu "za wybitne osiągnięcia w promocji i upowszechnianiu sportu, za działalność na rzecz środowisk olimpijskich".

</doc>
<doc id="167014" url="https://pl.wikipedia.org/wiki?curid=167014" title="Jan I raciborski">
Jan I raciborski

Jan I (Hanusz) Raciborski (ur. ok. 1332, zm. pomiędzy 1380 a 1382) – książę opawski, karniowski i raciborski w latach 1365-1377, od 1377 roku w wyniku podziału w Raciborzu, Karniowie i Bruntalu, do 1375 w Pszczynie i Mikołowie (sprzedane książętom opolskim), 1378 - 1382 strata Żor (zastawione książętom cieszyńskim). Pochodził z dynastii Przemyślidów.
Jan I był najstarszym synem księcia opawskiego i raciborskiego Mikołaja II i jego pierwszej żony Anny raciborskiej. Urodził się około 1332 i doświadczenie polityczne zdobywał jeszcze za życia zmarłego w 1365 ojca, który wysłał go na dwór Karola IV Luksemburskiego do Pragi. W 1361 za radą suwerena pojął za żonę księżniczkę żagańską Annę. Jan, jako wasal uczestniczył również w wielu aktach politycznych Luksemburgów m.in. w 1370 był świadkiem uroczystości wcielenia Łużyc do korony czeskiej, a sześć lat później w Karlowych Warach poręczał nadanie Moraw Jodokowi Luksemburskiemu. 
Po śmierci ojca Jan do 1377 był opiekunem młodszego przyrodniego rodzeństwa (byli to Mikołaj III, Wacław i Przemek) i mimo formalnych współrządów został faktycznym władcą dużej dzielnicy opawsko-raciborskiej. Uwidoczniło się to chociażby w przyjęciu tytułu księcia opawsko-raciborskiego, czy też w potwierdzeniu prawa magdeburskiego miastu Opawie w 1372. W 1377 pod naciskiem wielmożów i młodszych braci Jan zdecydował się na podział ojcowizny, w wyniku którego w jego rękach pozostał Racibórz, Bruntal i Karniów.
Wcześniej bo jeszcze w 1375 w związku z kłopotami finansowymi Jan odsprzedał księciu opolskiemu Władysławowi okręgi Pszczyny i Mikołowa. W 1378 z tych samych powodów zastawił księciu cieszyńskiemu Przemysławowi Noszakowi miasteczko Żory.
Z małżeństwa z Anną, córką księcia żagańskiego Henryka V Żelaznego Jan I doczekał się dwóch synów - Jana II zwanego Żelaznym i Mikołaja IV, oraz córkę Małgorzatę (zm. 1407, wydaną za księcia cieszyńskiego Bolesława I).
Nie wiadomo kiedy dokładnie zmarł Jan I Raciborski, musiało to jednak nastąpić pomiędzy 16 lutego 1380 a 28 października 1382. Pochowany zaś został w klasztorze dominikanek w Raciborzu.
Wywód przodków:

</doc>
<doc id="167016" url="https://pl.wikipedia.org/wiki?curid=167016" title="Drób">
Drób

Drób – zbiorcze określenie udomowionych ptaków hodowanych ze względu na mięso, jaja, pióra, skóry (strusia skóra), nawóz. Do drobiu zalicza się między innymi kury, gęsi (wywodzące się od gęsi gęgawy oraz gęsi garbonosych), indyki, kaczki (piżmowe oraz kaczki wywodzące się od dzikiej kaczki krzyżówki), perlice, gołębie, utrzymywane w warunkach fermowych strusie afrykańskie, przepiórki japońskie.
Do drobiu w sensie kulinarnym zaliczane bywają też potrawy z dzikich ptaków.
Największymi producentami drobiu na świecie są Chiny, Unia Europejska, Stany Zjednoczone, Brazylia i Indie. Polska jest największym producentem drobiu w Europie.

</doc>
<doc id="167019" url="https://pl.wikipedia.org/wiki?curid=167019" title="Zrąb">
Zrąb



</doc>
<doc id="167021" url="https://pl.wikipedia.org/wiki?curid=167021" title="Stopień strażacki">
Stopień strażacki

Stopnie strażackie (pożarnicze) – tytuły strażaków oznaczające miejsce danego funkcjonariusza w hierarchii. Oznaki stopni strażackich nawiązują do oznak stopni wojskowych i podobnie jak w wojsku nosi się je na mundurze.
Stopnie służbowe Państwowej Straży Pożarnej.
W polskiej Państwowej Straży Pożarnej funkcjonariusze noszący określone stopnie służbowe wchodzą w skład odpowiednich korpusów.
Funkcje ochotniczej straży pożarnej.
Stopnie członków OSP:
Stopnie funkcyjnych zarządu OSP:
Stopnie komisji rewizyjnej OSP
Dodatkowo na każdym szczeblu działalności Związku Ochotniczych Straży Pożarnych RP występują stopnie funkcyjne odpowiednie do zajmowanego stanowiska.
Funkcje Wojskowej Straży Pożarnej.
Wojskowa Straż Pożarna opiera się na stopniach wojskowych w przypadku żołnierzy Wojska Polskiego lub bez stopni w przypadku pracowników RON.

</doc>
<doc id="167022" url="https://pl.wikipedia.org/wiki?curid=167022" title="Struktura tektoniczna">
Struktura tektoniczna

Struktura tektoniczna – każdy obiekt wytworzony w wyniku procesów tektonicznych, odznaczający się pewną jednolitością wewnętrzną i pewną odrębnością od otoczenia.
Wyróżniamy struktury:
Do struktur geologicznych zaliczyć można m.in.:

</doc>
<doc id="167023" url="https://pl.wikipedia.org/wiki?curid=167023" title="Kotuń (województwo mazowieckie)">
Kotuń (województwo mazowieckie)

Kotuń – wieś w Polsce położona w województwie mazowieckim, w powiecie siedleckim, w gminie Kotuń.
Leży w odległości 15 km na zachód od Siedlec i 4 km od międzynarodowej trasy E30 Cork – Omsk.
W latach 1954–1972 wieś należała i była siedzibą władz gromady Kotuń. W latach 1975–1998 miejscowość administracyjnie należała do województwa siedleckiego.
Miejscowość jest siedzibą gminy Kotuń oraz rzymskokatolickiej parafii św. Antoniego.
Dane ogólne.
Kotuń jest siedzibą gminy powiatu siedleckiego, stanowiącego wschodni kraniec województwa mazowieckiego. Miejscowość położona jest w odległości 15 km od Siedlec i 88 km od Warszawy. Gminę przecina linia kolejowa Warszawa-Siedlce-Terespol oraz droga krajowa nr 2 (Świecko-Warszawa-Terespol).
Blisko 2,5-tysięczna miejscowość leży między rzekami Liwiec i Kostrzyń - w obniżeniu węgrowskim, które Wysoczyznę Siedlecką dzieli na dwie części. Przez miejscowość w kierunku zachodnim przepływa mała rzeczka Świdnica, będąca jednym z dopływów Kostrzynia.
Na początku XX wieku przeprowadzono regulację rzeki, tworząc jednocześnie kilkusethektarowy kompleks rybnych stawów hodowlanych należący do właścicieli dóbr ziemskich Broszków: Franciszka Buyno (do 1921 r.), a potem m.in. do Mieczysława Dreckiego (do 1925 r.). Na jego części w 1984 roku utworzono rezerwat ptaków „Stawy Broszkowskie”.
Historia.
Nazwa „Kotuń” wywodzi się z prasłowiańskiej nazwy „kot`” i przyrostka „-uń”. Prasłowiańska nazwa „kot`” oznaczała pomieszczenie dla małych zwierząt, skąd następnie pochodzi staropolskie słowo kociec i wreszcie kojec. Odkryte na tym terenie urny prochowe i inne znaleziska archeologiczne skłaniają się ku takiej wersją pochodzenia nazwy miejscowości. Nazwa oraz badania archeologiczne prowadzone w miejscowości sugerują, że osadnictwo na tym obszarze istnieje prawdopodobnie już od około 3000 lat! 
Nazwa „Kotuń” wymieniona jest w rejestrze poborowym w 1563 roku. W XVI wieku miejscowość leżała w granicach ziemi liwskiej i należała do parafii Niwiczka (obecnie Niwiski) w dystrykcie liwskim, najstarszej w okolicy, bo powstałą jeszcze przed 1480 rokiem. W 1769 roku Kotuń został przyłączony do parafii Żeliszew. Miejscowość i tereny leżące wokół niej po obu stronach rzeki Świdnicy w XIX wieku należały do ziemiańskiej rodziny Chłusowiczów. Czynnikami decydującymi o rozwoju Kotunia była parcelacja dóbr ziemskich Kotuń, własności Adolfa, potem Feliksa Chłusowiczów oraz budowa w XIX wieku Warszawsko-Terespolskiej kolei Żelaznej. Budowa kolei i stacji kolejowej spowodowała systematyczny napływ ludności. Na przełomie XIX i XX wieku nazwę stacji kolejowej zmieniono na Broszków. Na taką decyzję wpłynął właściciel ponad 1500-hektarowego majątku ziemskiego Broszków - Franciszek Buyno. Dopiero w 1958 roku, staraniem Gromadzkiej Komisji Oświaty przywrócono pierwotną nazwę. Dawna wieś Kotuń położona była równolegle do obecnej ulicy Wiejskiej, bliżej rzeki. Starą drogę zlikwidowano w 1938 roku podczas komasacji gruntów. Nowe warunki spowodowały rozbudowę Kotunia w okolicach stacji kolejowej i w efekcie przesunięcie jej centrum.
Inne informacje.
W Kotuniu znajdują się należące do Parafii św. Antoniego kościół i cmentarz rzymskokatolicki, a także apteka, Gimnazjum Publiczne, Szkoła Podstawowa oraz Muzeum Pożarnictwa. Ponadto w miejscowości istnieje przystanek kolejowy położony na magistrali kolejowej Moskwa - Berlin. Przez wieś przechodzi droga powiatowa Broszków - Ozorów. W Kotuniu jest źródło, z którego czerpana jest woda mineralna Eden.

</doc>
<doc id="167024" url="https://pl.wikipedia.org/wiki?curid=167024" title="Centrum Operacji Powietrznych – Dowództwo Komponentu Powietrznego">
Centrum Operacji Powietrznych – Dowództwo Komponentu Powietrznego

Centrum Operacji Powietrznych – Dowództwo Komponentu Powietrznego (COP-DKP) – jednostka dowodzenia taktycznego Sił Powietrznych.
Powstanie COP.
Historia i powstanie CSD.
Sformowanie Centralnego Stanowisko Dowodzenia było fragmentem szerszych działań mających na celu doskonalenie metod prowadzenia działań w przestrzeni powietrznej. Poszukiwanie te doprowadziły do wydzielenia nowego rodzaju sił zbrojnych, przeznaczonego do efektywnego wykorzystania różnych rodzajów wojsk podczas prowadzenia działań bojowych w trzecim wymiarze. Po wielu przekształceniach z Wojsk Obrony Przeciwlotniczej Obszaru Kraju wyłoniły się Wojska Obrony Powietrznej Kraju.
Poszukiwania zdążały również w kierunku utworzenia sprawnego ośrodka zdolnego do przyjmowania, opracowania i odwzorowania sytuacji dla potrzeb zespołów kierujących obroną powietrzną. W celu zorganizowania sprawnego systemu dowodzenia i kierowania obroną przeciwlotniczą, jesienią 1949 rozpoczęto formowanie Głównego Posterunku Obserwacyjno-Meldunkowego, który stał się zalążkiem przyszłego CSD. Decyzją Ministra Obrony Narodowej z dnia 27 lutego 1954, utworzono Centralne Stanowisko Dowodzenia.
CSD od początku istnienia zdecydowanie różniło się od innych oddziałów i związków taktycznych Wojska Polskiego, przede wszystkim pod względem funkcji spełniającej w systemie obrony powietrznej. Przez ponad półwiecze swej działalności spełniało nadrzędną rolę w stosunku do wszystkich stanowisk dowodzenia, oddziałów i związków taktycznych obrony przeciwlotniczej oraz innych rodzajów sił zbrojnych działających w systemie obrony powietrznej kraju. Przez cały okres swego funkcjonowania, jednostka ulegała wielu przeobrażeniom. Lata 70. i 80., to początek ciągłej modernizacji i doskonalenia struktur jednostki w kierunku pełnej automatyzacji procesu dowodzenia.
W 1995, w 41. rocznicę powstania jednostki, CSD otrzymało nowy sztandar – dar społeczności miasta Warszawy. Lata 90. XX w., to wielkie pasmo transformacji ustrojowej i restrukturyzacji Sił Zbrojnych RP. Nie uniknęło przemian również Centralne Stanowisko Dowodzenia, które przeszło w tym czasie wiele przeobrażeń strukturalnych i organizacyjnych. Ewolucyjnym zmianom uległy także sposoby zdobywania i przekazywania informacji o sytuacji powietrznej. Dokonujące się przeobrażenia przyspieszyło przyjęcie Polski w poczet pełnoprawnych członków NATO.
W ślad za tym zmieniły się także zadania CSD. Priorytet w działalności służbowej zyskały obszary m.in. dostosowania procedur działania do struktur NATO, modernizacja i przezbrojenie sprzętu przeciwlotniczego, ale również środków dowodzenia, łączności i logistyki. Zaistniała sytuacja wymagała pilnego dokonania zmian organizacyjnych Centralnego Stanowiska Dowodzenia. Dotychczas istniejący, kilkustopniowy proces przesyłania informacji nie gwarantował właściwego reagowania na szczeblu decyzyjnym.
12 marca 1999, w obiekcie CSD przeprowadzono uroczystość zaprzysiężenia zmiany dyżurnej do dyżuru bojowego, po raz pierwszy pełniącego w zintegrowanym systemie dowodzenia państw NATO. Od chwili wejścia naszych sił zbrojnych do NATO, CSD stało się ważnym elementem systemu dowodzenia lotnictwem oraz obroną powietrzną zarówno w systemie narodowym, jak i w NATO w ramach Zintegrowanego Systemu Obrony Powietrznej (NATINADS). CSD jako jedna z pierwszych jednostek WP osiągnęła pełną integrację działania z sojusznikami z NATO.
CSD w ostatniej dekadzie swego istnienia było newralgicznym podmiotem systemu dowodzenia lotnictwem oraz obroną powietrzną zarówno w systemie narodowym, jak i w NATO. Sprawowało nadzór nad przestrzenią Rzeczypospolitej Polskiej było odpowiedzialne za zobrazowanie sytuacji powietrznej oraz wymianę informacji o tej sytuacji z sąsiednimi, sojuszniczymi stanowiskami dowodzenia. Poczyniono starania do sprzężenia z systemem wczesnego wykrywania i ostrzegania AWACS.
Na podstawie decyzji Ministra Obrony Narodowej z dnia 10 maja 2001, Centralne Stanowisko Dowodzenia zostało rozformowane.
Od stycznia 2002, nie ma już Centralnego Stanowiska Dowodzenia. Po 50-letniej służbie na straży powietrznych granic Rzeczypospolitej, odeszło do historii, a wraz z nim epoka mechanicznych systemów dowodzenia. Jego miejsce w obiekcie w Pyrach zajęło i pełnienie dyżurów kontynuuje Centrum Operacji Powietrznych, które przejęło i kultywuje dziedziczenie tradycji Centralnego Stanowiska Dowodzenia.
Powstanie COP.
W 1948 powołano do życia Grupę Organizacyjno-Przygotowawczą Dowództwa Obrony Przeciwlotniczej. Przez trzy kolejne lata opracowano podstawowe zasady organizacyjne systemu obrony powietrznej kraju. W 1951 przemianowano i przeformowano Grupę na Dowództwo Wojsk Obrony Przeciwlotniczej. Zaczęto tworzyć cały system obrony na terytorium kraju. Specjalnie na ten cel utworzony plan dwuletni zakładał założenie korpusu artylerii, zwiększenie ilości samodzielnych pułków artylerii przeciwlotniczej oraz powstanie pododdziałów obserwacyjno-meldunkowych (wraz z Głównym Posterunkiem Obserwacyjno-Meldunkowym w podwarszawskich Pyrach).
W lipcu 1951 Minister Obrony Narodowej wydał rozkaz o przemianowaniu Dowództwa Wojsk Obrony Przeciwlotniczej na Dowództwo Wojsk Obrony Przeciwlotniczej Kraju.
W latach 1951–1952 na terenie obiektu zajmowanego przez jednostkę wybudowano koszary i niedaleko od nich bloki mieszkalne dla kadry i rodzin. Pod koniec 1952 wybudowano obiekt Radiowego Centrum Nadawczego.
Już w 1952 podporządkowano pod względem operacyjnym Dowódcy Wojsk Obrony Przeciwlotniczej Obszaru Kraju lotnictwo myśliwskie.
W kolejnych latach następowały poważne zmiany w strukturach Ludowego Wojska Polskiego. Jednostki zmieniały swe etaty i struktury. Wiele jednostek zmieniało swe podporządkowanie, wyposażenie i podporządkowanie.
Rok 1954 przyniósł połączenie Dowództwa Wojsk Lotniczych i Dowództwa Obrony Przeciwlotniczej Obszaru Kraju oraz powstanie Dowództwa Wojsk Lotniczych i Obrony Przeciwlotniczej Obszaru Kraju. Następstwem tej reorganizacji było wydanie przez Ministra Obrony narodowej rozkazu nr 014/Org. z dnia 24 lutego 1954 oraz późniejszy rozkaz Dowódcy Warszawskiego Okręgu Wojskowego nr 09/Org. z dnia 20 marca 1954, w wyniku których rozformowaniu uległ Węzeł Łączności (do 1 maja) oraz utworzono Grupę Organizacyjną odpowiedzialną za utworzenie Centralnego Stanowiska Dowodzenia (CSD). Przez miesiąc (do 10 czerwca) utworzono nową jednostkę. Miała ona następującą strukturę:
Zadaniem CSD było dowodzenie operacyjne podległymi jednostkami oraz siłami i środkami OPL.
Zmiany organizacyjne w wojsku postępowały bardzo szybko. Już w 1956 włączono w struktury CSD: Wydział Przelotów Dowództwa Wojsk Lotniczych i OPL OK (w miejsce Sekcji Ruchu Lotniczego).
W 1957 wydzielono z CSD Grupę Dowodzenia (przemianowaną później w Grupę Bojową) rozformowując Główne Stanowisko Dowodzenia Lotnictwa Myśliwskiego oraz Główne Stanowisko Dowodzenia Artylerii Przeciwlotniczej. Od tej pory Grupą Bojową kierował Dyżurny Operacyjny – Zastępca Szefa Sztabu WOPK (później WLOP). Zmiana Bojowa Grupy Dowodzenia nadzorowała i kontrolowała polską przestrzeń powietrzną.
Następujące po sobie zmiany (w 1957 powstanie: 1, 2 i 3 Korpusu Obrony Powietrznej, wydzielenie z 3 Korpusu Lotnictwa Mieszanego Dowództwa Lotnictwa Operacyjnego) zmieniło zadania CSD.
Poważne zmiany w strukturze etatu wprowadzono w 1978. Rozszerzono zadania jednostki oraz ustalono główne elementy struktury organizacyjnej, które (prawie) w niezmienionym stanie przetrwały do końca istnienia CSD.
W 1991 dokonano kolejnych poprawek w etacie jednostki. Utworzono Szkolny Ośrodek Dowodzenia oraz Wydział Operacyjny. Te zmiany etatowe poniosły za sobą zmniejszenie ilości kadry; głównie w Grupie Powiadamiania oraz Węźle Łączności.
Rozkazem Dowódcy Wojsk Lotniczych i Obrony Powietrznej nr PF-90 z dnia 11 lipca 2001 rozformowano CSD z dniem 31 grudnia 2001. Na podstawie tego rozkazu z dniem 1 stycznia 2002 utworzono COP.
W 2013 rozszerzono kompetencje COP, a nazwę uzupełniono o drugi człon – Dowództwo Komponentu Powietrznego (COP-DKP).
Zadania COP.
Centrum Operacji Powietrznych dowodzi operacyjnie podległymi jednostkami oraz siłami i środkami OPL. W przypadkach sytuacji opisanych w RENEGADE to właśnie w COP podejmowane są decyzje (w tym ostateczna) dotyczące postępowania ze statkiem powietrznym naruszającym polską przestrzeń powietrzną.
Tradycje.
COP przejęło tradycje swych poprzedników.
CSD otrzymało 8 czerwca 1995 sztandar, którego rodzicami chrzestnymi zostali: córka Marszałka Józefa Piłsudskiego, por. pilot Jadwiga Piłsudska i gen. broni pilot Roman Paszkowski.
Decyzją Nr 141/MON Ministra Obrony Narodowej z 3 czerwca 2002 ustalono, że Centrum Operacji Powietrznych w Warszawie:
Decyzją Nr 580/MON Ministra Obrony Narodowej z 31 grudnia 2008 wprowadzono odznakę pamiątkową COP.
Decyzją Nr 177/MON Ministra Obrony Narodowej z 7 maja 2014 wprowadzono odznakę pamiątkową COP-DKP.
Decyzją Nr 185/MON Ministra Obrony Narodowej z dnia 12 maja 2014 ustalono, że Centrum Operacji Powietrznych – Dowództwo Komponentu Powietrznego w Warszawie:
Decyzją Nr 113/MON Ministra Obrony Narodowej z 2 kwietnia 2015 wprowadzono oznaki rozpoznawcze COP-DKP.
Struktura COP.
Jednostki podległe.
Struktura na dzień 1 stycznia 2011:

</doc>
<doc id="167026" url="https://pl.wikipedia.org/wiki?curid=167026" title="Glinowodorek litu">
Glinowodorek litu



</doc>
<doc id="167027" url="https://pl.wikipedia.org/wiki?curid=167027" title="Karabin SAFN-49">
Karabin SAFN-49

Semi-Automatique de Fabrique Nationale Modele 1949 (SAFN-49) – belgijski karabin samopowtarzalny produkowany w pierwszej połowie lat 50. XX wieku.
Historia konstrukcji.
W okresie międzywojennym w wielu krajach świata trwały prace nad karabinami samopowtarzalnymi. Także w belgijskich zakładach FN próbowano skonstruować taką broń. Pracami kierował Dieudonne Saive. Opracował on w połowie lat 30. karabin samopowtarzalny działający na zasadzie odprowadzania gazów prochowych przez boczny otwór lufy. Wkrótce potem projekt dopracowano i zbudowano prototyp "Fusil Semi-Automatique D'Infanterie, Modele Fabrique Nationale". Jednak napięta sytuacja międzynarodowa sprawiła, że pierwszeństwo miały wypróbowane karabiny powtarzalne.
Po ataku niemieckim w maju 1940 roku Saive dopilnował zniszczenia dokumentacji produkcyjnej zakładów FN, po czym przez Francję i Portugalię udał się do Wielkiej Brytanii, gdzie rozpoczął pracę w Royal Small Arms Factory w Enfield. Jednak wkrótce przeniósł się do Kanady, gdzie stworzył przeznaczoną dla Chin wersję Brena kalibru 7,92 x 57 mm. Odtworzył także dokumentację produkcyjną pistoletu FN BHP, a wolnych chwilach kontynuował także prace nad swoim karabinem samopowtarzalnym.
Prace kontynuował po powrocie do RSAF Enfield w 1944 roku. Zbudował wtedy karabin "Self-Loading Experimental Model (SLEM)" który wzbudził spore zainteresowanie. Efektem dalszych prac był następny prototyp "EXP-1". Po małych poprawkach postanowiono wyprodukować partię 2000 nowych karabinów. W międzyczasie wyzwolona została Belgia i Saive wrócił do Herstal, gdzie nadzorował ponowne uruchomienie zakładów. W efekcie prace nad EXP-1 wydłużały się (po przystosowaniu karabinu do strzelania nabojem 7,62 x 63 mm pojawiły się problemy z regulatorem gazowym) i po redukcji budżetu wojskowego po wojnie program EXP-1 został skreślony.
Był to spory cios dla zakładów FN, ale dzięki dużym zamówieniom (głównie na remonty karabinów M1 Garand i karabinków M1) były one w niezłej sytuacji finansowej i dlatego zdecydowały się samodzielnie dokończyć prace. Poprawiono regulator gazowy i nowy karabin już jako "Semi-Automatique de Fabrique Nationale Modele 1949" zaproponowano kilku armiom europejskim.
Jednak początkowo sytuacja była trudna. Na rynku znajdowały się miliony karabinów wyprodukowanych w czasie wojny, zdecydowanie tańszych niż nowe karabiny belgijskie. Dodatkowo zarówno USA jak i ZSRR masowo przekazywały swoją broń w ramach pomocy wojskowej. Dlatego SAFN-49 sprzedawał się słabo. Koniunktura zaczęła się poprawiać w latach 1950., ale wtedy SAFN był już konstrukcją przestarzałą. Szczególnie widoczne stało się to, kiedy karabiny te zostały użyte przez Belgów w walce w czasie wojny koreańskiej. Podstawowymi wadami była duża masa i długość, niewystarczająca okazała się także pojemność magazynka.
Dlatego po rozpoczęciu produkcji karabinu FN FAL (także skonstruowanego przez Dieudonne Saive, przyjętego do uzbrojenia przez 80 krajów) produkcję karabinu SAFN-49 zakończono w 1955. Dość szybko został też wycofany z uzbrojenia. Obecnie duże ilości karabinów SAFN-49 są używane w USA jako broń sportowa.
Opis konstrukcji.
Karabin SAFN-49 był bronią samopowtarzalną. Automatyka broni działała na zasadzie odprowadzania gazów prochowych, tłok gazowy o krótkim skoku, zamek ryglowany przez przekoszenie. Broń strzelała z zamka zamkniętego. Mechanizm spustowy z możliwością strzelania ogniem pojedynczym (niektóre wersje także seriami, wersje te miały przełącznik rodzaju ognia umieszczony z lewej strony broni, w przedniej części kabłąka spustu). Dźwignia bezpiecznika po prawej stronie broni nad spustem. Zasilanie z pudełkowych magazynków o pojemności 10 naboi (magazynek niewymienny, bez szczęk, ładowany za pomocą pięcionabojowych łódek amunicyjnych). Broń wyposażona w zaczep zamka zatrzymujący zamek w tylnym położeniu po wystrzeleniu ostatniego naboju, zamek zwalniany z zaczepu przez lekkie odciągnięcie do tyłu. Przyrządy celownicze składają się z muszki i celownika przeziernikowego (krzywiznowego) o nastawach 100 – 1000 m (nastawa bojowa 350 m). Kolba połączona z łożem, drewniana.

</doc>
<doc id="167028" url="https://pl.wikipedia.org/wiki?curid=167028" title="Wodorek litowo-glinowy">
Wodorek litowo-glinowy



</doc>
<doc id="167031" url="https://pl.wikipedia.org/wiki?curid=167031" title="Lete">
Lete

Lete (także Leta; gr. Lḗthē ‘zapomnienie’, łac. Lethe) – w mitologii greckiej jedna z pięciu rzek Hadesu, obok Styksu, Kokytos (z której brała początek), Acherontu i Pyriflegetonu. Wypicie wody z Lete miało powodować całkowitą utratę pamięci. Niektóre greckie wierzenia mówiły o tym, że dusze musiały to czynić przed reinkarnacją, aby nie pamiętać swoich przeszłych żywotów.
W literaturze.
Platon w "Fajdrosie" wspomina o tym, jak to kosztując wody ze źródeł niepamięci, dusza traciła pamięć wszystkiego, co widziała wraz z bogami.
W "Boskiej komedii" Dantego, zapożyczona z mitologii Lete spływa do środka Ziemi, a jej źródła znajdują się w Raju Ziemskim, na szczycie Góry Czyśćcowej. Dusze mające wstąpić do Raju piją z niej wodę, aby zapomnieć o swoich grzechach.
W "Czarodziejskiej Górze", Tomasz Mann przyrównuje: Mówi się, że czas to Leta, ale i błękit oddalenia jest takim napojem zapomnienia ...
W wierszu Sławomira Worotyńskiego "Jesienne Bieniakonie" symbol zapomnienia, nicości.

</doc>
<doc id="167033" url="https://pl.wikipedia.org/wiki?curid=167033" title="Wojna partyzancka">
Wojna partyzancka



</doc>
<doc id="167036" url="https://pl.wikipedia.org/wiki?curid=167036" title="Francis Richards">
Francis Richards

Francis Richards (ur. 1945) – brytyjski dyplomata i wojskowy.
Od 2003 do 2006 gubernator i głównodowodzący Gibraltaru.

</doc>
<doc id="167038" url="https://pl.wikipedia.org/wiki?curid=167038" title="Państwowa Straż Pożarna">
Państwowa Straż Pożarna

Państwowa Straż Pożarna, PSP – zawodowa, umundurowana i wyposażona w specjalistyczny sprzęt formacja przeznaczona do walki z pożarami, klęskami żywiołowymi i innymi miejscowymi zagrożeniami. Komendant Główny PSP jest organem podległym wobec ministra właściwego ds. wewnętrznych.
Zadania.
Państwową Straż Pożarną powołano ustawą z dnia 24 sierpnia 1991. Do zadań Państwowej Straży Pożarnej zgodnie z ustawą należy:
Ustawą z dnia 6 lipca 2001 o zmianie ustawy o powszechnym obowiązku obrony Rzeczypospolitej Polskiej wprowadzono przepis do ustawy o Państwowej Straży Pożarnej, dotyczący realizacji innych zadań wynikających z wiążących Rzeczpospolitą Polską umów międzynarodowych na zasadach i w zakresie w nich określonych.
Ustawą z dnia 6 maja 2005 o zmianie ustawy o Państwowej Straży Pożarnej dodano przepis o współdziałaniu Państwowej Straży Pożarnej ze strażami pożarnymi i służbami ratowniczymi innych państw oraz ich organizacjami międzynarodowymi na podstawie wiążących Rzeczpospolitą Polską umów międzynarodowych oraz odrębnych przepisów.
Struktura.
Kierownictwo.
Komendant Główny PSP:
Zastępcy Komendanta Głównego PSP:
Komendy:
Struktura zatrudnienia.
PSP zatrudnia 2587 kobiet (8,04% ogólnej liczby zatrudnionych), przy czym 1205 to funkcjonariuszki, a 1382 – pracownice cywilne.
Działanie.
Jednostki Państwowej Straży Pożarnej (PSP) działają głównie w oparciu o strukturę powiatową (Komendy Powiatowe/Miejskie PSP). W każdym mieście na prawach powiatu lub powiecie znajduje się jedna lub kilka Jednostek Ratowniczo-Gaśniczych (JRG), w których strażacy pełnią służbę 24h na dobę przez wszystkie dni w roku, w gotowości do natychmiastowego wyjazdu. W razie konieczności Miejskie/Powiatowe stanowiska kierowania PSP dysponują do działań także jednostki Ochotniczej Straży Pożarnej, które udzielają wsparcia w ludziach i sprzęcie strażakom Państwowej Straży Pożarnej. Strażacy PSP używają hełmów koloru czerwonego.
Kształcenie w PSP.
System kształcenia.
Państwowa Straż Pożarna posiada własny system kształcenia i szkolenia. Składa się on z dwóch podsystemów, z których jeden odpowiada za podwyższanie kwalifikacji ogólnych przygotowując młodych ludzi do zawodu strażaka, technika pożarnictwa lub inżyniera pożarnictwa, natomiast drugi związany jest z podwyższaniem kwalifikacji zawodowych w strukturach straży. System ten dotyczy również strażaków zatrudnionych w zakładowych strażach pożarnych.
System kształcenia tworzą:

</doc>
<doc id="167039" url="https://pl.wikipedia.org/wiki?curid=167039" title="Domanice">
Domanice



</doc>
<doc id="167042" url="https://pl.wikipedia.org/wiki?curid=167042" title="Bartholomé de Las Casas">
Bartholomé de Las Casas



</doc>
<doc id="167044" url="https://pl.wikipedia.org/wiki?curid=167044" title="Mokobody">
Mokobody

Mokobody – wieś w Polsce położona w województwie mazowieckim, w powiecie siedleckim, w gminie Mokobody
Wieś leży nad rzeką Liwiec. Siedziba gminy Mokobody, oraz rzymskokatolickiej parafii św. Jadwigi. Dawniej miasto prywatne, posiadało prawo chełmińskie, w 1496 roku położone było w ziemi drohickiej województwa podlaskiego, prawa miejskie utraciło w 1870 roku.
Do 1954 roku istniała gmina Skupie, której siedzibą były Mokobody. W latach 1954–1972 wieś należała i była siedzibą władz gromady Mokobody. W latach 1975–1998 miejscowość położona była w województwie siedleckim. We wsi działa jednostka ochotniczej straży pożarnej.
Historia.
Dawne nazwy miejscowości brzmiały "Mąkobody" i "Makowody". Wieś leżała w ziemi drohickiej i była własnością rycerską. Właściciel wsi Jan Mąkobodzki w okresie władania Podlasiem przez Bolesława IV księcia mazowieckiego był kasztelanem i sędzią liwskim. Prawdopodobnie w okresie zbrojnego zatargu Kazimierza Jagiellończyka z Bolesławem stał po stronie tego ostatniego, wskutek czego utracił swoje dobra. Mokobody stały się królewszczyzną. W 1487 r. Kazimierz Jagiellończyk darował je wraz z innymi dobrami Iwaszce Bohdanowiczowi Litaworowi Chreptowiczowi, podskarbiemu dwornemu litewskiemu.
W 1496 roku miasto prywatne zostało lokowane na prawie chełmińskim. W 1510 r. potwierdzenie przywilejów i nazwę Nowe Miasto, która jednak się nie przyjęła. Do Unii brzeskiej istniała tu Cerkiew prawosławna. Mokobody należały m.in. do Ostrorogów, Ossolińskich, Jezierskich i Kuczyńskich. W 1673 roku miasto posiadał starosta drohicki Zbigniew Ossoliński.
Bardzo duży wkład Mokobody włożyły w powstanie styczniowe. Już w styczniu wysłały do obrony Węgrowa ok. 600 chłopów, w większości byli uzbrojeni w kosy. 2 lutego brali oni udział w bitwie pod Węgrowem, a także słynnym w całej Europie ataku kosynierów na działa carskie. Następnego dnia, pod Mokobodami 1 tys. powstańców, w tym 200 strzelców, pod komendą kpt. Kuczkowskiego ps. "Mucha, "pobiło oddział rosyjski z Siedlec. Rosjanie ponieśli duże straty, było ok. 100 zabitych oraz dużo więcej rannych. W bitwie tej znaczący wkład mieli również mieszkańcy Mokobód i okolicznych wiosek. Wiele osób nie brało bezpośredniego udziału w walkach, ale pomagało walczącym. Chłopi dostarczali żywność oraz informowali o ruchach wojsk rosyjskich.
Po stłumieniu powstania carska policja i wojsko rozpoczęły aresztowania powstańców. Najwybitniejszym powstańcem był urodzony w Świniarach Ludomir Benedyktowicz, który stracił w powstaniu obie dłonie. Pamiątkowa tablica na jego cześć znajduje się przy głównym wejściu do kościoła w Mokobodach. Za masowy udział mieszkańców Mokobód w powstaniu rząd carski w 1867 r., czyli kilka lat po upadku powstania styczniowego, ukarał miasteczko zabraniem mu praw miejskich i zdegradowaniem do roli wsi.

</doc>
<doc id="167045" url="https://pl.wikipedia.org/wiki?curid=167045" title="Rota (pożarnictwo)">
Rota (pożarnictwo)

Rota – dwuosobowy zespół ratowników wchodzący w skład tego samego zastępu lub specjalistycznej grupy ratowniczej wykonujący te same działania ratownicze lub zabezpieczające wyposażony w sprzęt ochrony osobistej.

</doc>
<doc id="167046" url="https://pl.wikipedia.org/wiki?curid=167046" title="Paprotnia (powiat siedlecki)">
Paprotnia (powiat siedlecki)

Paprotnia – wieś w Polsce położona w województwie mazowieckim, w powiecie siedleckim, w gminie Paprotnia. Leży na trakcie Siedlce – Korczew, 20 km na północny wschód od Siedlec.
W latach 1975–1998 miejscowość należała administracyjnie do województwa siedleckiego.
Miejscowość jest siedzibą gminy Paprotnia. Miejscowość była przejściowo siedzibą gminy Tarków. 
W miejscowości znajduje się drewniany kościół parafialny pw. św. Bartłomieja Apostoła. Początkowo został wybudowany 1435, później spalony. Odbudowany w 1750, gruntownie przebudowany w 1906. Na miejscowym cmentarzu znajduje się mogiła polskich żołnierzy poległych w 1920.

</doc>
<doc id="167047" url="https://pl.wikipedia.org/wiki?curid=167047" title="Cork (hrabstwo)">
Cork (hrabstwo)

Cork (ang. "County Cork", irl. "Contae Chorcaí") – hrabstwo w Irlandii, najbardziej wysunięte na południowy zachód i największe spośród współczesnych hrabstw. Nazywane bywa "buntowniczym hrabstwem", ponieważ często zajmowało w ważnych sprawach stanowisko przeciwne do większości Irlandii. Cork, stolica hrabstwa, jest drugim co do wielkości miastem Republiki Irlandii.
Historia.
W roku 1601 decydująca bitwa pod Kinsale (irl. "Cath Cionn tSáile") miała miejsce w hrabstwie Cork, co zatrzymało brytyjską ekspansję na wyspie.
Język.
W hrabstwie znajdują się dwa obszary, na których ludność posługuje się językiem irlandzkim (nazywane gaeltacht). Są to Múscraí na północy i Oileán Chléire.
Turystyka.
Odosobniony zachodni obszar znany jako West Cork jest popularnym miejscem wśród turystów, którzy odwiedzają niewielkie wyspy, takie jak Sherkin, Cape Clear i Dursey czy przylądek Mizen Head.
W ostatnich latach ziemie na dalekim zachodzie zostały zamieszkane przez wielu mieszkańców z Unii Europejskiej, chociażby takie gwiazdy jak Jeremy Irons i Neil Jordan. West Cork jest znane ze swojego dzikiego, naturalnego piękna, dobrych plaż i swojej wyrazistej atmosfery.

</doc>
<doc id="167054" url="https://pl.wikipedia.org/wiki?curid=167054" title="Luigi Pulci">
Luigi Pulci

Luigi Pulci (ur. 15 sierpnia 1432 we Florencji - zm. 1484 w Padwie) - poeta włoski związany z dworem Medyceuszy. Pozostawał w dobrych stosunkach z Wawrzyńcem Wspaniałym, od którego otrzymywał pomoc i protekcję. Mimo wszystko życie poety było często trudne - cierpiał z powodów materialnych, a nawet został wygnany z Florencji z powodu długów zaciągniętych u swojego brata. Podróżował długo po Włoszech, bywał w Neapolu, Bolonii, Mediolanie, Wenecji, wykonując zlecenia powierzone mu przez Wawrzyńca Wspaniałego. Pod koniec życia opuścił dwór medycejski, wyrafinowany w gustach i postrzegający go jako przedstawiciela odchodzącej epoki literackiej.
Zmarł podczas pobytu w Padwie. Mimo ciężkiego życia jego utworom nie brak komizmu, a wręcz szyderstwa. Najsłynniejszym utworem Pulciego pozostaje poemat pt. "Morgante". Nawiązuje on treściowo do "Pieśni o Rolandzie", lecz sama treść nie gra tu pierwszorzędnej roli i autorowi udało się stworzyć dzieło oryginalne. Istotne miejsce zajmuje tu krytyka społeczeństwa, komizm i humanistyczne poglądy autora.
Pulci zapoczątkował tradycję wielkiej włoskiej epiki bohaterskiej, pisanej oktawą, kulminującej w dziełach Ludovica Ariosta i Torquata Tassa. Przyczynił się tym samym do znacznego rozprzestrzenienia się tej strofy w literaturze włoskiej, a potem europejskiej. Eposy oktawą pisali również poeci polscy.
Monografię na temat życia i twórczości Pulciego napisał Walerian Preisner. Na język polski zostały przełożone tylko fragmenty Morgante (Wielka literatura powszechna).
Bibliografia.
Il Morgante maggiore di Luigi Pulci con note filologiche di Pietro Sermoli, Firenze 1855.

</doc>
<doc id="167055" url="https://pl.wikipedia.org/wiki?curid=167055" title="Centralne Stanowisko Dowodzenia">
Centralne Stanowisko Dowodzenia



</doc>
<doc id="167065" url="https://pl.wikipedia.org/wiki?curid=167065" title="Przesmyki">
Przesmyki

Przesmyki – wieś w Polsce położona w województwie mazowieckim, w powiecie siedleckim, w gminie Przesmyki. Leży w odległości ok. 24 km od granic Siedlec. Miejscowość jest siedzibą gminy.
W latach 1975–1998 miejscowość administracyjnie należała do województwa siedleckiego.
Historia.
Pierwszy kościół parafialny, drewniany pod wezwaniem św. Jakuba Apostoła pochodzący z 1465 r. został spalony przez Szwedów w 1657 r. Regest poborowy z czasów Stefana Batorego w roku 1580 podaje, że Parafia św. Jakuba Apostoła w Przesmykach była jedną z najrozleglejszych w ówczesnym powiecie drohickim i liczyła 27 wsi. Zachował się kościół parafialny z 1776 r., wzniesiony z drewna staraniem proboszcza Ludwika Wessla. Konsekrowany przez biskupa Jana Szyjkowskiego w 1783 r. Wewnątrz barokowy ołtarz główny oraz boczne, datowane na XVIII w. (zostały przeniesione z Siemiatycz).
Kościół w Przesmykach zaliczany jest do najcenniejszych drewnianych zabytków sakralnych południowego Podlasia. Obiekt znajduje się na Pętli Siedleckiej szlaku turystycznego Drewniane Skarby Mazowsza. Na osi kościoła stoi murowana dzwonnica-brama z przejściem ze sklepieniem kolebkowo-krzyżowym, wzniesiona po 1869 r. W zespole kościoła od strony wschodniej znajduje się dziewiętnastowieczna drewniana organistówka będąca świetnym przykładem podlaskiego budownictwa. Na cmentarzu parafialnym usytuowana jest neogotycka kaplica zbudowana około połowy XIX w., z ludowymi rzeźbami św. Kazimierza i św. Jacka.
Współczesność.
Przed Gminnym Ośrodkiem Kultury pomnik poświęcony marszałkowi Józefowi Piłsudskiemu, odbudowany w 2000 r. w miejsce pomnika z 1932 r. W latach 90. wybudowano w Przesmykach pierwszą tego typu w Polsce przechowalnię ziemniaka w ramach pomocy rządu Kanady dla Polski. Poza tym znajdują się tu liczne obiekty infrastruktury społecznej i kulturowej tj.: GOK, klub dyskotekowy, biblioteka, jednostka Ochotniczej Straży Pożarnej, komisariat policji, Zespół Szkół ze Szkołą Podstawową i Publicznym Gimnazjum, przedszkole, Urząd Gminy, przychodnia lekarska, apteka, bank, poczta, kościół parafialny, piekarnia, młyn, tartak, stacja paliw i wiele innych pełniących funkcje usługowe dla okolicznych mieszkańców.
Co roku w drugiej połowie września Przesmyckie Stowarzyszenie Rozwoju Gospodarczego z siedzibą w Przesmykach organizuje festyn pod nazwą „Dokopiny Ziemniaka”. Jest to impreza promująca Gminę Przesmyki oraz powiat siedlecki w skali województwa mazowieckiego i nie tylko.
W Przesmykach w 1925 roku urodził się Zdzisław Czapski, polski zoolog i parazytolog, profesor i prorektor Akademii Wychowania Fizycznego w Poznaniu.

</doc>
<doc id="167066" url="https://pl.wikipedia.org/wiki?curid=167066" title="Clare">
Clare

W Irlandii:
W Australii:
W Kanadzie:
Miejscowości w USA:
Gminy w USA:
Hrabstwa w USA:
W Wielkiej Brytanii:
Inne znaczenia:

</doc>
<doc id="167075" url="https://pl.wikipedia.org/wiki?curid=167075" title="Historia Poznania 1768–1793">
Historia Poznania 1768–1793

Konfederacja barska.
Gdy w lutym 1768 zawiązała się konfederacja barska, jej ideały znalazły dość duże poparcie wśród wielkopolskiej szlachty. Chcąc zapobiec wybuchowi powstania w regionie, w maju tego samego roku do Poznania wkroczyły wojska rosyjskie. Nie przeszkodziło to jednak w działalności spiskowców popierających konfederację.
Pierwszym przywódcą konfederatów w regionie był Wojciech Rydzyński. Do jego spisku należeli m.in. oficerowie stacjonujących w Poznaniu regimentów polskich oraz uczniowie kolegium jezuickiego. Działania dowodzącego polskimi wojskami gen. Karola Wojciecha Schancka spowodowały, że do powstańców dołączyli tylko nieliczni żołnierze. Natomiast konspiracja w kolegium okazała się zbyt słaba, aby rozszerzyć się na mieszczan.
Kolejnym przywódcą konfederatów w Wielkopolsce był Jakub Ulejski, jednak w międzyczasie liczba żołnierzy rosyjskich oraz polskich wiernych Stanisławowi Augustowi wzrosła do 2000, dzięki wkroczeniu do miasta oddziałów ppłk. Bocka. Sprawiło to, że wezwanie do przystąpienia do konfederacji spotkało się z miernym odzewem. Co więcej, armia rosyjska nadzorowała na sejmiku w Środzie Wielkopolskiej wybory posłów z trzech wielkopolskich województw (poznańskiego, kaliskiego i gnieźnieńskiego) na Sejm, który miał się zebrać w 1768 i poprzeć króla. Na sejmiku tym uchwalono, co prawda, stanowisko potępiające konfederatów, jednak jednocześnie wezwano Sejm do przywrócenia „wewnętrznej zgody” oraz oddalenia „ruiny” i „wojny domowej”, a także zażądano zmniejszenia liczby wojsk stacjonujących w Poznaniu oraz restauracji Trybunału Koronnego w mieście.
Aktywność barzan w Wielkopolsce wzrosła wyraźnie jesienią, gdy na ich czele stanął Ignacy Skarbek-Malczewski. Z drugiej strony do Poznania wkroczył liczący 1200-1600 żołnierzy rosyjski oddział majora Iwana Drewicza. Jego skuteczne akcje przeciw konfederatom sprawiły, że zyskał sobie przydomek „bicza moskiewskiego”. Jednocześnie w samym mieście stworzył poważnie obciążający miasto system świadczeń. Aby rozłożyć te powinności na wszystkie osoby w swojej jurysdykcji, część świadczeń rada miejska w kwietniu 1769 przerzuciła na chłopów z miejskich wsi. Złą sytuację pogłębiało odcięcie miasta od reszty kraju przez konfederackie oddziały dowodzone przez Antoniego Morawskiego. Chcąc zapobiec zdobyciu Poznania, dowodzący całym rosyjskim garnizonem gen. Apraksin nakazał oświetlanie nocą wszystkich ulic, zakazał cotygodniowych targów, handlu bronią i amunicją, nakazał zdanie przez mieszczan całej posiadanej broni, a także nie dopuścił do odbycia się sądów ziemskich, obawiając się, że obecność dużej liczby szlachty w obrębie murów miejskich może zostać wykorzystana przez barzan do opanowania miasta.
W czerwcu 1769 rozwój powstania na Litwie oraz groźba opanowania przez konfederatów Warszawy sprawiły, że Rosjanie zdecydowali się wycofać z Wielkopolski na Mazowsze. Odwrót miał miejsce w nocy z 20 na 21 czerwca. Wycofując się Asparkin nakazał straży miejskiej utrzymanie posterunków w bramach oraz w ratuszu, jednak nikt nie liczył, że stawi ona jakikolwiek opór barzanom. Wycofanie się Rosjan okazało się jednak sporą niespodzianką dla wielkopolskich konfederatów. Ich pierwsze oddziały, maszerujące spod Bydgoszczy, zjawiły się pod miastem dopiero 23 czerwca, zaś dowodzący nimi Morawski wkroczył do Poznania dopiero 29 czerwca. Wydarzenie to uczczono nabożeństwem w poznańskiej farze oraz ucztą ku czci burgrabiego zamku. Natomiast 4 lipca do miasta wjechał przywódca wielkopolskich konfederatów, Ignacy Malczewski, który odebrał przysięgę na wierność od rady miasta. Nałożył również na żołnierzy konfederacji obowiązek przestrzegania dyscypliny wojskowej, zaś mieszkańcom i innowiercom zagwarantował bezpieczeństwo. Tych ostatnich za sprzyjanie Rosjanom ukarał jedynie 2000 dukatami kontrybucji (później sumę tę zmniejszono do 1500 dukatów i rozłożono na 5 miesięcy). Fakt, że była to pierwsza armia, która nie złupiła miasta, szybko przysporzył konfederatom poparcia wśród wszystkich warstw mieszczan.
Postawa Malczewskiego sprawiła, że miasto bez oporu płaciło nałożone przez konfederatów podatki. Tym bardziej, że obciążały one mieszkańców nie od głowy, lecz w zależności od konsumowanych dóbr. Dodatkowo do armii konfederackiej wstąpiło wielu mieszczan, zaś samo miasto oddało armii kilka armat wyremontowanych z własnych środków. W samym mieście utworzono również lazaret dla rannych barzan. Wszystkie te dowody wierności wobec nowych władz sprawiły, że w uniwersale z 9 sierpnia 1769 Malczewski uwolnił Poznań oraz należące od niego wsie z wszystkich świadczeń na rzecz armii.
O wiodącej roli miasta w działaniach konfederatów świadczy zwołanie tu 5 lipca Koła Generalnego, które miało skontrolować finanse konfederatów, a także powołanie 6 sierpnia Izby Konsyliarskiej, mającej prawo mianować oficerów, sędziów i urzędników, a także sprawującej władzę wykonawczą. W mieście odbył się również w dniach 5–21 sierpnia zjazd marszałków konfederackich. Uchwalili oni wysłanie kilku wielkopolskich oddziałów w kierunku Krakowa, aby podtrzymać upadające powstanie w Małopolsce, a także utworzyć kordon wojskowy ciągnący się od Poznania do Częstochowy. Nie udało się natomiast powołać marszałka prowincjalnego Wielkopolski.
Jesienią okazało się, że dobrowolne darowizny mieszkańców regionu są niewystarczające w stosunku do potrzeb konfederacji. W związku z tym 26 października Izba Konsyliarska obłożyła świadczeniami miasta regionu, nie były one jednak rozłożone równomiernie. Obciążenie Poznania zostało maksymalnie zredukowane, zaś w samym mieście obciążono głównie innowierców. Dla przykładu Poznań miał wystawić kontyngent 20 piechurów podczas gdy Leszno i Kalisz po 50, zaś Rogoźno i Szlichtyngowa po 30. Zaś z 1300 dukatów podatku katolicy mieli oddać jedynie 100.
W końcu 1769 konfederaci w Małopolsce zostali pokonani przez Rosjan, zaś niedobitki barzan wycofały się w okolice Sieradza. Bezpośrednie zagrożenie sprawiło, że Izba Konsyliarska 16 grudnia opuściła Poznań i przeniosła się do Rawicza. Kolejne klęski konfederatów na początku 1770 ujawniły rosyjską przewagę. W tym okresie Poznań stał się, wraz z Gnieznem, punktem zbornym rozbitych wojsk konfederackich. W tym samym okresie Ignacy Malczewski przeniósł się z Poznania do Preszowa. Nad oddziałami pozostającymi w mieście komendę objął Antoni Morawski. Podjął on co prawda prace mające na celu wzmocnienie leżących w ruinie fortyfikacji, jednak sam nie wierzył w możliwość skutecznej obrony miasta. Do tego sytuację pogarszała demoralizacja rozbitych wojsk.
Gdy Morawski dowiedział się o zbliżaniu się do miasta korpusu rosyjskiego pod dowództwem Karla Rönne, wycofał swoje oddziały pod Kościan, pozostawiając w mieście jedynie 200 słabo uzbrojonych piechurów oraz dwie chorągwie lekkiej kawalerii. Ten szczupły garnizon został szybko pokonany przez Rosjan i 20 marca 1770 Poznań został zdobyty, mimo że oddziały Morawskiego miały prawie trzykrotną przewagę liczebną. Obawiając się kontrataku, Rosjanie rozpoczęli wzmacnianie fortyfikacji miejskich. Do prac zatrudnili mieszczan i chłopów z okolicznych wsi, nakładając na nich również kontrybucje oraz rekwiracje. Jednocześnie w Poznaniu zaczęto organizować tę grupę szlachty, która reprezentowała środowiska prokrólewskie i prorosyjskie. Przewodzili im Józef Mielżyński, Kazimierz Raczyński oraz Władysław i Aleksander Gurowscy. Chcieli oni stworzyć agendę Rady Patriotycznej. Aby wesprzeć te działania Rönne zwołał na 10 maja 1770 zjazd szlachty, który miał potępić konfederację oraz wezwać pozostałych do recesów. Jednak potępienie zjazdu przez Generalność konfederacji sprawiło, że próba utworzenia silnej opozycji wobec konfederacji nie powiodła się.
Mimo utraty Poznania i kilku porażek konfederaci nadal mieli pewne możliwości walki w Wielkopolsce. W październiku 1770 miastu zagroził Kazimierz Pułaski, który zdobył Wildę i kilka innych wsi, jednak jego atak w nocy z 19 na 20 października został odparty. W grudniu 1770 miasto próbował zdobyć Morawski wspomagany przez Pawła Skórzewskiego. Zdobył przedmieście św. Marcina, jednak wobec biernej postawy oddziałów Sieroszewskiego zrezygnował z ataku, oskarżając go o zaprzepaszczenie szansy na zdobycie miasta. Zaś nocą z 19 na 20 stycznia 1771 regimentarz Józef Zaremba rozpoczął atak, który był częścią konfederackiego planu opanowania wszystkich większych miast w kraju. Jednak posiadający pod swą komendą jedynie kawalerię Zaremba nie był w stanie przeprowadzić skutecznego szturmu. Ponadto przed jego przybyciem Rosjanie spalili Groblę, Gąski, Piaski i przedmieście św. Marcina. Oblężenie Zaremby trwało, przerwane dwoma rozejmami, do 30 stycznia, kiedy to Rönne zebrał od mieszczan daninę i wypłacił ją konfederatom i zwolnił jeńców w zamian za wycofanie się barzan.
Rosjanie pozostali w mieście do jesieni 1771. Do opuszczenia miasta zmusiło ich wzmożenie działań konfederatów dowodzonych przez Michała Ogińskiego na Litwie oraz groźba zdobycia Warszawy przez Kazimierza Pułaskiego. Jednak nie przyniosło to poznaniakom wolności. 20 października 1771 do miasta wkroczyły oddziały pruskie. Korpusem dowodził gen. Belling, zaś załogą Poznania mjr Heking. Pomimo protestów konfederatów, którzy uważali Fryderyka II za swojego sprzymierzeńca, oraz interwencji Stanisława Augusta, Prusacy stosowali tę samą politykę co podczas wojny siedmioletniej. Niemcy okupowali miasto aż do 8 grudnia 1773, co miało związek z rozpoczęciem obrad Sejmu Rozbiorowego, który ratyfikował I rozbiór Polski. W tym okresie Poznań pozostawał poza głównym nurtem polityki krajowej, zaś jedynym większym wydarzeniem była kasata zakonu jezuickiego i przejęcie jego majątku przez parafię farną. Kolegium natomiast połączono z Akademią Lubrańskiego, tworząc na mocy konstytucji powołującej KEN wojewódzką Szkołę Wydziałową. Odchodząc Prusacy zmusili władze miasta do wydania dokumentu świadczącego o braku szkód wyrządzonych przez armię i uregulowaniu wszelkich rachunków. Wolność nie trwała jednak długo, już 20 grudnia do Poznania ponownie wkroczyli Rosjanie, którzy wycofali się dopiero w 1775.
Działalność Komisji Dobrego Porządku.
W dniu 23 listopada 1778 król powołał do życia, obiecaną już w 1768 r., poznańską Komisję Dobrego Porządku, którą miał kierować starosta generalny Kazimierz Raczyński. Mimo że komisja zebrała się jedynie na dwie kilkumiesięczne sesje, jej działanie, które spotykało się z gorącym poparciem mieszczan oraz osobistym wsparciem Stanisława Augusta, który do działań poznańskiej komisji dokładał środków finansowych z własnej kasy, została uznana za modelową. Rada Nieustająca nakazała drukowanie ustaw poznańskiej Komisji jako wzorów dla innych tego typu organów.
Pierwszym zadaniem Komisji było sporządzenie inwentaryzacji aglomeracji i sporządzenie planów. Inwentaryzacja była bardzo szczegółowa, obejmowała jednak jedynie tereny objęte jurysdykcją miasta. Dzięki niej wiemy np., że w 1779 w obrębie murów istniało 390 budynków mieszkalnych, z czego 74% było murowanych, 6% z muru pruskiego, zaś 20% z drewna. Dodatkowo istniało 57 gmachów publicznych, do których zaliczono 3 największe bramy i ok. 30 baszt. Wymieniono również 8 klasztorów, 9 kościołów, zbór i 3 bożnice. W obrębie miejskiej jurysdykcji (a więc z należącymi do miasta przedmieściami) znajdowało się ponadto ok. 80 niezabudowanych parceli.
Po sporządzeniu szczegółowego obrazu miasta podjęto działania. Aby ożywić rozwój miasta nakazano radzie wykonać przymusowe licytacje niezabudowanych parceli. Ponadto każdy nowy zakład rzemieślniczy lub manufaktura w mieście były zwalniane z podatków na 3 lata. Dodatkowo zobligowano miasto do remontu jednego budynku publicznego rocznie. Za najpilniejsze potrzeby uznano odbudowę wieży ratuszowej oraz zamku. Działania były tak skuteczne, że gdy po II rozbiorze Prusacy dokonali podobnej inwentaryzacji, w mieście były tylko 3 puste parcele, zaś na przedmieściach 11. Wyremontowano wiele kamienic, zachowując jednocześnie przejrzysty układ średniowieczny, łącznie z rozplanowaniem parceli (jedynym wyjątkiem był pałac Działyńskich). Odbudowano ratusz, dodając na jego szczycie białego orła, wybudowano odwach, odbudowano zamek. Odbudowano również zniszczoną przez pożar w z 1772 katedrę. W owym okresie, w przeciwieństwie do poprzedniej epoki, powstał tylko jeden budynek sakralny – ewangelicki zbór Świętego Krzyża (dziś kościół Wszystkich Świętych na przedmieściu Grobla). Jedynym negatywnym efektem tego gwałtownego rozwoju było zniszczenie wielu zabytków gotyckich i renesansowych poprzez przebudowę w stylu klasycystycznym. Rozebrano również zniszczoną dawną farę.
Kolejnym problemem, z którym starała się uporać komisja, było zagrożenie pożarowe. Nakazała ona usunąć drewniane szopy z rynku. W mieście odtąd można było wznosić jedynie budynki murowane, z dachami wykonanymi z materiałów niepalnych. Nakazano likwidację wszystkich strzech, zaś w istniejących budynkach podczas remontów mur pruski miał być zastępowany elementami z cegły, zaś gont dachówką lub blachą. Na przedmieściach natomiast zezwolono na wznoszenie domów z muru pruskiego i gliny, zabraniając stawiania chat z drewna. Jako materiał na pokrycie dachu dopuszczano również gont. Ważnym aspektem tych przepisów jest fakt, że stosować się musiały do nich również posesje wyjęte spod władzy miejskiej. Ponadto zobligowano mieszczan do zakupu dwóch „sikawek”, z czego kosztem jednej obarczono Żydów, w których dzielnicy znajdowała się największa liczba budynków drewnianych. Do udziału w akcjach gaśniczych zobowiązano zaś osoby wyznaczone przez poszczególne cechy. Wprowadzono także częste kontrole kominów, a nową, odbudowaną wieżę ratusza wyposażono w piorunochron. Części z tych postanowień nie udało się jednak wyegzekwować, zwłaszcza dotyczyło to rozbiórki domów drewnianych.
W celu poprawy komunikacji nakazano właścicielom posesji przywrócić odpowiedni stan drogom do nich przylegającym. Poza miastem drogi zostały wyprostowane i obsadzone alejami drzew. Przywrócono również żeglowność Warty, likwidując młyny i ich groble. Zaś aby zapewnić komunikację obu brzegów rzeki nakazano miastu odbudowę mostu i uruchomienie dodatkowo połączenia promowego.
Kolejnym problemem było istnienie jurydyk. W początkowym okresie działalności Komisji, podczas inwentaryzacji sporządzono również szczegółową listę zaległości finansowych tych tworów względem miasta. Rozpoczęto również procesy, które miały wyegzekwować należności. Największym sukcesem tego okresu było włączenie podległych staroście Rybak pod jurysdykcję miasta przy zachowaniu należności finansowych względem starosty. W przypadku pozostałych jurydyk udało się zasadniczo wymusić regularne płacenie należności przy zachowaniu ich odrębnego statusu. Począwszy od 1789 w Poznaniu rozpoczęła działalność Komisja Porządkowa Cywilno-Wojskowa. Jej zadaniem miało być dokonanie spisu wszystkich nieruchomości objętych obowiązkiem kwaterunkowym, również dóbr szlacheckich i kościelnych, pomimo sprzeciwu ich właścicieli.
Prawną podstawę do likwidacji jurydyk dała dopiero ustawa "Miasta nasze królewskie wolne w państwach Rzeczypospolitej" z 1791, która znosiła jurydyki i miasteczka na gruntach nadanych pierwotnie miastu przy zachowaniu powinności finansowych względem dotychczasowych właścicieli. Na mocy tego prawa powstała w mieście Komisja Policji Obojga Narodów, która egzekwowała te przepisy. Pod jurysdykcję miasta włączyła ona Chwaliszewo, Śródkę, Ostrówek, Zawady, Rybaki oraz przedmieścia św. Marcina i św. Wojciecha. Wiosną 1792 Komisja Policji wprowadziła też nowy podział administracyjny. Powiększony teren miasta podzielono na trzy cyrkuły i osiem dozorów. Jednak pozostałe jurydyki, które miały zostać włączone do miasta, opierały się. Kolejną próbę podjęła konfederacja targowicka, która ustawą grodzieńską z 1793 zniosła jurydyki, jednak były to zmiany nietrwałe, a ostateczną likwidację przeprowadziły dopiero władze pruskie.
Dzięki Komisji otoczono również Poznań nowym murem, w wielu miejscach wzmocnionym murem zewnętrznym. Do miasta prowadziły cztery bramy: Wrocławska, Wielka, Wodna i Wroniecka, oraz trzy furtki dla pieszych. Silnie rozrosły się przedmieścia na lewym brzegu Warty, zaś miasteczka leżące na wschód od rzeki zostały zdegradowane do roli przedmieść. W obrębie murów 28, wybrukowanych jeszcze w czasach saskich, ulic dzieliło miasto na dość regularne kwartały.
Ustrój miasta wprowadzony przez Komisję Dobrego Porządku.
Nowy ustrój miasta wprowadziła w 1779 Komisja Dobrego Porządku. Zasadniczo wzmacniał on władzę magistratu, czyli kolegialnego organu na który składał się prezydent, wiceprezydent, wójt i pięciu rajców, zmniejszono natomiast uprawnienia pozostałych porządków, czyli ławy i rady dwudziestu. Ta pierwsza co prawda nadal składała się z wójta i siedmiu ławników, pozostawiono jej również uprawnienia najniższego sądu miejskiego, jednak gdy magistrat dopuszczał ją do obrad nad dobrem publicznym, ławnicy zasiadali za pisarzem miejskim, pisarzem wójtowskim oraz za sekretarzem miasta. Kolegium dwudziestu zredukowano natomiast do 12 osób, którym nadal przewodniczył trybun. Jej jedynym prawem był udział w wyborach do rady miejskiej i w obradach nad dobrem publicznym, gdzie jej przedstawiciele nie mogli jednak wypowiadać się osobno, lecz mogli jedynie przedstawiać wspólne rezolucje.
Utrzymano również dożywotność stanowisk w radzie miejskiej. W przypadku konieczności uzupełnienia jej składu trzy porządku pod przewodnictwem wójta obierały czterech kandydatów, których następnie przedstawiano Staroście Generalnemu Wielkopolski do którego należał wybór. Również wójt i ławnicy obierani byli w sposób pośredni. Otóż kolegium, obecnie już dwunastu mężów, wybierało dwóch kandydatów na wakujące stanowisko, spośród których rada wyznaczała nowego urzędnika. To również rada wybierała wśród właścicieli miejskich nieruchomości osoby na miejsca w kolegium dwunastu.
Komisja dokonała również dość szczegółowego podziału kompetencji między poszczególnych urzędników:
Przywrócono również zarzucone w początku XVI w. sądy wiecowe, które powoływał już akt lokacyjny z 1253. Miały się one odbywać co kwartał. Władze sądowniczą miała również sama Komisja Dobrego Porządku. Jej podlegały spory o grunty między miastem i szlachtą, magistratem a obywatelami oraz sprawy związane z gminą żydowską. Od jej wyroków można było się odwołać do sądu asesorskiego.
Reformy Sejmu Czteroletniego.
Połączona z Konstytucją 3 Maja, a uchwalona przez Sejm Czteroletni 18 kwietnia 1791 konstytucja „Miasta nasze królewskie wolne w państwach Rzeczypospolitej” nadała obywatelom, czyli osobom posiadającym nieruchomości w mieście, prawo do wyboru magistratu, a także gwarantowała prawo dziedziczności majątku identyczne jak szlachcie. Prawa te rozciągały się również na miejskie wsie. Ta sama konstytucja zniosła również jurydyki. Ich dotychczasowi właściciele zachowali prawo do czynszu, lecz sprawy administracyjne i sądownicze znalazły się odtąd w gestii miasta.
Wprowadzono również instytucję sądów apelacyjnych, która stanowiła podstawę do stworzenia nowej organizacji wydziałowej miast. Wydział skupiał miasta leżące w jurysdykcji jednego sądu apelacyjnego. Siedziba jednego z takich sądów, dla województwa poznańskiego i ziemi wschowskiej, znalazła się w Poznaniu. W związku z tym miały tu co dwa lata odbywać się zgromadzenia wydziałowe. Zgromadzenie takie składało się z deputatów wybieranych w mniejszych miastach lub cyrkułach miast większych. Zgromadzenie takie wybierało plenipotenta miast wydziału, który stawał się posłem na Sejm. Mógł on także zostać wybranym do któreś z komisji wielkich (czyli ministerstw) lub do sądu asesorskiego. Plenipotent musiał być obywatelem miejskim, właścicielem nieruchomości oraz mieć praktykę we władzach miejskich lub ziemskich.
Inną bardzo ważną zmianą którą wprowadziła ta konstytucja było zniesienie wszelkich praw i przywilejów miejskich niezgodnych z nią. Po raz pierwszy prawo we wszystkich miastach stało się jednolite. Zniosło to konkurencję między poszczególnymi ośrodkami o nowe przywileje, tworząc zarazem sytuację w której obywatele wszystkich miast królewskich współpracowali chcąc zapewnić sobie lepszą reprezentację w sprawowaniu władzy, zarówno w miastach, jak i w kraju.
Kolejna konstytucja, "Urządzenie wewnętrzne miast wolnych Rzeczypospolitej w Koronie i Wielkim Księstwie Litewskim", z 30 czerwca 1791 wprowadziła dalsze zmiany. Wprowadzono zgromadzenia ludowe, skupiające po ok. 500 obywateli. Obszar, który taka liczba mieszczan zamieszkiwała tworzył cyrkuł. Początkowo przyłączone do Poznania jurydyki stanowiły osobne cyrkuły. Samo miasto podzielono na trzy takie okręgi. Mniejszą jednostkę stanowił dozór, na który składało się 100 do 200 obywateli. Poznań dzielił się na osiem takich jednostek. Zgromadzenia ludowe wybierały władze cyrkułowe, w tym stojących na czele każdego z cyrkułu wójta cyrkułowego, oraz władze miejskie. Uchwalały również podatki miejskie oraz wysłuchiwały relacji deputatów miasta na zgromadzenia wydziałowe.
Zreformowano również magistrat. Odtąd wybierany był on na dwuletnią kadencję, a składał się na niego prezydent, wiceprezydent, oraz trzech radnych, po jednym z każdego cyrkułu. prezydent zachował część władzy sądowniczej, zaś w drobniejszych sprawach na terenie cyrkułu sprawowali ją wójtowie cyrkułowi.
Pierwsze zgromadzenie Wydziału Poznańskiego miało miejsce w dniach od 10 do 12 sierpnia 1791 na poznańskim ratuszu. Wzięli w nim udział deputaci cyrkułów Poznania oraz Babimostu, Brójca, Kopanicy, Kościana, Międzyrzecza, Mosiny, Obornik, Rogoźna, Skwierzyny, Śremu oraz Wschowy. Zgromadzenie to wybrało jednomyślnie na plenipotenta szlachcica, obywatela Poznania i Śremu Józefa Wybickiego. Ponadto uchwalono dezyderaty, które Wybicki miał przedstawić Sejmowi. Zawierały one m.in. podziękowania dla króla za reformy, prośbę o dopuszczenie prawników miejskich do prac nad kodeksami praw cywilnego i karnego. W dalszej kolejności proszono o opiekę nad wdową po prezydencie Warszawy Janie Dekercie oraz o względy dla zasłużonego adwokata Franciszka Brassa. Następnie proszono o przyznanie przywilejów podatkowych królowi kurkowemu Poznania, monopol dla obywateli miast Wydziału Poznańskiego na zakładanie magazynów zbożowych w tychże miastach. Proszono w dalszej kolejności zniesienie przywilejów właścicieli młynów wodnych w tych miejscach gdzie zakazywały one wznoszenia wiatraków, prośbę o pomoc w uzyskaniu duplikatów praw miejskich miast które je utraciły lub ich nigdy nie otrzymały. Komisję Skarbu Obojga Narodów proszono o zgodę na opłacanie podatków również w monecie pruskiej, a także o wyłożenie środków na przywrócenie spławności Warcie. Komisję Wojskową Obojga Narodów proszono o zredukowanie nadmiernych obciążeń kwaterunkowych którymi miasta obłożyły Komisje Porządkowe Cywilno-Wojskowe. Ostatnią prośbą było anulowanie przywilejów nadanych Żydom, które przekraczały ich dawne przywileje i umowy między miastami a gminami żydowskimi. Ostatnia uchwała zobowiązywała plenipotenta do głosowania podczas obrad Sejmu za restauracją zakonu jezuitów.
Jak ważne było zgromadzenie wydziałowe dla mieszczan najlepiej świadczy zmiana oficjalnej tytulatury miasta z „Miasto Jego Królewskiej Mości Poznań” na „Miasto wydziałowe Poznań”.
Konfederacja targowicka i II rozbiór Polski.
Rewolucyjne reformy Sejmu Wielkiego budziły niepokój u sąsiednich mocarstw – Prus i Rosji. Chcąc przywrócić stary system, cesarzowa Katarzyna II, doprowadziła do zawiązania 27 kwietnia 1792 w Targowicy prorosyjską konfederację. W związku z brakiem sił zbrojnych konfederaci, zgodnie z planem Katarzyny, poprosili o zbrojną pomoc Rosję, co zapobiegło oskarżeniom wobec carycy o bezpośrednią interwencję w Rzeczypospolitej. Armia rosyjska weszła na teren kraju 18 maja 1792, a wierne rządowi wojska stawiły jej opór.
Gdy wieści o konfederacji i wojnie dotarły do Poznania w mieście odbywał się właśnie jarmark świętojański. Duża liczba szlachty przebywająca wówczas w mieście zwołała wiec pod przywództwem posła na Sejm Wielki, poznańskiego stolnika Celestyna Sokolnickiego. Uchwalono na nim konieczność obrony konstytucji oraz potępiono targowiczan. Powołano również ochotniczy oddział złożony z 5000 ludzi, choć tylko 200 z nich było dość dobrze uzbrojonych. W obronie nowego porządku wystąpili również mieszczanie. Rada miejska, chcąc zapobiec działaniom emisariuszy konfederackich nakazała od dnia 18 czerwca meldować u wójtów cyrkułowych wszystkie przyjazdy i wyjazdy. Natomiast wszyscy włóczędzy mieli zostać aresztowani i przesłuchani, a następnie oddelegowani do prac publicznych, 21 lipca Rada zobowiązała mieszczan do pełnienia straży nocnej, zaś 7 sierpnia wprowadzono znacznie szersze uprawnienia dla policji. W tym samym czasie odbywały się liczne zbiórki i aukcje mające zgromadzić środki finansowe dla armii rządowej.
Jednocześnie, od połowy lipca do miasta zaczęły napływać wieści o koncentracji wojsk pruskich na granicy z Wielkopolską. Mimo to silne nastroje prorządowe sprawiły, że w regionie konfederację zawiązano najpóźniej w kraju, dopiero 20 sierpnia w Środzie Wielkopolskiej. Konfederaci pod przywództwem Łukasza Bnińskiego i Jakuba Bilińskiego potępili co prawda uchwały z jarmarku świętojańskiego, jednak gdy nie dotrzymano wyznaczonego terminu 10 września na złożenie przysięgi wierności konfederacji, przedłużono go o cztery tygodnie, a gdy i tego terminu nie dotrzymano, nie wprowadzono represji. Świadczyło to o raczej wielkopolskich konfederatów do zapobieżenia rozbiorowi niż o walce ze zwolennikami konstytucji.
Wydany przez konfederatów 30 sierpnia uniwersał przywrócił co prawda stary system władzy w mieście, jednocześnie jednak zezwolił mieszczanom na wybór dwóch delegatów na obrady konfederacji w Grodnie w celu obrony interesów Poznania. Planowane na 15 lutego 1793 wybory jednak nie odbyły się już. W dniu 16 stycznia na ręce kanclerza koronnego Jacka Małachowskiego złożono deklaracje Fryderyka Wilhelma II stwierdzającą, że „cała Rzeczpospolita, a szczególnie Wielkopolska zarażone jadem demokratyzmu francuskiego” zagrażają Prusom i w związku z tym wojska pruskie wkraczają do Wielkopolski celem przywrócenia porządku. Oddziały niemieckie wkraczając do Wielkopolski nie napotkały oporu w związku z rozbrojeniem przez targowiczan stacjonującej tu dywizji dowodzonej przez gen. Byszewskiego. Oddziały dowodzone przez gen Möllendorfa podeszły pod Poznań 30 stycznia. Stanowiący załogę miasta pułk dowodzony przez Kazimierza Raczyńskiego wobec przewagi wroga opuścił miasto wycofując się na Kórnik, zaś Poznań w dniu 31 stycznia został bez walki zajęty przez Prusaków.
W pierwszych dniach okupacji pruskie władze wojskowe pozwoliły co prawda działać dotychczasowej radzie miasta, podporządkowano ją jednak pruskiej armii. Od 9 lutego mieszczan obłożono obowiązkiem aprowizacyjnym na rzecz wojska okupacyjnych. Wprowadzono również pierwsze represje wobec Żydów. Zakazano również handlu. Wywołało to w lutym i marcu drobne zamieszki w mieście, które jednak zostały szybko stłumione. Akt homagialny miał miejsce 7 maja. Zaś 10 czerwca cywilny zarządca miasta wydał rozporządzenie nakazujące zakończenie pracy przez wszystkie polskie urzędy pracy do 4 lipca. W tym też dniu zakończył się okres Rzeczypospolitej Obojga Narodów w Poznaniu, a rozpoczął się ponad stuletni okres obcego panowania, przerywany jedynie krótkimi epizodami.
Rozwój gospodarczy.
Na początku panowania Stanisława Augusta sytuacja gospodarcza Poznania nie należała do najlepszych. Pomimo starań rady miasto było zmuszone zaciągać olbrzymie kredyty aby zrównoważyć budżet. Powołana przez króla Komisja Dobrego Porządku miała tę sytuację poprawić. Obliczono, że w 1768 długi miasta wynosiły 417 050 złotych polskich z czego 334 182 złote pożyczono od duchowieństwa. Działalność Komisji sprawiła, że w ciągu następnych 14 lat spłacono około 100 000 złp, głównie wierzycielom świeckim. Zakazano również radzie zaciągania nowych kredytów bez zgody Departamentu Policji.
Aby odbudować miejską gospodarkę przystąpiono również do restrukturyzacji podległych miastu wsi. Do najważniejszych posunięć należało sprowadzenie kolonistów, którzy mieli zasiedlić zrujnowane przez wojny zagrody. Pochodzili oni zarówno z Polski, jak i krajów ościennych, jak bambrzy. Drugą ważną zmianą było całkowite zniesienie pańszczyzny i zastąpienie jej czynszem.
Zniesienie odrębności administracyjnej jurydyk nie było jedynym aktem mającym umocnić miasta. Zakazano również przekazywania w jakikolwiek sposób nieruchomości w mieście w ręce szlachty lub duchowieństwa.
Kolejnym zadaniem jakie postawiła przed sobą Komisja było ograniczenie monopolu cechowego. W tym celu wspierała zakładanie manufaktur i fabryk. Działania te obejmowały m.in. zwolnienia podatkowe na trzy lata. Dzięki takiej postawie Komisji kupiec Jan Kluga uzyskał w 1780 od rady miejskiej pozwolenie na założenie dużej garbarni oraz fabryk materiałów jedwabnych i wełnianych. Natomiast w 1791 powstała w Poznaniu pierwsza spółka przemysłowa, która założyła fabrykę mydła.
Wszystko to sprawiło, że dzięki Komisji Dobrego Porządku Poznań przeszedł z feudalizmu do wczesnej formy kapitalizmu.
Poznańczycy.
W raporcie z 1777 przygotowanym dla Rady Nieustającej znalazły się również dane dotyczące mieszkańców miasta. Są one jednak niekompletne, gdyż nie uwzględniają wszystkich mieszkańców przedmieść, jurydyk, urzędników innych niż miejscy, szlachty i duchowieństwa ze służbą. Nie jest również pewne czy spis objął wszystkie przedmieścia. Również nie jest pewne czy liczba 1572 Żydów podana przez starszyznę gminy nie jest zaniżona. Można jednak przyjąć, że aglomeracja liczyła co najmniej 8355 mieszkańców, jednak wielu uważa, że jest to duże niedoszacowanie i ocenia ją na ok. 11 tysięcy osób.
Działalność Komisji Dobrego Porządku i związany z nią rozwój gospodarczy przyczynił się także do znacznego wzrostu ludności. Szacuje się, że na początku działalności Sejmu Czteroletniego aglomeracje zamieszkiwało ok. 13 tysięcy osób zaś dla 1793 ok. 17 tysięcy. Co prawda rok później rząd Pruski przeprowadził spis w którym liczba ta wyniosła ok. 15 tysięcy z czego 4738 osób w murach, 2355 w niezależnej dotychczas dzielnicy żydowskiej, 640 na przedmieściu św. Wojciecha, 2344 na przedmieściu św. Marcina, 255 na Ostrówku, 329 na Śródce, 1052 na Chwaliszewie, 126 na Piotrowie, 304 na Ostrowie Tumskim oraz 425 w klasztorach. Do tej sumy należy dodać ludność niewymienionych osad takich jak Rybaki czy Półwieś, zatem liczbę 17 tysięcy można uznać za nieco zawyżoną.
Co do narodowości mieszkańców Poznania przyjmuje się, że tuż przed pierwszym rozbiorem Polacy stanowili ok. 70%, Żydzi 20% zaś Niemcy 10%, jednak rozkład ten nie był równomierny o ile Żydzi zamieszkiwali niemal wyłącznie obszar nazywany dzielnicą żydowską leżący w obrębie murów, to wielu Niemców było gospodarzami sprowadzonymi do zrujnowanych wsi. Tuż po wielkiej wojnie północnej stanowili oni ok. 50% mieszkańców podpoznańskich wiosek.
Podobne dane uzyskujemy analizując dane dotyczące wyznań. Katolicy stanowili 60% ogółu mieszkańców, żydzi 20–25% zaś luteranie ok. 15%. Ponadto w aglomeracji żyły jeszcze małe grupy kalwinów i grekokatolików.
Charakterystyczny był także rozkład warstw społecznych na terenie miasta. O ile najliczniejsza grupa, czyli rzemieślnicy, dość równomiernie zasiedlali obszar miasta w murach i przedmieść. W obrębie murów natomiast koncentrowali się kupcy i szlachta. Duchowieństwo zamieszkiwało zasadniczo klasztory i okolice, a także Ostrów Tumski. Osoby trudniące się rolnictwem mieszkały głównie w podmiejskich wsiach. Stosunkowo nowe zjawisko stanowili tzw. „ludzie wolni”, czyli osoby nie posiadające nieruchomości i nie mieszczące się w feudalnym układzie społecznym. Ta nowa grupa tuż przed rozbiorami stanowiła niemal 25% osób zamieszkujących aglomerację. Uważa się, że stanowili oni sygnał przemian w społeczeństwie i gospodarce, które zaowocowały rewolucją przemysłową.

</doc>
<doc id="167089" url="https://pl.wikipedia.org/wiki?curid=167089" title="Svetozar Marović">
Svetozar Marović

Svetozar Marović, cyr. Светозар Маровић (ur. 31 marca 1955 w Kotorze) – czarnogórski polityk i prawnik, jugosłowiański działacz komunistyczny, w latach 1994–2001 przewodniczący Zgromadzenia Czarnogóry, od marca 2003 do czerwca 2006 prezydent Serbii i Czarnogóry, kierujący również radą ministrów tego państwa.
Życiorys.
Ukończył studia prawnicze na Uniwersytecie Czarnogóry. Został członkiem SKCG – czarnogórskiego oddziału Związku Komunistów Jugosławii, przewodniczył jej organizacji młodzieżowej. Pełnił różne funkcje w administracji prawnej i finansowej Budvy, później objął stanowisko burmistrza tej miejscowości. Pod koniec lat 80. wraz z Momirem Bulatoviciem i Milem Đukanoviciem dokonał przejęcia władzy w czarnogórskiej partii komunistycznej. W pierwszych pluralistycznych wyborach w 1990 komuniści odnieśli w Czarnogórze zdecydowane zwycięstwo, Svetozar Marović uzyskał wówczas mandat deputowanego. Został jednym z liderów powstałej z przekształcenia partii komunistycznej Demokratycznej Partii Socjalistów Czarnogóry (DPS).
W latach 1994–2001 pełnił funkcję przewodniczącego Zgromadzenia Czarnogóry. Działał też w jednej z izb parlamentu Federalnej Republiki Jugosławii, W trakcie konfliktu w DPS między Momirem Bulatoviciem i Milem Đukanoviciem, głównie na tle wsparcia serbskiego przywódcy Slobodana Miloševicia, opowiedział się po stronie drugiego z nich. Po odejściu z funkcji przewodniczącego parlamentu zajął się działalnością partyjną jako wiceprzewodniczący socjalistów, wykonując również nadal mandat deputowanego. Popierał politykę Mila Đukanovicia, który zaczął dążyć do niepodległości Czarnogóry.
W lutym 2003 w miejsce Federalnej Republiki Jugosławii powstało nowe państwo – Serbia i Czarnogóra. W marcu federalny parlament wybrał Svetozara Marovicia na funkcję prezydenta federacji. Polityk stanął także na czele rady ministrów państwa (odrębny urząd premiera został zniesiony). Zakres kompetencji głowy państwa pozostawał znacznie ograniczony. Zakończył urzędowanie w czerwcu 2006, gdy wspólne państwo przestało istnieć.
W 2006, 2009 i 2012 wybierany na posła niepodległej Czarnogóry. W grudniu 2015 został tymczasowo aresztowany pod zarzutami korupcji i działalności w zorganizowanej grupie przestępczej w Budvie. W maju 2016, po przyznaniu się do sprawstwa i uzgodnieniu z prokuratorem kary pozbawienia wolności w wymiarze 3 lat i 8 miesięcy, został zwolniony.

</doc>
<doc id="167090" url="https://pl.wikipedia.org/wiki?curid=167090" title="Jane Swift">
Jane Swift

Jane Maria Swift (ur. 24 lutego 1965) – amerykańska polityk.
Swift pochodzi z rodziny włosko-irlandzkiej. Pochodzi ze wschodniej części stanu Massachusetts. Studiowała w Hartford w stanie Connecticut.
Swift jest działaczką liberalnego skrzydła Partii Republikańskiej. W 1998 roku została wybrana wicegubernatorem stanu przy gubernatorze Paulu Celluccim. Kiedy Cellucci zrezygnował z urzędu w 2001 roku, aby zostać ambasadorem w Kanadzie, Swift została gubernatorem. Miała wtedy 36 lat, i była najmłodszym gubernatorem w USA. Jej kadencja trwała do roku 2003.
W 2002 roku ubiegała się o nominację republikanów na pełną kadencję gubernatorską, ale przegrała z Mittem Romeyem, który w wyborach powszechnych pokonał kandydata demokratów.

</doc>
<doc id="167092" url="https://pl.wikipedia.org/wiki?curid=167092" title="COP">
COP



</doc>
<doc id="167094" url="https://pl.wikipedia.org/wiki?curid=167094" title="Susan Collins">
Susan Collins

Susan Margaret Collins (ur. 7 grudnia 1952 w Caribou, Maine) – amerykańska polityk ze stanu Maine.
Collins jest działaczką Partii Republikańskiej, ale nie ma poglądów konserwatywnych tylko liberalne, co wyróżnia ją spośród wielu członków tej partii, gdzie dominują obecnie poglądy neokonserwatywne. Popiera na przykład prawo kobiet do przerywania ciąży oraz sprzeciwia się karze śmierci.
W latach 1975-1987 pracowała dla senatora Williama Cohena, który, podobnie jak ona, jest liberalnym republikaninem. W 1987 roku została przewodniczącą stanowej komisji ds. regulacji finansowej, zaś w 1992 dyrektorem Narodowej Administracji ds. Drobnego Biznesu na region Nowej Anglii (musiała się wtedy przenieść do Bostonu).
W roku 1993 powróciła do Maine i zgłosiła swoją kandydaturę na urząd gubernatora, ale przegrała ze swym niezależnym oponentem Angusem Kingiem.
Kiedy w roku 1996 senator Cohen zrezygnował z mandatu aby objąć urząd sekretarza obrony w gabinecie prezydenta Billa Clintona, Collins postanowiła ubiegać się o ten fotel i wygrała. W roku 2002 wybrano ją ponownie, stosunkiem 58 do 42 procent, które zebrał jej demokratyczny oponent.

</doc>
<doc id="167099" url="https://pl.wikipedia.org/wiki?curid=167099" title="Kaori Yuki">
Kaori Yuki

 - japońska mangaka. Została profesjonalną mangaczką po wzięciu udziału w jednym z wielu konkursów organizowanych przez "Hana to Yume". Zadebiutowała w 1987 w jesiennym wydaniu "Bessatsu Hana to Yume" opowieścią zatytułowaną .
Wybrane publikacje.
Stworzyła również postacie do mangi i anime "Meine Liebe". 

</doc>
<doc id="167101" url="https://pl.wikipedia.org/wiki?curid=167101" title="Antygona (dramat)">
Antygona (dramat)

Antygona – tragedia Sofoklesa z roku 442 p.n.e. Nazywana jest tragedią władzy i klasyfikowana jako chronologicznie ostatnia z cyklu trzech tragedii tebańskich ("Król Edyp", "Edyp w Kolonie", "Antygona") opartych na mitach o tebańskim rodzie Labdakidów. Utwór jest powszechnie uznawany za arcydzieło dramaturgii światowej o dużej sile oddziaływania na widza.
Po śmierci Edypa Polinik i Eteokles podzielili się władzą. Jednak wbrew umowie Eteokles po roku rządów nie przekazał tronu bratu. Polinik sprowadził obce wojska, aby odzyskać tron. Między braćmi rozpoczęła się walka o władzę, w której obaj zginęli. Władcą został ich wuj Kreon. Kreon uznał Polinika za zdrajcę i wydał zakaz grzebania jego zwłok. Eteoklesowi zaś został wyprawiony uroczysty pogrzeb. Siostra Eteoklesa i Polinika, Antygona, przeciwstawiła się rozkazowi Kreona i pochowała zwłoki Polinika. Spowodowało to ciąg tragicznych wydarzeń: Antygona zostaje skazana na śmierć przez apodyktycznego władcę Teb. Na wieść o tym jego syn Hajmon, który jest narzeczonym Antygony, i żona Kreona, Eurydyka, popełniają samobójstwo. Kreon, choć władca, traci najbliższych i zostaje sam z poczuciem winy. Staje się to dla niego największą karą. Przeciwstawieniem Antygony – symbolu buntu, śmiałości i odwagi – jest w dramacie Sofoklesa jej siostra – Ismena, która jest uosobieniem łagodności i pokory. Posługując się tymi dwiema postaciami, Sofokles kreśli odwieczny konflikt romantyzmu, idealizmu i buntu z racjonalizmem, pragmatyzmem i pokorą.
Cała tragedia rozgrywa się w ciągu 24 godzin, przed pałacem królewskim w Tebach.
Antygona jest skonstruowana według ściśle określonych zasad obowiązujących przy tworzeniu tragedii antycznej. Wyraźnie zarysowana jest w niej zasada trzech jedności, bohater tragiczny, konflikt tragiczny. Działanie bohaterki z góry skazane jest na niepowodzenie i tak naprawdę starożytni wybierając się na tragedię, nie oczekiwali zwrotów akcji, lub interesującej fabuły, lecz doznania oczyszczenia – katharsis. Antygona umiera w słusznej sprawie, natomiast zły Kreon doznaje kary. Jest to umoralniające i podniosłe, czyli typowe dla tragedii attyckiej.
Osoby dramatu.
Ponadto w utworze jest mowa o Eteoklesie i Poliniku (rodzeństwie Antygony), którzy zginęli w bratobójczej walce.
Treść dramatu.
Akcja dramatu opiera się na wątku śmierci Polinika, brata Antygony i Ismeny, którego pochówku zakazuje władca Teb, Kreon. Mężczyzna zostaje uznany za zdrajcę narodu, a jego ciało ma zostać porzucone na pastwę dzikich zwierząt. Woli tej sprzeciwia się jednak Antygona i pomimo zakazu władcy, przysypuje ciało brata ziemią. Po schwytaniu przez strażników, Antygona przyznaje się do tego czynu przed Kreonem i pomimo wstawiennictwa Ismeny i Hajmona zostaje skazana na śmierć. Po zaprowadzeniu do lochu Antygony, Kreona odwiedza wróżbita Tyrezjasz, który przepowiada czekające go nieszczęścia, ze względu na niepochowanie ciała. Gdy Kreon chce cofnąć swoją decyzję, do jego pałacu przybywa posłaniec z wieścią o samobójstwie jego syna, Hajmona. Gdy o tej nowinie dowiaduje się jego matka, Eurydyka, z rozpaczy odbiera sobie życie. Dramat kończy się dyskusją Kreona z chórem, który przestrzega go przed łamaniem boskich praw i wytyka jego pychę: "Na pychę słowa w człowieku,  I w klęsk odmęcie – rozumu i miary  W późnym nauczą go wieku".
Poszczególne części utworu.
W tym utworze epeisodion i stasimon występują po 5 razy.

</doc>
<doc id="167103" url="https://pl.wikipedia.org/wiki?curid=167103" title="Namysłów">
Namysłów

 (, , ) – miasto w Polsce położone w województwie opolskim, w powiecie namysłowskim, siedziba gminy miejsko-wiejskiej Namysłów. Historycznie leży na Dolnym Śląsku, na Równinie Oleśnickiej, będącą częścią Niziny Śląskiej. Przepływa przez niego rzeka Widawa oraz jej mniejsze dopływy.
W latach 1975–1998 miasto administracyjnie należało do województwa opolskiego. 
Według danych na 30 czerwca 2022 miasto było zamieszkane przez 16 952 osoby.
Geografia.
Położenie.
Miasto jest położone w południowo-zachodniej Polsce, w historycznych granicach Dolnego Śląska, w województwie opolskim, na Równinie Oleśnickiej. Przez granice administracyjne miasta przepływa rzeka Widawa (dopływ Odry). Namysłów położony jest na wysokości 137 m n.p.m.
Środowisko naturalne.
Średnia temperatura roczna wynosi +8,3 °C. Pokrywa śnieżna występuje od grudnia do kwietnia. Duże zróżnicowanie dotyczy termicznych pór roku. Średnie roczne opady atmosferyczne w rejonie Namysłowa wynoszą 566 mm, dominują wiatry zachodnie.
Podział miasta.
Według Krajowego Rejestru Urzędowego Podziału Terytorialnego Kraju częściami Namysłowa są:
Osiedla mieszkaniowe.
Na terenie Namysłowa istnieje sześć osiedli mieszkaniowych: Osiedle nr I - Osiedle Śródmieście, Osiedle nr II - Osiedle za Widawą, Osiedle nr III - Osiedle Majowe, Osiedle nr IV - Osiedle Ogrodowe, Osiedle nr V - Osiedle Reymonta oraz Osiedle nr VI - Osiedle Leśne.
Nazwa.
Według niemieckiego nauczyciela Heinricha Adamy’ego nazwa pochodzi od polskiej nazwy procesu umysłowego – "„myślenia”", czyli mądrości. W swoim dziele o nazwach miejscowych na Śląsku wydanym w 1888 we Wrocławiu wymienia jako najwcześniej zanotowaną nazwę miejscowości "Namysłow" podając jej znaczenie "„Sitz kluger Leute”", czyli po polsku "„Siedziba mądrych ludzi”". Pierwotna nazwa została później przez Niemców zgermanizowana na "Namslau" i utraciła swoje znaczenie.
Nazwa miejscowości w zlatynizowanej formie "Namislavia" wymieniona jest w łacińskim dokumencie z 1312 wydanym w Głogowie. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Namislavia". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Namslavia".
Jeszcze w 1750 nazwa „Namysłów” wymieniona jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska. W alfabetycznym spisie miejscowości na terenie Śląska wydanym w 1830 we Wrocławiu przez Johanna G. Knie miejscowość występuje pod nazwami "Namslau", "Namzlav" oraz "Namislow".
Nazwę "Namysłów" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Słownik geograficzny Królestwa Polskiego wydany w latach 1880–1906 notuje nazwę miasta pod polską nazwą "Namysłów" oraz niemiecką "Namslau".
Obecna nazwa została administracyjnie zatwierdzona 7 maja 1946.
Historia.
Średniowiecze.
Miasto zostało założone w XIII wieku. Pierwsza historycznie pewna wzmianka o nim pochodzi z 19 czerwca 1233. Prawa miejskie Namysłów otrzymał około 1249 z rąk księcia Henryka III Białego. 
W latach 1294–1312 Namysłów wchodził w skład księstwa głogowskiego. W 1312/1313 powstało niezależne księstwo namysłowskie wydzielone z ziem księstwa oleśnickiego, a jego władcą został Konrad I oleśnicki.
Od 1320 lub 1321 ponownie związane z księstwem oleśnickim po objęciu tegoż księstwa przez Konrada I. W latach 1323–1341 Namysłów wchodził w skład księstwa brzesko-legnickiego. 9 maja 1323 roku miasto stało się lennem czeskim. Od 1338 ponownie samodzielne księstwo we władaniu Wacława I legnickiego. Od około 1340 do 21 stycznia 1341 roku Namysłów był zastawiony księciu cieszyńskiemu Kazimierzowi I. 30 września 1341 roku książę brzesko-legnicki Bolesław III Rozrzutny zastawił miasto królowi Polski Kazimierzowi III Wielkiemu.
Pierwsze wzmianki o zamku w Namysłowie pochodzą z 1312. Prawdopodobnie był wtedy drewniany, jednak być może już po tej dacie książę namysłowski zaczął w miejscu wcześniejszego grodu wznosić obwód obronny o wysokości 8 metrów.
Właściwą część ratusza w Namysłowie wzniesiono w latach 1374–1378. Jego głównym architektem był mistrz murarski Piotr.
W 1345 rozpoczęła się wojna polsko-czeska pomiędzy Janem Luksemburskim i Kazimierzem III Wielkim. Pod koniec lata lub na początku jesieni 1348 rozpoczęto negocjacje pokojowe. Zawarciem pokoju były zainteresowane obie strony, ponieważ Karol IV koncentrował się na sprawach niemieckich, a Kazimierz zamierzał, wobec bezskuteczności ataków na Śląsku, skupić siły na walce o Ruś. 22 listopada 1348 roku wojna została formalnie zakończona podpisaniem pokoju namysłowskiego. Traktat nie wprowadzał żadnych zmian terytorialnych.
W 1358 roku synowie Bolesława III – Wacław i Ludwik sprzedali Namysłów królowi czeskiemu i niemieckiemu Karolowi IV za 3 000 kop groszy praskich. W połowie XIV wieku w mieście rozpoczęta została budowa murów obronnych i trzech bram oraz rozbudowa murowanego zamku.
XV–XX wiek.
Namysłów i Wrocław odmówili złożenia hołdu Władysławowi Pogrobowcowi po jego koronacji w 1453. Połowa zabudowań miasta została zniszczona podczas pożaru w 1466. W 1469 Namysłów uznał za swojego władcę Macieja Korwina. 11 listopada 1483 miasto zostało zniszczone w wyniku kolejnego pożaru. Od 1490 znajdowało się pod panowaniem Władysława Jagiellończyka, a następnie jego syna Ludwika. Handel w Namysłowie został ożywiony pod koniec XV wieku.
Od 1526 miasto należało do dynastii Habsburgów. Podczas wojny trzydziestoletniej zdobyli je Szwedzi.
Zakon krzyżacki zakupił namysłowski zamek w 1703, pozostając jego właścicielem do 1810. W 1741 miasto przeszło we władanie Królestwa Prus. Podczas wojny siedmioletniej było okresowo zajmowane przez Austriaków i Rosjan.
W czasie wojen napoleońskich latach 1806–1807 Namysłów był okupowany przez Francuzów i ich sprzymierzeńców (miasto zajęte zostało w grudniu 1806 przez oddziały bawarskie). 
W 1862 miasto otrzymało połączenie telegraficzne z Wrocławiem. Kolejnym krokiem komunikacyjnym było powstanie infrastruktury kolejowej - w 1868 otwarto linię, która połączyła Namysłów z Wrocławiem i Kluczborkiem, w 1889 z Opolem, a w 1912 z Kępnem.
Po I wojnie światowej.
Po I wojnie światowej liderzy ludności polskiej w powiecie namysłowskim podjęli działania w celu przyłączenia tej ziemi do Polski. W powiecie namysłowskim, polską działalność niepodległościową prowadził Wilhelm Wojciech Prokop (z Raciborza) zatrudniony w firmie Oskara Tietzego w Namysłowie, który tu organizował POW Górnego Śląska. Wśród działaczy polskich niepodległościowych była rodzina Karczewskich oraz proboszcz namysłowski ks. Jan Karol Pasternak oraz wikary ks. Jan Szymała. W powiecie ważnym polskim liderem był także ks. Antoni Robota z parafii we wsi Włochy (dwukrotnie pobity przez niemieckie bojówki). Namysłowska organizacja POW G.Śl. utrzymywała łączność z Opolem poprzez Augustyna Fulka pseud. „Sterner”. Aktywność ta polegała na kolportażu polskiej prasy w tym zwłaszcza „Der Weisse Adler”. 2 lipca 1919 r. Prokop został aresztowany przez władze niemieckie i wywieziony do więzienia w Oleśnicy. Po pewnym czasie wyszedł na wolność, dzięki obronie podjętej przez adwokata Antoniego Rostka z Raciborza, ale do Namysłowa już nie wrócił.
Dwudziestolecie międzywojenne.
Od 1919 Namysłów należał do nowo utworzonej prowincji Dolny Śląsk. Prowincja została zlikwidowana w 1938, a 18 stycznia 1941 utworzono ją ponownie.
1 lipca 1936 do Namysłowa włączona została wieś Böhmwitz (rejon współczesnych ulic 1 Maja i Kalinowej), zamieszkała wówczas przez 232 mieszkańców. 
Podczas nocy kryształowej z 9 na 10 listopada 1938, bojówki hitlerowskie zdewastowały wnętrze namysłowskiej synagogi zbudowanej w roku 1856. Sam budynek przetrwał, ze względu na stanowienie części zwartej zabudowy.
II wojna światowa.
W czasach II wojny światowej w Namysłowie znajdował się podobóz obozu koncentracyjnego w Groß-Rosen oraz kilka mniejszych obozów pracy przymusowej. Robotnicy różnych narodowości pracowali m.in. w fabryce "Elektroakustik" przy Parku Północnym, powstałym w latach 1939-1941 zakładzie przetwórstwa ziemniaczanego przy ul. Łączańskiej oraz w browarze Haselbacha. Obozowe baraki znajdowały się z kolei m.in. przy obecnych ulicach 1 Maja, Jagiellońskiej, Oławskiej, Skłodowskiej-Curie, Żwirki i Wigury. 
Wśród robotników przymusowych oraz jeńców wojennych znajdowało się wielu żołnierzy Armii Krajowej. Lokalnymi strukturami AK kierował w latach 1942-44 por. Józef Rabiega (1914-1971), zatrudniony w zakładach przetwórstwa ziemniaczanego. W roku 2016 jego imieniem nazwana została ulica w Namysłowie, a rok później przy bramie "Ziemniaczanki" ustawiony został postument z pamiątkową tablicą. 
22 stycznia 1945 miasto zostało po krótkich walkach zajęte przez Armię Czerwoną (w lokalnej historiografii błędnie dominuje data 21 stycznia). O godzinie 12:15 Namysłów zdobyty został przez 214 Dywizję Strzelecką, wchodzącą w skład 78 Korpusu Strzeleckiego, stanowiącego z kolei część składową 52 Armii.
Polska Ludowa.
3 marca do Namysłowa przybyła pierwsza grupa polskich kolejarzy. 30 kwietnia miasto zostało przejęte przez administrację polską – na jej czele stanął Pełnomocnik Rządu RP na Obwód nr 9 Tomasz Nowacki (1897-1946). 1 września pierwszym powojennym Burmistrzem Namysłowa został polityk PPS Bolesław Obrębski (1898-1953), który swój urząd pełnił do grudnia 1948. 31 grudnia 1945 starosta Nowacki został w rejonie śluzy na Widawie (rejon ulic Parkowej i Marii Konopnickiej) postrzelony przez "nieznanych sprawców w mundurach sowieckich", w wyniku czego zmarł 3 stycznia 1946. Towarzyszący staroście por. Czesław Wajs (1912-1945) zginął na miejscu. 
17 listopada 1947 odbyło się zebranie założycielskie Towarzystwa Burs i Stypendiów w Namysłowie, na prezesa wybrano Aleksandra Pankiewicza – przewodniczącego Powiatowej Rady Narodowej. W 1949 TBS liczył już 129 członków.
26 maja 1959 powstało Koło Miłośników Ziemi Namysłowskiej, w tym czasie było to pierwsze tego typu stowarzyszenie na Opolszczyźnie. Jeszcze w 1959 stowarzyszenie zmieniło nazwę na Towarzystwo Miłośników Ziemi Namysłowskiej. Staraniem działaczy koła powołano 21 stycznia 1960 Muzeum Ziemi Namysłowskiej, które zlokalizowano w trzech salach ratusza. 23 lutego 1973 Muzeum Ziemi Namysłowskiej przeniosło się do nowego lokalu, znajdującego się na zamku. Muzeum funkcjonowało do przełomu 1998/99. Towarzystwo Miłośników Ziemi Namysłowskiej prowadziło działalność do około 2005, po czym zostało zawieszone.
23 czerwca 1976 Zakłady Elektrotechniki Motoryzacyjnej w Namysłowie przystąpiły do strajku, którego celem było, oprócz protestu przeciw podwyżce cen, odłączenie się od ZEM Świdnica i sprowadzenie nowego parku maszynowego.
III Rzeczpospolita.
Po pierwszych wyborach do samorządu terytorialnego w Polsce po jego przywróceniu w 1990 roku burmistrzem miasta został Adam Maciąg. Pełnił on tę funkcję przez dwie kadencje, od 18 czerwca 1990 do 3 listopada 1998. Następcami Maciąga byli: Krzysztof Kuchczyński (3 listopada 1998 – 5 grudnia 2014), Julian Kruszyński (5 grudnia 2014 – 22 listopada 2018) oraz obecnie sprawujący urząd Bartłomiej Stawiarski (od 22 listopada 2018).
W latach 1989–1996 przeprowadzona została przez Radę Narodową Miasta i Gminy w Namysłowie oraz jej następczynię – Radę Miejską w Namysłowie akcja dekomunizacji nazw namysłowskich ulic. Jeszcze w roku 1989 patronat nad miejskimi ulicami utracili Feliks Dzierżyński i Julian Marchlewski, a w dalszej kolejności dekomunizacji poddane zostały ulice: Armii Czerwonej (24 stycznia 1991), Hanki Sawickiej (15 marca 1993), Karola Świerczewskiego, Marcelego Nowotki, Alei Róży Luksemburg oraz Placu XV-lecia PRL (wszystkie 29 listopada 1996). Symbolicznym zakończeniem procesu była dokonana po latach zmiana nazwy ulicy Mariana Buczka (26 września 2016).
W ramach reformy administracyjnej w Polsce w 1999 Namysłów ponownie stał się siedzibą powiatu namysłowskiego. Siedzibą starostwa stał się przebudowany dawny magazyn zbożowy przy Placu Wolności.
18 września 2014 założono Towarzystwo Przyjaciół Namysłowa i Ziemi Namysłowskiej, skupiające się w swojej działalności na popularyzacji historii miasta i okolic oraz organizowaniu wydarzeń turystycznych. W 2019 reaktywowane zostało po kilkunastu latach zawieszenia działalności Towarzystwo Miłośników Ziemi Namysłowskiej (ponowny wpis do rejestru stowarzyszeń dokonany został 28 listopada 2019).
Demografia.
Według danych GUS z 30 czerwca 2018, Namysłów miał 16360 mieszkańców (8. miejsce w województwie opolskim i 279. w Polsce), powierzchnię 22,62 km² (7. miejsce w województwie opolskim i 250. miejsce w Polsce) i gęstość zaludnienia 723,6 os./km².
Mieszkańcy Namysłowa stanowią około 38,37% populacji powiatu namysłowskiego, co stanowi 1,66% populacji województwa opolskiego.
Zabytki.
Do wojewódzkiego rejestru zabytków wpisane są:
inne zabytki:
Gospodarka.
W mieście rozwinął się przemysł spożywczy (zakłady ziemniaczane, wytwórnia lodów Nestlé), a także przemysł piwowarski (Browar Namysłów) oraz przemysł elektrotechniczny (Diehl Controls, dawniej również ZEM), metalowy i obuwniczy. W Namysłowie od kilkunastu lat funkcjonuje również fabryka okien Velux.
W 2019 wskaźnik bezrobocia w Namysłowie wynosił 7,8%. Przeciętne miesięczne wynagrodzenie brutto w Namysłowie wynosiło 4 176,14 zł.
25,8% aktywnych zawodowo mieszkańców Namysłowa pracuje w sektorze rolniczym (rolnictwo, leśnictwo, rybołówstwo i przemysł wydobywczy), 34,7% w sektorze przemysłowym (przemysł przetwórczy i budownictwo), a 10,5% w sektorze usługowym (handel, naprawa pojazdów, transport, zakwaterowanie i gastronomia, informacja i komunikacja) oraz 2,2% pracuje w sektorze finansowym (działalność finansowa i ubezpieczeniowa, obsługa rynku nieruchomości).
W Namysłowie mieści się Podstrefa Wałbrzyskiej Specjalnej Strefy Ekonomicznej.
Transport.
Transport drogowy.
Przez Namysłów przebiegają drogi krajowe:
Sieć uzupełniają drogi wojewódzkie:
Transport kolejowy.
W mieście znajduje się stacja kolejowa połączona z dworcem autobusowym. Z namysłowskiej stacji kolejowej odjeżdżają obecnie pociągi w kierunku Oleśnicy i Wrocławia oraz Kluczborka, Lublińca i Częstochowy.
Oświata.
Namysłów stanowi regionalny ośrodek oświatowy, ściągający uczniów z całego powiatu, a także z pobliskich terenów województwa wielkopolskiego (Rychtal), dolnośląskiego (Bierutów) czy powiatu kluczborskiego (Wołczyn).
Namysłowska prasa wydawana po 1945.
W okresie PRL wydawane były: „Trybuna Namysłowska” – miesięcznik Powiatowego Komitetu Frontu Narodowego w Namysłowie oraz „Rocznik Statystyczny Powiatu Namysłów”.
Namysłowska prasa wydawana po 1989.
Po przełomie 1989 roku ukazywały się m.in.:
Własne organa prasowe posiadają miejscowe parafie katolickie:
Własne pismo wydają także Niemcy – dawni mieszkańcy Namysłowa, zrzeszeni w powstałym 19 maja 1956 r. stowarzyszeniu Namslauer Heimatfreunde. Ich organ prasowy „Namslauer Heimatfruf” ukazuje się od roku 1956.
Religia.
Wspólnoty wyznaniowe.
Kościół rzymskokatolicki.
Dekanat Namysłów wschód
Dekanat Namysłów zachód
Kościół Zielonoświątkowy w RP.
Okręg Zachodni
Świadkowie Jehowy.
Do zborów w Namysłowie przynależą również wyznawcy z gminy Bierutów, Wilków, Rychtal, Domaszowice i Świerczów.
Kościół Ewangelicko-Augsburski w RP.
Wierni przynależą do parafii ewangelicko-augsburskiej w Pokoju, stanowiącej część Diecezji Katowickiej.
Przyroda.
W Namysłowie ma swoją siedzibę powstałe w 1945 Nadleśnictwo Namysłów, którego obszar rozciąga się na powiat namysłowski i kluczborski. Siedziba Nadleśnictwa znajduje się przy ul. Marii Skłodowskiej-Curie, w budynku oddanym do użytku w roku 2016.
Polityka.
Miasto jest siedzibą gminy miejsko-wiejskiej. Organem wykonawczym jest burmistrz. W wyborach samorządowych w 2018 na urząd został wybrany Bartłomiej Stawiarski, zaprzysiężony na urząd 22 listopada 2018. Siedzibą władz jest Urząd Miejski przy ul. Stanisława Dubois 3. W mieście, pod adresem Plac Wolności 12a, znajduje się starostwo powiatu namysłowskiego.

</doc>
<doc id="167105" url="https://pl.wikipedia.org/wiki?curid=167105" title="Vision">
Vision



</doc>
<doc id="167107" url="https://pl.wikipedia.org/wiki?curid=167107" title="(8) Flora">
(8) Flora

(8) Flora – ósma w kolejności odkrycia planetoida z pasa planetoid.
Odkrycie i nazwa.
(8) Flora została odkryta 18 października 1847 roku przez Johna Russella Hinda w Londynie.
Nazwa planetoidy pochodzi od bogini rzymskiej Flory i została zaproponowana przez astronoma Johna Herschela.
Orbita.
Orbita planetoidy Flora nachylona jest pod kątem 5,89° do ekliptyki, a jej mimośród wynosi 0,15. Ciało to krąży w średniej odległości 2,20 au wokół Słońca. Peryhelium orbity znajduje się 1,86 au, a aphelium 2,55 au od Słońca. Na jeden obieg Słońca planetoida ta potrzebuje 3 lata i 97 dni.
Właściwości fizyczne.
Jest to ciało, którego wielkość wynosi 145×145×120 km, jest więc to obiekt o nieregularnym kształcie. Albedo Flory jest dość duże jak na planetoidę i wynosi 0,24, natomiast jej absolutna wielkość gwiazdowa sięga 6,49. Okres obrotu tego ciała określa się na ok. 12 godzin i 48 minut, oś obrotu nachylona jest do płaszczyzny orbity planetoidy pod kątem 78°.
Od nazwy tej planetoidy pochodzi określenie dla całej rodziny planetoid, które charakteryzują się podobnymi cechami co Flora, a nazywanej czasem rodziną Ariadne.
Widmo 8 Flory wskazuje, że składa się ona w dużej części z mieszanki skał krzemianowych, zawierających piroksen i oliwin oraz z metali takich jak żelazo i nikiel. Jest ona prawdopodobnie źródłem pochodzenia meteorytów zwanych chondrytami grupy L.

</doc>
<doc id="167110" url="https://pl.wikipedia.org/wiki?curid=167110" title="Fairey Firefly">
Fairey Firefly

Fairey Firefly – angielski pokładowy samolot myśliwski i rozpoznawczy, skonstruowany w 1941 roku w wytwórni Fairey Aviation Co. Ltd
Historia.
Po zbudowaniu w wytwórni Fairey Aviation Co. Ltd. myśliwca pokładowego Fairey Fulmar w styczniu 1940 roku, przystąpiono do dalszych prac mających na celu uzyskanie lepszych osiągów. Sylwetkę samolotu zmodyfikowano oraz przystosowano do silnika rzędowego Rolls-Royce Griffon II o większej mocy. Ponadto samolot wyposażono w silniejsze uzbrojenie składające się z czterech działek kal. 20 mm, bomb i pocisków rakietowych. Prototyp tak zbudowanego dwumiejscowego samolotu myśliwsko-rozpoznawczego nazwano Fairey Firefly. Został on oblatany w dniu 22 grudnia 1941 roku. Podczas prób w locie prototyp potwierdził większość założeń konstruktorów, charakteryzował się dobrymi właściwościami pilotażowymi, a co szczególnie ważne, miał wystarczające osiągi. 
Pod koniec 1942 roku prototyp przeszedł próby na pokładzie angielskiego lotniskowca HMS Illustrious, podczas których osiągnął prędkość maksymalną ponad 500 km/h. Również uzbrojenie zdało egzamin.
Po uzyskaniu zamówień złożonych przez lotnictwo brytyjskiej marynarki wojennej (Fleet Air Arm - FAA), 4 marca 1943 roku przystąpiono do produkcji seryjnej pierwszej wersji samolotu myśliwskiego Fairey Firefly F Mk I. Samoloty Firefly były produkowane w różnych wersjach i odmianach. W okresie II wojny światowej produkowano jeszcze wersje wyposażone w radar: FR – myśliwsko-rozpoznawcze i NF – myśliwców nocnych. 
Produkcje seryjną samolotów zakończono 20 marca 1956 roku.
Wersje samolotu Fairey Firefly:
Łącznie w latach 1943 – 1956 wyprodukowano we wszystkich wersjach 1702 samoloty Fairey Firefly.
Użycie w lotnictwie.
Pierwsze egzemplarze samolotów Fairey Firefly F Mk I otrzymał 1770 dywizjon FAA 1 października 1943 roku, a następnym dywizjonem był sformowany w dniu 1 lutego 1944 roku 1771 dywizjon. Dywizjon ten zaokrętowano na brytyjski lotniskowiec HMS Indefatigable, będącego unowocześnionym i zmodyfikowanym lotniskowcem klasy HMS Illustrious. Dywizjony te wzięły udział w operacji „Mascot” - tropienia niemieckiego pancernika „Tirpitz” na wodach Norwegii.
Po II wojnie światowej samoloty Firefly wzięły jeszcze udział w wojnie koreańskiej stacjonując na lotniskowcach brytyjskich i australijskich. Ostatecznie zostały wycofane ze służby liniowej w 1958 roku.
W lutym 1955 roku indyjska marynarka zakupiła, pochodzące z nadwyżek sprzętowych, dwa samoloty Fairey Firefly Mk.I, w wersji zmodernizowanej pod kątem możliwości holowania rękawów służących do treningu strzeleckiego. W maju tego samego roku pozyskano kolejne trzy maszyny a w grudniu 1958 roku następne pięć ale tym razem w wersji Fairey Firefly Mk.IV. Samoloty weszły w skład 550. Dywizjonu.
Konstrukcja.
Samolot Fairey Firefly F Mk I był dwumiejscowym pokładowym samolotem myśliwskim, dolnopłatem o konstrukcji metalowej. Podwozie klasyczne – chowane w locie. Napęd silnik rzędowy, śmigło trójłopatowe.
W kadłubie za silnikiem mieściła się kabina pilota, za nią znajdował się zbiornik paliwa o pojemności 664 dm³, dalej kabina obserwatora, w której za fotelem we wnęce przewidziano miejsce dla kamery fotograficznej F.24. W każdym skrzydle, przy kadłubie, między krawędzią natarcia a przednim dźwigarem, wnętrze zajmował zbiornik paliwa o pojemności 104,5 dm³; na zewnątrz wnęk podwozia wmontowano działka. Pod każdym skrzydłem na zamkach można było podwieszać 1 bombę i 4 niekierowane pociski rakietowe. W połowie rozpiętości prawego skrzydła w krawędzi natarcia umieszczono kamerę fotograficzną G.45. 

</doc>
<doc id="167112" url="https://pl.wikipedia.org/wiki?curid=167112" title="(9) Metis">
(9) Metis

(9) Metis – dziewiąta w kolejności odkrycia planetoida z pasa planetoid pomiędzy Marsem a Jowiszem.
Odkrycie i nazwa.
(9) Metis została odkryta przez Andrew Grahama w dniu 25 kwietnia 1848 roku w "Obserwatorium Markree" znajdującym się w Hrabstwie Sligo w Irlandii.
Nazwa planetoidy pochodzi od Metydy (Metis), która była pierwszą kochanką lub pierwszą żoną Zeusa w mitologii greckiej.
Orbita.
Orbita planetoidy Metis nachylona jest pod kątem 5,57° do ekliptyki, a jej mimośród wynosi 0,12. Ciało to krąży w średniej odległości 2,39 j.a. wokół Słońca. Peryhelium orbity znajduje się 2,1 j.a., a aphelium 2,68 j.a. od Słońca. Na jeden obieg Słońca planetoida ta potrzebuje 3 lata i 251 dni. (9) Metis jest pierwszym członkiem całej rodziny planetoid typu Metis. Być może sama Metis i inne planetoidy z tej rodziny były kiedyś jednym ciałem, które rozpadło się w wyniku jakiejś kosmicznej kolizji.
Właściwości fizyczne.
Jest to ciało, którego wielkość wynosi 235×195×140 km, jest więc to obiekt o nieregularnym kształcie. Albedo Metis to 0,12, jej absolutna wielkość gwiazdowa sięga natomiast 6,28. Okres obrotu tego ciała określa się na 5 godzin i 5 minut, oś obrotu nachylona jest do płaszczyzny orbity planetoidy pod kątem 72° lub 76°.
Struktura skalna powierzchni Metis zawiera w 30–40% oliwin oraz w 60–70% metale takie jak żelazo i nikiel.
Księżyc.
11 grudnia 1979 roku, w Wenezueli podczas obserwacji zakrycia gwiazdy SAO 080950 przez planetoidę (9) Metis zauważono powtórne zakrycie tej gwiazdy. Z interpretacji danych wspartych obserwacjami fotograficznymi tej planetoidy wynikałoby, że ewentualny księżyc Metis krąży wokół niej w odległości 1100 km w czasie blisko 4 dni i 15 godzin. Jednak badania za pomocą Kosmicznego Teleskopu Hubble’a nie potwierdziły istnienia postulowanego wcześniej satelity tej planetoidy.

</doc>
<doc id="167113" url="https://pl.wikipedia.org/wiki?curid=167113" title="Dolina Słupi">
Dolina Słupi



</doc>
<doc id="167116" url="https://pl.wikipedia.org/wiki?curid=167116" title="(7) Iris">
(7) Iris

(7) Iris – siódma w kolejności odkrycia planetoida z pasa planetoid pomiędzy Marsem a Jowiszem.
Odkrycie i nazwa.
(7) Iris została odkryta przez Johna Russella Hinda w dniu 13 sierpnia 1847 roku w Londynie.
Nazwa planetoidy pochodzi od Iris, która była posłanką bogów oraz boginią i uosobieniem tęczy, powstawania chmur i deszczu w mitologii greckiej.
Orbita.
Orbita planetoidy (7) Iris nachylona jest pod kątem 5,53° do ekliptyki, a jej mimośród wynosi 0,23. Ciało to krąży w średniej odległości 2,39 au wokół Słońca. Peryhelium orbity znajduje się 1,83 au, a aphelium 2,94 au od Słońca. Na jeden obieg Słońca planetoida ta potrzebuje 3 lata i 250 dni.
Właściwości fizyczne.
Jest to ciało, którego wielkość wynosi 225×190×190 km, jest więc to obiekt o nieregularnym kształcie. Albedo (7) Iris – dość duże jak na planetoidę – to 0,28, jej absolutna wielkość gwiazdowa sięga natomiast 5,51m. Okres obrotu tego ciała określa się na 7 godzin i 8 minut, oś obrotu nachylona jest do płaszczyzny orbity planetoidy pod kątem 85°, co powoduje, że toczy się ona niemal po swej trajektorii. W wyniku tak ułożonej osi obrotu przez niemal połowę roku iridiańskiego w okolicach biegunowych nie świeci Słońce, drugi biegun natomiast cały czas wystawiony jest na światło słonecznie – potem sytuacja się odwraca. Dodatkowo zjawisko takie doprowadza do znacznych różnic w temperaturze powierzchni stron nasłonecznionej i ciemnej w okresie tamtejszych zim i lat.
Powierzchnia planetoidy wykazuje również duże różnice w albedo. Na północnej półkuli znajdują się jasne obszary.
Iris składa się w dużej części z kompozytów żelazowo-niklowych oraz krzemianów z dużą ilością magnezu i żelaza. Jest ona prawdopodobnie źródłem pochodzenia meteorytów zwanych chondrytami grupy L.

</doc>
<doc id="167118" url="https://pl.wikipedia.org/wiki?curid=167118" title="(6) Hebe">
(6) Hebe

(6) Hebe – szósta w kolejności odkrycia planetoida z pasa planetoid pomiędzy orbitami Marsa i Jowisza.
Odkrycie i nazwa.
(6) Hebe została odkryta przez pruskiego astronoma amatora Karla Ludwiga Henckego w dniu 1 lipca 1847 roku w Drezdenku.
Nazwa planetoidy pochodzi od bogini młodości Hebe z mitologii greckiej. Nazwę zaproponował Carl Friedrich Gauss.
Orbita.
Orbita planetoidy (6) Hebe jest nachylona pod kątem 14,75° do ekliptyki, a jej mimośród wynosi 0,20. Ciało to krąży w średniej odległości 2,42 au wokół Słońca. Peryhelium orbity znajduje się 1,93 au, a aphelium 2,92 au od Słońca. Na jeden obieg Słońca planetoida ta potrzebuje 3 lat i 283 dni.
Właściwości fizyczne.
Jest to ciało, którego wielkość wynosi 205×185×170 km, jest to więc obiekt o nieregularnym kształcie. Albedo Hebe wynosi 0,268, a jej absolutna wielkość gwiazdowa sięga natomiast 5,71m. Okres obrotu tego ciała określa się na 7 godzin i 16 minut, oś obrotu nachylona jest do płaszczyzny orbity planetoidy pod kątem 42°. Hebe składa się w dużej części ze skał krzemianowych i kompozytów żelazowo-niklowych.
Planetoida ta jest najprawdopodobniej źródłem pochodzenia meteorytów zwanych chondrytami typu H, których przykładem może być meteoryt Pułtusk.
Możliwy księżyc Hebe.
5 marca 1977 Hebe zasłoniła gwiazdę Gamma Ceti (jasność 3). Podczas obserwacji tego zjawiska Paul Maley znajdujący się o kilkaset kilometrów od głównego pasa zakrycia i śledzący bliską koniunkcję planetoidy z gwiazdą zauważył dodatkowe półsekundowe zakrycie tej gwiazdy, co – zdaniem obserwatorów – świadczyło o posiadaniu przez planetoidę księżyca. Według tej obserwacji obiekt miałby około 20 km średnicy i w momencie zakrycia znajdował się mniej więcej 900 km od planetoidy. Nazwano go roboczo „Jebe”. Nie udało się jednak potwierdzić istnienia tego satelity.

</doc>
<doc id="167119" url="https://pl.wikipedia.org/wiki?curid=167119" title="Flaga Argentyny">
Flaga Argentyny

Flaga Argentyny – flaga narodowa Argentyny. Została zaprojektowana przez Manuela Belgrano 27 lutego 1812, a 25 lutego 1818 wprowadzona do użytku. Składa się z trzech równych pasów, jasnoniebieskiego, białego, jasnoniebieskiego, a na środku znajduje się Słońce Majowe. W latach 1836-1884 słońce było czerwone, zaś w rogach znajdowały się czapki frygijskie.
Pełna flaga zawierająca słońce jest nazywana oficjalną ceremonialną flagą (hiszp. "Bandera Oficial de Ceremonia"). Flaga bez słońca jest nazywana flagą ozdobną (hiszp. "Bandera de Ornato"). Flaga ozdobna zawsze musi być zawieszona poniżej flagi oficjalnej.

</doc>
<doc id="167120" url="https://pl.wikipedia.org/wiki?curid=167120" title="(10) Hygiea">
(10) Hygiea

(10) Hygiea – duża planetoida krążąca w pasie planetoid w Układzie Słonecznym, czwarta pod względem objętości i masy w pasie głównym. Posiada nieco wydłużony kształt, wymiary 350–500 km i masę szacowaną na 2,9% łącznej masy pasa planetoid; jest to największe ciało z klasy ciemnych planetoid typu C z węglistą powierzchnią.
Mimo swoich rozmiarów obserwowana z Ziemi Hygiea jest bardzo słabo świecącym obiektem. Jest to spowodowane ciemną barwą jej powierzchni i odległością od Słońca, większą niż średnia dla planetoid pasa głównego. Z tego powodu astronomowie zaobserwowali kilka mniejszych planetoid wcześniej, nim 12 kwietnia 1849 Annibale de Gasparis odkrył Hygieę. W większości opozycji Hygiea ma obserwowaną wielkość gwiazdową o 4 większą niż Westa i jest widoczna przez teleskop optyczny o średnicy co najmniej 100 mm. Jednak gdy opozycja przypada w peryhelium jej orbity, może być widoczna przez lornetkę 10×50.
Odkrycie i nazwa.
Hygieę odkrył Annibale de Gasparis 12 kwietnia 1849 roku w Neapolu w dzisiejszych Włoszech. Była to pierwsza z dziewięciu odkrytych przez niego planetoid. Dyrektor obserwatorium neapolitańskiego, Ernesto Capocci, nazwał tę planetoidę "Igea Borbonica" („Hygieia Burbonów”) na cześć dynastii panującej w Królestwie Obojga Sycylii, w którym znajdował się wówczas Neapol.
Jednak już w 1852 John Russell Hind napisał: 
Nazwa pochodzi od Higiei, greckiej bogini uosabiającej zdrowie, córki Asklepiosa (rzymskiego Eskulapa). W dziewiętnastym wieku często spotykana była pisownia "Hygeia", na przykład w czasopiśmie "Monthly Notices of the Royal Astronomical Society".
Charakterystyka fizyczna.
Na podstawie analizy spektralnej powierzchni Hygieę uważa się za zbudowaną z pierwotnej materii zawierającej proste związki węgla, podobnej w składzie do meteorytów z grupy chondrytów węglistych. Na jej powierzchni wykryto minerały uwodnione, co może wskazywać na obecność w przeszłości lodu wodnego, który był poddany wystarczającemu ogrzewaniu, aby się stopić. Prymitywny skład powierzchni wskazuje, że Hygiea nie uległa stopieniu we wczesnym okresie formowania się Układu Słonecznego, w przeciwieństwie do innych dużych planetozymali, takich jak ten, z którego powstała (4) Westa.
Jest to największe ciało rodziny planetoidy Hygiea i zawiera niemal całą masę (ponad 90%) tej rodziny. Jest to też największy obiekt wśród ciemnych planetoid klasy C, które dominują w zewnętrznym pasie planetoid, rozciągającym się poza przerwą Kirkwooda leżącą 2,82 j.a. od Słońca. Hygiea wydaje się mieć kształt znacznie spłaszczonej elipsoidy obrotowej, o średniej średnicy 444 ± 35 km oraz stosunku osi 1,11. Wydłużenie to jest o wiele większe niż u innych obiektów z „wielkiej czwórki” planetoid z pasa głównego, którą stanowią oprócz Hygiei: (2) Pallas, (4) Westa i planeta karłowata Ceres. Hygiea jest najmniejszą z tych czterech i, podobnie jak Ceres, ma stosunkowo niską gęstość, co bardziej upodabnia ją do lodowych księżyców Jowisza lub Saturna niż planet grupy ziemskiej czy też planetoid kamiennych.
Choć jest największym ciałem w swoim obszarze, ze względu na jej ciemną powierzchnię i odległość od Słońca większą niż średnia dla planetoid pasa głównego, przy obserwacjach z Ziemi Hygiea wydaje się bardzo słaba. Spośród pierwszych dwudziestu trzech odkrytych planetoid jest trzecia od końca pod względem jasności; tylko (13) Egeria i (17) Thetis mają większą średnią wielkość gwiazdową w opozycji. W większości opozycji Hygiea ma magnitudo około 10,2, o około cztery wielkości więcej niż Westa, a jej obserwacja wymaga teleskopu o średnicy co najmniej 100 mm. Jednakże w opozycji przypadającej na peryhelium orbity planetoidy, Hygiea może być dużo jaśniejsza, osiągając wielkość gwiazdową nawet 8,6. To pozwala obserwować ją przez lornetkę 10×50.
Co najmniej 5 okultacji gwiazd przez Hygieę było obserwowanych przez astronomów, ale wszystkie przez najwyżej kilku niezależnych obserwatorów, przez co uzyskano niewiele wiadomości o jej kształcie. Obserwacje przy użyciu Kosmicznego Teleskopu Hubble’a wykluczyły obecność jakichkolwiek orbitujących towarzyszy o średnicy większej niż 16 km.
W publikacji w "Nature Astronomy" z 2019 r. zespół astronomów przedstawił badania, z których wynika, że Hygiea jest niemal idealnie sferyczna, co pozwalałoby zakwalifikować ją do kategorii planet karłowatych.
Orbita i obrót.
Właściwości Hygiei są najsłabiej poznane spośród obiektów „wielkiej czwórki” pasa planetoid. Jej orbita przebiega znacznie bliżej płaszczyzny ekliptyki niż Ceres, Pallas lub Interamnii, ale jest bardziej eliptyczna niż w przypadku Ceres lub Westy, z mimośrodem około 12%. Jej peryhelium ma bardzo podobną długość ekliptyczną do peryhelium Westy i podobną do peryhelium Ceres, ale jej węzły wstępujący i zstępujący są położone odwrotnie niż dla tych obiektów. Choć jej peryhelium jest bardzo blisko średnich odległości Ceres i Pallas, kolizja Hygiei i jej większych towarzyszek jest niemożliwa, ponieważ przy równej odległości od Słońca są zawsze po przeciwnych stronach ekliptyki. W 2056 r. Hygiea zbliży się na odległość 0,026 j.a. od Ceres, a następnie w 2063 przejdzie w odległości 0,020 j.a. od Pallas. W aphelium Hygiea dociera do zewnętrznego skraju pasa planetoid, osiągając peryhelia planetoid z rodziny Hildy, które krążą w rezonansie 3:2 z Jowiszem. Wpływ przyciągania Hygiei jest uwzględniany przez Minor Planet Center przy obliczeniu perturbacji orbit mniejszych ciał.
Hygiea rotuje niezwykle wolno – na jeden obrót potrzebuje 27 godzin i 37 minut, podczas gdy dla dużych planetoid typowe są wartości od 6 do 12 godzin. Jej kierunek obrotu jest w chwili obecnej niepewny ze względu na dwojaką możliwość interpretacji krzywej blasku, którą utrudnia długi okres obrotu: w ciągu pojedynczych nocy teleskop w najlepszym razie zaobserwuje tylko część pełnego obrotu; uważa się, że obrót może być wsteczny. Analiza krzywej blasku wskazuje, że biegun obrotu Hygiei wskazuje kierunek o współrzędnych ekliptycznych (β, λ) = (30°, 115°) lub (30°, 300°) z niepewnością 10°. W obu przypadkach oznacza to nachylenie osi około 60°.

</doc>
<doc id="167121" url="https://pl.wikipedia.org/wiki?curid=167121" title="LightScribe">
LightScribe

LightScribe – technologia pozwalająca na wydrukowanie etykiety na specjalnych płytach CD-R, DVD-R oraz DVD+R.
Metoda ta została opracowana przez firmę Hewlett Packard a licencję na jej używanie wykupiło wiele firm produkujących nagrywarki DVD, producentów nośników CD-R, DVD-R i DVD+R oraz twórców oprogramowania.
Istnieją dwie wersje tej technologii: LightScribe 1.0 oraz LightScribe 1.2. Czas potrzebny na wypalenie etykiety w LightScribe 1.2 jest od 25% do 30% krótszy niż w LightScribe 1.0.
Opis procesu.
Do wydrukowania etykiety konieczna jest zarówno pokryta specjalną warstwą płyta CD lub DVD, jak i nagrywarka obsługująca ten system zapisu oraz specjalne oprogramowanie, które taki zapis umożliwia. Zaletą tej warstwy jest jej duża trwałość, czyli odporność na zarysowania (nawet paznokciem) i nie powstają żadne smugi ani odciski palców jak to czasami ma miejsce z wydrukami na płytach typu 'printable' wykonanych drukarkami atramentowymi.
Po wypaleniu płyty i odwróceniu jej na drugą stronę na wierzchniej stronie wypalany jest zaprojektowany przez użytkownika napis lub elementy graficzne. Powierzchnia dysku pokryta jest specjalnym barwnikiem reagującym, który zmienia kolor po wchłonięciu wiązki podczerwonej o długości fali 780nm (tyle samo, ile jest używane do nagrywania płyt CD). Obecnie nie jest możliwe skasowanie obrazka, ale po wypaleniu można dodać kolejne elementy graficzne. Wypalanie obrazka odbywa się od środka do zewnątrz, więc czym większa średnica obrazu, tym dłużej płyta będzie wypalana. Pierwszym programem implementującym tę technologię był Nero Burning ROM w wersji 6.6.0.8, lecz obecnie jest on zaimplementowany również w darmowych narzędziach, np. CDBurnerXP oraz DVDScribe.
Na środku każdej płytki LightScribe wytłoczony jest specjalny kod, który umożliwia napędowi precyzyjne ustalenie pozycji dysku, co umożliwia dodanie elementów do etykiety, lub ponowne wypalenie, w celu polepszenia kontrastu.

</doc>
<doc id="167124" url="https://pl.wikipedia.org/wiki?curid=167124" title="BAE">
BAE



</doc>
<doc id="167127" url="https://pl.wikipedia.org/wiki?curid=167127" title="Kościół Santa Maria Novella we Florencji">
Kościół Santa Maria Novella we Florencji

Kościół Santa Maria Novella – kościół we Florencji przy placu o takiej samej nazwie ("Piazza Santa Maria Novella"). Został zbudowany w miejscu wcześniejszego oratorium pw. Marii Panny Patronki Winnic.
Inicjatorami rozpoczętej w 1246 r. budowy gotyckiej bazyliki byli dwaj dominikanie: Sista z Florencji i Ristora z Campi. Nawy bazyliki były gotowe w 1279 a cały obiekt ukończono dopiero w drugiej połowie XIV wieku pod kierunkiem Jacopa Talentiego. W latach 1456–1470 Leon Battista Alberti kierował przebudową fasady. Kolorowe (zielone, białe i różowe) płyty marmuru dzielą elewację na mniejsze pola. Górną część, zwieńczoną tympanonem, ograniczają dwie duże woluty, które w łagodny sposób pozwalają połączyć wysoki front nawy głównej ze znacznie niższymi nawami bocznymi. Rozwiązanie to zastosowane po raz pierwszy przy przebudowie tej elewacji stało się bardzo popularne w czasie renesansu i baroku (tzw. esownice Albertiego). Pośrodku górnej części elewacji umieszczono duże okno – tzw. rozeta. Poniżej znajduje się duży portal ozdobiony herbami rodziny Rucellaich, mecenasów kościoła. Po prawej stronie, do budynku kościoła przylega murowane ogrodzenie ozdobione biało-zieloną arkadą, za którym znajduje się stary cmentarz przyklasztorny. Po lewej stronie romański krużganek z 1350 r. ozdobiony freskami Paola Uccella ze scenami ilustrującymi Stary Testament. Łączy się on Małym Krużgankiem Zmarłych z Dużym Krużgankiem otaczającym wirydarz.
Trójnawowe wnętrze bazyliki dzieli kolumnada, w której rozstaw kolumn zmniejsza się w kierunku ołtarza (co optycznie wydłuża nawę). Nawy kończy transept poprzedzający prezbiterium.
We wnętrzu znajduje się kaplica Capella Strozzi di Montova wykonany na zlecenie Tomasa Strozziego przez braci Cione. Ołtarz kaplicy został wykonany przez Andrea di Cione a sąsiadujące freski przez jego brata Nardo di Cione. Na ścianie głównej został namalowany fresk przedstawiający "Sąd Ostateczny", ściany boczne pokrywają freski ze scenami inspirowane "Boską komedią" Dantego.
Główne prezbiterium Santa Maria Novella zostało ozdobione freskami autorstwa Domenico Ghirlandaio. Prace zostały zlecone przez bankiera Giovanni Tornabuoni. Dwadzieścia jeden fresków przedstawia zdarzenia z życia Maryi i Jana Chrzciciela. Przy freskach pracowało kilku artystów. Prócz samego Ghirlanda, był to jego brat David, Sebastiano Mainardi oraz prawdopodobnie 13-letni Michał Anioł. Na freskach zostali sportretowani zleceniodawcy oraz wielu ówczesnych florenckich osobistości. Na sklepieniu prezbiterium znalazły się trzy freski, "Śmierć i wniebowzięcie Maryi", "Ukoronowanie Maryi", "Uczta Heroda". Poniżej w lewej części znajdują się od góry "Pokłon trzech Króli", "Rzeź niewiniątek w Betlejem", poniżej "Służba Maryi w świątyni", "Zaślubiny Maryi" i na samym dole Wypędzenie Joachima ze świątyni i Narodziny Maryi. W środkowej części prezbiteriom bo obu stronach okna namalowano sześć fresków. Od góry od lewej strony znajduje się scena "Spalenie ksiąg", a następnie "Męczeństwo Piotra", poniżej "Zwiastowanie", "Jan na pustyni". Dwa dolne freski po lewej i prawej stronie przedstawiają fundatorów dzieł Giovanniego Tornabuon i Francessca Pitti-Tornabuoni. Prawa część ściany udekorowana została kolejnymi sześcioma freskami: (od góry) Kazanie Jana Chrzciciela, Chrzest Chrystusa poniżej "Nadanie imienia" i "Narodziny Jana Chrzciciela" (na dole)" Nawiedzenie" i "Zwiastowanie Zachariaszowi".
We wnętrzu bazyliki znajduje się wiele cennych dzieł sztuki z okresu XIV – XVI wieku. Jedną ze ścian nawy zdobi fresk "Trójca Święta", dzieło Tommaso Masaccio z 1427 r. Na uwagę zasługują także dzieła:
Krużganki otaczające klasztorny wirydarz zdobią freski malarzy flamandzkich z XV i XVI wieku. Do wirydarza przylega kaplica Hiszpanów ("Cappellone degli Spagnoli") przebudowana z dawniejszego kapitularza klasztornego. Kapitularz został wybudowany w 1359 r. przez Jacopa Talentiego, a w 1540 przeznaczony przez żonę Kosmy I, Eleonorę z Toledo, na kaplicę dla swojej świty. W kaplicy zachowane są bogate freski Andrei Bonaiuti z ok. 1365 r.
Przeoryszą klasztoru była między innymi święta Agnieszka z Montepulciano.

</doc>
<doc id="167128" url="https://pl.wikipedia.org/wiki?curid=167128" title="Latające Tygrysy">
Latające Tygrysy

Latające Tygrysy () – potocznie używana nazwa Amerykańskiej Grupy Ochotniczej ("American Volunteer Group" – AVG), składającej się z pilotów myśliwskich, walczących w Birmie i Chinach przeciw wojskom japońskim podczas II wojny światowej, a następnie regularnych jednostek lotnictwa amerykańskiego działających na tym obszarze.
Geneza.
Pomysł utworzenia ochotniczej grupy pilotów amerykańskich, pomagających w walce Chin z agresją japońską, wyszedł pod koniec 1940 od emerytowanego majora lotnictwa amerykańskiego, Claire’a Chennaulta, który zajmował stanowisko doradcy do spraw lotnictwa chińskiego przywódcy Czang Kaj-szeka podczas wojny chińsko-japońskiej. Mimo że USA wówczas nie znajdowały się w stanie wojny, władze amerykańskie udzielały pewnej pomocy materialnej krajom alianckim, a także upatrywały zagrożenia w ekspansji japońskiej w Azji. Przypuszczano, że upadek Chin zachęci Japonię do ataku na posiadłości amerykańskie i brytyjskie. Dlatego rząd amerykański zdecydował sprzedać na kredyt do Chin 100 nowoczesnych wówczas myśliwców Curtiss H-81A3 (P-40C, Tomahawk IIB), które miały być pierwotnie skierowane do Wielkiej Brytanii.
Operację tę organizował głównie współpracownik prezydenta Roosevelta, Lauchlin Currie. W drodze zaciągu ochotniczego zwerbowano za nieoficjalną aprobatą rządu amerykańskiego 100 pilotów – 40 z lotnictwa Armii (Army Air Forces) i 60 z lotnictwa Marynarki (US Navy) i Marines, oraz 200 techników obsługi naziemnej. Wystąpili oni ze służby wojskowej i zostali oficjalnie zatrudnieni przez zakłady CAMCO ("Central Aircraft Manufacturing Company"), montujące samoloty Curtissa w Chinach, jako „instruktorzy” z wynagrodzeniem 500 dolarów miesięcznie dla pilotów i 650 dolarów dla dowódców eskadr. Ponadto za zestrzelenie wrogiego samolotu mieli otrzymywać 500 dolarów premii (później także za zniszczenie samolotu na ziemi). Sformowano w ten sposób Pierwszą Amerykańską Grupę Ochotniczą ("American Volunteer Group" – AVG), której dowódcą został Claire Chennault. Planowano też sformowanie grupy bombowej i drugiej grupy myśliwskiej, lecz plany te zarzucono po ataku japońskim na Pearl Harbor.
Działania.
Piloci AVG przybyli do Birmy w lecie i jesienią 1941 i rozpoczęli tam trening. Ponieważ wielu z nich było niedoświadczonych, nacisk kładziono głównie na walki zespołowe, wykorzystujące szybkość ataku i przewagę uzbrojenia amerykańskich samolotów, zamiast indywidualnych pojedynków z bardziej doświadczonymi Japończykami, posiadającymi zwrotniejsze samoloty myśliwskie. W miejsce trzy samolotowych kluczy, podstawową formacją AVG było 2 lub 3 pary samolotów. Samoloty stopniowo napływały do grupy, a części zamienne były trudne do uzyskania, przy czym część pilotów zrezygnowała i w efekcie grupa nigdy realnie nie liczyła więcej niż 62 samoloty z pilotami. Pod koniec działalności grupy, otrzymała ona 50 nowych myśliwców P-40E jako uzupełnienie.
Myśliwce AVG wyróżniały się malowaniem, mając uzębione „paszcze” rekina malowane z przodu na osłonie silnika. Nosiły chińskie znaki rozpoznawcze („słońce Kuomintangu”). Grupa wkrótce zaczęła być nazywana nieformalnie Latającymi Tygrysami ("Flying Tigers"). Dzieliła się na trzy dywizjony: 1. ("Adam &amp; Eves" – Adam i Ewy), 2. ("Panda Bears" – Niedźwiedzie Pandy) i 3. ("Hell's Angels" – Aniołowie Piekieł).
Grupa nie osiągnęła gotowości bojowej przed przystąpieniem USA do wojny – miała wówczas 82 pilotów i 79 samolotów, lecz nie wszystkie sprawne. Dwa dywizjony bazowały w Kunming w Chinach, a trzeci w Mingaladon koło Rangunu w Birmie.
Pierwsza akcja bojowa Latających Tygrysów miała miejsce 20 grudnia 1941 roku. Zestrzelili wówczas trzy japońskie bombowce Kawasaki Ki-48 w okolicy Kunming i uszkodzili czwarty, który się następnie rozbił. Trzeci dywizjon w sile 18 samolotów bronił Rangunu w dniach 23–25 grudnia, zgłaszając zestrzelenie około 90 samolotów japońskich, głównie bombowców (w rzeczywistości liczba ta była niższa). Pozostałe dywizjony broniły Rangunu rotacyjnie w styczniu i lutym 1942 roku. Po zdobyciu Rangunu przez Japończyków w marcu, AVG przesunięto do baz w Chinach. W lipcu 1942 większości pilotów skończyły się kontrakty i grupę rozformowano. Według oficjalnych danych amerykańskich, AVG zestrzeliła 297 samolotów przeciwnika, lecz nowsze badania ustaliły (autor Daniel Ford), że zniszczono około 115 samolotów japońskich w powietrzu i na ziemi. AVG utraciła 21 pilotów zabitych, zaginionych lub wziętych do niewoli.
Claire Chennault został następnie przyjęty ponownie do lotnictwa amerykańskiego w stopniu pułkownika, a następnie brygadiera i został mianowany dowódcą amerykańskiej 14 Armii Lotniczej. Po 14 lipca 1942 ochotnicza grupa AVG została zastąpiona na obszarze działania w Chinach przez 23 Grupę Myśliwską amerykańskich sił powietrznych. Jedynie pięciu pilotów AVG przeszło za pułkownikiem Chennaultem do nowych jednostek w Chinach. Większość pilotów AVG została pilotami transportowymi w Chinach, powróciła do zajęć cywilnych w USA lub została powołanych do służby wojskowej w innych regionach. Mimo to, pułkownik Chennault, piloci i prasa amerykańska w dalszym ciągu używały nazwy „Latające Tygrysy” wobec jednostek amerykańskich na obszarze Chin, zwłaszcza wobec 23 Grupy Myśliwskiej.
Weterani.
Jednym z bardziej znanych pilotów AVG był Gregory „Pappy” Boyington, który jednak został zwolniony w kwietniu 1942 roku. Największym asem AVG był Robert Neale, który odniósł oficjalnie 13 zwycięstw, następnie David Lee Hill z liczbą 10 i 1/4 zwycięstwa. Do AVG dołączył także pod koniec istnienia grupy as myśliwski z okresu wojny domowej w Hiszpanii, Albert Baumler, który służył następnie w 23 Grupie. Ostatni weteran Latających Tygrysów zmarł w lutym 2020 roku.
W okresie od lipca do grudnia 1943 roku w składzie Latających Tygrysów służył Witold Urbanowicz, który jako jedyny polski pilot zestrzelił dwa japońskie samoloty.
W kulturze masowej.
W 1942 roku nakręcono film "Latające Tygrysy" z Johnem Wayne’em w roli głównej.

</doc>
<doc id="167129" url="https://pl.wikipedia.org/wiki?curid=167129" title="Pactum in favorem tertii">
Pactum in favorem tertii

Pactum in favorem tertii – (łac.) umowa na rzecz osoby trzeciej. Zazwyczaj nie jest to samodzielna umowa (jej przedmiotem nie jest tylko świadczenie na rzecz osoby trzeciej), lecz raczej konstrukcja, którą strony posłużyły się przy kreowaniu stosunku zobowiązaniowego, stanowiąca jeden z jego elementów.
Pactum in favorem tertii przybiera postać postanowienia umownego, wyrażonego w formie klauzuli umownej, przez którą strony zmieniają podmiot uprawniony do odbioru świadczenia. Dłużnik, zamiast świadczyć do rąk wierzyciela, jak w typowym stosunku obligacyjnym, jest zobowiązany spełnić świadczenie na rzecz osoby trzeciej.
Osoba trzecia nie jest jednak – co do zasady – stroną umowy zawartej przez wierzyciela (zastrzegającego) i dłużnika (przyrzekającego), choć uczestniczy w wykreowanym przez nich stosunku zobowiązaniowym. Zawarta umowa nie wymaga akceptacji ze strony osoby trzeciej. Taka konstrukcja stanowi wyłom od klasycznej zasady prawa umów mówiącej, że skutki umowy mogą dotyczyć wyłącznie jednej z jej stron (łac. "inter partes").
W kodeksie cywilnym, pactum in favorem tertii została uregulowana w art. 393.

</doc>
<doc id="167130" url="https://pl.wikipedia.org/wiki?curid=167130" title="Wykonawca testamentu">
Wykonawca testamentu

Wykonawca testamentu – osoba wyznaczona w testamencie przez spadkodawcę w celu zapewnienia sprawnej realizacji jego postanowień, w szczególności poleceń i zapisów. 
Jeżeli osoba wyznaczona na wykonawcę nie chce tego obowiązku przyjąć, wówczas powinna złożyć stosowne oświadczenie przed sądem albo notariuszem. Również sąd może, z ważnych powodów, zwolnić wykonawcę testamentu z jego obowiązków.
Istotne jest, że wykonawcą testamentu może być tylko osoba legitymująca się pełną zdolnością do czynności prawnych.
Zasadniczym celem powołania wykonawcy testamentu jest usprawnienie zarządu majątkiem spadkowym do czasu przeprowadzenia działu spadku. Koszty tego zarządu, jak również wynagrodzenie wykonawcy testamentu, należą do długów spadkowych.
Powoływanie wykonawcy testamentu nie jest w Polsce częstą praktyką.

</doc>
<doc id="167134" url="https://pl.wikipedia.org/wiki?curid=167134" title="Cykl pracy serca">
Cykl pracy serca

Cykl pracy serca, cykl hemodynamiczny serca – działanie serca indukowane jest przez układ bodźcotwórczo-przewodzący, który pobudza kardiomiocyty do skurczu w odpowiedniej kolejności, wymuszając przepływ krwi. Na układ ten wpływa impulsacja z układu autonomicznego, regulująca rytm serca i dostosowująca go do aktualnych potrzeb organizmu. 
Za początek cyklu pracy serca powszechnie przyjmuje się pauzę. W czasie pauzy przedsionki i komory serca są w stanie rozkurczu i krew pod wpływem różnicy ciśnień przelewa się z żył głównych i płucnych do przedsionków, a stamtąd do komór.
Następnie dochodzi do skurczu przedsionków, co zwiększa ciśnienie w przedsionkach i powoduje dopchnięcie jeszcze porcji krwi do komór. Objętość komór po skurczu przedsionków nazywa się objętością końcoworozkurczową, a ciśnienie panujące w komorach ciśnieniem późnorozkurczowym lub obciążeniem wstępnym. 
Ciśnienie w komorach wzrasta powyżej ciśnienia w przedsionkach i następuje zamknięcie zastawek, odpowiednio trójdzielnej po prawej i dwudzielnej po lewej stronie serca, i uderzenie krwi o zastawki od strony komór. Zamknięcie zastawek wywołuje efekt akustyczny w postaci pierwszego tonu serca. 
Następnie rozpoczyna się skurcz komór niepowodujący zmiany objętości krwi zawartej w komorach, czyli skurcz izowolumetryczny. W czasie tego skurczu narasta napięcie ścian komór serca, co powoduje wzrost ciśnienia w komorach. Gdy ciśnienie przekroczy ciśnienie odpowiednio w pniu płucnym i aorcie, następuje faza wyrzutu i pewna objętość krwi zostaje wypchnięta do pnia płucnego i aorty (jest to tzw. objętość wyrzutowa). Po fazie wyrzutu ciśnienie w komorach zaczyna spadać, powodując zamknięcie zastawek pnia płucnego i aortalnej i wywołując drugi ton serca. 
W komorach po wyrzucie pozostaje zawsze pewna ilość krwi (objętość końcowoskurczowa) – ciśnienie panujące wówczas w komorach nazywane jest ciśnieniem końcowoskurczowym. Rozpoczyna się rozkurcz komór. W początkowej fazie rozkurczu ciśnienie w komorach jest jeszcze wyższe niż w przedsionkach i zastawki przedsionkowo-komorowe są zamknięte – ta faza rozkurczu nazywana jest rozkurczem izowolumetrycznym. Gdy ciśnienie w komorach spadnie poniżej ciśnienia w przedsionkach, zastawki otwierają się i krew przelewa się z przedsionków do komór, po czym cały cykl powtarza się.

</doc>
<doc id="167135" url="https://pl.wikipedia.org/wiki?curid=167135" title="Towarzystwo Miłośników Miasta Bydgoszczy">
Towarzystwo Miłośników Miasta Bydgoszczy

Towarzystwo Miłośników Miasta Bydgoszczy – stowarzyszenie kulturalno-naukowe poświęcone miastu Bydgoszczy, zajmujące się krzewieniem jego tradycji i kultury w regionie, kraju i za granicą.
Historia.
TMMB jest jednym z najstarszych stowarzyszeń tego typu w regionie i na ziemiach polskich. Swymi korzeniami sięga 1832 roku, kiedy to już podczas zaboru pruskiego powstało bydgoskie Towarzystwo Upiększania Miasta, które rozwiązało się w 1898 roku. Po latach, 2 lutego 1923 roku powołano do życia Towarzystwo Miłośników Miasta Bydgoszczy (w latach 1923-1939 noszące nazwę "TMMB i jego okolic"), które istnieje do dziś.
W pierwszej fazie pracy kontynuowano tradycje dawnego Towarzystwa Upiększania Bydgoszczy oraz skupiano się na kwestii repolonizacji, zaś po 1925 r. jako główny cel działalności obrano obok dbałości o estetykę miasta, także rozwój bydgoskiej kultury i badań nad historią miasta. Towarzystwo ściśle współpracowało w sferze kultury z Radą Artystyczno-Kulturalną i Poznańskim Towarzystwem Przyjaciół Nauk. W szeregach TMMB znaleźli się m.in. Witold Bełza, Marian Maryński, Konrad Fiedler, a także dyrektor Państwowej Szkoły Przemysłu Artystycznego Kazimierz Ulatowski (sekcja upiększania miasta), pedagog Jan Wysocki (sekcja kultury), bibliotekarz i współzałożyciel Muzeum Miejskiego ks. Jan Klein (sekcja konserwatorska), Stefan Dulczyński (sekcja organizacyjna), inż. Marian Güntzel (sekcja ogrodów miejskich). Towarzystwo doprowadziło m.in. do opracowania przewodnika po Bydgoszczy i przygotowania albumu fotograficznego, obrazującego zabytki architektury i przyrody w mieście. Członkowie Towarzystwa obradowali nad powołaniem do życia muzeum, postulowali odnowienie zabytków architektury, inspirowali i finansowali akcję na rzecz fundacji pierwszego w Polsce pomnika Henryka Sienkiewicza, a badacz dziejów Bydgoszczy Zygmunt Malewski ocalił od zapomnienia postać bydgoskiego artysty malarza Maksymiliana Piotrowskiego. Organizacja ta zyskała znaczną popularność w bydgoskim środowisku kulturalnym w dwudziestoleciu międzywojennym i po II wojnie światowej.
W dowód uznania dla zasług instytucji, dnia 26 stycznia 2022 roku Rada Miasta Bydgoszczy ustanowiła uchwałą rok 2023 Rokiem Towarzystwa Miłośników Miasta Bydgoszczy, by uczcić 100-lecie działalności Towarzystwa.
Działalność.
Zgodnie ze statutem TMMB zajmuje się krzewieniem umiłowania swego miasta, jego tradycji i kultury tak w regionie, jak kraju i za granicą. Na szczególną uwagę zasługuje działalność wydawnicza Stowarzyszenia, której plonem są m.in. wielojęzyczny album "bo to jest Bydgoszcz", album "Papież Jan Paweł II w Bydgoszczy", "Muzyczna Bydgoszcz" o kulturotwórczej roli miasta, jak też znane periodyki „Kronika Bydgoska” i „Kalendarz Bydgoski”. Towarzystwo – z inicjatywy dr Ewy Puls, pracownika naukowego Uniwersytetu Kazimierza Wielkiego – realizuje program oświatowy dla szkół „Bydgoszcz moja mała Ojczyzna” w ramach edukacyjnego projektu międzyprzedmiotowego: „Edukacja regionalna – dziedzictwo kulturowe w regionie”.
Z inicjatywy TMMB organizowane są liczne koncerty dla bydgoszczan, podczas których Filharmonia Pomorska im. Ignacego Jana Paderewskiego, Opera Nova, Akademia Muzyczna im. Feliksa Nowowiejskiego i Państwowy Zespół Szkół Muzycznych im. Artura Rubinsteina prezentują najwybitniejsze dzieła muzyki światowej.
Stowarzyszenie troszczy się o ochronę miejsc pamięci i zabytków, dzięki czemu w Bydgoszczy powstał jeden z pierwszych na ziemiach polskich pomnik Henryka Sienkiewicza (zniszczony przez Niemców w czasie II wojny światowej), a ostatnio restytuowano tablicę upamiętniającą pobyt pierwszego marszałka Polski Józefa Piłsudskiego w dniach 6 i 7 czerwca 1921 roku.
Od 1923 roku organizowany jest konkurs „Bydgoszcz w kwiatach i zieleni” stawiający Bydgoszcz w rzędzie najbardziej zielonych miast w kraju.
TMMB podjęło się realizacji znaczącego wydawnictwa jakim jest "Encyklopedia Bydgoszczy". W kraju tylko nieliczne miasta, m.in. Warszawa i Kraków, mogą poszczycić się podobnym opracowaniem. Towarzystwo zbiera obecnie materiały do tego zadania. Ma też zamiar utworzyć Sekcję Polonijną TMMB, dla wszystkich bydgoszczan – Polaków rozsianych po świecie.
W 2007 roku TMMB rozpoczęło akcję społeczną Ratujemy organy mającą na celu kompleksową ochronę zabytkowych organów piszczałkowych w bydgoskich kościołach.
Tabor zabytkowy TMMB.
"Źródło": 

</doc>
<doc id="167139" url="https://pl.wikipedia.org/wiki?curid=167139" title="Dark ambient">
Dark ambient

Dark ambient – jeden z podgatunków muzyki ambient, powstały w latach 80. XX wieku.
Jak sama nazwa wskazuje, jest to tzw. muzyka tła. Nie obowiązuje tutaj harmonia, linia melodyczna, a nawet rytm. Celem jest stworzenie „muzyki otoczenia”. W przeciwieństwie do głównego gatunku – ambientu, gdzie muzyka miała być przyjemna, relaksująca, "dark ambient" jest muzyką mroczną, która może wywoływać strach, przerażenie, niepokój lub uczucia smutku i melancholii. Urzadzenia wykorzystywane do tworzenia w tym gatunku, to głównie komputery i syntezatory.

</doc>
<doc id="167141" url="https://pl.wikipedia.org/wiki?curid=167141" title="Galacja">
Galacja

Galacja (gr. "Galatike", łac. "Gallograecia") – w starożytności kraina w centralnej Azji Mniejszej, położona wokół dzisiejszej Ankary, nazwana tak przez Rzymian od nazwy Galatów, przybyłego w ten rejon w III w. p.n.e. odłamu celtyckiej armii Brennusa, która splądrowała w roku 279 roku p.n.e. Macedonię, Tesalię i Epir. Po klęsce zadanej Celtom przez Antygona Gonatasa w bitwie pod Lizymachią część wojowników z rodzinami (ok. 20 tys. ludzi) przeprawiła się do Azji Mniejszej. W 275 roku p.n.e. Antioch I Soter, w wyniku zwycięskiej bitwy, zepchnął Galatów na tereny, na których powstała później Galacja.
Celtycka Galacja nie miała jednolitej organizacji państwowej – tworzyły ją plemienne państewka Tektosagów, Tolistoagów i Trokmów. Napady Galatów na sąsiednie tereny zahamował w 240 roku p.n.e. król Pergamonu Attalos I. Słynne rzeźby przedstawiające pokonanych Galatów, znajdowały się na Wielkim Ołtarzu Zeusa. W 89 roku p.n.e. konsul Gnejusz Manliusz Wulso podporządkował Galatów Rzymowi. W wyniku kampanii Pompejusza w 64 roku p.n.e. Rzymianie stworzyli z Galacji satelickie państwo rządzone przez miejscową dynastię, a po jej wygaśnięciu prowincję rzymską (Oktawian August w 25 roku p.n.e.). Pierwszym tetrarchą, który otrzymał od Rzymian tytuł królewski, był Dejotarus. Przez prawie 100 lat, do czasu podporządkowania sobie przez Rzym Pontu i Kapadocji, Galacja była prowincją graniczną. Później, jako prowincja wewnętrzna, graniczyła z Bitynią, Pontem, Kapadocją, Cylicją, Licją i Frygią. W 295 roku prowincja została podzielona na dwie części przez Dioklecjana. W okresie Cesarstwa Bizantyjskiego odzyskała polityczne znaczenie. W XI wieku Galacja została zdobyta przez Turków Seldżuckich, a w XIV wieku stała się częścią państwa osmańskiego.
Około 49 roku misyjne podróże do Galacji odbył Paweł z Tarsu, autor "Listu do Galatów".
Język celtycki przetrwał w Galacji do ok. 400 roku.

</doc>
<doc id="167144" url="https://pl.wikipedia.org/wiki?curid=167144" title="Philippe de Gaulle">
Philippe de Gaulle

Philippe Henri Xavier Antoine de Gaulle (ur. 28 grudnia 1921 w Paryżu) – francuski polityk i wojskowy. Najstarszy z trojga dzieci i jedyny syn Charles’a de Gaulle’a.
Życiorys.
Jako dziecko wychowywał się m.in. w Niemczech i Libanie, w zależności od miejsca stacjonowania swojego ojca. Ukończył paryskie Collège Saint-Nicolas i Collège Stanislas, egzamin wstępny do szkoły Marynarki Narodowe przerwała mu niemiecka agresja na Francję.
18 czerwca został ewakuowany wraz z rodziną z Brestu do Wielkiej Brytanii. Dwa dni później zaciągnął się do Sił Morskich Wolnych Francuzów służąc na pokładach pancerników „Courbet” i „Président Théodore Tissier” oraz szkunerów „Belle Poule” i „Étoile”, uczestniczył w kursach oficerskich m.in. na Britannia Royal Naval College. Po jej ukończeniu brał udział w bitwie o Atlantyk i patrolach kanału La Manche, m.in. jako dowódca ścigacza „Ch 11”. W 1944 r. przeniesiono go do walczącego na lądzie Pancernego Pułku Fizylierów Morskich, na stanowisko dowódcy plutonu. Przeszedł cały szlak bojowy 2 Dywizji Pancernej od Normandii do Berghof, w czasie II wojny światowej został sześciokrotnie ranny.
W 1946 r. ukończył w Chapel Hill kurs pilotażu służąc następnie w lotnictwie morskim floty Francuskich Siła Zbrojnych na różnych stanowiskach oraz w Sztabie Generalnym. Odszedł z wojska w 1982 jako Generalny Inspektor Marynarki Narodowej. 28 września 1986 został wybrany senatorem z ramienia Zgromadzenia na rzecz Republiki (wybrano go ponownie w 1995 r.), pełnienie mandatu parlamentarzysty zakończył 30 września 2004. Od 2006 r. należy do Komitetu Honorowego Ruchu Inicjatywy i Wolności, honorowo przewodniczy także Narodowej Unii Międzyuczelnianej.
Życie prywatne.
Jest pierwszym z trojga dzieci Yvonne i Charles’a – przywódcy Wolnej Francji i Francji Walczącej podczas II wojny światowej oraz pierwszego Prezydenta V Republiki Francuskiej. Jego rodzicami chrzestnymi są Marguerite Vendroux (babcia od strony matki) i Xavier de Gaulle (brat ojca). W 1947 poślubił Henriette de Montalembert de Cers (1929–2014), której ojcem chrzestnym był Henryk Orleański – pretendent do francuskiego tronu. Para miała czwórkę dzieci:
Odznaczenia.
Mimo licznych zasług z okresu II wojny światowej Philippe de Gaulle nigdy nie został odznaczony Orderem Wyzwolenia. Wiązałoby się to z automatycznym przyjęciem marynarza do Zakonu Towarzyszy Wyzwolenia i oskarżeniami o nepotyzm wobec Charles’a de Gaulle’a.

</doc>
<doc id="167145" url="https://pl.wikipedia.org/wiki?curid=167145" title="Jared M. Diamond">
Jared M. Diamond



</doc>
<doc id="167146" url="https://pl.wikipedia.org/wiki?curid=167146" title="Ransomware">
Ransomware

Ransomware (zbitka słów „okup” i „oprogramowanie”) – oprogramowanie, które blokuje dostęp do systemu komputerowego lub uniemożliwia odczyt zapisanych w nim danych (często poprzez techniki szyfrujące), a następnie żąda od ofiary okupu za przywrócenie stanu pierwotnego. Programy typu ransomware należą do tzw. złośliwego oprogramowania ().
Najprostsze typy programów typu ransomware jedynie zakładają na system blokadę, stosunkowo łatwą do zlikwidowania dla doświadczonych użytkowników komputera. Bardziej zaawansowane formy oprogramowania typu ransomware stosują natomiast technikę zwaną kryptowirusowym wymuszeniem – szyfrują pliki ofiary, uniemożliwiając tym samym ich normalny odczyt, i żądają okupu w zamian za deszyfrację danych. W prawidłowo przeprowadzonym ataku wymuszeniowym przywrócenie danych bez posiadania klucza deszyfrującego jest praktycznie niemożliwe.
W języku polskim na określenie programów typu ransomware funkcjonują terminy: „oprogramowanie wymuszające okup”, „oprogramowanie szantażujące”.
Działanie.
Przebieg ataku.
Oprogramowanie wymuszające okup przeważnie jest trojanem, wprowadzanym do systemu poprzez np. pobrany plik lub w wyniku luki w usłudze sieciowej. Uruchomiony zostaje szkodliwy kod, który przeważnie ma formę aplikacji typu scareware. Jedną z operacji wykonywanych przez ransomware może być wyświetlanie fałszywego ostrzeżenia, rzekomo wysłanego przez np. organy ścigania. Według tego typu ostrzeżeń system był używany w nielegalnych celach bądź też znajdują się na nim treści pornograficzne lub pirackie oprogramowanie. Może również pojawić się komunikat o rzekomo nieoryginalnej wersji systemu Microsoft Windows.
Niektóre programy tego typu zawierają prostą aplikację służącą do blokowania lub ograniczania dostępu do systemu do momentu dokonania płatności. Dzieje się to zazwyczaj poprzez podmianę ścieżki powłoki systemu Windows, a w skrajnych przypadkach przez modyfikację głównego rekordu rozruchowego lub tablicy partycji w celu uniemożliwienia prawidłowego rozruchu systemu operacyjnego. Najgroźniejsze wersje takiego oprogramowania szyfrują pliki ofiary – przeważnie za pomocą silnego algorytmu – tak, aby tylko autor oprogramowania był w stanie je odszyfrować swoim kluczem; cyberprzestępcy rzadko korzystają ze słabych szyfrów.
"Odpowiada to sytuacji, gdy ktoś przyjdzie do twojego domu, zamknie twoje rzeczy w sejfie i nie poda ci szyfru" – stwierdził Oliver Friedrichs, dyrektor do spraw bezpieczeństwa w korporacji Symantec.
Motywy cyberprzestępców a odzysk danych.
Złamanie większości stosowanych algorytmów szyfrujących jest praktycznie niemożliwe bez dostępu do systemów komputerowych o bardzo wysokiej mocy obliczeniowej. Jeśli trojan korzysta z szyfru symetrycznego, można poddać program inżynierii odwrotnej w celu wydobycia algorytmu oraz klucza wykorzystywanego przez szkodliwe oprogramowanie i przygotować program deszyfrujący dane.
Celem cyberprzestępców posługujących się oprogramowaniem wymuszającym okup przeważnie jest próba wyłudzenia płatności, w zamian za którą obiecują ofierze usunięcie infekcji (co niekoniecznie musi nastąpić). Taka „pomoc” polega albo na dostarczeniu programu do odszyfrowania plików, albo na wysłaniu kodu odblokowującego, który cofa dokonane zmiany. Z punktu widzenia atakującego, kluczową zaletą ataku za pomocą oprogramowania typu ransomware jest wygodny i trudny do namierzenia system płatności. W celu uzyskania okupu wykorzystywano najróżniejsze metody płatności, m.in. przelewy, wiadomości SMS o podwyższonej opłacie, usługi pre-paidowe jak np. Paysafecard, a także cyfrową walutę Bitcoin. Wykonany w 2016 roku raport na zlecenie Citrix wykazał, że duże firmy gromadzą Bitcoiny w ramach planu awaryjnego.
Historia.
Programy typu ransomware wykorzystujące kryptografię.
Pierwszym znanym programem typu ransomware był „AIDS” (znany również jako „PC Cyborg”), napisany w 1989 przez Josepha Poppa. Jego kod był odpowiedzialny za ukrywanie plików na dysku i szyfrowanie ich nazw, a także za wyświetlanie informacji, że licencja użytkownika na korzystanie z konkretnych plików wygasła. Ofiara była proszona o dokonanie wpłaty w wysokości 189$ na konto „PC Cyborg Corporation” w celu uzyskania programu do usunięcia infekcji. Popp został uznany za niepoczytalnego, przez co uniknął procesu, lecz obiecał, iż cały zysk z działania wirusa przeznaczy na badania nad lekarstwem na AIDS.
Pomysł na używanie kryptografii klucza publicznego do takich ataków został wprowadzony w 1996 roku przez Adama L. Younga i Mordechaia Yunga; pokazali oni, że trojan AIDS był nieskuteczny ze względu na korzystanie z Algorytmu symetrycznego, ponieważ klucz deszyfrujący mógł zostać wydobyty z kodu źródłowego, i wdrożyli eksperymentalny wirus szyfrujący na Macintoshu SE/30, który używał algorytmów RSA oraz TEA do hybrydowego szyfrowania danych ofiary. Ten kryptowirus/wirus-szyfrator (z ), stworzony w 1995 i opisany w dokumencie IEEE S &amp; P w roku 1996 sprawiał, że ofiara wysyłała asymetryczny szyfrogram do atakującego, który go rozszyfrowywał i w zamian za opłatę zwracał jej symetryczny klucz deszyfrujący.
Young wraz z Yungiem ponadto zasugerowali, że pieniądze elektroniczne mogą również zostać wymuszone za pomocą szyfrowania, przez co „twórca wirusa może z powodzeniem zatrzymać całą sumę, dopóki połowa tej kwoty nie zostanie mu zapłacona”. Nazywali te działania „kryptowirusowym wymuszeniem” – było ono jawnym atakiem należącym do większej grupy ataków z dziedziny tzw. kryptowirologii. Zawierała ona zarówno ataki jawne, jak i niejawne.
Przykłady ransomware „żądających” wygórowanych kwot stały się widoczne w maju 2005. Do połowy 2006 roku trojany takie jak Gpcode, TROJ.RANSOM.A, Archiveus, Krotten, Cryzip, oraz majArchive zaczęły wykorzystywać bardziej wyrafinowane algorytmy szyfrujące RSA, z kluczami o coraz większej długości. Gpcode.AG, wykryty w czerwcu 2006, był zaszyfrowany kluczem publicznym RSA o długości 660 bitów. W czerwcu 2008, wykryto wariant znany jako Gpcode.AK. Korzystając z 1024-bitowego klucza RSA, sądzono iż był on wystarczająco duży, żeby w celu jego złamania konieczne było wykonanie odpowiednich obliczeń rozproszonych.
Oprogramowanie szyfrujące zaatakowało ponownie pod koniec 2013 roku wraz z rozprzestrzenianiem się CryptoLockera, wykorzystującego platformę waluty cyfrowej Bitcoin do pozyskiwania okupu. W grudniu 2013 portal "ZDNet.com" przeanalizował informacje o transakcjach przeprowadzonych w walucie Bitcoin pomiędzy 15 października a 18 grudnia i oszacował, że twórcy CryptoLockera otrzymali ok. 27 milionów dolarów od zainfekowanych użytkowników. Technika CryptoLockera była w kolejnych miesiącach rozprowadzana na szeroką skalę, w wyniku czego powstały następujące wirusy:
W styczniu 2015 ogłoszono, że infekcje oprogramowaniem wymuszającego okup występowały na poszczególnych stronach za pośrednictwem hakowania, oraz poprzez ransomware przeznaczonego na serwery linuksowe.
Niektóre „szczepy” oprogramowania wymuszającego okup wykorzystywały serwery pośredniczące, powiązane z usługami ukrytymi sieci Tor do łączenia się z ich serwerami kontrolnymi, utrudniając śledzenie dokładnej lokalizacji przestępców. Ponadto sprzedawcy z ciemnych stron sieci web zaczęli w coraz większym stopniu oferować tę technologię w ramach modelu oprogramowania jako usługi.
Przykładowe programy.
Reveton.
Sposób działania.
Trojan Reveton zaczął się rozprzestrzeniać w Europie w 2012 roku. Utworzony został na bazie trojana Citadel (który z kolei oparto na bazie trojana Zeus). Rzekomym nadawcą wyświetlanej przez niego wiadomości były organy ścigania, a jej treść oznajmiała o używaniu komputera w nielegalnych celach (np. do ściągania nielegalnego oprogramowania bądź pornografii dziecięcej). Ze względu na takie zachowanie był określany mianem „policyjnego trojana”.
Treść ostrzeżenia głosiła, iż w celu odblokowania systemu użytkownik musi zapłacić grzywnę za pośrednictwem usługi takiej jak Ukash lub Paysafecard. Aby wzbudzić w użytkowniku świadomość tego, iż komputer jest namierzony przez służby, trojan wyświetlał na ekranie adres IP komputera, a niektóre wersje prezentowały obraz z kamery internetowej ofiary, aby sprawić wrażenie nagrywania użytkownika.
Poszczególne warianty.
Warianty zostały zlokalizowane przy użyciu wzorów oficjalnych logo różnych organów ścigania na podstawie kraju ofiary; przykładowo, wersja trojana, która atakowała w Wielkiej Brytanii, zawierała logo m.in. Metropolitan Police Service oraz wydziału PCeU. Inna wersja prezentowała logo royalty collection society PRS for Music (która przeważnie zarzucała użytkownikowi nielegalne ściąganie muzyki). W oświadczeniu, mającym na celu ostrzec obywateli przed trojanem Policja wyjaśniła, iż w ramach śledztwa funkcjonariusze nie mają prawa zablokować systemu na komputerze podejrzanego.
W maju 2012 analitycy zagrożeń z Trend Micro odkryli szablony wariantów trojana skierowanego na Kanadę i USA, które sugerowały, iż jego autorzy mogli obrać na cel mieszkańców Ameryki Północnej. Przed sierpniem 2012 nowa wersja trojana Reveton zaczęła się rozprzestrzeniać w USA, nakłaniając użytkowników do uiszczenia grzywny w wysokości 200 dolarów na konto FBI za pomocą karty MoneyPak. W lutym 2013 obywatel Rosji został aresztowany w Dubaju przez władze Hiszpanii za udział w grupie przestępczej, która używała Revetona; dziesięć innych osób zostało aresztowanych pod zarzutem prania brudnych pieniędzy. W sierpniu 2014 firma antywirusowa Avast ogłosiła wykrycie nowych wersji Revetona, w których payload zawierał program do kradzieży hasła.
CryptoLocker.
Kryptowirusy zaatakowały ponownie we wrześniu 2013 – wówczas odkryto trojana "CryptoLocker", który generował 2048-bitową parę kluczy RSA, wysyłał je na serwer i używał ich w celu szyfrowania plików za pomocą białej listy konkretnych rozszerzeń plików. Ten program typu ransomware groził usunięciem klucza prywatnego, jeżeli płatność w postaci bitcoinów lub kuponu nie zostanie dokonana w ciągu 3 dni od zainfekowania komputera. Ponieważ trojan używał bardzo długiego klucza, badacze oraz same ofiary uznali go za bardzo trudny do pokonania. Nawet po upłynięciu terminu „ultimatum” uzyskanie klucza prywatnego w dalszym ciągu było możliwe za pomocą narzędzia dostępnego online, lecz wówczas cena wzrastała do 10 BTC — co w listopadzie 2013 roku dawało równowartość ok. 2300 dolarów amerykańskich.
CryptoLocker został wyizolowany w wyniku działania botneta „Gameover ZeuS” w ramach Operacji Tovar, co zostało oficjalnie ogłoszone przez Departament Sprawiedliwości Stanów Zjednoczonych 2 czerwca 2014. Departament ponadto publicznie oskarżył rosyjskiego hakera Jewgienija Bogaczewa o udział w tworzeniu botneta. Oszacowano, że do momentu unieszkodliwienia trojana przestępcy wymusili za jego pomocą co najmniej 3 mln dolarów.

</doc>
<doc id="167148" url="https://pl.wikipedia.org/wiki?curid=167148" title="Otto Landsberg">
Otto Landsberg

Otto Landsberg (ur. 4 grudnia 1869 w Rybniku, zm. 9 grudnia 1957 w Baarn w Holandii) – niemiecki polityk żydowskiego pochodzenia, minister sprawiedliwości w pierwszym, demokratycznie wybranym, rządzie Republiki Weimarskiej, negocjator traktatu wersalskiego, jako jedyny ze strony niemieckiej nie złożył podpisu pod „dyktatem”.
Życiorys.
Absolwent Królewskiego Gimnazjum w Ostrowie i Wydziału Prawa na Uniwersytecie w Berlinie. Początkowo pracował jako referendarz, m.in. w Ostrowie i w Poznaniu. W 1895 roku zdał egzamin asesorski, po czym rozpoczął praktykę adwokacką w Magdeburgu.
W 1890 wstąpił do Socjaldemokratycznej Partii Niemiec (SPD). W latach 1903-1909 sprawował mandat radnego Magdeburga. W 1907 kandydował, bez rezultatu, do Reichstagu z okręgu Schwarzburg-Sondershausen. W 1912 uzyskał mandat posła z okręgu Magdeburg. Reprezentował prawe skrzydło SPD. Lojalny wobec cesarza Wilhelma II. Jako jedyny poseł socjalistyczny nie opuścił, w maju 1912, sali posiedzeń Reichstagu, gdy wznoszono tam toast za cesarza, czym naraził się władzom swojej partii. Jego pozycja uległa wzmocnieniu po odejściu z SPD jej lewego, rewolucyjnego skrzydła. W 1918 został członkiem zarządu frakcji SPD. Jako poseł sprzeciwiał się postulatom rewolucyjnym, był zwolennikiem rozwiązywania problemów wewnątrzpaństwowych metodami parlamentarnymi, opowiadał się za demokratyzacją prawa niemieckiego, wprowadzeniem proporcjonalnej ordynacji wyborczej, przyznaniem praw wyborczych kobietom.
Po abdykacji cesarza władzę w Niemczech przejęła sześcioosobowa Rada Pełnomocników Ludowych ("Rat der Volksbeauftragten"), której członkiem, z ramienia SPD, został Otto Landsberg. Pełnił funkcję komisarza ludowego do spraw prasy i informacji. Wówczas opowiadał się za rozprawieniem się ze skrajnie rewolucyjnymi siłami w państwie.
W 1919 został wybrany z okręgu magdeburskiego posłem do Zgromadzenia Narodowego. W tym samym roku objął stanowisko, najpierw sekretarza stanu w Ministerstwie Sprawiedliwości, potem ministra sprawiedliwości Rzeszy w pierwszym demokratycznie wybranym rządzie niemieckim (premierem był wówczas kolega partyjny Landsberga – Philipp Scheidemann).
Został członkiem komisji negocjującej z ramienia Niemiec traktat wersalski. Protestując przeciw "dyktatowi", jako jedyny ze swego kraju, nie złożył podpisu pod ostateczną wersją dokumentu. Ponadto, demonstracyjnie ustąpił ze stanowiska ministra sprawiedliwości Rzeszy, a podczas głosowania w niemieckim parlamencie był za odrzuceniem traktatu. W latach 1920-1923 stał na czele misji poselstwa niemieckiego w Brukseli, jednak pomimo podejmowanych przezeń działań dyplomatycznych wojska francuskie i belgijskie zajęły Nadrenię (za niewypłacenie przez Niemcy wszystkich reparacji zasądzonych traktatem).
W 1924 ponownie podjął pracę adwokata. W latach 1924-1933 był posłem na Reichstag. Został ekspertem ds. prawa w SPD oraz reprezentantem prawnym Rządu Pruskiego. Jako poseł opowiadał się przeciwko amnestii dla sprawców morderstw kapturowych, dokonywanych w Niemczech podczas rewolucji, krytykował wynaturzenia niemieckiego życia politycznego, prowadził też działalność publicystyczną. W 1925 był rzecznikiem sądzonego byłego prezydenta Rzeszy Friedricha Eberta.
W 1933, po delegalizacji SPD, został, jako przeciwnik Adolfa Hitlera i Żyd, zmuszony do wyjazdu. W 1938 pozbawiono go obywatelstwa niemieckiego. II wojnę światową spędził, ukrywany przez przyjaciół, w Holandii. Po wojnie pozostał w Holandii, współpracując już tylko okazyjnie z "Neuer Vorwärts" – organem SPD.

</doc>
<doc id="167149" url="https://pl.wikipedia.org/wiki?curid=167149" title="TT (pistolet)">
TT (pistolet)



</doc>
<doc id="167151" url="https://pl.wikipedia.org/wiki?curid=167151" title="Herri Batasuna">
Herri Batasuna



</doc>
<doc id="167152" url="https://pl.wikipedia.org/wiki?curid=167152" title="Mitt Romney">
Mitt Romney

Mitt Romney, właśc. Willard Mitt Romney (ur. 12 marca 1947 w Detroit) – amerykański polityk i przedsiębiorca, w latach 2003–2007 gubernator Massachusetts, kandydat Partii Republikańskiej na urząd prezydenta Stanów Zjednoczonych w 2012 roku. Od 3 stycznia 2019 Senator Stanów Zjednoczonych ze stanu Utah.
Życiorys.
Urodził się 12 marca 1947 w Detroit jako syn przedsiębiorcy i republikańskiego polityka George’a Romneya, wieloletniego gubernatora stanu Michigan, oraz – związanej z republikanami – aktorki Lenore Romney. Studiował na Uniwersytecie Birghama Younga w Utah, a także uzyskał podwójny stopień Juris Doctor i Master of Business Administration (absolwent wydziałów prawa i zarządzania) na Uniwersytecie Harvarda. Pracował jako konsultant ds. zarządzania, obejmował stanowiska kierownicze w firmach konsultingowych. Jest aktywnym członkiem Kościoła Jezusa Chrystusa Świętych w Dniach Ostatnich (LDS).
W 1994 roku wystartował bez powodzenia (zdobywając 41 procent głosów) w wyborach do Senatu USA jako republikański kandydat z Massachusetts. Pomimo przegranej był pierwszym tak poważnym rywalem dla zasiadającego w tej izbie od 1962 roku Teda Kennedy’ego. W 2002 roku został wybrany na gubernatora Massachusetts. Najpierw, w prawyborach, Romney wygrał z urzędującą republikańską gubernator Jane Swift, która miała zamiar ubiegać się o pełną kadencję, a w listopadzie pokonał demokratycznego oponenta. W tym samym roku Romney przewodniczył Komitetowi Organizacyjnemu Zimowych Igrzysk Olimpijskich 2002 w Salt Lake City. Pracę na stanowisku gubernatora zakończył w styczniu 2007 roku.
Po raz pierwszy w wyborach na prezydenta USA wystartował w 2008 roku, będąc poważnym pretendentem do uzyskania republikańskiej nominacji, jednak wówczas republikańskie prawybory wygrał John McCain.
21 września 2009 podczas forum FPI skrytykował prezydenta Obamę za wycofanie się z planów rozmieszczenia w Polsce i w Czechach tarczy antyrakietowej bez uzyskania jakichkolwiek ustępstw ze strony Rosji.
W 2012 wygrał prawybory uzyskując nominację Partii Republikańskiej, w wyborach prezydenckich, zmierzył się z urzędującym prezydentem Barackiem Obamą. W głosowaniu które odbyło się 6 listopada 2012 roku, Mitt Romney uzyskał 47% głosów (60 932 152), zaś Obama – 51% (65 899 660). W głosach elektorskich stosunek wyniósł 206 do 332 na korzyść kandydata Demokratów.
W wyborach do Kongresu w 2018 został wybrany senatorem w stanie Utah.
Mitt Romney jest przeciwnikiem Donalda Trumpa. Podczas kampanii Trumpa senator Romney nie udzielił mu poparcia, a po wyborach oświadczył, że na niego nie głosował. W felietonie na łamach The Washington Post stwierdził, że Donald Trump „nie dorósł do radzenia sobie z ciężarem tego urzędu”. Mitt Romney regularnie oskarżał go o niszczenie demokracji w Stanach Zjednoczonych, bardzo złą politykę zwalczania pandemii COVID-19 i podważanie zaufania społeczeństwa amerykańskiego do wyborów przed propagowanie bezpodstawnych oskarżeń o sfałszowaniu wyborów prezydenckich w roku 2020. W trakcie ewakuacji Senatu podczas szturmu protestujących na budynek Kapitolu 6 stycznia 2021 Romney krzyknął do Republikanów podważających wynik wyborów prezydenckich: „to jest to do czego doprowadziliście”. Kilka godzin po oczyszczeniu budynku z demonstrantów i powrocie legislatorów do parlamentu w przemówieniu oskarżył Donald Trumpa o zajścia tego samego dnia mówiąc, że „to prezydent doprowadził do tego, co miało dziś miejsce, do tej insurekcji”.

</doc>
<doc id="167153" url="https://pl.wikipedia.org/wiki?curid=167153" title="Richard Neutra">
Richard Neutra

Richard Joseph Neutra (ur. 8 kwietnia 1892 w Wiedniu, zm. 16 kwietnia 1970 w Wuppertalu) – amerykański architekt modernistyczny pochodzenia austriackiego, autor kilkudziesięciu rezydencji i domów jednorodzinnych.
Neutra fascynował się jeszcze w czasie studiów architekturą Adolfa Loosa i Franka Lloyd Wrighta. Na początku lat 20. krótko pracował u Mendelsohna. W 1923 wyemigrował do Stanów Zjednoczonych śladami swojego rodaka Rudolfa Schindlera, wraz z którym przez kilka miesięcy był współpracownikiem Wrighta. Od 1925 prowadził własną pracownię i realizował pierwsze własne samodzielne projekty domów jednorodzinnych, przykładając dużą uwagę do indywidualnych życzeń i potrzeb prywatnych inwestorów. Jednocześnie prowadził rozważania teoretyczne i prace badawcze nad nowymi materiałami i technologiami. Swój dom własny wybudował jako rodzaj obiektu eksperymentalnego. W 1930 w czasie podróży do Europy prowadził wykłady w Bauhausie.
Projekty Neutry wynoszą wiele ze szkoły Wrighta, pozbawione są jednak jawnych ozdobników, znacznie lżejsze i bardziej abstrakcyjne, a przez to bardziej zbliżone do stylu międzynarodowego. Humanistyczna i wpisana w krajobraz, lecz z drugiej strony dość rygorystyczna formalnie architektura Neutry prezentowała w latach 50. i 60. nowoczesną stronę południowokalifornijskiego stylu życia. Duży wpływ na architekturę willową Kalifornii wywarł projekt "Case studies", seria modelowych domów dla różnorodnych odbiorców, do którego Neutra wniósł znaczny wkład. Neutra zasłużył się też jako autor nowego modelu szkoły, w której ogród stanowi bezpośrednie przedłużenie klasy i oddzielony jest od niej jedynie przesuwną szklaną ścianą.
W 1947 powstało najsłynniejsze dzieło Neutry – dom letni Kaufmannów z szeroko rozpostartymi szklano-aluminiowymi traktami, altaną-belwederem na dachu i basenem, w którego tafli odbija się budynek. Od lat 50. Neutra projektował także w Europie: we Francji, w Szwajcarii i w Niemczech, gdzie wzniósł kilka osiedli.
Charakterystycznym detalem domów Neutry jest "pajęcza noga" (ang. "spider leg"), podparcie przedłużonej płaszczyzny dachu na wybiegającej poza jej obrys (i kubaturę budynku) belce, spoczywającej na słupie. W ten sposób zarówno szklana elewacja, jak i wnętrze są wolne od tego elementów konstrukcyjnego, a zewnętrzna konstrukcja daje wrażenie ciągłości z wewnętrznymi ścianami i słupami.

</doc>
<doc id="167157" url="https://pl.wikipedia.org/wiki?curid=167157" title="Fanny Kaplan">
Fanny Kaplan



</doc>
<doc id="167160" url="https://pl.wikipedia.org/wiki?curid=167160" title="Luna Drexlerówna">
Luna Drexlerówna

Luna Amalia Drexler (Luna "Drexlerówna"; ur. 10 listopada 1882 we Lwowie, zm. 5 listopada 1933 tamże) – polska rzeźbiarka i malarka, radna miasta Lwowa.
Życiorys.
Była córką kupca Ignacego Drexlera i jego żony Eugenii, jedną z ośmiorga rodzeństwa, siostrą m.in. urbanisty Ignacego Drexlera, profesora Politechniki Lwowskiej.
Edukację artystyczną pobierała od 1899 roku w prywatnej szkole we Lwowie, pod okiem Stanisława Kaczora-Batowskiego i Antoniego Popiela. W latach 1907–1910 przebywała w Paryżu, gdzie szlifowała swoje umiejętności między innymi w pracowni Antoine’a Bourdelle’a. Kształciła się też w Akademii Medici w Rzymie oraz w Monachium i Lipsku. Brała udział, wraz ze stu kilkudziesięcioma artystami różnych narodowości, w budowie Goetheanum w Dornach koło Bazylei.
W 1918 powróciła do Lwowa, gdzie udzielała się społecznie (między innymi w radzie miejskiej) i artystycznie. W czasie dwudziestolecia międzywojennego była zaliczana wraz Janem Nalborczykiem do najwybitniejszych rzeźbiarzy polskich. Z jej inicjatywy powstało w 1929 Polskie Towarzystwo Antropozoficzne.
Dla Fabryki Fajansu w Pacykowie projektowała miniaturowe figurki ludzi i zwierząt.
Zmarła 5 listopada 1933, a 7 listopada została pochowana na Cmentarzu Łyczakowskim we Lwowie, nieopodal murów Cmentarza Orląt. Na grobie umieszczono jedną z jej płaskorzeźb zatytułowaną "Anioł w locie trzymający krzyż z siedmiu różami". Płaskorzeźbę obudowano obramowaniem z czarnego marmuru, na którym wyryto tytuły dzieł Drexlerówny o tematyce religijnej:
Twórczość.
Jej dorobek artystyczny obejmuje kilkadziesiąt obrazów i około 200 rzeźb, w tym między innymi:

</doc>
<doc id="167161" url="https://pl.wikipedia.org/wiki?curid=167161" title="Fazil Iskander">
Fazil Iskander

Fazil Abdułowicz Iskander (; ur. 6 marca 1929 w Suchumi, zm. 31 lipca 2016 w Moskwie) – pisarz abchaski, tworzący w języku rosyjskim. Mieszkał i tworzył w Moskwie.
Życiorys.
W 1954 roku ukończył studia w Instytucie Literackim im. Gorkiego w Moskwie. Po studiach pracował jako dziennikarz, w 1959 został redaktorem w abchaskiej redakcji Goslitizdatu. Zadebiutował w 1957 roku tomem poezji lirycznej "Ścieżki górskie". Opublikował kilka zbiorów poetyckich i tomów prozy, które dobrze zostały przyjęte przez krytyków literackich, zdobywając sobie także dużą popularność wśród czytelników. Dużą popularnością cieszyły się zwłaszcza jego utwory dla dzieci i młodzieży.
W jego twórczości przeplatają się ze sobą motywy zaczerpnięte z literatur europejskich z wątkami żywymi w folklorze Abchazji a także ze wspomnieniami z okresu dzieciństwa. Bohaterowie jego utworów to ludzie prości, bezpośredni, przede wszystkim chłopi, pasterze, rzemieślnicy – charakteryzujący się jednak własną mądrością, sprytni i potrafiący sobie poradzić w każdej sytuacji, a przy tym szlachetni, pracowici i weseli. Osobliwym dziełem w dorobku Iskandera jest wydane w 1979 opowiadanie "Malutki gigant wielkiego seksu", będące zjadliwą satyrą na obyczajowość lat siedemdziesiątych XX wieku.
W przekładzie na język polski ukazał się szereg dzieł Iskandera, m.in. powieści:
Przyjaciel Bułata Okudżawy. Pochowany na Cmentarzu Nowodziewiczym w Moskwie.

</doc>
<doc id="167165" url="https://pl.wikipedia.org/wiki?curid=167165" title="Język karatajski">
Język karatajski

Język karatajski (nazwa własna: КIирли мицIи) – jeden z niewielkich języków kaukaskich, używany przez Karatajów. Należy do języków andyjskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich. Jest blisko spokrewniony z językiem achwaskim.
Język ten używany jest według różnych szacunków od ok. 5 tys. osób (1990 r.) do 6 tys. (według spisu powszechnego w 2000 r.), w osiedlu Karata (południowy Dagestan) oraz kilku innych, niewielkich wioskach w okolicy. Nazwa języka wywodzi się od nazwy największej wsi, w której zamieszkują użytkownicy języka. 
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Niektórzy Karatajowie znają także rosyjski, jako język urzędowy Federacji Rosyjskiej.

</doc>
<doc id="167169" url="https://pl.wikipedia.org/wiki?curid=167169" title="Pallotyni (zakon)">
Pallotyni (zakon)



</doc>
<doc id="167173" url="https://pl.wikipedia.org/wiki?curid=167173" title="Stowarzyszenie Apostolstwa Katolickiego">
Stowarzyszenie Apostolstwa Katolickiego



</doc>
<doc id="167176" url="https://pl.wikipedia.org/wiki?curid=167176" title="Język tindyjski">
Język tindyjski

Język tindyjski (nazwa własna Ъидараб миц̄и, ros. тиндинский язык) – jeden z niewielkich języków kaukaskich, używany przez Tindów. Należy do języków andyjskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich. Jest blisko spokrewniony z językiem bagulalskim.
Dane o liczbie osób posługujących się tym językiem znacząco różnią się w zależności od źródeł. Według statystyk z 1926 r. języka tego używało 3812 osób; później Tindowie uznawani byli za odłam Awarów i tak też zapisywani podczas kolejnych spisów powszechnych. Szacunki z roku 1958 mówiły o ok. 5 tys. użytkowników języka, natomiast późniejsze źródła podają rozbieżne dane – od 10 tys. osób w niektórych encyklopediach, przez liczbę 6693 osób (2000 r.), po liczbę 44 osób, ustaloną podczas spisu powszechnego na terenie Federacji Rosyjskiej w 2000 r. Istnieje podejrzenie, że Tindowie stali się ofiarami manipulacji władz Dagestanu, a dane zostały sfałszowane. Porównanie danych statystycznych z różnych lat – przy założeniu ich wiarygodności – pozwala stwierdzić, iż użytkownicy tindyjskiego zostali najprawdopodobniej uznani za użytkowników innego języka kaukaskiego (andyjskiego bądź też awarskiego). Możliwe jest bowiem, iż w ciągu ostatnich lat doszło do pełnej asymilacji Tindów.
Język tindyjski nie wykształcił piśmiennictwa. Jest używany wyłącznie w sytuacjach nieformalnych – w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Niektórzy Tindowie znają także rosyjski, jako język urzędowy Federacji Rosyjskiej. 
Studia nad językiem tindyjskim zapoczątkował Adolf Dirr (1867–1930), niemiecki kaukazolog, publikując pod koniec XIX w. niewielką rozprawę, zawierającą m.in. przykłady tekstów tindyjskich.

</doc>
<doc id="167177" url="https://pl.wikipedia.org/wiki?curid=167177" title="Homo economicus">
Homo economicus



</doc>
<doc id="167179" url="https://pl.wikipedia.org/wiki?curid=167179" title="Sebastiano del Piombo">
Sebastiano del Piombo

Sebastiano del Piombo, właśc. Sebastiano Luciani (ur. ok. 1485 w Wenecji, zm. 21 czerwca 1547 w Rzymie) – włoski malarz. Uczeń Giovanniego Belliniego i Giorgiona, ale stylistycznie należy już do malarstwa okresu manieryzmu.
Był przede wszystkim znanym portrecistą, a także malarzem fresków. Znane jego malowidła znajdują się na ścianach Villa Farnesina, wybudowanej 1511 dla znanego bankiera Agostino Chigi według projektu Baldassare Peruzziego. W całym przedsięwzięciu brali też udział Rafael Santi i Michał Anioł, z którym Sebastiano Luciani się zaprzyjaźnił.
W 1531 papież Klemens VII mianował malarza nadzorcą swojej korespondencji i pieczęci papieskich. Ponieważ pieczęcie i stemple wykonywano zwykle z ołowiu, przylgnął do niego przydomek "del Piombo" ("od ołowiu", wł. "piombo" – ołów). Wkrótce artysta przyjął szaty mnisze i kontynuował swą działalność malarską jako zakonnik.

</doc>
<doc id="167180" url="https://pl.wikipedia.org/wiki?curid=167180" title="Świerczewo (Szczecin)">
Świerczewo (Szczecin)

Świerczewo (do 1945 niem. "Schwarzow") – część miasta i osiedle administracyjne Szczecina, będące jednostką pomocniczą miasta, położone w rejonie Zachód.
Według danych z 26 kwietnia 2015 w osiedlu na pobyt stały zameldowanych było 16 034 osób.
Położenie.
Ograniczone jest od północy ul. Witkiewicza, od wschodu torami linii kolejowej do Trzebieży, od południa ul. Ku Słońcu i Cmentarzem Centralnym oraz od zachodu ul. Derdowskiego. Podzielone jest na 4 osiedla: Przyjaźni, Kaliny, Świerczewskie i Świerczewo właściwe, ich granice wyznaczają ulice Santocka i 26 Kwietnia. Główną ulicą jest Ku Słońcu (droga krajowa nr 10) położona wzdłuż granicy Cmentarza Centralnego na pograniczu ze Słowieńskiem.
Komunikację z innymi osiedlami zapewniają 4 linie autobusowe oraz dwie tramwajowe.
Sąsiaduje z:
Historia.
Świerczewo zostało przyłączone do miasta w 1911 r. Świerczewo właściwe położone w południowo-zachodniej części stanowi jego najstarszy fragment (dawna wieś "Schwarzow"), pierwsze zabudowania pojawiły się już w XIV wieku. W tej części ma swoją siedzibę kilka firm budowlanych, zakład energetyczny Enea S.A. (dawniej ESSA), oraz jednostka wojskowa. Pierwsze budynki na obecnych osiedlach Kaliny i Świerczewskim wzniesione zostały w okresie międzywojennym natomiast tereny obecnego Osiedla Przyjaźni wykorzystywane były rolniczo. Rozbudowa tych trzech osiedli nastąpiła w latach 70. i 80. XX wieku. Zakupiono wówczas w Leningradzie (obecnie Petersburg) kilka charakterystycznych 8-kondygnacyjnych budynków. Część Osiedla Świerczewskiego położoną pomiędzy bocznicą kolejową od stacji Szczecin Turzyn, a ul. 26 Kwietnia zajmują ogrody działkowe.
Samorząd mieszkańców.
Rada Osiedla Świerczewo liczy 15 członków. W wyborach do rad osiedli 20 maja 2007 roku udział wzięło 296 głosujących, co stanowiło frekwencję na poziomie 1,95%.
Samorząd osiedla Świerczewo został ustanowiony w 1990 roku.

</doc>
<doc id="167184" url="https://pl.wikipedia.org/wiki?curid=167184" title="Zespół awaro-didojski">
Zespół awaro-didojski

Zespół awaro-didojski – grupa blisko z sobą spokrewnionych języków kaukaskich, używanych przez ludność w południowym Dagestanie oraz (częściowo) w północnym Azerbejdżanie.
Obok określenia zespół awaro-didojski, używa się także terminów "zespół ando-awaro-didojski", "języki ando-awaro-didojskie" lub "grupa awaro-didojska".
W zespole awaro-didojskim wyróżnia się następujące podgrupy:

</doc>
<doc id="167186" url="https://pl.wikipedia.org/wiki?curid=167186" title="Howard Gardner">
Howard Gardner

Howard Gardner (ur. 11 lipca 1943 w Scranton) – amerykański psycholog, specjalista z dziedzin psychologii kognitywnej i psychologii uczenia się, od 1986 profesor na Uniwersytecie Harvarda. 
W 1983 Howard Gardner przedstawił teorię inteligencji wielorakiej (ang. "multiple intelligences"). W 1981 nagrodzony nagrodą „MacArthur Prize Fellowship”, a w 2000 Nagrodę Fundacji Pamięci Johna Simona Guggenheima. 
Na bazie teorii H. Gardnera w Polsce od 2008 do 2011 roku realizowany był projekt edukacyjny „Pierwsze uczniowskie doświadczenia drogą do wiedzy”. Obejmował on początkowo sześć województw (świętokrzyskie, małopolskie, śląskie, podkarpackie, łódzkie i lubelskie), a w ostatnim etapie całą Polskę – łącznie ponad 142 tysiące dzieci z 2732 szkół. Jako podsumowanie projektu finansowanego ze środków unijnych jego beneficjent, Grupa Edukacyjna S.A. z Kielc, zaprosił do Polski profesora Gardnera na trzy konferencje „Edukacja umysłu. Elastyczny model edukacji oparty na teorii Howarda Gardnera”. Wykładów w Kielcach, Warszawie i Poznaniu wysłuchało łącznie 1500 osób.

</doc>
<doc id="167187" url="https://pl.wikipedia.org/wiki?curid=167187" title="Areszt">
Areszt

Areszt – wspólna nazwa instytucji, a zarazem środków karnych znanych różnym gałęziom prawa, których cechę wspólną stanowi przymusowe odizolowanie poddanej mu osoby od świata zewnętrznego. Różne natomiast są cele, którym areszt służy.
W prawie cywilnym areszt to jeden ze środków stosowanych w toku egzekucji, służący zmuszeniu dłużnika do zachowania zgodnego z nałożonym na niego obowiązkiem. Areszt stosuje wyłącznie sąd. Stosowanie aresztu regulują przepisy art. 1056-1059 Kodeksu postępowania cywilnego.
W prawie wykroczeń areszt to jedna z kar – odpowiednik kary pozbawienia wolności w prawie karnym materialnym. Jego wymierzanie regulują przepisy art. 19, 26, 35, 38 i 42-44 Kodeksu wykroczeń. Zgodnie z art. 19 kara aresztu trwa najkrócej 5, a najdłużej 30 dni; karę wymierza się w dniach. Wykonywanie kary aresztu reguluje prawo karne wykonawcze, w szczególności Kodeks karny wykonawczy.
W prawie karnym wojskowym „areszt wojskowy” to jedna z kar stosowanych wobec żołnierzy, odrębna od kary pozbawienia wolności. Jej wymierzanie regulują przepisy art. 322 § 1, 329 i 330 Kodeksu karnego, a wykonywanie – prawo karne wykonawcze, w tym przepisy części wojskowej Kodeksu karnego wykonawczego.
Jako areszt potocznie określa się tymczasowe aresztowanie – izolacyjny środek zapobiegawczy stosowany w postępowaniu karnym (art. 249-265 Kodeksu postępowania karnego), a niekiedy również poprzedzający je okres zatrzymania na maksymalnie 48 godzin (art. 243-248 tego kodeksu).
W prawie procesowym areszt jest karą porządkową stosowaną za niewykonanie obowiązków procesowych (art. 276 § 2 Kodeksu postępowania cywilnego i 287 Kodeksu postępowania karnego).

</doc>
<doc id="167188" url="https://pl.wikipedia.org/wiki?curid=167188" title="Wojsko">
Wojsko



</doc>
<doc id="167189" url="https://pl.wikipedia.org/wiki?curid=167189" title="Chromosomy">
Chromosomy



</doc>
<doc id="167197" url="https://pl.wikipedia.org/wiki?curid=167197" title="Tennent Bagley">
Tennent Bagley

Tennent H. Bagley, zwany "Pete" (ur. 1925, zm. 20 lutego 2014 w Brukseli) – funkcjonariusz amerykańskiego wywiadu (CIA), m.in. szef Stacji CIA w Brukseli.
Bagley był wnukiem admirała Williama Leahy’ego (asystenta sekretarza Marynarki Wojennej, podczas II wojny światowej szefa doradców 32. prezydenta Stanów Zjednoczonych Franklina Delano Roosevelta).
Pracę w służbach specjalnych rozpoczął w 1947, wstępując do Centralnej Agencji Wywiadowczej zaraz po jej utworzeniu. Do 1951 pracował w Wydziale Rosji Radzieckiej Zarządu Planowania CIA, następnie wyjechał do Wiednia, do tamtejszej Stacji CIA. Po powrocie do Stanów Zjednoczonych w 1954 był pracownikiem Wydziału Rosji Radzieckiej w Zarządzie Planowania CIA w Waszyngtonie. Od 1958 do 1961 pracował w stacji CIA w Bernie, później w Bonn. Po powrocie do USA w 1962 pracował w Sekcji Kontrwywiadu w Wydziale Rosji Radzieckiej Zarządu Planowania CIA, od stycznia 1964 był szefem Sekcji Kontrwywiadu w tym wydziale, a od 1965 zastępcą szefa Wydziału (w 1966, po połączeniu z Wydziałem Europy Wschodniej CIA, zmienił on nazwę na Wydział Bloku Wschodniego "Soviet Block Division" CIA). We wrześniu 1967 został szefem Stacji CIA w Brukseli, od maja 1969 ponownie w centrali w Langley.
W 1972 Bagley przeszedł na emeryturę i wyjechał do Belgii, gdzie pozostał na stałe.

</doc>
<doc id="167198" url="https://pl.wikipedia.org/wiki?curid=167198" title="Mukaczewo">
Mukaczewo

Mukaczewo (dawniej "Munkacz", , , , , , i , (czyt. "Munkacz" lub "Minkacz"), ) – miasto rejonowe w obwodzie zakarpackim Ukrainy.
Mukaczewo leży nad Latoricą, na Nizinie Zakarpackiej. Składa się z sześciu dzielnic – Roswyhow, Pidmonastyrie, Pałanok, Pidzamok, Pidhorod i Mukaczewo-centrum. Obecnie miasto zamieszkują głównie Ukraińcy (60%), Węgrzy i Rosjanie. W Mukaczewie mieści się wydział Uniwersytetu Podkarpackiego. Miasto jest siedzibą biskupów katolickich obrządku greckiego i łacińskiego, jak również prawosławnej eparchii mukaczewsko-użhorodzkiej Ukraińskiego Kościoła Prawosławnego Patriarchatu Moskiewskiego.
Historia.
Mukaczewo istniało już w IX wieku, za czasów Wielkich Moraw.W 1018 zostało opanowane przez Węgry. W 1086 miasto ucierpiało od napadu Połowców. W 1241 miasto i okolice zostały spustoszone przez najazd mongolski. W XIII wieku na rozkaz króla Beli IV Wielkiego zbudowano zamek Palanka, który miał strzec wschodnich rubieży Królestwa Węgier. W latach 1396–1414 na mukaczewskim zamku z nadania króla Zygmunta Luksemburskiego miał siedzibę litewski książę Fiodor Koriatowicz, który osadził w okolicy miasta licznych Rusinów. W 1445 Mukaczewo zostało ogłoszone wolnym miastem królewskim; leżało wówczas w komitacie Bereg. W XVI wieku Mukaczewo stało się regionalnym ośrodkiem handlu i rzemiosła.
Po upadku Węgier w pierwszej połowie XVI wieku Mukaczewo przypadło Księstwu Siedmiogrodzkiemu. Było przedmiotem walk między Siedmiogrodem a Habsburgami, których wojska w 1567 zniszczyły miasto. Mukaczewo stanowiło ośrodek kolejnych powstań węgierskich przeciw Habsburgom. Od 1633 panowali nad Mukaczewem Rakoczy, który stracili je na rzecz cesarzy habsburskich dopiero po pokoju satmarskim w 1711. W 1726 cesarz nadał włości mukaczewskie austriackiej rodzinie Schönborn. Zamek mukaczewski stał się jedną z kluczowych twierdz monarchii habsburskiej. W XVIII wieku osiedliło się w mieście wielu Niemców. Miasto rozwijało się gospodarczo i terytorialnie.
W 1919 zostało zajęte przez wojska czechosłowackie i w 1920 na mocy traktatu w Trianon włączone do nowo powstałej Czechosłowacji. Po pierwszym arbitrażu wiedeńskim miasto wraz z nadgranicznym pasem Rusi Zakarpackiej 2 listopada 1938 zostało anektowane przez Węgry. W dniach 22–24 września 1939 roku w koszarach w Mukaczewie została rozbrojona i rozwiązana Grupa „Stryj”.
W 1944 przeważająca część żydowskiej ludności miasta, tworzącej wówczas większość jego mieszkańców, została wywieziona do obozów koncentracyjnych i wymordowana. 26 października 1944 Mukaczewo zostało zajęte przez Armię Czerwoną. W 1945 miasto zostało włączone do sowieckiej Ukrainy.
Od 2002 roku Mukaczewo jest stolicą rzymskokatolickiej diecezji mukaczewskiej.
Transport.
Mukaczewo jest ważnym węzłem transportowym. Przez miasto przebiega ukraińska droga krajowa M06 (międzynarodowa E50) oraz linia kolejowa Czop – Stryj. W Mukaczewie kończy się normalnotorowa linia kolejowa biegnąca z Węgier. Niedaleko miasta leży wielkie lotnisko wojskowe; istnieją plany utworzenia tam portu lotniczego. Ośrodek przemysłu spożywczego i drzewnego.

</doc>
<doc id="167215" url="https://pl.wikipedia.org/wiki?curid=167215" title="Man Ray">
Man Ray

Man Ray, właśc. Emmanuel Rudnitzky/Radnitzky (ur. 27 sierpnia 1890 w Filadelfii, zm. 18 listopada 1976 w Paryżu) – amerykański fotografik i reżyser. Jego twórczość zaliczana jest do dadaizmu i surrealizmu.
Życiorys.
Pierwsze swoje znaczące fotografie wykonał w 1918, mieszkając w Filadelfii. Już wtedy malował i tworzył awangardowe filmy.
Mieszkając w Nowym Jorku, ze swoim przyjacielem Marcelem Duchamp, stworzył amerykański nurt dadaizmu, który rozpoczął się w Europie jako radykalne odrzucenie tradycyjnej sztuki. Był współzałożycielem grupy artystów znanych jako Others.
Po kilku nieudanych próbach, a zwłaszcza po publikacji jednego numeru "New York Dada" w 1920, Man Ray stwierdził, „Dadaizm nie może żyć w Nowym Jorku bo cały Nowy Jork jest dada”, i w 1921 by żyć i tworzyć przybył do Francji do Paryża. Zamieszkał w dzielnicy artystów Montparnasse. Tam stał się wielbicielem francuskiej modelki Alice Prin (Kiki), często nazywanej „Kiki z Montparnasse”, która pozowała znanym ówczesnym malarzom. Później sama stała się jego ulubionym obiektem do fotografowania oraz została piosenkarką kabaretową.
Przez następne 20 lat, żyjąc na Montparnasse, Man Ray zrewolucjonizował sztukę fotografii, a wielcy twórcy, tacy jak: James Joyce, Gertrude Stein, Jean Cocteau, pozowali do jego zdjęć.
Wraz z Jeanem Arpem, Maxem Ernstem, André Massonem, Joanem Miró i Pablem Picassem zaprezentował swoje dzieła na pierwszej wystawie surrealizmu w Galerie Pierre w Paryżu w 1925.
W 1934 Meret Oppenheim artystka surrealistyczna (znana ze swoich dzieł, takich jak pokryte futrem filiżanki), pozowała dla Man Raya, co zaowocowało stworzeniem serii fotografii przedstawiających w sposób surrealistyczny nagą artystkę stojącą obok prasy drukarskiej.
Wraz z fotografką Lee Miller – swoją kochanką i współpracowniczką – wymyślił fotograficzną technikę pseudosolaryzacji. Ray stworzył również technikę, którą nazwał z ang. "rayographs" (rayografia).
W późniejszym okresie życia Man Ray na kilka lat wrócił do USA i zamieszkał w Los Angeles. Jednakże, jak sam mawiał, to Montparnasse było jego domem i powrócił, aby tam spędzić resztę życia. Zmarł 18 listopada 1976. Został pochowany na paryskim Cmentarzu Montparnasse.
Jego epitafium można sparafrazować jako: „Niefrasobliwy, ale nie obojętny”.

</doc>
<doc id="167217" url="https://pl.wikipedia.org/wiki?curid=167217" title="Emmanuel Radnitzky">
Emmanuel Radnitzky



</doc>
<doc id="167223" url="https://pl.wikipedia.org/wiki?curid=167223" title="Ferenc Neumann">
Ferenc Neumann



</doc>
<doc id="167227" url="https://pl.wikipedia.org/wiki?curid=167227" title="USA Today">
USA Today

USA Today – amerykański dziennik o zasięgu ogólnokrajowym, największy pod względem nakładu wśród amerykańskich gazet. Należy do Gannett Company. Główna siedziba znajduje się w McLean w stanie Wirginia.
Założony w 1982 jako alternatywa dla tradycyjnych gazet. Odmiennie od wcześniej istniejących czarno-białych dzienników, USA Today był z założenia gazetą kolorową, pełną zdjęć i ilustracji. Za przykładem USA Today poszły inne amerykańskie gazety. 
Pierwszy numer ukazał się 15 września 1982 roku w Baltimore i Waszyngtonie. Na inauguracyjnej konferencji prasowej pojawił się prezydent Ronald Reagan. Nakład pierwszego numeru został sprzedany w całości. W pierwszych miesiącach istnienia "USA Today" drukowane było w liczbie 330 000 egzemplarzy. Rynkowy sukces spowodował w ciągu dwóch lat wzrost nakładu do 1,4 miliona sztuk. 
Druga różnica: USA Today jest gazetą ogólnokrajową, nie jest związany z żadnym miastem. Z tego powodu ma mniej stron, nie musząc publikować lokalnych wiadomości i reklam.
Pomimo sukcesu finansowego i ogromnego nakładu, USA Today nie jest uznawany za amerykańską gazetę pierwszej rangi. Krytycy uważają, że jest na niższym poziomie intelektualnym w stosunku do tradycyjnych gazet. Przez początkowe lata istnienia gazeta była pogardliwie nazywana "MacPaper" albo "MacNewspaper".

</doc>
<doc id="167229" url="https://pl.wikipedia.org/wiki?curid=167229" title="Radio Gra">
Radio Gra

Radio GRA – sieć stacji radiowych, obecnie stacja radiowa o profilu Hot AC, nadająca w Toruniu i we Wrocławiu.
Historia.
Radio GRA powstało w Toruniu 1 października 1993 roku. Założyła je grupa dziennikarzy, która odeszła z Radia Toruń: Zbigniew Ostrowski, Katarzyna Łukomska, Przemysław Sikorski, Piotr Majewski. Nowa toruńska stacja rozpoczęła emisję programu na częstotliwości 73,35 MHz. Jej pierwszym prezesem i redaktorem naczelnym był Zbigniew Ostrowski. Po otrzymaniu koncesji w 1994 roku stacja przeniosła się na 68,15 MHz (pozostając na niej do stycznia 2000). W 1995 roku rozpoczęto nadawanie również na częstotliwości 88,8 MHz, na której rozgłośnia emituje swój główny program dla Regionu Toruńskiego do dzisiaj.
W 2002 roku (po przejęciu lokalnego Radia I) rozpoczęto emisję programu Radio GRA Inowrocław, posiadającego rano i wczesnym popołudniem lokalne pasma, w pozostałej części wypełnionego programem transmitowanym z Torunia.
Po otrzymaniu koncesji w Bydgoszczy, 24 stycznia 2005 roku na częstotliwości 106,1 MHz uruchomiono stworzone od podstaw Radio GRA Bydgoszcz.
Wykupienie włocławskiego Radia W pozwoliło 9 stycznia 2006 roku na uruchomienie czwartej stacji pod szyldem GRA, nadającej na częstotliwości zajmowanej wcześniej przez włocławską stację – 89,2 MHz.
Sieć należała do spółki Media Regionalne, skupiającej m.in. regionalne gazety, agencje reklamowe, portal regionalne oraz drukarnie. W ramach reorganizacji udziałów właściciela spółki Media Regionalne, w marcu 2013 roku Radio Gra zostało sprzedane spółce Multimedia Sp. z o.o. (właściciel sieci RMF Maxxx). Tym sposobem Radio GRA znalazło się w Grupie RMF. 21 maja 2013 roku Krajowa Rada Radiofonii i Telewizji wydała zgodę na zmianę nazwy trzech z czterech stacji należących do Radia Gra: Radio Gra Inowrocław zmieni nazwę na „RMF Maxxx Inowrocław”, Radio Gra Włocławek na „RMF Maxxx Włocławek” a Radio Gra Bydgoszcz na „RMF Maxxx Bydgoszcz”.
28 czerwca 2013 roku około godziny 17 Radio Gra Włocławek, Radio Gra Bydgoszcz i Radio Gra Inowrocław zostały oficjalnie dołączone do sieci RMF MAXXX. Rozgłośnia w Toruniu pozostała z dotychczasową nazwą.
12 listopada 2015 roku o północy Radio GRA rozpoczęło nadawanie we Wrocławiu na częstotliwości 95,1 MHz zastępując RMF Maxxx Wrocław.

</doc>
<doc id="167231" url="https://pl.wikipedia.org/wiki?curid=167231" title="Pani Branican">
Pani Branican

Pani Branican (fr. "Mistress Branican" 1891) – dwutomowa powieść Juliusza Verne’a z cyklu "Niezwykłe podróże". 
Po raz pierwszy po polsku wydana w 2016 w przekładzie Andrzeja Zydorczaka.

</doc>
<doc id="167233" url="https://pl.wikipedia.org/wiki?curid=167233" title="César Cascabel">
César Cascabel

Cezar Kaskabel (fr. "César Cascabel" 1890) – dwutomowa powieść Juliusza Verne’a z cyklu "Niezwykłe podróże". 
Dotychczas ukazało się jedno wydanie w języku polskim (przekład autora kryjącego się pod pseudonimem S.S. z 1910, pt. "Cezar Kaskabel") dla „Dziennika Chicagoskiego” (Illinois, USA) z ilustracjami pochodzącymi z oryginału

</doc>
<doc id="167235" url="https://pl.wikipedia.org/wiki?curid=167235" title="Cudowna wyspa">
Cudowna wyspa

Cudowna wyspa (fr. "L’Île à hélice" 1895) – dwutomowa powieść Juliusza Verne’a z cyklu "Niezwykłe podróże". 
Dotychczas tylko dwa polskie wydania w XIX wieku. W odcinkach (1895) drukowanych przez "„Wieczory Rodzinne”" w Warszawie (polski przekład autorstwa Michaliny Daniszewskiej ukazał się prawie jednocześnie z oryginałem) oraz w wydawnictwie Gebethnera w 1897.

</doc>
<doc id="167236" url="https://pl.wikipedia.org/wiki?curid=167236" title="Szwajcarski nóż oficerski">
Szwajcarski nóż oficerski

Szwajcarski nóż oficerski (, , , ) – wielofunkcyjny scyzoryk produkowany w różnych odmianach przez dwa szwajcarskie przedsiębiorstwa rodzinne: Victorinox i Wenger. Początkowo był wyposażony w ostrze, szydło, otwieracz do puszek oraz śrubokręt. Nóż, który został opatentowany 12 czerwca 1897 miał dwa ostrza (długie i krótkie), otwieracze do puszek, szydło, śrubokręt oraz jako nowość – ostrze do ścierania atramentu z papieru i korkociąg.
W ciągu ponadstuletniej historii szwajcarskiego noża oficerskiego stworzono wiele różnych modeli zawierających dodatkowe narzędzia, takie jak piłka do drewna, nożyczki, otwieracz do butelek, specjalizowane ostrza i śrubokręty, czy nawet tak wymyślne dodatki jak latarka, lupa, zegar z budzikiem, wysokościomierz, a nawet pamięć flash czy odtwarzacz MP3. Większość współczesnych modeli szwajcarskiego noża oficerskiego zawiera dodatkowe drobne akcesoria jak plastikowa wykałaczka, pęseta czy prosty długopis ukryte w wycięciach okładek rękojeści. Najbardziej złożony model (Wenger, wyprodukowany w 2007) miał 87 różnych narzędzi i 141 funkcji.
Zmiany nie ominęły okładek rękojeści. Początkowo drewniane, z czasem w większości modeli zostały zastąpione tworzywami sztucznymi (celidor) bądź aluminium. Większość modeli szwajcarskiego noża oficerskiego ma okładki rękojeści w kolorze czerwonym.
W ciągu ostatnich dziesięcioleci powstały liczne noże i narzędzia wywodzące się ze szwajcarskiego noża oficerskiego, np. większe noże składane z blokadą, miniaturki w formie breloczka do kluczy, czy Swisscard – szwajcarski nóż oficerski w formie karty kredytowej. Katalog przedsiębiorstwa Victorinox obejmuje kilkaset modeli i wariantów szwajcarskiego noża oficerskiego i pokrewnych narzędzi.
Jedyne oryginalne (używane przez armię szwajcarską) szwajcarskie noże oficerskie produkowane były przez dwa przedsiębiorstwa: Victorinox i Wenger. W 2005 Victorinox przejął przedsiębiorstwo Wenger, zachowując jednak jego markę. Ze względu na popularność i jakość wykonania szwajcarskich noży oficerskich powstało wiele ich kopii i imitacji (np. polski Gerlach NK-624), zazwyczaj gorszej jakości.
Szwajcarski nóż oficerski stał się produktem znanym na całym świecie. Poza armią szwajcarską wykorzystywany jest np. w NASA.

</doc>
<doc id="167237" url="https://pl.wikipedia.org/wiki?curid=167237" title="Claudius Bombarnac">
Claudius Bombarnac

Claudius Bombarnac (fr. "Claudius Bombarnac" 1892) – jednotomowa powieść Juliusza Verne’a z cyklu "Niezwykłe podróże".
Brak dotychczas polskiego wydania.

</doc>
<doc id="167241" url="https://pl.wikipedia.org/wiki?curid=167241" title="Model kartonowy">
Model kartonowy



</doc>
<doc id="167247" url="https://pl.wikipedia.org/wiki?curid=167247" title="Samochód wężowy">
Samochód wężowy

Samochód wężowy – pojazd służący do zasilania magistrali wężowych podczas przetłaczania wody do celów gaśniczych przy pożarach o dużych rozmiarach oraz przepompowywania wody na terenach popowodziowych. Jest to samochód wsparcia działań gaśniczych wchodzący najczęściej w skład plutonu wsparcia razem z agregatem pompowym dużej wydajności oraz ciężkimi samochodami gaśniczymi (cysternami).
Węże znajdują się w specjalnych łożach (korytach) lub na zwijadłach umożliwiających układanie magistrali wężowych pojedynczych lub podwójnych (równoległych) w czasie jazdy samochodu wężowego (prędkość jazdy do 10 km/h). Oprócz węży tłocznych samochód przewozi armaturę wodno-pianową, rozdzielacze, zbieracze, przełączniki, węże ssawne, zbiorniki rozkładane na wodę, mostki przejazdowe na węże 110 mm.
Samochody wężowe w Polsce.
Samochody wężowe oznaczone są symbolem SW z oznaczeniem cyfrowym dotyczącym długości wszystkich węży przewożonych danym samochodem. Pojazdy przystosowane do przewozu węży tłocznych o średnicy 110 mm i 75 mm (W 110, W 75). Węży tłocznych 1000m, 2000m, 3000m, 5000 m (oznaczenie odpowiednio: SW 1000, SW 2000, SW3000, SW 5000).

</doc>
<doc id="167248" url="https://pl.wikipedia.org/wiki?curid=167248" title="Baldassare Peruzzi">
Baldassare Peruzzi

Baldassare Peruzzi (ur. 7 marca 1481 w Sienie - zm. 6 stycznia 1537 w Rzymie) - architekt i malarz włoski.
Życiorys.
Jest znany m.in. jako projektant rzymskiego Palazzo Massimo delle Colonne oraz położonego nad Tybrem pałacyku, zwanego Villa Farnesina. Została ona wybudowana w 1511 na zamówienie bogatego bankiera rzymskiego Agostino Chigi i była przeznaczona na wystawne przyjęcia. Na jej ścianach znajdują się freski wybitnych malarzy (Rafael Santi, Sodoma, Sebastiano del Piombo).

</doc>
<doc id="167250" url="https://pl.wikipedia.org/wiki?curid=167250" title="Zakon Monte Gaudio">
Zakon Monte Gaudio

Zakon Monte Gaudio ( inne nazwy: "Mountjoy", "Montjoye") – zakon rycerski utworzony między 1171 a 1180 rokiem przez rycerza hiszpańskiego Rodryga Alvareza, hrabiego Sarii, w Królestwie Jerozolimskim. 
Nazwę wziął od wzgórza, z którego pielgrzymi po raz pierwszy widzieli Jerozolimę i na którym stała siedziba zakonu, czyli ufortyfikowany klasztor Matki Boskiej z Monte Gaudio (łac. "Mons Gaudii" – Góra Radości). 
Jako zakon rycerski został zatwierdzony w 1180 roku przez papieża Aleksandra III. Zakon szybko otrzymał liczne nadania ziemskie i przywileje od króla Jerozolimy, baronów królestwa, a także królów Kastylii i Aragonii. Pierwszym zadaniem militarnym zakonu była obrona czterech wież w Aszkelonie. 
Mimo poparcia papieża i możnych zakon nie cieszył się powodzeniem wśród rycerzy hiszpańskich, dla których był stworzony, gdyż woleli oni walczyć z muzułmanami we własnym kraju. Już w 1196 roku część rycerzy przeszła do templariuszy, a pozostali połączyli się z zakonem Calatrava w 1221 roku, po decyzji Ferdynanda III Kastylijskiego
Członkowie zakonu nosili biały strój zakonny z biało-czerwonym krzyżem.

</doc>
<doc id="167252" url="https://pl.wikipedia.org/wiki?curid=167252" title="Al-Chuwarizmi">
Al-Chuwarizmi



</doc>
<doc id="167253" url="https://pl.wikipedia.org/wiki?curid=167253" title="Order Kalatrawy">
Order Kalatrawy

Order Rycerski Kalatrawy, Order Wojskowy Kalatrawy (hisz. "Orden de Caballería de Calatrava", "Orden Militar de Calatrava"), pierwotnie Zakon Rycerski Kalatrawy lub Kalatrawensi – utworzony jako zakon rycerski w 1158 roku, założony w Kastylii przez opata Rajmunda z cysterskiego opactwa Fitero, od 1487 podporządkowany władcom hiszpańskim, a od XIX wieku istniejący jako odznaczenie honorowe nadawane przez królów hiszpańskich. Jeden z czterech hiszpańskich orderów rycerskich (Kalatrawy, Montezy, Alkantary i Św. Jakuba).
Historia.
W 1147 Alfons VII, król Kastylii, zdobył zamek Kalatrawa (his. Calatrava), strzegący drogi pomiędzy Toledo a Kordobą. Początkowo osadził w nim templariuszy. Ci jednak bojąc się, że nie podołają zadaniu, zrzekli się odpowiedzialności. Król zmuszony był szukać wśród swych poddanych kogoś, kto przejąłby odpowiedzialność za Calatravę. Wkrótce zgłosił się Rajmund, opat cysterskiego klasztoru w Fitero w Nawarze. Nowy król Kastylii Sancho III scedował zamek na rzecz Rajmunda i jego następców w 1158 roku. Cystersi z Calatravy połączyli służbę wojskową z regułą cysterską.
W roku 1164 papież Aleksander III uznał zakon i nadał mu regułę cysterską z dodanym obowiązkiem walki z niewiernymi. Reguła została ostatecznie potwierdzona przez papieża Innocentego III i kapitułę generalną cystersów w 1199 roku. Zakon podlegał opactwu w Morimond.
Cechą różniącą go od innych zakonów rycerskich było to, że nie wymagał od swoich członków potwierdzenia pochodzenia rycerskiego, wymagał natomiast ślubów zakonnych.
Mimo heroicznych wysiłków Calatrava została utracona przez zakon na rzecz muzułmanów w roku 1195. Dla zakonu zaczęły się trudne czasy, podupadł i zdołał się odrodzić dopiero po dłuższym okresie. Rekonkwista przyniosła w roku 1212 odzyskanie zamku Calatrava, który został zwrócony zakonowi. Udział w wojnach doprowadził do znacznego pomnożenia wpływów i zasobów zakonu, przekształcając go w potężną i niezależną od królów Kastylii instytucję. Spowodowało to starania monarchów kastylijskich, Izabeli i Ferdynanda, o podporządkowanie sobie zakonu. Działania te zostały uwieńczone sukcesem w 1487 roku, kiedy to na mocy bulli papieża Innocentego VIII zakon został podporządkowany koronie hiszpańskiej, choć nie przeobraził się w zakon dynastyczny.
Z czasem zakon przekształcił się w stowarzyszenie grupujące ludzi, których król chciał uhonorować za zasługi dla monarchii. W 1540 roku nastąpiła sekularyzacja zakonu, gdyż papież Paweł II zniósł celibat zakonu i pozwolił żenić się jego członkom.
Po wiekach zmiennych losów w roku 1838 zakon Kalatrawy faktycznie przestał istnieć i utracił posiadłości. Pozostało jednak odznaczenie honorowe noszące nazwę zakonu. Nadawane było w jednej klasie – komandor, a sam order był oznaką przynależności do zgromadzenia rycerskiego. 29 kwietnia 1931 roku order został zniesiony jako odznaczenie państwowe, pozostając orderem wygnanego króla. W latach 1931-1935 liczba odznaczonych wzrosła z 89 do 139, ale podczas hiszpańskiej wojny domowej 1936-1939 zginęło łącznie około 100 spośród odznaczonych czterema hiszpańskim orderami rycerskimi. Konkordat z 1953 roku uniemożliwił dalsze nadania i do 1981 roku pozostało zaledwie siedmiu odznaczonych, jednak powrót monarchii hiszpańskiej spowodował odrodzenie orderu. Obecnie zarząd nad wszystkimi czterema orderami sprawuje „Rada Czterech Orderów”, mimo że każdy order zachowuje swoją odrębność. Wielkim mistrzem czterech orderów rycerskich jest król Hiszpanii Filip VI Burbon, emerytowanym wielkim mistrzem – Jan Karol I Burbon, były król Hiszpanii, a prezydentem „Rady Czterech Orderów” jest Karol Burbon Sycylijski, tytularny król Obojga Sycylii, książę Caserta i Kalabrii.
Kalatrawensi na ziemiach polskich.
W XIII wieku prawdopodobnie cystersi z Oliwy osadzili kilku rycerzy zakonnych w Tymawie, położonej w pobliżu granicy z Prusami. Kalatrawensi obecni byli również na terenie kasztelanii pułtuskiej. W 1233 roku opuścili Polskę.

</doc>
<doc id="167266" url="https://pl.wikipedia.org/wiki?curid=167266" title="Adobe Fireworks">
Adobe Fireworks

Adobe Fireworks (dawniej Macromedia Fireworks) – edytor grafiki wektorowej i rastrowej stworzony przez firmę Macromedia, a po jej wykupieniu przez firmę Adobe Systems rozwijany przez Adobe Systems, przeznaczony przede wszystkim dla projektantów witryn internetowych; charakterystyczną cechą programu jest ścisła współpraca z innymi aplikacjami firmy, jak Dreamweaver czy Flash – Fireworks jest częścią pakietu graficznego Creative Suite. 6 maja 2013 roku Adobe podjęło decyzję o zaprzestaniu rozwoju programu, ponieważ ma funkcjonalność taką jak Adobe Photoshop, Adobe Illustrator i Adobe Edge.

</doc>
<doc id="167267" url="https://pl.wikipedia.org/wiki?curid=167267" title="Adobe Acrobat Connect">
Adobe Acrobat Connect

Adobe Acrobat Connect (dawniej "Macromedia Breeze", "Adobe Breeze") – oprogramowanie stworzone przez firmę Macromedia, a po jej wykupieniu przez firmę Adobe Systems w roku 2005 rozwijane przez firmę Adobe Systems, służące do tworzenia szkoleń i interaktywnych prezentacji online.
Breeze składa się z rdzenia oraz wybieranych przez użytkowników modułów do spotkań, prezentacji i szkoleń. Charakterystyczną cechą programu jest oparcie interfejsu na technologii Flash. Program zawiera możliwość uprzedniego przesłania do centralnego folderu na serwerze materiału prezentacyjnego, jak pliki PowerPoint, Flash, JPEG i MP3 – w module współdzielenia plików akceptowane są dowolne formaty. Prezentacje mogą zawierać materiały audio i wideo.

</doc>
<doc id="167269" url="https://pl.wikipedia.org/wiki?curid=167269" title="Giovanni Antonio Bazzi">
Giovanni Antonio Bazzi

Giovanni Antonio Bazzi (ur. ok. 1477 w Vercelli, zm. 15 lutego 1549 w Sienie) – włoski malarz, leonardianin, powszechnie znany pod przydomkiem Sodoma. Podobno był bardzo dumny ze swojego przezwiska. Stylistycznie jego twórczość należy do późnego renesansu i manieryzmu włoskiego.
Życie.
W 1508 przyjechał do Rzymu, gdzie współpracował z Rafaelem w zdobieniu Stanz Watykańskich na zlecenie papieża Juliusza II. Na jednym z najsłynniejszych malowideł ("Szkoła Ateńska") uwiecznił Rafael również jego twarz – na fresku łatwo dostrzec, jak zapatrzony w dal Rafael i uśmiechnięty Sodoma stoją obok siebie ramię w ramię.
Najważniejsze jednak dzieła malarskie Bazziego-Sodomy znajdują się gdzie indziej – m.in. w Villa Farnesina, wybudowanej 1511 na zlecenie bankiera Agostino Chigi według projektu Baldassare Peruzziego.

</doc>
<doc id="167270" url="https://pl.wikipedia.org/wiki?curid=167270" title="Karolina Gorazda">
Karolina Gorazda

Karolina Gorazda (ur. 13 lutego 1980 w Ostrowcu Świętokrzyskim) – Miss Polonia 2003, modelka, fotomodelka.
Wychowywała się w Krakowie. Miss Polonia 2003, półfinalistka w konkursie Miss Europe 12 marca 2005 w Palace de Sports w Paryżu. Uczestniczyła w IV edycji międzynarodowego konkursu piękności Miss Earth 2004 na Filipinach, gdzie jako jedna z 2 Europejek przeszła do 1/16 finału. Reprezentowała również Polskę w największym międzynarodowym konkursie Miss World 2003, który odbył się na chińskiej wyspie Sanya. W trakcie tzw. "fast-track" (droga na skróty) awansowała do finałowej 10 najlepszych finalistek w kostiumach kąpielowych.
7 lipca 2007 wyszła za mąż. W 2008 roku urodziła córkę, a w 2010 syna.

</doc>
<doc id="167271" url="https://pl.wikipedia.org/wiki?curid=167271" title="A4">
A4



</doc>
<doc id="167272" url="https://pl.wikipedia.org/wiki?curid=167272" title="RoboHelp">
RoboHelp

Adobe RoboHelp – narzędzie do tworzenia systemów pomocy i baz wiedzy, opracowane przez eHelp Corporation i przejęte przez Macromedia, obecnie tworzone przez firmę Adobe Systems.

</doc>
<doc id="167273" url="https://pl.wikipedia.org/wiki?curid=167273" title="WinHelp">
WinHelp

 
Microsoft WinHelp – własnościowy format plików pomocy opracowany przez Microsoft dla systemu operacyjnego Microsoft Windows 3.x, odtwarzany za pomocą winhelp.exe (16-bit) lub winhlp32.exe. Format bazuje na RTF, a pliki mają rozszerzenie .hlp. Darmowym kompilatorem jest hcrtf.exe.
W Windows 95 i późniejszych systemach firmy WinHelp został utrzymany – zachowana jest wsteczna kompatybilność tego formatu – jednak został sukcesywnie wyparty przez nowocześniejszy HTML Help oparty na plikach HTML.

</doc>
<doc id="167277" url="https://pl.wikipedia.org/wiki?curid=167277" title="Eduardo Mendoza">
Eduardo Mendoza

Eduardo Mendoza (ur. 11 stycznia 1943) – hiszpański pisarz związany z Barceloną. Autor m.in. książek o damskim fryzjerze – detektywie amatorze: "Sekret hiszpańskiej pensjonarki" (1979), "Oliwkowy labirynt" (1982), "Przygoda fryzjera damskiego" (2002), "Awantura o pieniądze albo życie" (2012) i "Tajemnica zaginionej ślicznotki" (2016).
Życiorys.
Syn urzędnika podatkowego i gospodyni domowej. Wychował się w ekskluzywnej i centralnie usytuowanej dzielnicy Eixample. W latach 1950–1960 uczęszczał do szkoły religijnej marystów. W latach 1960–1965 studiował prawo. Spędził rok (1966/67) na stypendium w Londynie. Po studiach pracował jako adwokat i radca prawny. W latach 1973–1982 mieszkał w Nowym Jorku, gdzie pracował jako tłumacz dla ONZ. Był również w tym czasie tłumaczem Ronalda Reagana.
W latach 90. wykładał na Wydziale Tłumaczeń na Uniwersytecie Pompeu Fabry w Barcelonie.
Ma dwóch nastoletnich synów: Ferrana i Aleksandra.
Twórczość.
Zadebiutował w 1975 powieścią "Prawda o sprawie Savolty", za którą rok później otrzymał nagrodę Premio de la Critica (nagroda krytyki). „Akcja powieści toczy się w Katalonii początku XX wieku, a historyczny obraz regionu, społeczne obserwacje i kryminalna intryga splatają się w spójną całość. Książka doskonale trafiła w historyczny moment. Kilka miesięcy po jej wydaniu zmarł Franco i Hiszpania rozpoczęła proces demokratycznej przemiany – nietypowa dla hiszpańskiej sceny proza Mendozy stała się symbolem politycznych i kulturowych zmian”.
W 1979 ukazała się jego druga powieść pt. "Sekret hiszpańskiej pensjonarki", która zapoczątkowała serię o obłąkanym detektywie.
W 2010 otrzymał nagrodę Premio Planeta za powieść "Walka kotów".
W 2016 został laureatem Nagrody Cervantesa
Cechami charakterystycznymi jego pisarstwa jest wyrazisty, ironiczny humor, postmodernistyczne podejście do materii literackiej i częste gry słowne. Publikuje głównie w języku hiszpańskim, choć napisał też sztukę "Restauracio" (1990) w języku katalońskim.

</doc>
<doc id="167280" url="https://pl.wikipedia.org/wiki?curid=167280" title="Virtual Earth">
Virtual Earth



</doc>
<doc id="167286" url="https://pl.wikipedia.org/wiki?curid=167286" title="Ogame">
Ogame



</doc>
<doc id="167287" url="https://pl.wikipedia.org/wiki?curid=167287" title="Skórzec (województwo mazowieckie)">
Skórzec (województwo mazowieckie)

Skórzec (daw. Skurzec) – wieś w Polsce położona w województwie mazowieckim, w powiecie siedleckim, w gminie Skórzec. Miejscowość jest siedzibą gminy Skórzec.
W latach 1975–1998 miejscowość administracyjnie znajdowała się w województwie siedleckim.
We wsi działa założona w 1911 roku jednostka ochotniczej straży pożarnej. Jednostka działa w strukturach krajowego systemu ratowniczo-gaśniczego. Jednostka posiada średni samochód gaśniczy GBA 2,5/16 Volvo FL.
Dane ogólne.
Przez wieś przebiega droga wojewódzka nr 803 Siedlce-Stoczek Łukowski i trzy drogi gminne: do wsi Nowaki, Gołąbek i Dąbrówka-Stany.
Religia.
Znajduje się tu zabytkowy kościół katolicki należący do Parafii Nawrócenia Świętego Pawła Apostoła, zbudowany w 1769 w stylu barokowo-klasycystycznym. Powstał on na miejscu starego drewnianego kościoła z 1710, zniszczonego w pożarze. Siedziba gminy powstała w 1822, pierwszym jej wójtem został o. Stanisław Pórzycki, prezydent klasztoru. Kościół należy do zakonu marianów.
Sport.
W 1999 w miejscowości powstała drużyna piłkarska GLUKS "Naprzód" Skórzec.

</doc>
<doc id="167288" url="https://pl.wikipedia.org/wiki?curid=167288" title="Język awarski">
Język awarski

Język awarski (aw. , ) – język kaukaski używany przez Awarów, głównie na obszarze Dagestanu, w pewnej liczbie także na pozostałym obszarze Federacji Rosyjskiej oraz na terenie Azerbejdżanu, Gruzji i Turcji. Awarski należy do zespołu awaro-didojskiego, tworzącego podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich.
Język ten używany jest, według różnych szacunków, przez ok. 556 tys. osób (1989 r.) do ponad 650 tys. Głównymi użytkownikami tego języka są Awarowie, choć pełni on także rolę lingua franca oraz standardu literackiego dla wielu dagestańskich plemion, których języki nie wykształciły normy pisanej.
Wyróżnia się kilka głównych dialektów języka awarskiego oraz drobniejsze gwary lokalne. Podstawowy ich podział polega na przeciwstawieniu sobie dialektów północnych i południowych.
Podstawą języka literackiego stał się tzw. "bolmac" (awar. болмац), ponaddialektalna norma, spontanicznie wykształcona dla potrzeb porozumiewania się użytkowników różnych dialektów awarskich. W tym właśnie wariancie języka powstało najwięcej dzieł ustnej literatury ludowej.
Początki piśmiennictwa w języku awarskim sięgają XV w., kiedy to zaczęto zapisywać alfabetem arabskim teksty przeznaczone głównie do celów religijnych. W późniejszym czasie (XVII–XIX w.) zapisywano także awarskie teksty niereligijne, takie jak np. pieśni ludowe, bajki, opowieści.
Prace nad stworzeniem współczesnego awarskiego standardu literackiego rozpoczęto na przełomie XIX i XX w., choć intensywniejszy rozwój datuje się dopiero na lata dwudzieste XX w. Początkowo, od 1928 r. awarski był on zapisywany pismem łacińskim, później jednak (1938 r.), na mocy państwowych decyzji wprowadzono jako obowiązujący alfabet formę cyrylicy, opartą na rosyjskiej.
Język awarski należy dziś do najlepiej rozwiniętych literackich języków Dagestanu. Po awarsku ukazują się gazety codzienne, publikuje się literaturę piękną, opracowania naukowe (poświęcone głównie kulturze ludowej Awarów, obyczajom, literaturze). Język ten jest nauczany na poziomie podstawowym, średnim oraz wyższym jako oddzielny przedmiot.
Oprócz swego własnego języka, większość Awarów dagestańskich biegle zna także rosyjski, jako język urzędowy Federacji Rosyjskiej.
Pierwsze materiały naukowe dotyczące języka awarskiego opublikowano w XVIII w., choć poważniejsze i pełniejsze prace wyszły dopiero w drugiej połowie XIX w., opublikowane przez Piotra Uslara i Franza Antona Schiefnera.
Alfabet.
Współczesny alfabet awarski składa się z 46 grafemów (33 liter i 13 dwuznaków).

</doc>
<doc id="167291" url="https://pl.wikipedia.org/wiki?curid=167291" title="Wostok 5">
Wostok 5

Wostok 5 - oznaczenie kodowe "Jastrząb" (ros. Ястреб, Jastrieb) – piąty załogowy lot kosmiczny w ramach programu Wostok; drugi, po misjach Wostok 3 i Wostok 4, lot grupowy. Misja Wostoka 5 trwała od 14 czerwca do 19 czerwca 1963 roku. Na pokładzie znajdował się kosmonauta – Walerij Bykowski (jego dublerami byli Borys Wołynow i Aleksiej Leonow). Do dzisiaj jest to najdłuższy lot statku kosmicznego z jednoosobową załogą.
Oficjalnymi celami misji były:
Lot Wostoka 5 odbył się równocześnie z Wostokiem 6, na pokładzie którego znajdowała się pierwsza na świecie kosmonautka – Walentina Tierieszkowa. Minimalna odległość między nimi w przestrzeni kosmicznej wynosiła 6 km. Przez 3 dni załogi obu statków utrzymywały łączność z Ziemią. Na Ziemię przesłano także transmisje telewizyjne Bykowskiego (retransmitowane przez telewizje państw demokracji ludowych i Zachodu). Kosmonauci przeprowadzali na orbicie eksperymenty naukowe (m.in. pomiary fotometryczne horyzontu) i biomedyczne.
Po wykonaniu 82 okrążeń Ziemi, kapsuła powrotna powróciła do atmosfery i wylądowała 540 km na północny zachód od Karagandy, niedaleko Kokszetau (). Tak jak w poprzednich misjach Wostok, moduł serwisowy nie do końca odczepił się od kapsuły powrotnej, a pilot katapultował się i lądował osobno, na spadochronie.
Lot został skrócony, z pierwotnych ośmiu, do pięciu dni z powodu kłopotów z trzecim stopniem rakiety, które spowodowały, że statek wszedł na orbitę niższą od zakładanej. Wystąpiły też kłopoty z usuwaniem fekaliów ze statku, przez co cały czas wewnątrz panował nieprzyjemny zapach, a temperatura w kabinie często sięgała 30 °C (w ciągu całej misji wahała się od 10 do 30 °C).
Kapsuła powrotna statku jest eksponatem w Muzeum Ciołkowskiego w Kałudze.
Przebieg misji Wostoka 5 i 6.
Zapowiedź lotu.
Plotki o locie kosmonautki pojawiły się w połowie kwietnia 1963 roku. Ich źródłem był artykuł autorstwa Gagarina i Titowa, który ukazał się w gazecie „Prawda”. Kosmonauci napisali w nim, że w kosmos polecą „"zarówno synowie jak i córki Związku Radzieckiego"”.
Start Wostoka 5.
Wielokrotnie przekładany start (z powodu kłopotów technicznych i wysokiej aktywności radiowej Słońca) odbył się 14 czerwca 1963, o godz. 11:58:58 czasu uniwersalnego. Już tego samego dnia, prawdopodobnie w parę godzin po starcie, amatorzy krótkofalowcy mogli usłyszeć potwierdzenie tego faktu w eterze:
O 16:33, radioamatorzy słyszeli rozmowę Bykowskiego z Nikitą Chruszczowem, na częstotliwości 20,006 MHz. Kosmonauta dziękował za radiogram i troskę ojczyzny:
Przez kilka minut Walerij rozmawia z Chruszczowem i swoim przyjacielem, imieniem Pasza lub Wasza. W tym czasie odbierane są również sygnały z nadajnika na częstotliwości 19,948 MHz.
Pilot próbował ręcznie manewrować statkiem, aby obejrzeć lot ostatniego członu rakiety nośnej. Po niewielu nieudanych próbach zrezygnował z uwagi na ilość gazu dla silników manewrujących (jego ciśnienie spadło do 10 atmosfer, a potrzebna była rezerwa 5 atmosfer do manewru ponownego wejścia w atmosferę).
Szwedzka stacja telekomunikacyjna odebrała krótką wiadomość od Bykowskiego o godz. 14:55. Radioamator Reimar Stridh odbierał wyraźny głos Bykowskiego w Sztokholmie, między 17:56 a 18:02 UT.
Start Wostoka 6.
Prasa spekulowała na temat lotu kosmicznego kobiety. Od godziny 07:15 GMT na częstotliwości 20,006 MHz znacznie wzmogła się wymiana komunikatów. Wiązało się to z przygotowaniami do startu drugiego Wostoka.
Wostok 6 z Walentiną Tierieszkową wystartował o 09:29:52. Media radzieckie szybko podały tę wiadomość. O 12:26 można było z łatwością odebrać głos pierwszej w historii kosmonautki mówiącej: „Ja Czajka, ja Czajka”. Przez kolejne kilka minut Rosjanka rozmawiała z jedną ze stacji naziemnych. Następną transmisję Tierieszkowej radioamatorzy mogli odebrać po wykonaniu kolejnej orbity, około 15:25. O 16:50 nawiązała łączność z Wostokiem 5 i Bykowskim. O 17:10 kosmonautka rozmawiała krótko ze stacją naziemną Wesna 1.
Bykowskiemu udało się rozpoznać Leningrad, Nil, Kair i norweskie fiordy. Nocą oglądał światła Ameryki Południowej i ślady samolotów nad Francją. Próbował również zaobserwować koronę słoneczną i zorze polarne za pomocą różnych filtrów, ale bez powodzenia. Aby uniknąć choroby lokomocyjnej, nie wykonał przewidzianych ćwiczeń.
O 18:36 znów można było usłyszeć pilota Wostoka 5. Kontaktował się ze stacją Wesna 1. Był podenerwowany długim oczekiwaniem na odpowiedź z Ziemi. Bykowski zakończył rozmowę z Wesną, mówiąc, że nie może rozmawiać dłużej, bo musi przygotować się do następnej transmisji telewizyjnej. Radioamatorzy ponownie odebrali głos z Wostoka 6 około 20:04, słychać było również wtedy Bykowskiego i stację naziemną.
Podczas pierwszej orbity Wostoka 6, oba statki zbliżyły się na najmniejszą odległość w ciągu trwania całej misji, około 5 km.
17 czerwca.
W godzinach przedpołudniowych nadzór misji miał trudności ze skontaktowaniem się z Tierieszkową i prosił Bykowskiego o pomoc. Około 11:00 GMT, gdy oba statki był nad środkowym Pacyfikiem, japońska stacja naziemna odebrała komunikaty: „"Jastrząb, Jastrząb... Skontaktuj się z kosmonautką Tierieszkową. Nie możemy zrobić tego z Ziemi"”. Bykowski odpowiedział: „"Próbowałem się z nią skontaktować, ale bez powodzenia, jednak nie sądzę, by trzeba było się martwić."”.
Szwedzka stacja telekomunikacyjna w Enköping obierała dane telemetryczne z Wostoka 6, na częstotliwości 19,995 MHz, między 16:11 a 17:31. Dane z Wostoka 5 odbierała między 16:08 a 16:36, a głos Bykowskiego udało się odebrać o 16:23.
Przez kilka godzin stacjom naziemnym nie udawało się wywołać Wostoka 5. Tierieszkowa też próbowała nawiązać łączność z Ziemią. Prawdopodobnie wina leżała w odbiorniku Walentiny lub w złej nastawie kanału odbioru. O 14:58 stacja w Enköping odebrała jej głos: „"Ja Czajka, ... Powtarzam informacje do poprawki globalnej [...]. Czuję się dobrze. Na pokładzie wszystko dobrze. Temperatura 20 stopni. Odbiór?"”. Komunikat pozostał bez odpowiedzi. Ten sam komunikat powtórzył się o 16:54. W nieporadny sposób kosmonautka próbowała nawet nadawać kodem Morse'a. Około 18:00 problem minął i słyszano Tierieszkową rozmawiającą z „Numerem 20”, którym był Siergiej Korolow.
We wspomnieniach Nikołaja Kamanina, szefa treningu radzieckich kosmonautów, nie ma zapisów mówiących o tych problemach z łącznością. Kamanin był wtedy w Bajkonurze. Napisał, że przez osiem godzin jego dyżuru łączność z oboma statkami była bez zarzutu, a Tierieszkowa śpiewała mu nawet piosenki. Jednak podając godziny, Kamanin nie zaznaczył czy chodzi o czas lokalny, czy moskiewski, i tak problemy te mogły wystąpić przed lub po jego dyżurze.
Bykowski wypróbowywał również stan nieważkości. Wypinał się częściowo lub całkowicie z pasów bezpieczeństwa i unosił swobodnie w kabinie, co bardzo mu się podobało.
18 czerwca.
Reuter donosił, że odebrano rozmowę Tierieszkowej ze stacją naziemną. Kosmonautka mówiła, że jest gotowa do odbioru danych do ręcznej deorbitacji.
19 czerwca - lądowania.
O godzinie 7:20:11 nastąpiło samoczynne włączenie układu sterującego usytuowaniem statku. Silniki wsteczne Wostoka 6 włączono o 07:54:48 GMT. O godzinie 8:10:38 nastąpiło samoczynne odstrzelenie pokrywy kabiny statku (na wysokości 7 km nad powierzchnią Ziemi) i wyrzucenie kosmonautki na zewnątrz Wostoka 6, i po dwóch sekundach został uruchomiony układ spadochronowy. O godzinie 8:11:00 nastąpiło samoczynne uruchomienie układu lądowania statku. O godzinie 8:15:55 Wostok osiadł na powierzchni Ziemi. O godzinie 8:20:00 19 czerwca 1963 roku wylądowała Tierieszkowa, w miejscu położonym 620 km na północny wschód od Karagandy, na 53. równoleżniku. 
Po serii nieporozumień wynikających z zakłóceń w łączności, Gagarin przekazał Bykowskiemu informacje, że ma lądować dzisiaj, piątego dnia misji. Droga hamowania statku Wostok była dostatecznie długa. Automatyczne urządzenie uruchomiło system orientacji statku na godzinę przed lądowaniem, o godzinie 10:03:49,3. O godzinie 10:39:55 automaty statku uruchomiły silniki hamujące. Po 39 sekundach pracy silników wstecznych, kapsuła powróciła do atmosfery. Wreszcie o godzinie 10:55:37 została odstrzelona pokrywa włazu. Miało to miejsce w warunkach prędkości zwykłego opadania, w dolnych warstwach atmosfery. W momencie odstrzelenia pokrywy włazu Wostok 5 znajdował się na wysokości 7 km. Po dwóch sekundach automatycznie została uruchomione urządzenie spadochronowe kosmonauty. Walerij Bykowski wylądował o 11:06:00, 540 km na północny zachód od Karagandy, na tym samym równoleżniku. Różnica warunków, w jakich lądował Wostok i kosmonauta, spowodowały różne miejsca lądowania. W protokole zgłoszonym do FAI zostały podane następujące współrzędne geograficzne miejsca lądowania kosmonauty: 53°23′45″ N, 67°36′41″ E,a miejsce lądowania statku kosmicznego: 53°23′45″ N, 67°37′30″ E. 
Akcja poszukiwawczo-ratownicza była słabo zorganizowana. Ekipy nie miały łączności z kosmonautami i nie wiedzieli w jakim są stanie. Obu kosmonautów ekipy odebrały dopiero następnego dnia po lądowaniu.
Tierieszkowa spędziła pierwszą noc po lądowaniu w Karagandzie. Następnego dnia odleciała samolotem Ił-8 do Kujbyszewa.
Bykowski wylądował między dwoma drzewami w terenie stepowym. Pierwsi dotarli do niego konno pobliscy mieszkańcy. Pomogli mu wydostać się ze skafandra. Szybko zebrał się tłum gapiów (tak jak i w miejscu lądowania Tierieszkowej). Samochodem Wołga podwieziono go do kapsuły, która opadła ok. 2 km dalej. Tam został wypatrzony przez patrolowe samoloty An-2 i Ił-14. Nie mógł jednak powiadomić ich przez pokładowe radio. Noc spędził w pobliskim mieście Kustan, a dzień później zabrał go stamtąd Ił-14 do Kujbyszewa.
O 12:00 Radio Moskwa i Radziecka Telewizja Centralna przerwały normalny program. O 12:16 obwieszczono pomyślne lądowanie obu statków.

</doc>
<doc id="167292" url="https://pl.wikipedia.org/wiki?curid=167292" title="Wostok 4">
Wostok 4

Wostok 4 – czwarty w historii radziecki kosmiczny lot załogowy i czwarty lot załogowy statku kosmicznego w ramach programu Wostok. Oznaczenie kodowe Bierkut. Jego misja była połączona z lotem Wostok 3. Misja Wostoka 4 trwała ok. 70,7 godziny. Najbliższa odległość między statkami wynosiła 5-6,5 km. Na pokładzie znajdował się jeden kosmonauta – Paweł Popowicz. W czasie lotu wystąpiły kłopoty z klimatyzacją kabiny statku - temperatura w niej drastycznie spadła.
Opis misji.
Po udanym locie Titowa w sierpniu 1961 spodziewano się, że Sowieci szybko zrealizują kolejny lot załogowy. Biuro konstrukcyjne szefa radzieckiego programu kosmicznego, Korolowa, skupiło się jednak na wykorzystaniu kapsuł Wostok do celów militarnych, tj. programu satelitów wywiadowczych Zenit. Jednakże po locie Amerykanina, Johna Glenna, w lutym 1962, sowieccy przywódcy poprosili Korolowa o szybkie wystrzelenie jakiejś wyjątkowej misji. Główną przeszkodą w szybkiej realizacji zadania była katastrofa rakiety nośnej z satelitą Zenit, która uszkodziła stanowisko startowe.
Spektakularność misji miała polegać na pomyśle opracowanym jeszcze przed lotem Wostoka 2 – locie grupowym kilku załogowych statków kosmicznych. Początkowo myślano o trzech, ale wkrótce postanowiono, że będą to dwa Wostoki. Decyzję o długości lotu podjęto nie później niż 18 lipca 1962. Misja miała trwać trzy dni. Decyzję o przedłużeniu jej do czterech podjął już w czasie lotu sam Nikita Chruszczow.
W przeddzień startu, 10 sierpnia 1962, wśród moskiewskich dziennikarzy rozeszła się plotka o planowanej doniosłej misji kosmicznej. Dziennikarzom powiedziano, by przysłuchiwali się jutrzejszym wiadomościom radiowym. Spekulowano, że będzie to lot dużo dłuższy niż Wostoka 2, lub lot dwóch kosmonautów.
Start Wostoka 3.
O godzinie 08:30 GMT, 11 sierpnia, z Bajkonuru wystartował statek Wostok 3 z kosmonautą Andrijanem Nikołajewem.
Szwedzka stacja telekomunikacyjna w Enköping, pod Sztokholmem, między 13:03 a 14:32 odbierała sygnał z radiolatarni Wostoka 3, na częstotliwości 19,995 MHz. Między 16:06 a 16:08,30, na częstości 20,006 MHz odebrano zaś poniższą rozmowę:
Sygnały z radiolatarni odebrano jeszcze o 17:34 i między 19:05 a 19:13 GMT.
Start Wostoka 4.
Kolejnego dnia, 12 sierpnia o 08:02:33 GMT, wystartował z Bajkonuru drugi statek, Wostok 4 z kosmonautą Pawłem Popowiczem, a Moskwa wydała oficjalne oświadczenie.
Stacja telekomunikacji w Enköping ponownie odebrała transmisję głosową (o 12:36, na częstotliwości 20,006 MHz) i z radioboi (do 18:42). Kolejnego dnia sygnał był odbierany o godzinie 07:38, 10:37, 12:07, i 13:38 GMT. Niezrozumiałe komunikaty głosowe odebrano o 15:09, a wieczorem ponownie sygnały radiolatarni (na częstości 19,990 MHz, o godz. 19:39 i 3 minuty później). 
Japońska stacja nasłuchowa w Chiba donosiła, że odebrała rozkazy z Ziemi nakazujące przygotowanie się kosmonauty do zejścia z orbity, jednak Moskwa zaprzeczyła pogłoskom o szybkiej deorbitacji.
Pozdrowienia dla Skandynawów.
Terje Isberg z Danderyd pod Sztokholmem, odebrał 13 sierpnia o 13:38, pozdrowienia od Wostoka 3 dla wszystkich mieszkańców Skandynawii: 
Kłótnia między Wostokiem a stacją naziemną.
Szwedzka stacja telekomunikacyjna w Enköping w dniu 14 sierpnia, zaczynając od 13:01 GMT, zarejestrowała rozmowę Nikołajewa ze stacją naziemną Wesna 1, w której kosmonauta poucza kontrolę naziemną jak poprawnie zdawać raport o aktualnym czasie:
O 16:07 tego samego dnia, odebrano sygnał radiolatarni Wostoka 4. Dwie minuty później na częstotliwości 20,006 MHz odebrano głos Nikołajewa mówiącego do Wesny 1:
Był to pierwszy raz, gdy piloci Wostoków wspomnieli o istnieniu katapulty na pokładzie statków.
O 16:20 Sokół wzywa stację Wesna 4, mówiąc: ""Skupiam się nad punktem 20. planu lotu". Potem wywołuje stację Wesna 7. Sygnały z radiolatarni Wostoka 4 (częstotliwość 19,990 MHz), odbierane były jeszcze między 17:35 a 18:00 GMT.
Lądowanie.
15 sierpnia, po odpowiednio czterech i trzech dniach lotu, nadszedł czas na lądowanie kapsuł Wostoka 3 i 4. Lądowania nastąpiły daleko na wschód, dlatego też kierowanie tą fazą lotu przez radio było utrudnione.
Między 06:28 a 06:32, szwedzka stacja telekomunikacyjna odebrała sygnał radiolatarni i słaby głos. O 06:52 słyszano słowa "... Trzy... Trzy..." a o 07:15, "Uwaga!"". O 07:41 Radio Moskwa zapowiedziało, że wkrótce nada ważny komunikat. Po muzycznym przerywniku, o godz. 07:48, spiker Jurij Lewitan donośnym głosem ogłosił, że oba statki wylądowały. Nikołajew wylądował katapultując się z Wostoku 3 o godzinie 06:52 (włączenie silników hamujących o 06:24) w miejscu o współrzędnych geograficznych 48,03°N 75,75°E. Popowicz, 7 minut później (włączenie silników hamujących o 06:30), w miejscu o współrzędnych geograficznych 48,17°N 71,85°E. 

</doc>
<doc id="167294" url="https://pl.wikipedia.org/wiki?curid=167294" title="Han Solo">
Han Solo

Han Solo – fikcyjna postać z mitologii "Gwiezdnych wojen", jeden z głównych bohaterów w serii filmów, grany przez aktora Harrisona Forda (w pięciu częściach), a także w jednej części przez Aldena Ehrenreicha. Solo jest dowcipnym przemytnikiem z planety Korelia, który lata na "Sokole Millennium" ze swoim przyjacielem, drugim pilotem, wookieem Chewbaką.
Oprócz Harrisona Forda, który jest najbardziej ikonicznym odtwórcą tej postaci, w rolę Hana Solo wcielił się Perry King, który użyczył głosu bohaterowi w adaptacji radiowej "Gwiezdnych wojen" w amerykańskim radiu publicznym w 1981. Początkowo rola Hana Solo została zaproponowana Alowi Pacino, ten jednak ją odrzucił. W filmie "" (będącym spin-offem serii "Gwiezdne wojny") w roli młodego Hana pojawił się Alden Ehrenreich.
W ' Han jest przemytnikiem, który z trudem wiąże koniec z końcem. Pod koniec filmu pomaga Luke’owi Skywalkerowi zniszczyć Gwiazdę Śmierci i zostaje bohaterem Sojuszu Rebeliantów. W ' (które dzieje się trzy lata później) wciąż jest w czynnej służbie Rebelii, ale chce od niej odejść, by spłacić dług u Jabby. Zostaje pochwycony przez łowcę nagród Bobę Fetta i zamrożony w bryle karbonitu. Rok później – w ' – przyjaciele Hana uwalniają go z pałacu Jabby i Solo bierze udział w bitwie przeciwko Imperium, którą Rebelia wygrywa. Ożenił się z Leią, która urodziła mu syna o imieniu Ben. 30 lat później, w ' dalej był przemytnikiem. Odzyskał wcześniej straconego Sokoła Millenium i pomagał w poszukiwaniach zaginionego Luke’a Skywalkera.
Życiorys.
Spotkanie Skywalkera i Kenobiego.
Siedząc w lokalnej Kantynie na Tatooine, dowiedział się, że Chewbacca znalazł klientów – na pokładzie Sokoła miało znaleźć się miejsce dla starszego mężczyzny, młodziana z farmy, dwóch droidów i żadnych pytań. Han zgodził się na kuszącą ofertę – dwa tysiące w gotówce, plus piętnaście, gdy dowiezie pasażerów do celu, czyli na Alderaan. Gdy ci odeszli, chciał przygotować swój frachtowiec do lotu, ale zatrzymał go Greedo, podrzędny łowca nagród i wykidajło. Po burzliwej dyskusji doszło do wymiany ognia, w której poważnemu uszkodzeniu uległ blat stolika i tors samego Greedo. Han przeprosił za bałagan i udał się do Doku 94, gdzie stał jego statek. Tam odbył rozmowę z Jabbą, którego udobruchał i zaczął grzebać przy statku. Do Doku przybył Chewbacca wraz z pasażerami (młodszy z nich nie był zbyt zachwycony wyglądem Sokoła). Tuż za nimi przybył oddział szturmowców, których Han ostrzelał, po czym wyprowadził statek z doku i, po wymknięciu się niszczycielom skoczył w nadprzestrzeń. Był świadkiem, jak staruszek, zwący się Obi-Wan Kenobi naucza młokosa, Luke’a Skywalkera używania archaicznego miecza świetlnego i opowiada historie o spajającej cały wszechświat potężnej Mocy. Han nie omieszkał wyrazić swojej opinii na ten temat. Gdy Sokół wyszedł z nadprzestrzeni, okazało się, że Alderaan został zniszczony. Chwilę później frachtowiec został przechwycony przez promień ściągający potężnej stacji bojowej wielkości małego księżyca. Nie chcąc poddać się bez walki, Han postanowił, przy współpracy z Obi-Wanem i Lukiem zdezaktywować promień ściągający i wydostać się ze stacji. Po drodze uwolnił z celi skazaną na śmierć księżniczkę Leię, przeżył niemiłe chwile w zgniataczu odpadów i odbył regularną bitwę z Szturmowcami. Gdy uciekli ze stacji, już bez Obi-Wana, który zjednoczył się z mocą, podczas walki z Darthem Vaderem, obronił Sokoła za pomocą górnej wieżyczki laserowej, niszcząc dwa myśliwce TIE (pozostałe dwa zniszczył Luke, co bardzo Korelianinowi zaimponowało). Na Yavinie IV Han odebrał nagrodę i odleciał. W ostatniej chwili, po namowach Chewbakki, wrócił, zestrzelił myśliwce z ogona Luke’a, czym umożliwił mu zniszczenie Gwiazdy Śmierci.
W służbie Rebelii.
Przez następne lata wciąż coś stawało Hanowi na drodze, by spłacić dług Jabbie – co prawda próbował zawieźć mu pieniądze, ale został zaatakowany i obrabowany przez piratów Karmazynowego Jacka. Han brał udział w wielu drobniejszych i większych misjach dla Sojuszu i do czasu, gdy Rebelia umiejscowiła bazę na Hoth VI, Han ścigany był nie tylko przez Hutta, ale i Imperium – uszkodził między innymi napęd Executora i pomógł ewakuować bazę na Yavin IV. Na Hoth ocalił przed pewną śmiercią Luke’a i zniszczył imperialnego probota. Pomógł uciec Lei i C-3PO z Bazy Echo i w brawurowym pościgu przez Pas Asteroid Hoth zdołał zgubić pościg. Wtedy też dość wyraźnie dał do zrozumienia Lei, że coś do niej czuje. Zdołał dotrzeć pozbawionym hipernapędu Sokołem na Bespin, gdzie Lando Calrissian stał się nowym Baronem-Administratorem Miasta Chmur. Wcześniej jednak z zepsutym napędem Han wylądował na Gwiezdnym Niszczycielu, ale później odleciał. Niestety, na Bespinie Lando został zmuszony do wydania przyjaciela w ręce Imperium i Han najpierw był torturowany, następnie został zamrożony w karbonicie. Zanim jednak to się stało, Leia wyznała mu miłość. Han odpowiedział krótko: „Wiem”.
Zamrożony Han stał się obiektem walk między Rebeliantami a Bobą Fettem, a także między Bobą Fettem a pozostałymi łowcami nagród pragnącymi nagrody od Jabby. Nikomu jednak nie udało się odbić Hana i Fett dostarczył Huttowi „jedyne w galaktyce dzieło sztuki wykonane przez Dartha Vadera”.
Gdy odzyskał przytomność, był już w pałacu Jabby. Uwolniła go Leia, która wdarła się do pałacu w przebraniu łowcy nagród, pod pozorem odebrania nagrody za złapanie Chewiego. Niestety chwilę później Han trafił do więzienia, a Leia stała się niewolnicą Jabby. Han na pewien czas stracił wzrok, co było efektem ubocznym zamrożenia w karbonicie. Do pałacu Jabby wkrótce zawitał Luke, który przyszedł z żądaniem uwolnienia przyjaciół. Został on również pojmany przez żołnierzy Jabby, ale ten był na to przygotowany. Han razem z Lukiem i Chewbaką miał być stracony w jamie Sarlacca, ale Rycerz Jedi odzyskał miecz świetlny i wprowadził na statku zamieszanie, w wyniku którego zginęli prawie wszyscy żołnierze Jabby, Boba Fett wylądował w jamie Sarlacca, ale przeżył. Także sam Jabba zginął, uduszony przez Leię.
Bitwa o Endor.
Zaraz po uwolnieniu, Han z przyjaciółmi poleciał na zebranie Sojuszu. Przedstawiono na nim plan, który na celu miał zniszczenie Drugiej Gwiazdy Śmierci, a także zamordowanie Imperatora Palpatine’a, który miał na niej przebywać. Han, wraz z Leią, Lukiem, Chewiem i kilkoma żołnierzami, polecieli na księżyc Endor, ukradzionym promem imperialnym. Na jego orbicie znajdowała się Gwiazda Śmierci, a Han i reszta mieli zniszczyć bunkier, który emitował pole ochronne niegotowej jeszcze Gwiazdy Śmierci. Na Endorze wylądowali bez problemu, ale rozdzielili się z Leią, która rozbiła swój śmigacz w pogoni za szturmowcami. Odnalazł ją Ewok o imieniu Wicket, który zaprowadził ją do swojej wioski. Wkrótce Han, Luke, Chewie i droidy wpadli w pułapkę Ewoków i również trafili do wioski, tylko że oni mieli skończyć jako kolacja. Od opresji wybawił ich C-3PO, którego Ewoki uznały za bóstwo. Namówił on później swoich „wiernych”, by pomogli im stoczyć bój ze szturmowcami. Ewoki przystały na tę propozycję. Po tym wydarzeniu, przyjaciel Hana, Luke Skywalker postanowił, że odda się w ręce swego ojca, by go nawrócić na Jasną Stronę. Tymczasem mieszkańcy Endoru pokazali Rebeliantom tylne wejście do bunkra, które było bardzo słabo bronione. Jeden z Ewoków odwrócił uwagę szturmowców, dzięki czemu Rebelianci weszli do bunkra. Niestety, wpadli w pułapkę Imperatora. Zostali aresztowani, a przy bunkrze otoczyły ich tłumy żołnierzy. Zapewne Rebelia poniosłaby klęskę, gdyby z pomocą nie przyszły Ewoki. Zaatakowały one wojska Imperium i z pomocą żołnierzy Rebelii pokonały je. Chewbacca za to, wraz z kilkoma Ewokami rozwiązał problem otwarcia bunkra. Zdobył on maszynę typu AT-ST, dzięki czemu Han mógł skontaktować się z obsługą schronu. Podszywając się pod imperialnego żołnierza, namówił obsługę do wyjścia na zewnątrz. Gdy otwarły się drzwi schronu, żołnierzy ze środka aresztowano, a sam bunkier zdetonowano. Dzięki temu znikło pole ochronne i piloci maszyn walczących na orbicie mogli zaatakować Gwiazdę Śmierci. Tymczasem na jej pokładzie zginął Imperator, zabity przez Vadera, który nie mógł znieść widoku umierającego syna, torturowanego przez Palpatine’a. Vader nawrócił się na Jasną Stronę, ale doznał zbyt dużych obrażeń podczas walki z Lukiem, a także gdy wrzucał Imperatora do szybu. Luke zdążył z nim porozmawiać, a później uciekł ze stacji, która za moment eksplodowała.
Na Endorze po zniszczeniu Gwiazdy Śmierci, Han myśląc, że Leia kocha Luke’a oznajmił jej, że zamierza odlecieć i im nie przeszkadzać. Księżniczka wyznała mu wtedy, że kocha Luke’a, ale jako brata, bo nieco wcześniej odkryła tajemnicę. Han był ogromnie zdziwiony, ale także ucieszony. Solo jeszcze długo po tych słowach całował Leię. Na zabawie, którą urządzono na powierzchni planety, spotkali się prawie wszyscy Rebelianci. Hana i jego przyjaciół uznano za bohaterów. Wraz ze zniszczeniem Gwiazdy Śmierci II, zaczął się powolny rozpad Imperium.
Po zakończeniu galaktycznej wojny domowej.
Około rok po Bitwie o Endor, Han poślubił Leię i urodził im się wrażliwy na Moc syn Ben, którym interesował się potężny użytkownik ciemnej strony Snoke. Leia, by go chronić, wysłała go na szkolenie Jedi do swojego brata Luke’a. Jednak Ben był do takiego stopnia zafascynowany Darthem Vaderem, że przeszedł na Ciemną Stronę Mocy, zabił wszystkich padawanów Skywalkera, przystał do Snoke’a i przyjął przydomek Kylo Ren. Ta tragedia doprowadziła do oddalenia się od siebie Hana i Leii.
Han Solo wrócił do swojego dawnego życia jako przemytnik. Razem z Chewbaką, stracili Sokoła Millenium. Po latach udało im się odzyskać statek dzięki zbieraczce złomu – Rey, byłemu szturmowcowi – Finnowi oraz droidowi – BB-8. Po tym jak Han dowiedział się, że w BB-8 ukryta jest mapa z kryjówką Luke’a Skywalkera, postanowił polecieć na Takodanę, do starej znajomej, Maz Kanaty i stamtąd dostarczyć BB-8 do bazy Ruchu Oporu. Han był pod wrażeniem umiejętności pilotażu Rey i zaoferował jej pracę na Sokole. Ona jednak, mimo chęci odrzuciła jego ofertę by wrócić na swoją rodzinną planetę. Po dotarciu do zamku Kanaty, Takodanę zaatakowały siły Najwyższego Porządku. Dzięki X-wingom Ruchu Oporu, atak złowrogich sił został odparty. Han zauważył jednak jak jego syn, Kylo Ren zabrał nieprzytomną Rey na pokład swojego promu.
Wśród delegacji Ruchu Oporu znalazła się Leia – przywódczyni rebeliantów. Odbyła z Hanem rozmowę o ich przeszłości i o ich synu. Potem polecieli na D’Qar, gdzie znajdowała się siedziba Ruchu Oporu. Tam rebelianci planowali atak na bazę Starkiller. Finn pokazał słaby punkt superbroni. Konieczne było jednak wyłączenie osłon. Na ochotnika do tego zadania zgłosił się Han, a wraz z nim mieli polecieć Chewbacca i Finn. Przed odlotem Han odbył jeszcze rozmowę z żoną. Stwierdził, że zawiedli jako rodzice, ale Leia odparła, że winny jest Snoke. Poprosiła męża, by sprowadził Bena do domu, gdyż wierzyła, że jest w nim jeszcze dobro.
Po dostaniu się do wnętrza placówki Najwyższego Porządku, Han, Chewbacca i Finn schwytali kapitan Phasmę i kazali jej wyłączyć pole ochronne. Po pozbyciu się dowódczyni szturmowców, poszli znaleźć Rey. Okazało się, że zdołała sama się wydostać z celi. Han zauważył swojego syna kroczącego po moście nad przepaścią reaktora. Podszedł do niego i przekonywał go, by wrócił na Jasną Stronę Mocy. Ten jednak, po wewnętrznej walce z sobą, pchnął go mieczem w wyniku czego Han spadł do reaktora.
Expanded Universe (Legendy).
Młodość.
Młodość spędził jako typowe dziecko ulicy, żebrząc o każdy kawałek chleba. W tym czasie, na młodego Solo zwrócił uwagę Garris Shrike, kapitan "Farciarza", przemytniczego statku pochodzącego z okresu Wojen Klonów. Obietnice lepszego życia i kosmicznych przygód sprawiły, że Han Solo zdecydował się przyłączyć do Shrike'a. Wkrótce jednak okazało się, że "Farciarz" jest w istocie statkiem niewolniczym, a jego załoga składała się głównie ze złodziei i oszustów. Shrike miał także pod opieką grupę dzieci wyszkoloną w żebraniu i kradzieży kieszonkowej. Bezpośredni nadzór nad nimi stanowił F8GN, miedzianozłoty droid zbudowany z dużej mierze części pochodzących ze złomowisk (postać robota oparto o bohatera powieści Karola Dickensa "Oliver Twist").
Z biegiem czasu Han Solo przystosował się do swojej roli drobnego złodziejaszka. Jego największym marzeniem było jednak wciąż zostanie pilotem. Solo odkrył także u siebie zdolności do nauki języków obcych, co miało mu ułatwić późniejszą karierę przemytnika.
Na pokładzie "Farciarza" nie miał przyjaciół poza starą kobietą wookiee, Dewlanną, którą traktował niemal jak matkę. Od niej dowiedział się także, jak brzmi jego nazwisko – Dewlanna wyciągnęła tę informację od pijanego Shrike'a, który wiedział chyba najwięcej o korzeniach młodego Solo.
Ucieczka z Farciarza i Ilezja.
Gdy Han miał osiemnaście lat, natrafił na ogłoszenie nadane z planety Ilezja – grupa kapłanów potrzebowała pilota, najlepiej Korelianina, do transportu towarów. Han postanowił uciec z Farciarza, gdzie było mu bardzo źle. Postanowił się pożegnać z Dewlanną i uciec. Nakrył go jednak Shrike wraz ze swym bratem, Larradem. Doszło do bójki i strzelaniny, w wyniku której Dewlanna zginęła, Garris i Larrad zostali ranni, a Han uciekł. Założywszy skafander próżniowy wskoczył na pokład automatycznego frachtowca o nazwie Ilezjański Sen, który zdążał prosto na Ilezję. Śniąc i wspominając przeszłość Han zdołał z trudem przetrwać na pozbawionym atmosfery statku przelot na planetę, ale zdołał brawurowo wylądować w jej zdradliwej atmosferze. Najwyższy Arcykapłan Ilezji, pochodzący z rasy t'landa Til Teroenza był pod ogromnym wrażeniem zdolności i brawury młodego pilota i zatrudnił go. Han, używając fałszywego nazwiska Vykk Draygo, rozpoczął pracę dla kolonii religijnej, która tak naprawdę okazała się doskonale zorganizowaną przetwórnią przyprawy pełną bezwolnych pracowników uzależnionych od tak zwanego Uniesienia. Z początku Han w ogóle nie przejmował się tym, że cały mit Ilezji to wielkie oszustwo. Pracował i spisywał się bardzo dobrze. Przydzielono mu „ochroniarza” – Togorianin Muuurgh miał nie tylko pilnować bezpieczeństwa Hana, ale i zabić go, jeśli zrobi coś nieodpowiedniego. Han, zwiedzając przetwórnię przyprawy, spotkał młodą Koreliankę, w której się zakochał. Bria Tharen, bo tak naprawdę nazywała się znana mu wcześniej jako Pątniczka 921 kobieta, także powoli zdała sobie sprawę z tego, że czuje coś do Hana, nie mogła jednak uwolnić się od uzależnienia od Uniesienia. Han załatwił dla niej posadę konserwatora kolekcji skarbów należącej do Teroenzy. T'landa Tilowie nie przewidzieli także, że Hana i Muuurgha połączy serdeczna przyjaźń, pogłębiona, gdy okazało się, że na Ilezji przebywa ukochana Togorianina, poszukiwana przez niego od dawna Mrrov. Wtedy to Han opracował plan ucieczki z Ilezji – chciał umknąć z planety wraz z Brią, Mrrov, Muuurghiem i jak największą ilością skarbów z kolekcji Arcykapłana. Plan powiódł się częściowo, bowiem wszyscy zdołali uciec, lecz nie obyło się bez ran, zaś tylko niewielka część skarbów wpadła w ręce uciekinierów. Przy okazji kilka eksponatów uległo zniszczeniu, a Hutt Zavval, bezpośredni nadzorca kolonii na Ilezji został przypadkiem przez Hana zabity, co łącznie zaowocowało wyznaczeniem nagrody za głowy Korelian.
Przemytnik.
Po odwiedzinach na Togorii, Han i Bria udali się do domu rodzinnego Korelianki, gdzie Han nie spotkał się z entuzjastycznym powitaniem. Dlatego Bria i Han uciekli stamtąd i udali się na Coruscant. Han postanowił zapisać się do Akademii. Gdy chciał wydobyć pieniądze, które uzyskał za sprzedaż skradzionych skarbów, okazało się, że prawda o pochodzeniu pieniędzy wyszła na jaw i Hana usiłowano aresztować. Zdołał umknąć, a następnego dnia Bria odeszła, zostawiając mu list, w którym napisała, że nie chce niszczyć mu marzeń.
Han załamał się, ale gdy doszedł do siebie, z jeszcze większą determinacją postanowił zapisać się do Akademii. Gdy już to zrobił, czekała go jeszcze walka z Shrike'em, który go zdołał wytropić. Gdy Han pokonał go oraz przygodnego łowcę nagród, zdołał upozorować własną śmierć. Parę dni później dostał się do Akademii na Caridzie. Poznał tam kilku ludzi, którzy zostali jego przyjaciółmi, jak choćby niesubordynowanego Mako Spince, czy instruktora zwanego Alexsandr Badure.
Razem z Chewbaką zaangażowali się w przemyt i zdobyli sobie reputację najlepszych w „interesie”. Jednakże podczas jednego z lotów, ich statek został namierzony przez okręty Imperium, zaś sam Han Solo, by uniknąć aresztowania, musiał pozbyć się ładunku. Skończyło się to jego długiem u Jabby the Hutta, dla którego pracował, a który wyznaczył za niego nagrodę (konsekwencją wyznaczenia tej nagrody było polowanie na jego głowę zakończone karbonizacją Hana Solo przez Vadera i ustawieniem płyty ze skarbonizowanym Hanem w „salonie” Jabby jako swoistej ozdoby). Sytuacja była na tyle desperacka, by Solo i Chewbacca zgodzili się na propozycję Luke’a Skywalkera i Obi-Wana, by zabrać ich na Alderaan. W rezultacie, Solo zostaje wplątany w rebelię przeciwko Imperium.
Han z początku nie robił wiele poza upijaniem się i rozpamiętywaniem przeszłości. Gdy jednak w końcu wziął się w garść, postanowił zacząć pracować jako najemny pilot i przemytnik. Udał się na Nar Shaddaa, wychodząc ze słusznego założenia, że najlepiej rozkręci swą „karierę”, jako bazę wypadową traktując Księżyc Przemytników. Poza tym, wiedział, że najwięcej zarobi, pracując dla Huttów. Dotarł na Nar Shaddaa, gdzie spotkał wielu interesujących ludzi i nawiązał kilka przyjaźni, między innymi z podającym się za krewnego Hana Jarikiem, czy z wybitnym mechanikiem, Shugiem Ninxem. Spotkał też swego starego kumpla, Mako. W międzyczasie zmagać musiał się z łowcami nagród, którzy łasili się na nagrodę za żywego Hana, wyznaczoną przez Teroenzę.
Han dość szybko stał się sławny w półświatku. Przy pierwszym w życiu przelocie przez Trasę na Kessel nieomal nie pobił rekordu. Nie posiadał jednak wciąż własnego statku, latając na maszynach należących do huttyjskiego klanu Desilijic. Pewnego dnia wraz z Chewbaką udał się na pokaz iluzjonistki Xaverri i był pod takim wrażeniem jej umiejętności, że po występie zdołał zaciągnąć ją na randkę. Przez długi czas przebywali ze sobą. Pewnego dnia, gdy od niej wracał, został obezwładniony przez Bobę Fetta, najlepszego w galaktyce łowcę nagród. Ocalił Hana jednak pewien ciemnoskóry mężczyzna, który przedstawił mu się jako Lando Calrissian. Dwaj mężczyźni dość szybko zaprzyjaźnili się. Lando wyjaśnił mu, że potrzebuje instruktora, który nauczy go pilotować jego frachtowiec. Gdy Han ujrzał maszynę, o którą chodziło, Sokoła Millenium, zakochał się w niej od razu. Musiał zdobyć dla siebie pojazd i marzył, by był to Sokół, nie dał jednak tego poznać po sobie. Wypożyczył od Lando używany frachtowiec klasy Starmite, który nazwał Bria na cześć swej straconej miłości. W międzyczasie poznał kolejną kobietę, z którą później był – Sallę Zend.
Gdy doszło do Bitwy o Nar Shaddaa, Han nie tylko zdołał przekupić Imperialnych oficerów, ale i bohatersko brał udział w walkach, jako jeden z zaimprowizowanych dowódców. Po tej bitwie stracił jednak Brię i znów był bez statku. Zdobył więc pieniądze i postanowił wziąć udział w wielkich zawodach sabaka w Mieście Chmur na Bespin. Doszedł tam do finału i wygrał nie tylko mnóstwo pieniędzy, ale i wymarzonego Sokoła – okazało się, że walczył w finałowej rozgrywce z Lando, który postawił, prócz pieniędzy, weksel na statek. Jako szczęśliwy posiadacz wspaniałej maszyny, Han udał się z Chewbaką i Jarikiem (którego zaczął traktować jak kuzyna, choć wiedział, że nie są spokrewnieni) na Kashyyyk. Gdy wrócił i zmodyfikował Sokoła jeszcze bardziej, zaczął ścigać się z Sallą do czasu, gdy jeden z takich wyścigów zakończył się nieomal śmiercią Salli. Po tym wydarzeniu kobieta spoważniała i postanowiła pobrać się z Hanem i prowadzić wraz z nim stateczne życie. Zapomniała tylko spytać, co on o tym sądzi. Han umknął do Sektora Wspólnego, nie będąc gotowym na małżeństwo. Tam spotkało go wiele przygód – poznał dwa niezwykłe droidy, Bolluxa i Błękitnego Maxa, zniszczył więzienie Władz Sektora zwane Krańcem Gwiazd, pokonując przy okazji bardzo groźnego zabójcę, Uula-Rha-Shana. Następnie został wplątany w aferę z łowcami niewolników i, chcąc nie chcą musiał ją rozwiązać wraz z Fiollą. Udało mu się i przy okazji zdobył dziesięć tysięcy kredytów. Następnie wraz z przyjaciółmi – Alexsandrem Badure, Hasti Troujow i Skynxem udał się na poszukiwanie legendarnego skarbu Xima Despoty. Skarb odnalazł, choć było to niejakie rozczarowanie. Musiał też pokonać najlepszego rewolwerowca w galaktyce, Gallandro. Gdy wrócił na Nar Shaddaa, spotkał tam Brię, teraz już oficera Rebelii, która namówiła go i innych przemytników do współpracy przy ataku na Ilezję. Atak ów okazał się skuteczny, lecz okazał się oszustwem wymierzonym przeciw przemytnikom, którzy nie otrzymali obiecanego wynagrodzenia. Przemytnicy obarczyli winą za to Hana. Ten z początku bardzo chciał wrócić do Brii, ale po tym, jak go oszukała, zdenerwował się i rzekł, że nie chce jej już znać. Na domiar złego, jego ostatni transport przyprawy zakończył się fiaskiem, gdyż administrator Kessel, Muruth Doole wydał Hana Imperium. Han wyrzucił ładunek w przestrzeń i był przez to winien Huttowi Jabbie ponad dziesięć tysięcy kredytów.
Dalsze losy.
Po klęsce Imperium pod Endorem pojawiło się wiele osób, które uważały się za prawowitych spadkobierców Palpatine’a. Jednym z nich był lord Zsinj – imperialny dowódca, który dysponował gwiezdnym superniszczycielem, który nazwał „Żelazna Pięść” na cześć swojego pierwszego statku – niszczyciela klasy Victory. Han Solo stanął na czele sił Nowej Republiki oddelegowanych do walki z Zsinjem (m.in.: „Mon Remonda”, „Mon Karren”, eskadry Widm, Łotrów (X-wing), Oszczepu (A-wing) i Nova (B-wing)).
Kilka lat po zwycięstwie nad Imperatorem Han żeni się z Leią Organą. Mają trójkę dzieci – bliźnięta Jacena i Jainę oraz o rok młodszego Anakina. 36 lat po śmierci Vadera przy życiu została już tylko ich córka, gdyż Anakin Solo ginie w powieści "Gwiazda po gwieździe" Troya Denninga (w wieku 17 lat), a Jacen Solo w powieści "Invincible", również Troya Denninga (pierwsza z książek wchodzi w skład serii "Nowa era Jedi", a druga w skład serii "Dziedzictwo Mocy").
Osobowość.
Charakteryzował się nieprzeciętnymi umiejętnościami – wielokrotnie przewidywał czyhające nań niebezpieczeństwo, jak również zaskoczył samego Vadera podczas Bitwy o Yavin. Był również wspaniałym pilotem, co udowodnił, uciekając myśliwcom Imperium w pas asteroid.

</doc>
<doc id="167295" url="https://pl.wikipedia.org/wiki?curid=167295" title="Pistolet Browning HP">
Pistolet Browning HP

FN Browning High Power (także: Browning Hi-Power, Browning HP, BHP, Browning M1935, Browning GP (Grande Puissance), FN High Power) – belgijski pistolet skonstruowany przez D. Saive'a.
Historia.
W 1921 roku ogłoszono konkurs na pistolet dla armii francuskiej. Miał on przy masie nie większej niż 1 kg posiadać 15-nabojowy magazynek z nabojami 9 × 19 mm Parabellum, lufę długości 200 mm, dostawną kolbę i zasięg 600 m. Konkursem zainteresowało się wielu europejskich producentów broni, w tym belgijskie zakłady Fabrique Nationale d'Armes de Guerre (FN) z Herstal.
Głównym konstruktorem tej firmy był w tym czasie Amerykanin John Moses Browning, ale odrzucił on propozycję stworzenia pistoletu dla Francuzów. Stwierdził, że nie jest możliwe zbudowanie broni odpowiadającej francuskim wymaganiom, szczególnie jeśli chodzi o uzyskanie masy poniżej 1 kg i zasięgu 600 m. Uznał też, że magazynek o tak dużej pojemności jest w pistolecie zbędny, a poza tym będzie za długi (w pistoletach stosowano wówczas wyłącznie magazynki jednorzędowe).
W lecie 1921 roku Browning odwiedził Herstal. Zaprezentowano mu wówczas skonstruowaną przez Dieudonne Saive (w tym czasie naczelny inżynier oddziału broni strzeleckiej FN) wersję pistoletu Browning M1903, wyposażoną w magazynek dwurzędowy (magazynek skonstruowany przez Saive'a był twórczym rozwinięciem magazynka pistoletu maszynowego MP 18). Prezentacja miała prawdopodobnie uświadomić Browningowi, że nie ma ludzi niezastąpionych i zakłady FN mogą sobie poradzić bez niego. Konstruktor przyparty do muru wrócił do USA z kilkoma magazynkami Saive'a gdzie rozpoczął prace nad nowym pistoletem. W czasie następnej wizyty w Herstal zaprezentował dwa pistolety oznaczone jako "French Pistol". Jeden działał na zasadzie odrzutu zamka swobodnego, drugi krótkiego odrzutu lufy. Do dalszych prac wybrano prototyp z krótkim odrzutem lufy (prototyp działający na zasadzie odrzutu zamka swobodnego wrócił do USA, do 1995 roku znajdował się w Muzeum Browninga w Ogden, w lutym 1995 został skradziony). Największym problemem była konieczność obchodzenia patentów Browninga sprzedanych zakładom Colt wraz z pistoletem Colt M1911. Rozwiązania omijające te patenty spowodowały, że pistolety "French Pistol" były dość skomplikowane w rozkładaniu.
Na podstawie modelu Browninga wykonano w Herstal dwa prototypy. Jeden miał lufę o długości 200 mm, ale masę większą niż kilogram, drugi dzięki lufie o długości 121 mm miał masę (bez magazynka) 950 g. Prototypy zostały oznaczone jako "Pistolet a Grande Rendement (GR)" (fr. pistolet o dużej pojemności). Zostały one przedstawione francuskiej komisji konkursowej, ale odrzucono je z powodu zbyt skomplikowanego rozkładania, Francuzom nie odpowiadał także bijnikowy mechanizm uderzeniowy, uznany przez nich za mniej bezpieczny niż kurkowy. Ponieważ odrzucono wszystkie zaprezentowane prototypy, konkurs został nierozstrzygnięty. Dlatego ogłoszono następny, zmieniono także wymagania. Zrezygnowano z żądania lufy o długości 200 mm, ale zaostrzono limit masy, która bez magazynka miała być nie większa niż 850 g.
Ponieważ Browning odmawiał kontynuowania prac nad tym pistoletem, o pomoc zwrócono się znowu do Saive'a. Ten miał sporo kłopotów z umieszczeniem nowego, kurkowego mechanizmu spustowego w zamku (starał się wprowadzić jak najmniej zmian, żeby nie urazić Browninga). Poprawiony prototyp oznaczono jako "GR Mle1923" (prototypom Browninga zmieniono nazwę na "GR Mle1922"). Nowy prototyp przedstawiono znów Francuzom, ale został znowu odrzucony z powodu przekroczenia limitu masy. W następnych latach trwały prace nad udoskonaleniem pistoletu GR, ale nadal nie rozpoczynano produkcji pistoletu.
W listopadzie 1926 roku zmarł John Browning. Była to duża strata dla FN, ponieważ większość jej najlepiej sprzedających się produktów została skonstruowana przez niego. Nowym konstruktorem został Dieudonne Saive. Jego pierwsza konstrukcja, pistolet GR z 1926, był jeszcze oparty na starych GR, ale zdawał on sobie sprawę, że ta konstrukcja jest ślepą uliczką. Pistolet GR z 1926 roku był jednym z uczestników polskiego konkursu na pistolet wojskowy z 1927 roku, ale odrzucono go z powodu zbyt dużej masy.
Prace rozpoczęto właściwie od początku w 1928 roku. Wygasły wtedy patenty dotyczące pistoletu Colt M1911. Saive natychmiast użył zastrzeżonego wcześniej bagnetowego łożyska lufy, co pozwoliło uprościć konstrukcję broni. Nowy GR z 1928 roku zmienił się nie do poznania. Z "GR Mle1922" pozostał tylko magazynek. Cała broń była więc konstrukcją Saive'a, ale ze względów marketingowych otrzymała nazwę "Browning Mle1928". W następnym roku prace kontynuowano (zmieniono kształt chwytu pistoletowego).
W 1929 roku nowy pistolet FN został przedstawiony do drugiej tury polskiego konkursu pistoletowego. Komitet do Spraw Uzbrojenia i Sprzętu 25 marca 1929 roku podjął uchwałę, w której punkt drugi brzmiał „...zatwierdza się jako typ pistoletu dla armii, pistolet automatyczny 13 strzałowy Browning kal. 9 mm wyrobu F.N.”. Jednak mistyfikacja dyrekcji PWU, twierdzącej że od 1928 roku prowadzone są krajowe prace nad zbliżonym pistoletem, na które wydano znaczne środki (naprawdę prace rozpoczęły się dopiero w 1929 roku i zakończyły się w 1935 roku przyjęciem do uzbrojenia pistoletu Vis), spowodowała anulowanie konkursu.
Także Francuzi w 1930 roku tak radykalnie zmienili zasady konkursu, że pistolet Saive'a znalazł się poza konkurencją. W rezultacie Belgowie pozostawali z pistoletem, w którego wieloletni rozwój zainwestowali duże pieniądze, a który nadal nie znalazł żadnego nabywcy.
Dlatego w 1935 roku postanowiono rozpocząć produkcję, w nadziei że produkowany seryjnie pistolet łatwiej będzie sprzedać. W tym roku Saive dokonał ostatniej dużej zmiany konstrukcyjnej w swoim pistolecie, zmieniając łożysko lufy mocowane bagnetowo na stałe. Pistoletowi zmieniono nazwę, ponieważ nazwa "Pistolet de Grande Redement" z powodu wieloletnich prób źle się kojarzyła. Saive zaproponował nazwę "Pistolet a Grande Puissance" (fr. pistolet wielkiej mocy), której angielska wersja "Pistol High Power" (w wersji skróconej "Hi-Power") jest używana do dziś.
Początkowo pistolet "FN BHP" sprzedawał się słabo, przyjęło go do uzbrojenia kilka małych armii np. Belgii (1000 szt.), Peru (2000 szt.), Litwy (3000 szt.), Łotwy i Estonii. Dopiero pod koniec lat 30 przyszły zamówienia chińskie. Pierwsze kilkaset pistoletów "FN BHP" Chiny zamówiły w 1937. Wkrótce pojawiły się problemy z pękającymi występami odryglowującymi. Saive zaradził temu, zmieniając kształt kanału wewnątrz występu odryglowującego. W 1938 roku Chińczycy zamówili następne 5000 pistoletów i złożyli wstępne zamówienia na następne kilkadziesiąt tysięcy.
10 maja 1940 roku Wehrmacht zaatakował Belgię. Herstal zostało szybko zajęte przez wojska niemieckie. Pomimo zniszczenia znacznej części dokumentacji produkcyjnej przez Saive'a Niemcom udało się rozpocząć produkcję "FN BHP". Do wyzwolenia Herstal przez aliantów we wrześniu 1944 roku wyprodukowano 319 000 sztuk pistoletów oznaczonych "P640(b)" (głównie na potrzeby Waffen-SS).
Dieudonne Saive, po częściowym zniszczeniu (a częściowym ukryciu) dokumentacji zakładów FN, przez Francję i Portugalię, udał się do Wielkiej Brytanii, gdzie rozpoczął pracę w Royal Small Arms Factory w Enfield. Jednak wkrótce przeniósł się do Kanady, gdzie rozpoczął pracę w zakładach John Inglis w Toronto. W tym czasie Chińczyków dopuszczono do programu Lend-Lease. Zażądali oni dostaw ręcznych karabinów maszynowych ZB26 i 200 000 pistoletów BHP. Zamiast ZB26 dostarczono im karabiny maszynowe Bren w opracowanej przez Saive'a wersji kalibru 7,92 × 57 mm, natomiast produkcję BHP zaczęto dopiero przygotowywać. Dokumentację początkowo Saive odtwarzał z pamięci, później na podstawie dostarczonego przez Chińczyków pistoletu BHP. W połowie 1943 roku Saive wrócił do zakładów RSAF w Enfield, gdzie zaczął prace nad karabinem EXP-1.
W tym czasie w Kanadzie rozpoczęto produkcję pistoletu BHP i od razu pojawiły się pierwsze problemy. Pistolet dostarczony przez Chińczyków miał stary typ występu odryglowującego, na rysunkach był już występ odryglowujący o zmodernizowanym kształcie. Ponieważ nie można się było skonsultować z konstruktorem, uznano że Saive'a zawiodła pamięć i zaczęto produkcję pistoletów ze starym typem występu. Dodatkowe problemy powstały przy konwersji dokumentacji z jednostek metrycznych na calowe.
Dlatego w grudniu 1943 roku Saive wrócił do Toronto i do lutego 1944 problemy rozwiązano. W kilka miesięcy później Chińczycy zrezygnowali z dalszych dostaw pistoletów BHP, ale produkcję kontynuowano na potrzeby armii brytyjskiej i kanadyjskiej. Produkcję w Kanadzie zakończono w momencie zakończenia wojny (tak zastrzegli Belgowie w umowie licencyjnej) po wyprodukowaniu 151 816 sztuk pistoletu. Próbowano ją wznowić w czasie wojny koreańskiej, ale protesty belgijskie spowodowały zaniechanie tego pomysłu.
Po wojnie produkcję w zakładach FN w Herstal wznowiono. Pomimo że na rynku znajdowało się prawie pół miliona pistoletów BHP wyprodukowanych w czasie wojny, popyt na ten pistolet był tak duży, że do połowy lat pięćdziesiątych FN sprzedawał ten pistolet wyłącznie na zamówienia wojskowe i policyjne. Do 1950 pistolet produkowano bez większych zmian. Zmieniono wtedy wymiary wkładu odryglowującego w szkielecie i wymiary wycięcia w występie odryglowującym lufy. Spowodowało to, że nowe lufy i szkielety były niewymienne ze starymi (zmiana spowodowała, że użytkownicy pistoletów "P640b" i HP wyprodukowanych w Kanadzie stracili dostęp do części zamiennych i zostali zmuszeni do zakupów nowych pistoletów w zakładach FN).
W 1952 roku Saive skonstruował wersję HP z mechanizmem spustowym SA/DA, ale nie była ona produkowana. Dopiero w 1962 roku dokonano dużej modernizacji pistoletu, w trakcie której zmieniono rodzaj wyciągu (prętowy został zastąpiony obrotowym). Największe zmiany dotyczyły jednak technologii wykonania poszczególnych części. Następna modernizacja, w trakcie której broń wyposażono w obustronną dźwignię, miała miejsce w 1982 roku.
W połowie lat osiemdziesiątych zakłady FN rozpoczęły produkcję nowych pistoletów GPDA (po modernizacji sprzedawanych jako BDA9), jednak nie zaprzestano produkcji starego HP. W 1988 roku pojawiła się nawet nowa wersja BHP Mk3, a rok później BHP Mk3S. W 2004 roku zaprezentowano wersje FN Mk3 SFS. Produkcję zakończono w 2018 roku.
W 2022 roku wznowiono produkcję nowej zmodernizowanej wersji pistoletu pod nazwą FN High Power.
Wersje.
Okres II wojny światowej.
Produkcja niemiecka:
Produkcja kanadyjska:
Opis konstrukcji.
Pistolet BHP działa na zasadzie krótkiego odrzutu lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewnia występ odryglowujący lufy współpracujący z odpowiednio ukształtowanym wkładem umieszczonym w szkielecie. Mechanizm spustowo-uderzeniowy kurkowy bez samonapinania (SA). Broń posiada bezpiecznik zewnętrzny (dźwignia po lewej stronie szkieletu). Dodatkowym zabezpieczeniem jest bezpiecznik magazynkowy (przy wyjętym magazynku ściąganie spustu nie zwalnia kurka). Po wystrzeleniu ostatniego naboju z magazynka zamek zatrzymuje się w tylnym położeniu na zaczepie zamka. BHP posiada stałe przyrządy celownicze składające się z muszki i szczerbinki. Magazynek 13-nabojowy, dwurzędowy z jednorzędowym wyprowadzeniem. 17-nabojowy w FN High Power.

</doc>
<doc id="167298" url="https://pl.wikipedia.org/wiki?curid=167298" title="Barbarzyńcy">
Barbarzyńcy



</doc>
<doc id="167302" url="https://pl.wikipedia.org/wiki?curid=167302" title="Katastrofa lotnicza w Lockerbie">
Katastrofa lotnicza w Lockerbie



</doc>
<doc id="167305" url="https://pl.wikipedia.org/wiki?curid=167305" title="Automat Moore’a">
Automat Moore’a

Automat Moore’a – automat, którego wyjście jest funkcją wyłącznie stanu wewnętrznego (por. automat Mealy’ego).
Definicja formalna.
Automat Moore’a jest to rodzaj deterministycznego automatu skończonego, reprezentowany przez uporządkowaną szóstkę:
gdzie:
Automat Moore’a przedstawia się jako graf skierowany z wyróżnionym wierzchołkiem zwanym stanem początkowym. Podając sygnały na wejście automatu powodujemy zmianę bieżącego stanu i zwrócenie wartości przypisanej do stanu sprzed zmiany.
Przykład automatu Moore’a.
Poniżej przedstawiony został przykładowy graf automatu Moore’a. Automat ten realizuje funkcję „zamka szyfrowego”, akceptującego w stanie formula_11 kombinację określaną przez wyrażenie regularne formula_12
Synteza strukturalna.
Synteza strukturalna automatu Moore’a ma na celu uzyskanie schematu logicznego. Składa się ona z pięciu etapów. Poszczególne etapy zostały przedstawione na przykładzie pokazanego wyżej grafu automatu.
Etap I – kodowanie stanów, sygnałów i wyjść.
Przypisuje się tu stanom formula_13 sygnałom formula_14 i wyjściom formula_15 reprezentację w systemie binarnym:
Etap II – budowa tablicy wzbudzeń przerzutników.
W powyższym układzie użyte zostały trzy przerzutniki typu D (stany zapisane są na trzech bitach). Trzeba określić funkcje wejść przerzutników (D1, D2, D3) w zależności od przejść między stanami. Tabela przejść i wyjść automatu połączona z tabelą wzbudzeń przerzutników wygląda następująco:
Aby zrozumieć zasadę budowy tabeli, należy przynajmniej prześledzić tworzenie pierwszego wiersza: bit Q w następnym takcie zegara przechodzi w bit Q(t+1). W tablicy wzbudzeń sprawdza się wartość, którą należy podać na przerzutnik D. Przykładowo Q2=0 przechodzi w Q2(t+1)=1. Na wejście przerzutnika D2 trzeba więc podać 1.
Etap III – odczyt funkcji wzbudzeń przerzutników.
Ze zbudowanej w poprzednim etapie tablicy odczytuje się funkcje, które trzeba podać na wejścia odpowiednich przerzutników (przy określaniu funkcji nie bierze się już pod uwagę stanów formula_18):
Po minimalizacji metodą siatek Karnaugh:
Etap IV – określenie funkcji wyjścia y.
Wyjście formula_25 może się zmieniać w zależności od stanu formula_26 w którym automat się znajduje. W tym przypadku formula_27 dla automatu w stanie formula_28 Ponieważ funkcja wyjścia zwraca jeden bit, dlatego otrzymuje się jeden wzór bitu wyjścia automatu: formula_29 Wiadomo także, że automat nie posiada stanów dla formula_30 i formula_31 dlatego można wzór uprościć do formula_32
Etap V – schemat logiczny.
Można teraz przystąpić do budowy schematu logicznego automatu Moore’a (została użyta optymalizacja zgodnie z twierdzeniem Boole’a, że suma logiczna argumentów jest równa negacji iloczynu logicznego zanegowanych argumentów, co pozwoliło na użycie wyłącznie bramek NAND):

</doc>
<doc id="167306" url="https://pl.wikipedia.org/wiki?curid=167306" title="Automat Mealy’ego">
Automat Mealy’ego

Automat Mealy’ego – automat, którego wyjście jest funkcją stanu wewnętrznego i sygnałów wejściowych (por. automat Moore’a).
Definicja formalna.
Automat Mealy’ego jest to rodzaj deterministycznego automatu skończonego, reprezentowany przez uporządkowaną szóstkę:
gdzie:
Automat Mealy’ego przedstawia się jako graf skierowany z wyróżnionym wierzchołkiem zwanym stanem początkowym. Podając sygnały na wejście automatu powodujemy zmianę bieżącego stanu i zwrócenie wartości przypisanej do podanego sygnału wejściowego.
Tłumacząc to w sposób bardziej przystępny: Stan wyjść Y automatu Mealy’ego zależy od stanu wewnętrznego automatu Q (stanu przerzutników / rejestrów) tak jak ma to miejsce w automacie Moore’a, ale również od stanu wejść Z. W diagramie stanów zobrazowane jest to poprzez napis (Z / Y) obok strzałek zmiany stanu (funkcji przejść Φ), czyli dla każdego stanu wejścia Z podawany jest również stan wyjścia Y. W automacie Moore’a podawany jest tylko stan wejścia Z (zob. automat Moore’a). W konsekwencji liczba stanów wewnętrznych Q automatu Mealy’ego może być mniejsza (ten sam stan Q może wystąpić dla różnych stanów wyjść Y) w porównaniu z automatem Moore’a. Okupione to jest z reguły bardziej skomplikowaną logiką Ψ sterującą stanami wyjścia Y oraz większymi czasami propagacji. Podsumowując, wybór pomiędzy automatem Mealy’ego i Moore’a zależy od konkretnego automatu i wymagań.

</doc>
<doc id="167308" url="https://pl.wikipedia.org/wiki?curid=167308" title="François Darlan">
François Darlan

Jean Louis Xavier François Darlan (ur. 7 sierpnia 1881 w Nérac, zm. 24 grudnia 1942 w Algierze) – francuski polityk i wojskowy; od 1939 admirał i naczelny dowódca francuskiej floty.
Kariera.
W 1902 roku ukończył École navale i w stopniu podporucznika rozpoczął służbę w artylerii nadbrzeżnej. Podczas I wojny światowej był dowódcą baterii, służąc w batalionie piechoty morskiej, w Tulonie. Po zakończeniu działań przeniesiony został do służby na okrętach. W roku 1925 nominowany na dyrektora gabinetu Ministra Marynarki w 1926 awansował do stopnia komandora, trzy lata później został kontradmirałem, a w 1932 osiągnął rangę wiceadmirała. Zapamiętano go jako oficera o dużej wiedzy (stale ją poszerzał) i o sporych umiejętnościach wojskowych, świadomego potrzeby rozbudowy i modernizacji francuskiej marynarki wojennej, która w latach dwudziestych XX ustępowała Royal Navy zarówno pod względem tonażu, jak i jakości jednostek. 
W roku 1936 został szefem sztabu marynarki wojennej. Przeforsował w parlamencie zwiększenie funduszy przeznaczonych na marynarkę, zwłaszcza że III Rzesza po podpisaniu traktatu morskiego z Wielką Brytanią przystąpiła do rozbudowy własnej floty. W 1939 roku został admirałem floty, co było równoczesne z powierzeniem mu dowództwa nad marynarką wojenną. W czerwcu 1940 w obliczu klęski armii francuskiej Darlan wydał rozkaz, żeby wszystkie jednostki pływające udały się do portów w Afryce Północnej. Dzięki temu uratowano trzon floty przed przejęciem przez III Rzeszę. 
W rządzie marszałka Philippe’a Pétaina objął stanowisko ministra marynarki. Kiedy Royal Navy zaatakowała francuskie okręty w Mers-El-Kébir, usiłując nie dopuścić do tego, by dostały się one w ręce niemieckie, zginęło 1287 francuskich marynarzy, a około tuzina jednostek zostało zniszczonych. Był to osobisty cios dla Darlana, który do tego czasu był zwolennikiem współpracy z Brytyjczykami. W wyniku „zdrady z Mers-El-Kébir” stał się ich przeciwnikiem. 
Od grudnia 1940 roku, jako zaufany marszałka Pétaina, był odpowiedzialny w rządzie francuskim za sprawy wewnętrzne, obronę i politykę zagraniczną. Pomimo jego proniemieckiego nastawienia Niemcy nie darzyli go zaufaniem. W kwietniu 1942 roku Darlan został głównodowodzącym Armii Rozejmowej. 7 listopada, dzień przed rozpoczęciem operacji „Torch”, Darlan przybył do Algieru. Zbieg okoliczności sprawił, że 21-letni syn admirała przeszedł atak polio i Darlan postanowił go odwiedzić w szpitalu w Maillot. O północy ok. 400 francuskich powstańców zaatakowało stanowiska artylerii nadbrzeżnej w Sidi Ferruch. Akcja ta była uzgodniona z Amerykanami. Siły powstańcze, w których skład wchodzili głównie studenci i młodsi oficerowie, zaatakowały też prefekturę policji, siedzibę gubernatora generalnego, pocztę oraz koszary policji. Dowodzący w Algierze generał Mast był zwolennikiem aliantów i już 23 października zawarł z generałem Markiem Clarkiem tajne porozumienie o niestawianiu oporu. Jednak zarówno oddziały policji, jak i marynarki nie zamierzały się poddać. Grupa uzbrojonych studentów wdarła się do siedziby sztabu armii francuskiej w Algierii. Znajdowali się tam przedstawiciele armii amerykańskiej, którzy prowadzili pertraktacje z admirałem Darlanem i głównodowodzącym wojskami francuskimi w Afryce Północnej generałem Alphonse'em Juinem. Kilka godzin później Darlan, otrzymawszy informację o desantach w Oranie i Casablance, miał powiedzieć: „Stawką jest Francja i jej honor. Zostaliśmy zaatakowani. Będziemy się bronić”.
Willa Des Oliviers, w której mieścił się sztab, została odbita przez lokalne oddziały armii francuskiej, a amerykańskich negocjatorów uwięziono. Armia i policja zaczęły walkę z powstańcami. Opór Francuzów wiernych Vichy ustał dopiero po wkroczeniu do Algieru oddziałów amerykańskich. Darlan rozpoczął rozmowy z gen. Clarkiem, które dotyczyły przejścia armii francuskiej na stronę aliantów. W ich wyniku opór oddziałów francuskich ustał 11 listopada. 14 listopada Darlan został wysokim komisarzem we francuskiej Afryce Północnej. Gen. Dwight Eisenhower rozpoczął współpracę z admirałem Darlanem jako jedynym przedstawicielem Francji, jednak 24 grudnia do gabinetu Darlana wdarł się 20-letni monarchista Fernand Bonnier de La Chapelle, który dwoma strzałami zabił admirała. Prowadzone śledztwo wykazało, że zamachowiec działał na własną rękę, a jego motywem była zemsta za zlikwidowanie powstania w Algierze (de la Chapelle znajdował się w grupie, która opanowała pocztę). Po śmierci Darlana nowym komisarzem został gen. Henri Giraud, który wydał rozkaz rozstrzelania zamachowca.

</doc>
<doc id="167312" url="https://pl.wikipedia.org/wiki?curid=167312" title="Cykl Carnota">
Cykl Carnota

Cykl Carnota – obieg termodynamiczny, złożony z dwóch przemian izotermicznych i dwóch przemian izentropowych. Cykl Carnota jest obiegiem odwracalnym. Do realizacji cyklu potrzebny jest czynnik termodynamiczny, który może wykonywać pracę i nad którym można wykonać pracę, np. gaz w naczyniu z tłokiem, a także dwa nieograniczone źródła ciepła, jedno jako źródło ciepła (o temperaturze T1) – górne źródło ciepła obiegu, a drugie jako chłodnica (o temperaturze T2) – dolne źródło ciepła obiegu.
Przebieg cyklu.
Na cykl składają się następujące po sobie procesy:
Wnioski.
W wyniku tych czterech procesów czynnik roboczy powraca do punktu wyjścia, dlatego mówimy, że cykl jest zamknięty (zgodnie z definicją obiegu).
Podczas procesów sprężania siła zewnętrzna wykonuje pracę nad układem termodynamicznym, a podczas rozprężania układ wykonuje pracę. Ilość pracy wykonanej przez układ jest większa (gdy T1 &gt; T2) od pracy wykonanej nad układem. Podczas cyklu ciepło jest pobierane ze źródła ciepła, część tego ciepła jest oddawana do chłodnicy, a część zamieniana na pracę.
Sprawność cyklu.
Dla układu tego definiuje się sprawność jako stosunek pracy wykonanej do ilości ciepła pobranego ze źródła ciepła.
Wzór powyższy wyprowadzony przez Carnota określa, że sprawność cyklu nie zależy od czynnika roboczego, ani sposobu realizacji, a zależy tylko od temperatur źródła ciepła i chłodnicy.
Przykładowo, sprawność silnika pracującego w temperaturach T1=373 K (temperatura wrzenia wody) i T2=300K (temp. pokojowa) wynosi około 20%.
Carnot udowodnił też, że dowolny odwracalny cykl zamknięty, w którym podczas pobierania ciepła układ ma temperaturę mniejszą od Tmax a podczas oddawania ciepła większą od Tmin ma sprawność mniejszą od cyklu Carnota opartego na temperaturach Tmax i Tmin. Dlatego często sprawność silników termodynamicznych określa się w odniesieniu do cyklu Carnota zwanego silnikiem idealnym.
Cykl Carnota jest odwracalny i może przebiegać w odwrotnym kierunku (zamienione sprężanie z rozprężaniem), wówczas układ przekazuje energię cieplną od ciała o niższej temperaturze do ciała o wyższej temperaturze. Układ taki nazywany jest pompą ciepła i pracuje on kosztem wykonywania pracy nad nim. Sprawność cyklu Carnota określa też parametry idealnej pompy ciepła działającej przy zadanych temperaturach. Rzeczywiste pompy ciepła mają sprawność mniejszą od cyklu Carnota z powodu koniecznych dla przepływu ciepła różnic temperatury między czynnikiem roboczym w cyklu a mediami dolnego i górnego źródła ciepła.

</doc>
<doc id="167315" url="https://pl.wikipedia.org/wiki?curid=167315" title="Francois Darlan">
Francois Darlan



</doc>
<doc id="167320" url="https://pl.wikipedia.org/wiki?curid=167320" title="Flaga Serbii i Czarnogóry">
Flaga Serbii i Czarnogóry



</doc>
<doc id="167321" url="https://pl.wikipedia.org/wiki?curid=167321" title="Orkan">
Orkan

Osoby
Statki
Inne

</doc>
<doc id="167329" url="https://pl.wikipedia.org/wiki?curid=167329" title="Kalkulator „Curta”">
Kalkulator „Curta”

Kalkulator „Curta” – mały, mechaniczny kalkulator, stworzony przez Curta Herzstarka w 1948 roku. Herzstark stworzył projekt kalkulatora podczas pobytu w obozie w Buchenwaldzie. Curt Herzstark przetrwał obóz i po II wojnie światowej wyjechał do Liechtensteinu, gdzie dokończył swoje dzieło.
Historia wynalazku.
Kalkulatory „Curta” długo były najlepszymi poręcznymi kalkulatorami, dopóki nie zostały zastąpione kalkulatorami elektronicznymi w latach 70. Cieszyły się popularnością zwłaszcza w środowiskach geodezyjnych i inżynieryjnych. Ich przewagą nad innymi urządzeniami liczącymi były kieszonkowe wymiary, prosta i szybka obsługa wielu działań, duża dokładność, a także mała hałaśliwość. 
Wyprodukowano około 80 000 sztuk Typu I oraz około 60 000 sztuk Typu II.
W 1938 r. Herzstark złożył wniosek o patent (Deutsches Reichspatent №747073) na swój nowy projekt i wykonał kilka prototypów podstawowego mechanizmu z bakelitu. Jego plany przerwała wojna. Projektowanie kalkulatora przyczyniło się do uratowania życia jego twórcy w obozie (kazano mu kontynuować pracę, aby naziści mogli zaprezentować maszynę Führerowi jako dar po zwieńczonym sukcesem zakończeniu wojny).
Wniosek o patent został złożony ponownie pod koniec lat 40. w Liechtensteinie. Produkcję mechanicznych kalkulatorów rozpoczęto w 1948 roku. Kalkulatory trafiły na rynek w 1949 roku i kosztowały 125 dolarów (przy drugiej wersji cena wzrosła do 175 dolarów). Powstały dwa modele, w liczbie 150 000 sztuk. Jedynie 3% urządzeń wróciło do fabryki w ramach gwarancji, z czego większość z powodu prób rozmontowania urządzenia.
Ostatni kalkulator „Curta” został wyprodukowany w listopadzie 1970 roku, ale sprzedaż trwała do 1972–1973 roku.
Pomimo zaprzestania produkcji kalkulatory „Curta” przeżywają swoją drugą młodość – są licznie sprzedawane na aukcjach, powstają wirtualne emulatory kalkulatorów, są przedmiotem zainteresowania kolekcjonerów. Programista Marcus Wu podjął się w 2015 roku próby wydrukowania kopii maszyny. 
Jest to prawdopodobnie jedyny kalkulator zilustrowany na znaczku pocztowym (w Liechtensteinie).
Pierwotną nazwą kalkulatora miał być „Lilliput”, jednak na targach w Bazylei w 1948 roku przedstawicielka handlowa firmy zauważyła, że maszyna licząca Herzstarka jest jego dzieckiem: „kiedy ojciec jest Curtem, córka powinna być Curtą”.
Budowa.
Kalkulator ma wielkość małej puszki. Z boku zostało umieszczone osiem suwaków (typ I), służących do wprowadzania liczb, a w późniejszej wersji (typ II) było ich 11. Na górze znajdują się dwa "wyświetlacze" – sześciocyfrowy (I) lub ośmiocyfrowy (II) licznik obrotów oraz jedenastocyfrowy (I) lub piętnastocyfrowy (II) wyświetlacz wyniku. Blaszka z dziurą służy do resetowania obu wyświetlaczy.
Poniżej blaszki jest pierścień, którym ustala się mnożnik (1, 10, 100, 1000...), a także przełącznik trybów mnożenia i dzielenia. Kalkulator Curta przypomina młynek do pieprzu, nazywano go pieprzniczką.
Kalkulator został zaprojektowany tak, aby można było go trzymać w jednej dłoni.
Dla uniknięcia błędów osobno pokazywane są wprowadzane liczby, liczba obrotów korbki i wynik. Mechanizm zapadkowy uniemożliwia jednak obrót korbki do tyłu i uszkodzenie trybów. Nie grozi też omyłkowe skasowanie wyniku, ponieważ pierścień do zerowania odczytu jest zabezpieczony przed przypadkowym użyciem.
Odejmowanie zostało zastąpione mechanizmem dopełnienia. Realizacja dodawania i odejmowania odbywa się na uzupełnieniowym bębnie schodkowym. Może być używany do wykonywania dodawania, odejmowania, mnożenia, dzielenia i, z większą trudnością, pierwiastków kwadratowych i innych operacji.
Przykładowe obliczenia.
Pomnóżmy 1234 przez 98. Przed przystąpieniem do działania należy zresetować oba liczniki, obracając blaszkę o 360 stopni. Na suwakach ustawiamy liczbę 1234, a mnożnik na pierścieniu ustawiamy na 100. Następnie obracamy korbkę o 360 stopni zgodnie z ruchem wskazówek zegara. Wyświetlacz pokazał 123400, a na liczniku obrotów jest liczba 100, co oznacza, że 1234 pomnożyliśmy 100 razy za jednym obrotem dzięki odpowiedniemu ustawieniu mnożnika (równie dobrze można by ustawić mnożnik na 1 i sto razy kręcić korbą). Ustawmy mnożnik na 1 i wysuńmy korbkę z puszki (co spowoduje odejmowanie), a następnie obróćmy ją dwa razy. Licznik obrotów pokazuje 98, a drugi wyświetlacz pokazuje gotowy wynik – 120932.
Podzielmy 110 przez 15. Resetujemy oba liczniki, ustawiamy na suwakach liczbę 110, mnożnik dajemy na 1, wciskamy korbę i kręcimy jeden raz. Liczba ta pokaże się na wyświetlaczu, a na liczniku obrotów będzie cyfra 1, którą należy skasować blaszką. Wyciągamy korbę i suwak trybów przesuwamy w dół, by w ten sposób uzyskać tryb dzielenia. Na suwakach należy ustawić liczbę 15, po czym kręcimy korbą tak długo, aż liczba na wyświetlaczu wyniku będzie mniejsza od liczby ustawionej na suwakach, czyli siedem razy, co jest pokazane na liczniku obrotów. Na wyświetlaczu wyniku pozostaje 5, co jest resztą z dzielenia. Oznacza to, że:
formula_1

</doc>
<doc id="167334" url="https://pl.wikipedia.org/wiki?curid=167334" title="Pilotis">
Pilotis

Pilotis (z fr., l.mn. "pilotis") – słupy unoszące bryłę budynku ponad powierzchnię otaczającego terenu. Występują jako element budowlany w wielu kulturach i rejonach świata. Pierwotnie funkcją pilotisów było pokonanie trudności terenowych w stawianiu budynków oraz ochrona przed skutkami działań wód morskich i oceanów. Określenie jest również charakterystyczne dla architektury modernizmu i zostało rozpowszechnione przez Le Corbusiera. Wykorzystał on znane od dawna pilotisy w nowych funkcjach. Dzięki użyciu pilotisów budynki wydają się być lżejsze oraz sprawiają wrażenie unoszenia się nad powierzchnią gruntu, a także nie zaburzają zastanego krajobrazu. Le Corbusier w swoich osobiście ilustrowanych publikacjach przedstawiał pilotisy jako elementy, które pozostawiają wolny parter domu na bujną roślinność, ludzi, ich samochody i krajobraz w tle. Dach czynił płaskim również w celu umieszczenia na nim bujnej roślinności i ludzi na powstałym w ten sposób tarasie dachowym. Oprócz tego Le Corbusier widział w pilotisach urzeczywistnienie swojej filozofii projektowania, jak choćby pojmowania domu jako „maszyny do mieszkania”.

</doc>
<doc id="167335" url="https://pl.wikipedia.org/wiki?curid=167335" title="Rezerwat przyrody Bukowa Góra (województwo lubuskie)">
Rezerwat przyrody Bukowa Góra (województwo lubuskie)

Bukowa Góra – leśny rezerwat przyrody położony na terenie gminy Otyń w województwie lubuskim, w okolicach wsi Bobrowniki. Strome wzniesienie porośnięte bukiem i modrzewiem, przecinane wąwozami. Punkt widokowy na starorzecze Odry w miejscu, gdzie uchodzi do niej Śląska Ochla.
Podstawa prawna.
Nr rej. woj. – 1.
Akt prawny obejmujący rezerwat ochroną.
Zarządzenie Ministra Leśnictwa z dnia 30 listopada 1954 r. (Monitor Polski Nr 119 z 22 grudnia 1954 r., poz. 1683)
Położenie.
Rezerwat leży w granicach dwóch obszarów sieci Natura 2000: siedliskowego „Nowosolska Dolina Odry” PLH080014 i ptasiego „Dolina Środkowej Odry” PLB080004.
Właściciel, zarządzający.
Skarb Państwa, Nadleśnictwo Przytok
Opis przedmiotu poddanego ochronie.
Najstarszy rezerwat w dawnym woj. zielonogórskim, położony jest w dorzeczu Odry i jej lewobrzeżnego dopływu Śląskiej Ochli. Rezerwat stanowi fragment lasu porastającego strome zbocze. Las spełnia ponadto dużą rolę zabezpieczającą przed erozją gleby. Skład drzewostanu: buk 5, modrzew europejski 3, dąb 1, sosna 1, pjd. Brz, Lp, Gb, Sw w VI i VII kl., zwarcie pełne. Gleba lekko gliniasta, piaszczysta, średnio zbielicowana, porośnięta miejscami mchem i trawą o na ogół ubogim runie. Dominują siedliska BMś i LMś, ze zdecydowaną przewagą LMś.
Cel i rodzaj ochrony.
Celem ochrony rezerwatu jest zachowanie ze względów naukowych, dydaktycznych i krajobrazowych drzewostanu naturalnego porastającego strome zbocze krawędzi doliny Odry.
Według obowiązującego planu ochrony ustanowionego w 2017 roku, obszar rezerwatu objęty jest ochroną czynną.
Nie podlega ochronie międzynarodowej.

</doc>
<doc id="167336" url="https://pl.wikipedia.org/wiki?curid=167336" title="Katastrofa lotnicza na Okęciu (1980)">
Katastrofa lotnicza na Okęciu (1980)

Katastrofa lotu PLL LOT 007 miała miejsce 14 marca 1980 o godzinie 11:15. W pobliżu warszawskiego lotniska Okęcie rozbił się lecący z Nowego Jorku samolot Polskich Linii Lotniczych LOT Ił-62 „Mikołaj Kopernik”. Zginęło 77 pasażerów i 10 członków załogi, w tym Anna Jantar.
Przebieg wypadku.
Pilotowany przez kapitana Tomasza Smolicza samolot przyleciał do Nowego Jorku 13 marca 1980. W drogę powrotną do Polski z USA miał wystartować około godziny 19:00 czasu lokalnego. Intensywna śnieżyca i spowodowana nią konieczność oczyszczenia samolotu oraz pasa startowego spowodowały opóźnienie. Start nastąpił o godzinie 21:18. Po locie, który przebiegał bez zakłóceń, następnego dnia około 11:12 czasu w Polsce, samolot pilotowany przez kapitana Pawła Lipowczana i pierwszego oficera Tadeusza Łochockiego podchodził do lądowania na lotnisku Okęcie na kierunku 15.
Na około minutę przed planowanym lądowaniem załoga zgłosiła wieży kontroli lotów, iż nie zaświecił się wskaźnik wysunięcia podwozia. Tego typu awarie zdarzały się w samolotach produkcji radzieckiej. Na ogół wynikały z przepalonego bezpiecznika bądź żarówki. W takim przypadku załoga przelatywała nad lotniskiem i powtarzała podejście do lądowania. W tym czasie mechanik pokładowy sprawdzał właściwe obwody, bądź ktoś z obsługi lotniska przez lornetkę obserwował i potwierdzał drogą radiową fakt wysunięcia się podwozia. Załoga zdecydowała się na pierwszy manewr.
Kontroler lotów wydał polecenie przejścia samolotu z pułapu 250 na 650 metrów. Gdy na polecenie dowódcy mechanik pokładowy zwiększył moc silników, pękł wał turbiny niskiego ciśnienia silnika nr 2, a turbina obracająca się swobodnie w strudze gazów rozpędziła się do prędkości powodującej jej wybuchowe rozerwanie na trzy części, całkowicie niszcząc silnik nr 2. Odłamki silnika rozleciały się na wszystkie strony, uszkadzając silnik nr 1, przebijając kadłub, co spowodowało zniszczenie układów sterowniczych, zasilania czarnej skrzynki i rejestratora kokpitu, oraz uszkodzenie silnika nr 3. W rezultacie przestały całkowicie działać silniki 2 i 3, uszkodzenie wykazywał silnik nr 1, utracono możliwość sterowania samolotem, a ostatnich 26 sekund lotu nie udało się zarejestrować.
Po 26 sekundach praktycznie całkowicie bezwładnego opadania, samolot ściął prawym skrzydłem drzewo i uderzył w powierzchnię pokrytej lodem fosy, okalającej fort „Okęcie” Twierdzy Warszawa. Pilotowi, zmieniającemu kierunek spadania samolotu jedynie wychyleniem lotek na skrzydłach, udało się ominąć budynki zakładu poprawczego dla nieletnich. Samolot w zderzeniu z ziemią rozpadł się na wiele części. Do wydobycia ich niezbędne okazało się częściowe wypompowanie wody z fosy.
Ciało kapitana Lipowczana znaleziono na ulicy wśród budynków mieszkalnych. Ciała pozostałych ofiar leżały rozrzucone wśród szczątków samolotu.
Śledztwo.
Po katastrofie „Kopernika” powołano komisję, która miała wyjaśnić przyczyny największej wówczas katastrofy lotniczej w Polsce. Jej przewodniczącym został wicepremier Tadeusz Wrzaszczyk.
Prezydium Rady Narodowej miasta Warszawy ogłosiło żałobę w stolicy w dniach 15 i 16 marca 1980.
Fragment raportu końcowego tej komisji:
Oficjalny komunikat podawał, iż przyczyną pęknięcia były wady materiałowe i technologiczne wału silnika nr 2. W wyniku oględzin części zniszczonego samolotu ustalono, że powodem była wada konstrukcyjno-wykonawcza wału silnika, który zawierał tzw. karb będący powodem spiętrzenia naprężeń i zmęczenia materiału, w efekcie czego nastąpiło pęknięcie wału silnika. Silnik ten (2) wykazywał zwiększone poziomy drgań podczas pracy, pomimo tego był nadal eksploatowany.
Ustalenia komisji wysłano do Związku Radzieckiego. Rosjanie odrzucili jednak raport komisji jako niewiarygodny. Twierdzili, że pęknięcie wału silnika było skutkiem katastrofy, nie zaś jej przyczyną. Dopiero po późniejszej o siedem lat tragedii lotu nr 5055, spowodowanej pęknięciem wału silnika (w tym przypadku powodem nie był karb, a zatarcie łożyska podpory pośredniej wału), Rosjanie bardzo niechętnie zaakceptowali ustalenia komisji.
W 2010 Newsweek opublikował informacje z IPN-u, że do katastrofy przyczyniła się również polityka Polskich Linii Lotniczych LOT. Było to połączeniem awaryjności silników NK-8 - psuły się już po 2 tys. godzin lotu, przy dopuszczalnym resursie 5 tys. godzin - i oszczędnościach wdrożonych przez przewoźnika pod koniec lat 70. W konsekwencji, część eksploatowanych silników w samolotach Ił-62 miała przekroczony resurs - w tym gronie znalazły się trzy z czterech zainstalowanych w SP-LAA.
Ofiary.
W katastrofie zginęli m.in. polska piosenkarka Anna Jantar, amerykański etnomuzykolog Alan Merriam, 22 członków amatorskiej reprezentacji bokserskiej USA oraz sześcioro studentów z warszawskich uczelni, wracających z obrad Międzynarodowego Stowarzyszenia Studentów Nauk Ekonomicznych i Handlowych (AIESEC).
30 marca 1980 na lotnisku Okęcie odbyło się uroczyste pożegnanie ofiar katastrofy – członków reprezentacji bokserskiej USA.
Większość ciał była przecięta w pół, gdyż w chwili katastrofy pasażerowie byli przypięci pasami. 
Upamiętnienie.
W miejscu katastrofy znajduje się pomnik. W 1991 imieniem kapitana Pawła Lipowczana nazwano ulicę na warszawskim Okęciu (dawniej Rozwojowa przy kinie Lotnik), przecznicę al. Krakowskiej. 
Na terenie klubu sportowego Skra Warszawa postawiono pomnik, poświęcony sportowcom, którzy zginęli w katastrofie. Monument w połowie 2013 roku został przeniesiony w pobliże Centrum Olimpijskiego w Warszawie.
W 2017 u zbiegu ulic Pawła Lipowczana i Materii odsłonięto pomnik załogi samolotu.

</doc>
<doc id="167341" url="https://pl.wikipedia.org/wiki?curid=167341" title="Motorola 88000">
Motorola 88000



</doc>
<doc id="167342" url="https://pl.wikipedia.org/wiki?curid=167342" title="Slax">
Slax

SLAX – jedna z dystrybucji Linuksa typu Live CD.
SLAX zbudowany jest w oparciu o dystrybucję Slackware – jedną z najstarszych dystrybucji Linuksa. Tworzony jest w całości tylko przez jedną osobę – Czecha Tomáša Matějíčka.
Głównym założeniem SLAX-a jest swoboda dostosowywania go do własnych potrzeb. Najnowsza wersja zajmuje ok. 200 MB, co sprawia, że z łatwością mieści się na płycie CD o średnicy 8 cm lub na pendrivie. Po zainstalowaniu na urządzeniu umożliwiającym zapis, wprowadzane zmiany zostają zapisane dzięki czemu konfiguracje i modyfikacje są przywracane przy następnym uruchomieniu, nawet jeśli system uruchamiany jest na innym komputerze.
Moduły.
SLAX zbudowany jest z modułów, dzięki czemu działa szybciej (ładowane są tylko te moduły, które są w danej chwili potrzebne). W prosty sposób możemy modyfikować SLAX-a, usuwając niechciane moduły i dodając własne. Na stronie dystrybucji znajduje się repozytorium dodatkowych modułów, które można wykorzystać.
Pliki modułów z wersji 6.x posiadają rozszerzenie.lzm i są skompresowane za pomocą algorytmu LZMA. Moduły z wersji 5.x posiadają rozszerzenie.mo (algorytm gzip) i nie są kompatybilne z wersją 6.x.
Aktualnie w nowej wersji 9.2.1, SLAX nie bazuje na modułach z systemu Slackware (sb), tylko z pakietów APT, opartych na Debianie
Edycje specjalne i pokrewne.
Istnieje kilka odmian systemu opartych na wersji 5.1.8.1. Różnią się pomiędzy sobą dodatkowym oprogramowaniem oraz domyślnym menadżerem okien. Wersje od 6.0 wzwyż nie posiadają bliźniaczych odmian.

</doc>
<doc id="167349" url="https://pl.wikipedia.org/wiki?curid=167349" title="Akt pokuty">
Akt pokuty

Akt pokuty (łac. "actus paenitentialis") – część obrzędów wstępnych mszy świętej. Składa się ona z czterech elementów: wezwania kapłana, chwili ciszy, formuły wyznania grzechów oraz konkluzji (zwanej absolucją), czyli prośby kierowanej przez kapłana w imieniu całej zgromadzonej wspólnoty o przebaczenie grzechów. Historycznie obrzęd ten wywodzi się z prywatnych modlitw przygotowujących do mszy odmawianych przez kapłana i usługujących u stopni ołtarza.
Mszał rzymski podaje trzy formy wyznania grzechów:
W niedziele, szczególnie w okresie wielkanocnym, w miejsce aktu pokuty może się odbyć błogosławieństwo i pokropienie wodą święconą na pamiątkę chrztu.
W środę popielcową akt pokuty zastępowany jest przez obrzęd posypania głów popiołem, który sprawuje się po homilii. Akt pokuty pomija się, gdy mszę poprzedza procesja, a także przy sprawowaniu sakramentów chrztu i małżeństwa.
Według teologii katolickiej akt pokuty gładzi grzechy lekkie. Aby zgładzić grzechy ciężkie, konieczne jest przystąpienie do sakramentu pokuty.

</doc>
<doc id="167364" url="https://pl.wikipedia.org/wiki?curid=167364" title="Bob Burnquist">
Bob Burnquist

Bob Burnquist (ur. 10 października 1976 w São Paulo) – profesjonalny brazylijski skateboarder.
Jego największym sukcesem do tej pory była wygrana na zawodach X-Games w 2001. Specjalizuje się w jeździe w pozycji "switch", a jego rozpoznawalnym trikiem jest „one-footed smith grind”. Czynnie uprawia też skydiving i snowboarding oraz prowadzi akcje promujące zdrowe odżywianie. Jest jak dotąd jedynym skaterem, który zrobił trik switch frontside air na otwartej pętli. Wykonał również grind 50-50 do wielkiego kanionu i wylądował ze spadochronem.

</doc>
<doc id="167373" url="https://pl.wikipedia.org/wiki?curid=167373" title="Stronnictwo Narodowo-Demokratyczne">
Stronnictwo Narodowo-Demokratyczne

Stronnictwo Narodowo-Demokratyczne (SND), Stronnictwo Demokratyczno-Narodowe – ugrupowanie polityczne o charakterze narodowym utworzone w 1897, będące legalnym przedstawicielstwem ruchu narodowo-demokratycznego, na którego czele stanął Roman Dmowski. W 1919 przekształciło się w Związek Ludowo-Narodowy.
Historia.
Postulat utworzenia ugrupowania pojawił się w czerwcu 1897, kiedy odbywał się zjazd Rady Tajnej Ligi Narodowej w Budapeszcie. Ogłoszono program partii, którego autorami byli Roman Dmowski i Jan Ludwik Popławski. Założenia polityczne formacji nawiązywały do zamierzeń LN, gdzie w centrum zainteresowania postawiono interes narodu polskiego. SDN nie posiadało struktur organizacyjnych, opierając swoją działalność o funkcjonowanie LN oraz szeregu organizacji afiliowanych do ruchu wszechpolskiego o charakterze społecznym, zawodowym, gospodarczym, kulturalnym, edukacyjnym (m.in. Towarzystwo Gimnastyczne „Sokół”, Towarzystwo Oświaty Narodowej, Związek im. Jana Kilińskiego, Związek Młodzieży Polskiej „Zet”). Dynamizacja działań nad rozwojem ugrupowania miała miejsce w 1903. Obwieszczono także kolejny program partii. 
W trakcie zaborów postulowało inny niż Polska Partia Socjalistyczna styl prowadzenia polityki w stosunku do zaborców. Nie brało udziału w akcjach zbrojnych, lecz próbowało walczyć o autonomię drogą negocjacji. Jego politycy zostali wybrani do Dumy Państwowej, gdzie utworzyli Koło Polskie, zdecydowanie w nim dominując. Identycznie sytuacja wyglądała w Niemczech. Nieco mniejsze znaczenie Stronnictwa było w Galicji.
Stronnictwo legalną działalność w zaborze rosyjskim rozpoczęło w 1905. Od 1904 funkcjonowało w Galicji (jako SDN), a od 1909 jako Polskie Towarzystwo Demokratyczne w zaborze niemieckim (od 1910 pod nazwą Towarzystwo Demokratyczno-Narodowe).
Oficjalne powstanie stronnictwa miało miejsce podczas zjazdu w Pałacu Błękitnym Maurycego Zamoyskiego w czerwcu 1905. Formalną inaugurację partii poprzedziło powołanie przez Dmowskiego rok wcześniej tzw. inteligentnej dziesiątki, która miała wpływać na inteligencką warstwę Warszawy. W jej skład wchodzili: Stanisław Bukowiecki, Kazimierz Otrębowicz, Marian Lutosławski, Stanisław Libicki, Franciszek Zieliński, Wacław Łapiński, Aleksander Zawadzki, Zygmunt Makowiecki i Bolesław Lutomski. Ugrupowanie współpracowało z takimi organizacjami, jak: Stronnictwo Polityki Realnej, Stronnictwo Postępowo-Demokratyczne, Związek Pracy Narodowej i Spójnia Narodowa.
W trakcie I wojny światowej opowiedzieli się po stronie państw ententy, najpierw tworząc Legion Puławski walczący wraz z Rosjanami przeciwko Niemcom oraz Komitet Narodowy Polski, funkcjonujący w latach 1914–1916.
Po niepowodzeniach Rosji na froncie wschodnim Roman Dmowski udał się na Zachód, by zainicjować tam funkcjonowanie Komitetu Narodowego Polski w Paryżu i Błękitnej Armii gen. Józefa Hallera. Roman Dmowski i Ignacy Paderewski brali czynny udział w obradach paryskiej konferencji pokojowej, wywalczając dla Polski ziemie zachodnie.
Na ziemiach polskich SND stało w opozycji wobec Rady Regencyjnej. Podobny stosunek przejawiało wobec Józefa Piłsudskiego.
W 1919 Stronnictwo Narodowo-Demokratyczne przekształciło się w Związek Ludowo-Narodowy.
Program.
W czerwcu 1897 światło dzienne ujrzał program Stronnictwa. Podkreślono w nim świadomość odrębności narodu polskiego. Wyrażono przekonanie, że w związku z tym jest w stanie funkcjonować samodzielnie, uprzednio jednak zorganizowany politycznie.
Założenia endeków:
Struktura.
Najwyższą władzą stronnictwa było Zgromadzenie Krajowe. Brali nim udział delegaci powiatów, miast i dzielnic, członkowie Rady Naczelnej oraz posłowie partii. W granicach uchwał Zgromadzenia Krajowego polityką stronnictwa kierowała Rada Naczelna. Najwyższą władzą wykonawczą stronnictwa był Zarząd Główny złożony z 7 członków zamieszkałych w stolicy, wybranych przez Radę Naczelną na jeden rok. Struktura regionalna partii składała się z zarządów miejscowych, okręgowych i powiatowych.
W 1905 partią kierował Zarząd Główny, którego siedziba mieściła się w Warszawie. W miastach gubernialnych znajdowały się zarządy okręgowe, natomiast w siedzibach powiatów – zarządy powiatowe. W pierwszym ZG SND zasiadali: Władysław Jabłonowski, Bolesław Jakimiak, Zygmunt Makowiecki, Aleksander Zawadzki, Bolesław Lutomski, Marian Lutosławski i Maurycy Zamoyski.

</doc>
<doc id="167374" url="https://pl.wikipedia.org/wiki?curid=167374" title="Pistolet Jericho 941">
Pistolet Jericho 941

Jericho 941 – pistolet samopowtarzalny skonstruowany przez izraelską firmę Israel Military Industries i produkowany od roku 1990. 
Opis konstrukcji.
Konstrukcja broni wzorowana jest na czechosłowackim pistolecie CZ 75. Wraz z jego wejściem na rynek wprowadzono nowy rodzaj amunicji .41 Action Express (znany także jako .41 AE). Jericho produkowano początkowo w dwóch wersjach (rodzajach lufy) – jedna na popularną amunicję 9 x 19 mm Parabellum oraz druga na .41 AE. Magazynek został zaprojektowany tak, aby pasował do obu rodzajów amunicji (.41 ma zbliżone wymiary do 9x19). Niedługo po wprowadzeniu na rynek, pojawił się nowy nabój – .40 Smith &amp; Wesson (.40 S&amp;W), który szybko wyparł .41 AE. Oryginalny model Jericho 941 był dostępny na rynku tylko przez rok, po czym porzucono pomysł możliwości wymiany luf, a jako amunicję zaczęto stosować .40S&amp;W. Późniejsza wersja compact Jericho 945 została wyposażona w lufę .45 ACP oraz 9 × 21mm IMI. Pistolety Jericho sprzedawane na rynku amerykańskim noszą nazwę "Baby Eagle", w nawiązaniu do bardziej znanego i popularnego pistoletu firmy IMI – "Desert Eagle".

</doc>
<doc id="167375" url="https://pl.wikipedia.org/wiki?curid=167375" title="Chłosta">
Chłosta

Chłosta, biczowanie () – rodzaj kary cielesnej (stosowanej też w charakterze tortury), polegającej na wielokrotnym uderzaniu osoby torturowanej w plecy (ewentualnie inne części ciała, np. niepokornego niewolnika, rzekomej czarownicy – w twarz, czy w stopy – falaka) przy pomocy bicza, bata, kańczuga, rzemienia lub rózgi. Chłostę wykonywał kat bądź inna osoba (np. na okrętach), ponieważ jej przeprowadzenie nie wymagało szczególnych umiejętności.
Chłostę wykonywano pod pręgierzem lub po unieruchomieniu osoby torturowanej w inny sposób (np. przez przywiązanie do masztu, powieszenie za ręce, przymocowanie do konstrukcji przypominającej kozioł do cięcia drewna, bądź zakucie w dybach podczas chłosty stóp (falaka). Skutkiem chłosty, obok dotkliwego bólu, były także rany skóry (nierzadko sięgające kości) i uszkodzenia mięśni.
Według biblijnej "Księgi Powtórzonego Prawa" skazany mógł dostać maksymalnie 40 uderzeń. W starożytnym Rzymie chłostę jako karę sądową stosowano od okresu pryncypatu, przede wszystkim wo­bec "humiliores". Już wcześniej mogli tak być karani żołnierze za naruszenia dyscypliny. Ulpian Domicjusz pisał, że nikt nie mógł być skazany na śmierć po­przez zachłostanie, niemniej zdarzały się przypadki zgonu od biczowania.
Aspekt religijny.
Biczowanie bywało lub bywa postrzegane jako sposób pokuty i oczyszczenia duchowego, wśród członków niektórych sekt religijnych. W średniowiecznej Europie odbywały się procesje chrześcijańskich biczowników.
Aspekt seksualny.
Z chłostą związany jest rodzaj perwersji, tzw. flagellatio, polegające na wywoływaniu podniecenia poprzez chłostanie partnera/partnerki.

</doc>
<doc id="167377" url="https://pl.wikipedia.org/wiki?curid=167377" title="Wiśniew (powiat siedlecki)">
Wiśniew (powiat siedlecki)

Wiśniew – wieś w Polsce położona w województwie mazowieckim, w powiecie siedleckim, w gminie Wiśniew.
W latach 1975–1998 miejscowość należała administracyjnie do województwa siedleckiego.
Miejscowość jest siedzibą gminy Wiśniew.
Dane ogólne.
Przez wieś przebiega droga krajowa nr 63 Węgorzewo – Sławatycze i trzy drogi gminne: do Stoku Wiśniewskiego, do wsi Ciosny i Kaczory.
Historia.
W 1930 w Wiśniewie urodził się Bogusław Gierlach (zm. 2007), historyk i archeolog.
W lipcu 1944 wieś została spacyfikowana przez żandarmerię niemiecką. Niemcy zamordowali dwie osoby i spalili dwa gospodarstwa.

</doc>
<doc id="167378" url="https://pl.wikipedia.org/wiki?curid=167378" title="Pływy kwadraturowe">
Pływy kwadraturowe



</doc>
<doc id="167385" url="https://pl.wikipedia.org/wiki?curid=167385" title="Stosunki polsko-litewskie">
Stosunki polsko-litewskie

Stosunki polsko-litewskie – relacje międzynarodowe łączące Polskę i Litwę.
Początki historii stosunków pomiędzy tymi państwami sięgają wieku XIII, gdy zjednoczone przez Mendoga państwo, zagarnąwszy część terenów Rusi, wdało się w pierwsze zatargi sąsiedzkie z książętami polskimi. Epoka wzajemnych walk i najazdów, choć na krótko przerwana sojuszem Władysława Łokietka z Giedyminem, trwała w praktyce do roku 1385, gdy zawarto pierwszą polsko-litewską unię personalną – unię w Krewie – często interpretowaną jako akt inkorporacji Litwy przez Polskę.
Unię krewską w 1385 roku uznaje się zaledwie za akt państwowy, nie będący unią, w którym Jagiełło zobowiązał się włączyć Litwę do Korony Królestwa Polskiego jako jej część składową. Od 1401 do 1569 roku łączyła Polskę i Litwę jedynie unia personalna, zrywana w latach 1440–1447, 1492–1501.
Wielką zmianę przyniosło zawarcie unii lubelskiej w 1569 roku. W jej wyniku powstała Rzeczpospolita Obojga Narodów, funkcjonująca do czasu uchwalenia Zaręczenia Wzajemnego Obojga Narodów przez Sejm Czteroletni w 1791 roku.
Dalszą integrację przerwały rozbiory, w wyniku których tereny Rzeczypospolitej zostały rozczłonkowane i znalazły się w granicach trzech europejskich mocarstw – Austrii, Prus i Rosji.
Mimo rozmaitych inicjatyw politycznych takich jak działalność Hotelu Lambert w czasie zaborów, czy też inicjatywa budowy federacji tuż po I wojnie światowej zaproponowana przez Józefa Piłsudskiego, próby restytucji państwa dualistycznego nie powiodły się. Przez większą część okresu międzywojennego, aż do roku 1938, gdy nawiązano stosunki dyplomatyczne, Polska i Litwa pozostawały nawet formalnie w stanie wojny. Kwestią sporną stała się przynależność Wilna i terenów tzw. Litwy Środkowej, której podporządkowaniu Polsce sprzeciwiał się rząd w Kownie.
Po wybuchu II wojny światowej tereny te zostały przyznane Litwie przez ZSRR (1939), jednak już wkrótce całe terytorium tej republiki zostało przez Związek Radziecki anektowane. Po zakończeniu wojny, zarówno Polska, jak i Litwa, jako Litewska Socjalistyczna Republika Radziecka, znalazły się w bloku państw socjalistycznych. W tej sytuacji kwestia stosunków polsko-litewskich formalnie nie istniała, a związana z nią problematyka poruszana była jedynie wśród środowisk emigracyjnych. Zmianę przyniósł dopiero upadek bloku wschodniego – w tym częściowo wolne wybory w Polsce w 1989 i odzyskanie niepodległości przez Litwę w 1991 r. Obecnie obydwa państwa starają się rozwijać dobrosąsiedzką współpracę.
Polska i Litwa przed 1385 rokiem.
Państwo litewskie powstało w połowie XIII wieku. Początkowo panowała w nim tzw. demokracja plemienna (wiecowa). Stopniowo ważną pozycję zyskiwali lokalni możnowładcy, zwani kunigasami. W roku 1240 na Litwie było pięciu głównych kunigasów, lecz jeden z nich – Mendog (lit. "Mindaugas") – doprowadził do marginalizacji czterech pozostałych i w praktyce stał się jedynowładcą Auksztoty (lit. "Aukštaitija"). Książę Mendog przyłączył do ziem rdzennej pogańskiej Litwy prawosławne terytoria ruskie – Ruś Czarną i Ziemię Połocką. Zawarł także sojusz z Krzyżakami, przy poparciu których przyjął chrzest (1251) i uzyskał koronę królewską (1253), jednak społeczeństwo Litwy pozostało pogańskie, gdyż warunkiem pełnego podporządkowania się księciu przez Żmudzinów było zaprzestanie chrystianizacji kraju. Z drugiej strony dochodziło do polsko-litewskich walk, głównie na terenach przygranicznych. Gdy Litwinom udało się pokonać Jaćwingów znaleźli się oni w bezpośrednim sąsiedztwie terytoriów Mazowsza. W 1262 miał miejsce najazd zbrojny, w wyniku którego śmierć poniósł Siemowit I mazowiecki, a do niewoli litewskiej trafił jego syn – Konrad II czerski.
Po śmierci Mendoga kolejni władcy litewscy kontynuowali proces umacniania państwowości. Prowadzili także aktywną politykę dynastyczną – Trojden (lit. "Traidenis"), jeden z następców Mendoga, wydał swoją córkę Gaudemundę Zofię za Bolesława II, księcia mazowieckiego.
Trwały też najazdy na ziemie polskie – w 1294 r., w wyniku jednej z litewskich wypraw poległ kolejny z książąt – Kazimierz II łęczycki. W tym czasie więziono również jednego z władców ziemi dobrzyńskiej – Siemowita dobrzyńskiego. W 1316 władzę na Litwie objął Giedymin (lit. "Gediminas"), za czasów którego zawiązał się pierwszy sojusz polsko-litewski (1325). Do jego zawarcia doszło pomiędzy królem Polski Władysławem I Łokietkiem a Giedyminem. Przymierze zostało poparte ślubem zawartym pomiędzy córką władcy Litwy – Aldoną i synem Władysława – Kazimierzem III Wielkim. Jednocześnie doszło do mariażu jednego z książąt płockich, Wacława, z inną córką Giedymina – Elżbietą. Sojusz zaowocował dwiema wspólnymi wyprawami przeciw Nowej Marchii, lecz spowodował zarazem oburzenie w Rzeszy, gdyż uznano go za sprzymierzanie się z poganami. W konsekwencji tego Władysław Łokietek powziął decyzję o zerwaniu sojuszu.
Zmagania o Ruś Halicką.
W latach 1349–1350 doszło do intensywnych walk polsko-litewskich. Przyczyną sporu stało się zainteresowanie obu państw zwiększeniem wpływów na Rusi Halickiej. W wyniku splądrowania Sandomierszczyzny król Kazimierz postanowił ulec i zawarł pokój. Jednak już w 1351 podjął wspólną z Węgrami wyprawę odwetową. Doszło wtedy do porozumienia z Kiejstutem (lit. "Kęstutis"), który zgodził się na przyjęcie od Węgrów chrztu, lecz jego ucieczka przekreśliła te zamiary. Do kolejnego starcia doszło w 1352, gdy wojska polskie bezskutecznie usiłowały opanować Bełz. W wyniku włączenia się do konfliktu Tatarów, zawarto dwuletni rozejm. W 1355 następna polska wyprawa zajęła Włodzimierz. Działaniom króla polskiego sprzyjały spory między książętami litewskimi. Zmagania o Ruś Halicką nie przeszkodziły Kazimierzowi w zaaranżowaniu zawartego w 1360 małżeństwa wnuka królewskiego, Kaźka Słupskiego z córką Olgierda Giedyminowica (lit. "Algirdas"), Kenną. Król chciał w ten sposób przygotować sojusz polsko-litewski, bowiem przewidywał, że po śmierci bezdzietnego wówczas Ludwika Węgierskiego tron polski przypadnie Kaźkowi i Kennie. Tak się jednak nie stało. W 1366 podjęto atak przeciw Lubartowi. Zawarty w tym roku pokój okazał się trwały – ziemia łucka przypadła Lubartowi, zaś bełska i chełmska – innemu litewskiemu księciu, Jerzemu Narymuntowiczowi.
Podboje Litwinów.
Tymczasem Litwini kontynuowali ekspansję na osłabione przez najazd mongolski księstwa ruskie. Giedymin opanował Podlasie, Polesie, Wołyń i Witebszczyznę. Po jego śmierci i krótkim panowaniu Jawnuty (lit. "Jaunutis") rządy objęli Olgierd i Kiejstut. Olgierd podbijał ziemie ruskie: Podole, Kijowszczyznę, część Rusi Zaleskiej, a Kiejstut bronił zachodnich granic przed najazdami krzyżackimi. Po śmierci Olgierda władzę przejął jego syn – Jagiełło, który początkowo współrządził ze swym stryjem – Kiejstutem, władającym Księstwem Trockim.
Zagrożenie krzyżackie.
W międzyczasie na arenie pojawiło się nowe zagrożenie zarówno dla Litwy, jak i dla Polski. Od 1202 roku na terenie Inflant rozwijało się państwo zakonu kawalerów mieczowych, pozostające od 1237 roku w unii z groźnym państwem zakonu krzyżackiego. Oba państwa powiększały swe terytoria kosztem plemion pogańskich, w końcu pojawiło się z ich strony żądanie przejęcia Żmudzi, która stała na przeszkodzie połączeniu terytoriów.
Jagiełło (lit. "Jogaila Algirdaitis") początkowo skupił się raczej na umacnianiu pozycji w Auksztocie (lit. "Aukštaitija") i na podbitych ziemiach ruskich, ale nadal pozostawał pod presją krzyżacką. W 1382 roku w niejasnych okolicznościach umarł Kiejstut, którego następcą powinien zostać Witold (lit. "Vytautas"), jednak Jagiełło nie chciał łatwo rezygnować ze spuścizny po swym stryju. W obliczu zagrożenia agresją zakonu doszło w roku 1382 do zawarcia traktatu, w którym Litwa odstępowała Krzyżakom część Żmudzi (lit. "Žemaitija") i zobowiązywała się do chrztu w ciągu trwania podpisanego na cztery lata rozejmu. Jagiełło znalazł się w trudnej sytuacji, co potwierdza ranga poczynionych przez niego ustępstw. Chcąc ratować kraj, musiał zwrócić się do któregoś z europejskich państw, które byłoby skłonne wprowadzić go do wspólnoty chrześcijańskiej. Jako że Wielkie Księstwo Moskiewskie pozostawało w strefie obrządku wschodniego, a zbliżenie w tej sytuacji z państwem zakonu spotkałoby się ze złym przyjęciem przez bojarów, Jagiełło postanowił zwrócić się ku Polsce. Już w 1383 roku nadał lubelskim kupcom w Wilnie szereg przywilejów, czym zyskał sobie ich przychylność.
Inne przyczyny zbliżenia polsko-litewskiego.
Bez wątpienia w tym czasie sytuacja geopolityczna sprzyjała sojuszowi polsko-litewskiemu, gdyż oba państwa łączyło coraz więcej wspólnych interesów, jak choćby chęć odzyskania ziem utraconych w wyniku ekspansji krzyżackiej, dążenie do umocnienia swych wpływów na terytoriach ruskich, a także przyczyny ekonomiczne. Według Oskara Haleckiego główną przesłanką do podpisania unii i utworzenia federacji polsko-litewskiej było uniknięcie konfrontacji zbrojnej obu państw na ziemiach ruskich, do których oba kraje rościły swoje pretensje.
Dodatkowo stronę polską motywowała dbałość o rozszerzanie wpływów Kościoła. Trudno ustalić jednoznacznie od kogo wyszła inicjatywa nawiązania ścisłych kontaktów. Wiadomo, że dążyła do tego część takich rodów jak Tarnowscy, Melsztyńscy, czy Kurozwęccy, którzy decydowali wówczas o kierunkach polskiej polityki zagranicznej. Z drugiej strony na uroczystości koronacyjne Jadwigi w styczniu 1385 zjawiło się wielkie poselstwo litewskie, ze Skirgiełłą (lit. "Skirgaila") na czele, które oficjalnie zwróciło się z prośbą o rękę młodej królowej. W wyniku przeprowadzonych wtedy rozmów osiągnięto wstępne porozumienie co do kształtu i warunków przyszłego układu.
Główne przyczyny zbliżenia polsko-litewskiego w 2. połowie XIV wieku:
Lata 1385–1569.
Unia w Krewie.
W tych warunkach 14 sierpnia 1385 roku doszło do zawarcia pierwszej unii polsko-litewskiej w miejscowości Krewo. Na mocy tego układu Jagiełło zobowiązał się przyjąć chrzest w obrządku katolickim wraz z książętami i ludem Litwy.
11 stycznia 1386 roku na zamku w Wołkowysku zawarto umowę, na mocy której Jagiełło miał objąć polską koronę i Jadwigę Andegaweńską za żonę. 15 lutego Jagiełło przyjął imię Władysława, zaś Świdrygiełło (lit. "Švitrigaila"), Korygiełło i Witold, odpowiednio – Bolesława, Kazimierza i Aleksandra. 18 lutego nastąpił ślub, a 4 marca odbyła się uroczysta koronacja. Ze ślubem związany był także następny punkt, którym było zobowiązanie się strony litewskiej do zapłaty Habsburgom odszkodowania w wysokości 200 tysięcy florenów za zerwanie umów o małżeństwie Jadwigi z Wilhelmem. Dodatkowo Litwa zobowiązała się zwolnić wszystkich polskich jeńców, a Jagiełło, jako przyszły mąż Jadwigi i król Polski zobowiązał się do odzyskania utraconych przez Polskę ziem i utrzymania ścisłego sojuszu. Ponadto zapowiedziano wcielenie ziem Księstwa do Korony Królestwa Polskiego, jednak bez podawania terminu, czy zasad ewentualnej inkorporacji. W związku z pozostaniem Jagiełły na terytorium Polski, na namiestnika Litwy wyznaczono Skirgiełłę, który funkcję tę sprawował do roku 1392, gdy zastąpił go Witold, a on sam przejął zarząd nad ziemiami ruskimi. W 1387 erygowano biskupstwo w Wilnie, podległe arcybiskupstwu gnieźnieńskiemu. Unia krewska, w praktyce unia personalna, oznaczała pogłębienie się orientacji polskiej polityki zagranicznej na wschód. Przyniosła także zasadniczą zmianę sił we Europie Wschodniej oraz wzmocnienie Królestwa Polskiego.
W 1387 roku Jagiełło wydał pierwszy przywilej stanowy dla bojarów litewskich zwalniający ich od danin i posług na rzecz wielkiego księcia – chciał dzięki temu pozyskać ich przychylność dla unii z Polską i nowej wiary katolickiej. Nie obyło się jednak bez problemów – przeciw Jagielle wystąpiła opozycja na czele z jego kuzynem, Witoldem Kiejstutowiczem, który w imię obrony ojczyzny i w obawie przed hegemonią Polski zwrócił się o pomoc w stronę Krzyżaków. Jagiełło, pragnąc zażegnania konfliktu, doprowadził w roku 1392 do kompromisowego porozumienia znanego jako ugoda w Ostrowie, na mocy której Witold otrzymał księstwo trockie i namiestnictwo nad Litwą. W zamian za to zerwał kontakty z Krzyżakami i uznał Jagiełłę za swego zwierzchnika. Od roku 1395 Witold zaczął tytułować się wielkim księciem, dzięki temu zyskiwał sobie coraz większą przychylność wśród litewskich bojarów. W 1399 roku zmarła Jadwiga Andegaweńska, co stało się powodem, by uczynić Jagiełłę jedynym królem Polski. W tym samym roku fakt ten został potwierdzony przez szlachtę, natomiast kwestia relacji Polska-Litwa zaczęła wymagać nowych regulacji.
Unia wileńsko-radomska.
Początek XV wieku przyniósł drugą w historii unię polsko-litewską. Nowe porozumienie nazwane zostało unią wileńsko-radomską, gdyż szlachta obu państw potwierdziła jego postanowienia w tychże miastach. Na jego mocy Władysław Jagiełło otrzymał tytuł "Supremus Dux Lithuaniae", a Witold "Magnus Dux Lithuaniae". Ustalono także, że w przypadku śmierci Jagiełły tron polski ma zostać obsadzony w porozumieniu ze stroną litewską, natomiast, gdyby pierwszy zmarł Witold – Litwa miałaby mieć nowego wielkiego księcia wyznaczonego przez Jagiełłę. Unia ta, podobnie jak unia krewska zachowywała odrębność obu państw.
Kolejne lata to okres nasilającego się konfliktu z zakonem krzyżackim. W tym czasie najmłodszy brat Jagiełły, Świdrygiełło zbuntował się przeciw władzy Witolda i szukał porozumienia z Krzyżakami. Doprowadziło to do zatargu krzyżacko-litewskiego, lecz strony zawarły pokój w Raciążku, co stało się okazją do pierwszej ważniejszej manifestacji wspólnego, polsko-litewskiego stanowiska w danej sprawie, gdyż Witold przekazał Krzyżakom polskie postulaty w kwestii Pomorza Gdańskiego. Porozumienie okazało się jednak przejściowe i w 1409 roku doszło do wybuchu wielkiej wojny z zakonem krzyżackim, w której Litwa i Polska wystąpiły wspólnie.
Wielka wojna z zakonem krzyżackim.
W 1407 r. wielkim mistrzem zakonu został Ulrich von Jungingen – zwolennik nieustępliwego traktowania Polski i Litwy i reprezentant prowojennego stronnictwa wśród Krzyżaków. W 1408 przekazał Gotlandię na rzecz Eryka Pomorskiego, co oznaczało tworzenie sprzyjającej sytuacji politycznej do prowadzenia podbojów. Z drugiej strony Jagiełło zawarł pokój z Wielkim Księstwem Moskiewskim. Początek konfrontacji zbrojnej był już tylko kwestią czasu – bezpośrednim pretekstem stał się wybuch antykrzyżackiego powstania na Żmudzi, wspieranego przez Litwę. Strona Polska natychmiast zaoferowała Witoldowi pomoc, w wypadku krzyżackiego ataku, wobec czego 6 sierpnia 1409 Ulrich von Jungingen wypowiedział Polsce wojnę. Działania wojenne rozpoczęły się wtargnięciem Krzyżaków na ziemię dobrzyńską, a w październiku podpisano rozejm do 24 czerwca 1410. Obie strony postanowiły w tym czasie przygotować się do walnej rozprawy. Poczyniono również odpowiednie zabiegi dyplomatyczne, próbując zdyskredytować oponenta – Krzyżacy przedstawiali konflikt jako krucjatę przeciw pogaństwu, uzyskali też wsparcie władców Czech i Węgier oraz licznych książąt niemieckich. Polska mogła liczyć na pomoc hospodara mołdawskiego i oddziałów tatarskich Dżelal-ed-Dina. Litwinom udało się w maju 1410 potwierdzić zawarcie pokoju z Krzyżakami inflanckimi, co uszczupliło siły wroga w decydującym momencie. Plan polsko-litewski zakładał koncentrację wojsk na południe od państwa zakonnego i marsz na Malbork. 30 czerwca siły polskie przekroczyły Wisłę i w okolicach Czerwińska połączyły się z Litwinami. Krzyżacy skoncentrowali swoją armię pod Kurzętnikiem, ale do starcia ostatecznie nie doszło. 13 lipca Jagiełło otrzymał akt wypowiedzenia wojny od Zygmunta Luksemburskiego, ale nie wpłynęło to zasadniczo na zmianę planów. 15 lipca doszło do walnego rozstrzygnięcia – bitwy pod Grunwaldem. Połączone siły polsko-litewsko-rusko-tatarskie, liczniejsze, ale gorzej uzbrojone od krzyżackich, odniosły pełne zwycięstwo. W ich ręce dostało się 50 chorągwi wroga, działa oraz obóz z zapasami. Skala zwycięstwa była dość niespodziewana, jednak nie udało się doprowadzić do zajęcia Malborka. Po długich rokowaniach zawarto pokój w Toruniu (1 lutego 1411). Wspólne zwycięstwo Polaków i Litwinów sprawiło jednak, że świadomość obopólnych korzyści z pozostawania w ścisłym sojuszu wzrosła. Pojawiła się też szansa na rozwiązanie kwestii krzyżackiej w przyszłości.
Unia horodelska.
W roku 1413 w Horodle zawarto kolejną unię między Polską i Litwą. Jednym z jej długofalowych następstw stało się upodobnienie litewskiej struktury administracyjnej do schematów polskich. W zasadzie postanowienia unii były podobne do wileńsko-radomskiej, ale pojawiły się także nowe przepisy, dzięki którym bojarzy uzyskali podobne prawa co szlachta polska. Nastąpiło również przyjęcie 47 katolickich rodów bojarskich do herbów polskich. Ustalono także, by kontynuować unię, nawet po wygaśnięciu rodu Jagiełły. Zachowano też instytucję wielkiego księcia, mimo podtrzymania przepisu o inkorporacji Wielkiego Księstwa:
Po śmierci Witolda władzę na Litwie miał objąć ten, którego „król polski lub jego następcy za radą prałatów i baronów Polski i ziem Litwy uznają za godnego wyboru, ustanowienia i umieszczenia”. Strona polska natomiast zobowiązała się, że „bez prawowitych następców” nie obierze swojego władcy bez porozumienia i zgody wielkiego księcia i bojarów.
Ponadto po podpisaniu unii pojawiła się możliwość uszlachetnienia rodów bojarskich poprzez nadanie herbu przez władcę. Wybrane rody szlacheckie dokonywały adopcji części bojarów. Wcześniej pojęcie "szlachectwa" było właściwie na Litwie nieznane.
Kolejne lata rządów Witolda to okres szczytu potęgi Litwy w Europie Wschodniej. Jej zwierzchnictwo uznał m.in. Nowogród oraz chanat krymski. Litwa znacznie się usamodzielniła, jej pozycja i siła wzrosła do tego stopnia, że zachwiała unią z Polską. W 1422 roku po kolejnej wojnie z Krzyżakami, na mocy pokoju w Melnie, Litwa odzyskała Żmudź.
W 1428 roku Witold rozpoczął starania o koronację. Jego plany poparł Władysław Jagiełło, lecz pod warunkiem, że po śmierci kuzyna koronę przejąłby syn Jagiełły, gdyż Witold nie posiadał męskiego potomstwa. 6 stycznia 1429 roku rozpoczął się zjazd w Łucku, na którym spotkali się m.in. Władysław Jagiełło, Witold i Zygmunt Luksemburczyk. Próbował on przejąć inicjatywę w kwestii ewentualnej koronacji, gdyż zależało mu na rozbiciu sojuszu polsko-litewskiego. Na posiedzeniu obu rad projekt podniesienia Litwy do rangi królestwa został entuzjastycznie przyjęty przez stronę litewską, natomiast panowie koronni jednomyślnie go odrzucali, kwestionując prawo Luksemburczyka do dysponowania koronami. Ostro wypowiedział się Zbigniew Oleśnicki, próbując wskazać intrygę Zygmunta. W końcu panowie polscy zerwali obrady, oddalając tym samym sprawę koronacji. W 1430 roku Witold zmarł.
Wielkim księciem litewskim został brat Jagiełły – Świdrygiełło. Stało się to jednak bez porozumienia ze stroną polską, co oznaczało złamanie zasad unii horodelskiej. Panowie koronni okazali gotowość do uznania nowego księcia w zamian za ustępstwa terytorialne w postaci Podola i Wołynia, jednak nowy władca odmówił. Niebawem Świdrygiełło rozpoczął starania o koronację, co dodatkowo zaostrzyło spór. Postanowił poszukać wsparcia u Zygmunta Luksemburczyka i Krzyżaków, czego rezultatem był wybuch wojny polsko-litewskiej w lipcu 1431. Wojska księcia, wspierane posiłkami krzyżackimi, uderzyły na Kujawy i Wielkopolskę, ale 13 września 1431 doznały sporych strat w bitwie pod Dąbkami. Tymczasem zadziałać postanowili panowie litewscy wyznania katolickiego, którzy w 1432 swoim księciem okrzyknęli Zygmunta Kiejstutowicza (lit. "Žygimantas Kęstutaitis"), cieszącego się poparciem w Polsce.
Unia grodzieńska.
W 1432 roku odnowiono w Grodnie unię, która zrównała w prawach bojarów obu wyznań. W 1435 nastąpił polityczny koniec Świdrygiełły, który mimo wsparcia Krzyżaków został pokonany. Rok wcześniej zmarł Władysław Jagiełło. Na tron polski wybrano jego syna – Władysława, nazwanego później Warneńczykiem. Zmiana nastąpiła również na Litwie, kiedy zamordowanego w 1440 roku Zygmunta Kiejstutowicza zastąpił brat polskiego króla, Kazimierz IV Jagiellończyk. Został on przez niego wyznaczony na namiestnika, lecz bojarzy obwołali go wielkim księciem. Stało się to jednak bez porozumienia ze szlachtą polską, co w praktyce oznaczało zerwanie unii.
W 1444 roku Władysław podjął antyturecką wyprawę, podczas której poległ. Szlachta polska zwróciła się do Kazimierza Jagiellończyka z propozycją objęcia władzy na tronie krakowskim, na co ten się zgodził, ale dopiero po dwóch latach zwłoki, co umocniło jego pozycję wobec możnowładców. 17 września 1446 roku wydał akt regulujący stosunki polsko-litewskie na zasadzie równorzędności. Później zagwarantował także nienaruszalność litewskich granic i praw bojarów obu wyznań oraz obsadzanie litewskich urzędów przez Litwinów. Oznaczało to przywrócenie unii.
25 czerwca 1447 roku arcybiskup gnieźnieński i prymas Polski Wincenty Kot w katedrze wawelskiej dokonał aktu koronacji Kazimierza Jagiellończyka na króla Polski. Rozpoczęło to okres świetności rodu Jagiellonów, którzy panowali wówczas w Polsce, Czechach i na Węgrzech oraz Litwie. Ziemie, którymi władali opierały się o trzy morza – Bałtyk, Adriatyk i Morze Czarne. Okres panowania Kazimierza Jagiellończyka w Polsce to czas rozkwitu kultury i sztuki, ale przede wszystkim zwycięskiej wojny z zakonem krzyżackim, co doprowadziło do zmiany układu sił w regionie, a także do odzyskania Pomorza Gdańskiego, co z kolei miało niezwykle pozytywny wpływ na rozwój gospodarczy kraju w następnych latach.
W roku 1492 Kazimierz Jagiellończyk zmarł, władzę zaś przejęli jego synowie – w Krakowie Jan Olbracht, w Wilnie – Aleksander Jagiellończyk. Podział władzy był równoznaczny z kolejnym przerwaniem unii między obydwoma państwami.
Unia krakowsko-wileńska.
Sojusz polsko-litewski trwał nadal, lecz nie był już tak ścisły. Oba państwa nadal wspierały się w swych posunięciach dyplomatycznych, a także udzielały sobie pomocy militarnej, jednak rosnące zagrożenia końca XV wieku zmotywowały obie strony do zawarcia nowego porozumienia, które zacieśniłoby związek i zapobiegło ewentualnemu rozpadowi na wypadek przedłużającego się stanu, gdy nie istniała unia personalna.
W tych warunkach doszło w 1499 roku do podpisania unii krakowsko-wileńskiej zwanej też "układem wileńskim". Była ona nawiązaniem do unii horodelskiej z 1413 roku, lecz pomijało przepis o inkorporacji Litwy. Jej główne postanowienia to zobowiązanie do wzajemnej pomocy militarnej, wypowiadanie wojny państwu trzeciemu wyłącznie za zgodą obu stron oraz udział drugiej strony w wybieraniu władcy jednego z państw. Unia ta była zatem legitymizacją stanu trwającego od czasu panowania Kazimierza Jagiellończyka, czyli ścisłego sojuszu dwóch suwerennych państw.
Unia mielnicka.
W 1501 roku zmarł Jan Olbracht. Stworzyła się sytuacja, w której podjęto decyzję o budowie jednego wspólnego państwa. Zawarcie nowego porozumienia nastąpiło w tym samym roku, gdy na mocy zawartej między Polską a Litwą unii mielnickiej, królem Polski został dotychczasowy wielki książę litewski – Aleksander Jagiellończyk. Władca zgodził się na przepis, dotyczący połączenia Litwy i Polski w jedno „nierozerwalne ciało, aby był jeden lud, jeden naród, jedno braterstwo i wspólne narady”. Od tej pory król miał być wybierany przez senatorów obu krajów, co stało w sprzeczności z dotychczasową dziedzicznością praw Jagiellonów do tronu litewskiego i praw polskiej szlachty do elekcji własnego króla. Aleksander zastrzegł jednak, że postanowienia unii wejdą jednak w życie dopiero po uzyskaniu akceptacji społeczeństwa litewskiego. Zgoda taka nigdy jednak nie nastąpiła, gdyż na Litwie nie było sejmików wojewódzkich, a sejm litewski został przez króla oczyszczony ze zwolenników unii. W 1506 Aleksander zmarł, a panowanie objął, wyznaczony przez niego na następcę, jego brat – Zygmunt Stary.
Próby zacieśnienia związku.
Pod koniec lat 50. XVI wieku kwestia regulacji stosunków polsko-litewskich zaczęła stawać się przedmiotem szerszej debaty. Było to związane ze świadomością wygasania dynastii Jagiellonów. Problem był o tyle istotny, że do tej pory brakowało odpowiedniego spoiwa instytucjonalnego – unię gwarantowała jedynie osoba wspólnego władcy. Projekt wprowadzenia realnej pojawiał się już od obrad sejmu piotrkowskiego w latach 1547–1548, gdy stał się on jednym z postulatów ruchu egzekucyjnego. Zwolennicy tego pomysłu powoływali się na niezrealizowane przepisy unii krewskiej, jednak każdorazowo spotykali się ze stanowczą reakcją elit Wielkiego Księstwa Litewskiego. Ich opór wobec zacieśnienia związku nazwano "separatyzmem litewskim". Sytuacja geopolityczna sprzyjała jednak postulatorom ściślejszej unii, gdyż Litwa nie była w stanie samodzielnie prowadzić wojny o Inflanty z rosnącą w siłę Rosją, dopuszczającą się ciągłych najazdów. W tych warunkach w 1562 litewskie pospolite ruszenie pod Witebskiem zawiązało konfederację i zażądało od króla zwołania wspólnego sejmu polsko-litewskiego. Perspektywa przeprowadzenia nowych rozstrzygnięć w sprawie unii, wyboru króla i kwestii obronnych stała się oczywista. Zacieśnienie związku przypieczętowały sukcesy militarne Iwana Groźnego, w tym zdobycie przez Rosjan litewskiego Połocka w 1563 r.
Lata 1569–1795.
Unia lubelska i jej następstwa.
Przygotowania do prac nad nową formułą związku.
W latach 1563–1564 obradował sejm egzekucyjny. W czasie jego trwania przedstawiciele polscy przedstawili Litwinom swój projekt unii, jednak część jego pomysłów była bardzo radykalna. Zakładano likwidację państwowości litewskiej, a niektórzy postulowali nawet zamianę nazwy "Litwa" na "Nowa Polska". W tych okolicznościach nie uzyskano aprobaty Litwinów. W tym czasie na Litwie przeprowadzane były liczne reformy – dokończono przekształcenia administracyjne, utworzono sejmiki oraz opracowano "Drugi Statut Litewski", podkreślający odrębność Litwy. Wszystkie działania miały na celu podniesienie kraju do roli równorzędnego partnera. Powrót do rozmów nad unią przyspieszyła decyzja Zygmunta Augusta, który zadeklarował zrzeczenie się praw dziedzicznych do Wielkiego Księstwa na rzecz Korony.
Ustanowienie unii.
Początek obrad.
W grudniu 1568 Zygmunt August zwołał do Lublina sejm koronny, a do Wohynia sejm litewski. Po jego propozycji posłowie litewscy zgodzili się na przeniesienie do Lublina, ale nadal obradowano osobno. Prace trwały od 19 stycznia 1569 aż do sierpnia i przebiegały w trzech etapach. Pierwszy okres trwał do lutego, gdy po niemożliwości odnalezienia konsensusu Litwini potajemnie wyjechali z Lublina. Do tego momentu ścierały się dwa główne projekty – polski, lansowany bpa Filipa Padniewskiego, zakładający ustanowienie jednego władcy, jednego sejmu i prawa obywateli do piastowania urzędów i posiadania dóbr w obu krajach oraz projekt litewski, zakładający utrzymanie unii personalnej, osobne koronacje, odrębność urzędów i jedynie wspólną politykę zagraniczną. Reprezentacja litewska, spośród której wyróżniał się Mikołaj Radziwiłł Rudy, nie była skłonna do ustępstw i w końcu obrady zerwano.
Włączenie ziem ruskich do Korony.
Od początku czerwca sejm polski obradował samodzielnie. Tymczasem do sporu politycznego czynnie włączył się król. Postanowił on zmusić delegację litewską do powrotu i wykorzystując swe uprawnienia wielkoksiążęce, doprowadził do przyłączania do Korony kolejnych ziem ruskich. Najpierw włączone zostało Podlasie oraz Wołyń z ziemią bracławską. Na wniosek posłów wołyńskich w ten sam sposób pozbawiono Wielkie Księstwo Litewskie ziemi kijowskiej. Utrata przez Litwę tak wielkich połaci terenu spowodowała zmianę stanowiska części elit. 20 marca postanowiono na zjeździe w Wilnie o wysłaniu do Polski Jana Chodkiewicza celem wznowienia rokowań. Podstawą rozmów stał się uchwalony bez udziału Litwy akt unii z 24 marca, który oznaczał inkorporację całości Wielkiego Księstwa. Z drugiej strony obiecano jednak zachowanie odrębności instytucji litewskich. Próby porozumienia trwały kolejne dwa miesiące. Znów aktywnie włączył się król, który nakazał sejmikom litewskim nadawanie posłom na sejm walny pełnomocnictwa do zawarcia unii. Stopniowo też skłaniał szlachtę litewską do przysięgi na wierność Koronie.
Druga faza wspólnych obrad.
6 czerwca na wspólne obrady powrócili przedstawiciele sejmu litewskiego, choć w uszczuplonym składzie. Nieobecność posłów przeciwnych koncepcjom unii realnej spowodowała przyspieszenie prac. Ustalono zagwarantowanie odrębności państwowej Litwy, ustanowienie wspólnych rządów w Inflantach i stworzenie wspólnej pieczęci. 28 czerwca podjęto uroczystą uchwałę o unii, a 1 lipca miało miejsce jej zaprzysiężenie. Wkrótce wystawione zostały dwa jednobrzmiące akty, po jednym dla obu sejmów, ale obydwa w języku polskim. 11 lipca uzupełniono je dokumentami potwierdzającymi nową unię.
Rzeczpospolita Obojga Narodów.
Zawarcie unii stało się jednocześnie aktem powołania nowego państwa Rzeczypospolitej Korony Polskiej i Wielkiego Księstwa Litewskiego. Władzę centralną stanowił król i sejm. Króla wybierano wspólnie, był on koronowany w Krakowie. Zachowano też tytuł wielkiego księcia. Odtąd wspólna miała być też polityka zagraniczna i obronna. W czasie sejmu lubelskiego uchwalono także "Porządek obrad rady koronnej i litewskiej", który ustanawiał wspólną izbę senatorską. W jej skład wchodzili wojewodowie, kasztelanowie, ministrowie obu państw oraz biskupi katoliccy. Urzędy centralne i sądownicze oraz ministerstwa pozostawały osobne. Polacy otrzymali prawo do zakupu dóbr ziemskich na Litwie, co w przyszłości doprowadziło do wzrostu znaczenia magnaterii posiadającej olbrzymie latyfundia. Pojawiła się też zapowiedź wprowadzenia jednolitej waluty, zrealizowana w 1580 roku, gdy Stefan Batory ustanowił unię monetarną między obydwoma krajami. Wspólną walutą Rzeczypospolitej Obojga Narodów był odtąd dotychczasowy grosz polski.
Powstanie nowego, wielokulturowego i wielonarodowościowego tworu w Europie Środkowej miało swoje dalekosiężne skutki w przyszłości. Szlachta obu państw integrowała się w jedną grupę na gruncie kultury polskiej, bardzo w ten sposób wzbogaconej. Wytworzył się jeden obyczaj i jedna ideologia. Istotną cechą była wówczas tolerancja, dzięki której tak różnorodny organizm unikał walk wewnętrznych na tle kulturowym. Z drugiej strony polonizacja mogła przyczynić się do spowolnienie procesów narodowościowych na terenach ruskich, co z kolei powodować mogło wzrost nieufności do Polski w obawie przed jej dominacją.
Wiek XVII – początki oligarchii magnackiej.
W wieku XVII w Rzeczypospolitej ukształtowała się nowa forma ustrojowa – oligarchia magnacka. Podstawę stanowiły "pacta conventa", artykuły henrykowskie oraz przywileje szlacheckie. Rosły też wpływy polskich i litewskich posiadaczy ziemskich. Od 1652 zaczęli oni wykorzystywać nowy instrument do realizowania swych partykularnych interesów na sejmie walnym – liberum veto. Sam związek polsko-litewski wydawał się wówczas dość trwały, jednak z drugiej strony pojawiały się zagrożenia bytu państwa jako całości. Szczególnie groźnym wydarzeniem stał się potop szwedzki oraz utrata Podola w 1672 r. Skierowanie polskiej polityki zagranicznej na Szwecję, Rosję i Imperium Osmańskie uniemożliwiło Polsce walkę o zwrot dawnych ziem piastowskich – Pomorza Zachodniego i Śląska. Dodatkowym przejawem ujemnego bilansu XVII wieku dla Rzeczypospolitej był kryzys gospodarczy, związany z brakiem reform na rzecz ograniczenia gospodarki folwarczno-pańszczyźnianej.
Wiek XVIII.
Epoka saska również nie była dla Rzeczypospolitej pomyślna. Po elekcji Augusta Mocnego kraj był politycznie rozdarty. Na Litwie trwała wojna domowa między rodem Sapiehów a ich oponentami, wspieranymi przez szlachtę średnią. Ponadto król, działając w interesie Saksonii i własnej dynastii, wciągnął Rzeczpospolitą w III wojnę północną. Skutkiem tego były wyniszczające przemarsze obcych wojsk oraz przyzwyczajenie do anarchii związanej z zamieszaniem wokół naprzemiennych „elekcji” Augusta Mocnego i Stanisława Leszczyńskiego. Całą sytuację wykorzystała Rosja, która dzięki pokojowi w Nystad z 1721 zyskała pozycję hegemona w tej części Europy Środkowej. W trakcie wojny miało miejsce jeszcze jedno wydarzenie, które znacznie pogorszyło pozycję słabnącej już Rzeczypospolitej, czyniąc ją faktycznie protektoratem carskim – Sejm niemy. Kolejne zamieszanie miało miejsce w czasie wojny o sukcesję polską, gdy na tron próbował wrócić Stanisław Leszczyński. Kolejne interwencje mocarstw ościennych spowodowały, że zgodnie z Traktatem Trzech Czarnych Orłów Rzeczpospolita przestała być suwerennym państwem, a o najważniejszych sprawach jej polityki decydowały Rosja, Prusy i Austria.
Pewną szansą odwrócenia tych tendencji był wybór związanego z Familią Stanisława Augusta Poniatowskiego. Dzięki dobrym relacjom z Rosją Czartoryskim udało się przeprowadzić pewne reformy już na sejmie konwokacyjnym, który przygotowywał elekcję. Jego dorobek przekreślił jednak Sejm repninowski, który 1768 zagwarantował podstawy spaczonej już wówczas "złotej wolności" i ustanowił tzw. prawa kardynalne. Od roku 1768 Rzeczpospolita była już formalnie rosyjskim protektoratem.
Część szlachty, która uważała działania króla za niewłaściwe zawiązała w tym samym roku konfederację barską. Do 1772 trwały walki z wojskami króla i carycy Katarzyny II. Klęska powstańców spowodowała radykalną reakcję mocarstw ościennych – nastąpił I rozbiór Polski.
Konstytucja 3 maja i rozbiory.
Jedną z ostatnich prób ratowania kraju stał się Sejm Czteroletni, powołany początkowo w związku z potrzebą zajęcia stanowiska Polski w sprawie wojny rosyjsko-tureckiej. Była to jednak zarazem okazja do przeprowadzenia gruntownej reformy ustrojowej. W wyniku prac posłów uchwalona została pierwsza w Europie konstytucja, która przeszła do historii jako Konstytucja 3 maja. Sprawy unii polsko-litewskiej nie omawiała ona bezpośrednio. Szczegółowe przepisy zawierało uchwalone w październiku tego samego roku (1791) "Zaręczenie Wzajemne Obojga Narodów". Ustanowiło ono jeszcze ściślejszy związek między Koroną i Litwą. Stworzono organy do prowadzenia jednolitej, spójnej polityki wojskowej i skarbowej (Straż Praw). Obu stronom zagwarantowano proporcjonalny udział we władzy.
W wyniku postawy części szlachty niechętnej zmianom doszło do zawiązania konfederacji targowickiej. Jej uczestnicy zwrócili się z prośbą o pomoc do carycy. Doszło do wybuchu wojny polsko-rosyjskiej. O porażce zadecydowała zdrada Prus, które wypowiedziały przymierze z 1790, a także postawa króla. Konsekwencją przegranej był II rozbiór Polski. W 1794 społeczeństwo podjęło kolejną próbę naprawy sytuacji – w całym kraju wybuchły walki w ramach insurekcji kościuszkowskiej. W obliczu miażdżącej przewagi Rosji i Prus walka okazała się przegrana. W 1795 mocarstwa dokonały podziału reszty terytorium Rzeczypospolitej.
Okres zaborów.
Rok 1795 i abdykacja Stanisława Augusta Poniatowskiego to formalny koniec unii lubelskiej. Ziemie Rzeczypospolitej Obojga Narodów znalazły się na terenie trzech różnych mocarstw. W tych warunkach jakiekolwiek wskrzeszenie unii było nierealne. Okres Księstwa Warszawskiego także nie przyniósł rozwiązania, gdyż nieudana kampania przeciw Rosji zakończyła się porażką i likwidacją państwa. Utworzenie Królestwa Polskiego także nie stwarzało szansy na powrót do głębszej współpracy polsko-litewskiej, chociaż początkowo car Aleksander I Romanow obiecywał przyłączenie części ziem dawnego Wielkiego Księstwa Litewskiego. Tereny te aż do I wojny światowej pozostały jednak jako ziemie bezpośrednio wcielone do Imperium Rosyjskiego. Weszły one w skład tzw. ziem zabranych. Z kolei ziemie zabrane wraz z obszarami Królestwa Kongresowego stały się częścią strefy osiedlenia – terytoriów rosyjskich, na których pozwalano zamieszkiwać społeczności żydowskiej.
Ostatni widoczny pokojowy znak powszechnego poczucia jedności narodu i Rzeczypospolitej w jej historycznym kształcie miał miejsce na początku lat 60. XIX w., kiedy to w Królestwie Kongresowym i na ziemiach zabranych odbyły się masowe manifestacje jedności i solidarności (zob. manifestacja w Kownie 1861 i manifestacja w Horodle w 1861 r). Manifestacje były organizowane na całym terytorium I Rzeczypospolitej (w Wilnie, Kownie, Grodnie, Mohylewie, Brześciu Litewskim, Witebsku, Żytomierzu, Kamieńcu Podolskim, Berdyczowie, Hajsyniu i innych miastach na ziemiach zabranych) na znak jedności, ale też solidarności z krwawo pacyfikowanymi przez wojsko rosyjskie pokojowymi demonstracjami patriotycznymi w Królestwie Polskim.
Litewskie odrodzenie narodowe.
Na początku XIX w. wśród spolonizowanej litewskiej szlachty zaczęło wzrastać poczucie odrębności narodowej. Postacią skupiającą wokół siebie miłośników języka i folkloru litewskiego stał się bp Józef Giedroyć. Rozpoczęto prace nad stworzeniem podręczników gramatyki, historii i słowników. Represje zaborcze przeciwstawiały się jednak tym próbom. Ruch rozwinął się ponownie po 1883, nabierając charakteru opozycyjnego wobec polskości. Zarzewiem sporu była też dominacja języka polskiego w liturgii. Wielu Polaków uznało te działania za „litwomanię” i separatyzm. Bliskość kulturowa i samoistny proces polonizacji, najpierw litewskiej szlachty, a później szerszych warstw tej społeczności, w kuriozalny sposób stały się główną przyczyną narastających napięć na linii Polacy-Litwini. Zdaniem działaczy litewskich nowoczesny naród litewski mógł powstać jedynie w opozycji do polskości.
Koncepcje polityczne emigracji.
Przez cały okres zaborów w ramach programów różnych stronnictw pojawiały się liczne koncepcje odtworzenia Rzeczypospolitej w granicach sprzed 1795 roku. Oznaczałoby to zatem kontynuowanie współpracy. Program taki głosił np. Hotel Lambert. Problemem miał się jednak okazać wzrost postaw nacjonalistycznych w XIX wieku. Stał się on jedną z przyczyn, które zadecydowały o osłabieniu dotychczasowych więzi polsko-litewskich w tym czasie. Pojawiły się próby nowej interpretacji wspólnej przeszłości, np. na Litwie Konstytucję 3 maja zaczęto postrzegać nie jako wspólne osiągnięcie polskich i litewskich patriotów, lecz jako „zniesienie dotychczasowej odrębności państwowej Wielkiego Księstwa” i jego „inkorporowanie przez Polskę”.
Okres dwudziestolecia międzywojennego.
Powstanie niepodległej Litwy i Białorusi.
Pod koniec I wojny światowej sytuacja polityczna na północno-wschodnich obszarach dawnej Rzeczypospolitej Obojga Narodów zaczęła się komplikować. Przy wsparciu niemieckich wojsk okupacyjnych powstały rządy narodowe Litwy i Białorusi. 16 lutego 1918 Litewska Rada Państwowa (lit. "Lietuvos Taryba") proklamowała niepodległość państwa w formie republikańskiej, natomiast w czerwcu przekształciła kraj w monarchię (Królestwo Litwy), oddając tron drugiemu królowi w historii Litwy – Wilhelmowi Herzog von Urach – nazwanego Mendogiem II. W październiku powstało pierwsze w historii państwo Białorusinów – Białoruska Republika Ludowa.
Okres wojny polsko-bolszewickiej.
Tymczasem Rosja Radziecka wymówiła traktat brzeski i rozpoczęła natarcie na zachód, celem przywrócenia panowania rosyjskiego na terenie dawnego Imperium. Skutkiem natarcia bolszewickiego był upadek rządu białoruskiego i ewakuacja Litwinów z Wilna. 15 grudnia 1918 powołano tam Radę Delegatów Robotniczych, która proklamowała „dyktaturę proletariatu”, choć miasto było wówczas niemal zupełnie pozbawione przemysłu i klasy robotniczej. 1 stycznia 1919 w Mińsku utworzono Białoruską Socjalistyczną Republikę Radziecką. Reakcją społeczności polskiej na powyższe wydarzenia było zorganizowanie Komitetu Obrony Kresów oraz utworzenie Samoobrony Wileńskiej. Wilno przejściowo trafiło w ręce polskie, jednak już 5 stycznia przejęła je Armia Czerwona. Siły Samoobrony wycofały się na Grodzieńszczyznę, a w mieście utworzona została Litewska Rada Komisarzy Ludowych, na czele której stanął Vincas Mickevičius-Kapsukas. 5 lutego w Białymstoku doszło do porozumienia polsko-niemieckiego dotyczącego przemarszu wojsk polskich przez tereny objęte ewakuacją niemiecką na Wileńszczyznę i Białoruś.
7 lutego 1919 Piłsudski powiedział do swego współpracownika, Władysława Baranowskiego, jak widzi obecne możliwości ustanowienia granic:
27 lutego bolszewickie władze Litwy i Białorusi połączyły się, tworząc Litewsko-Białoruską Socjalistyczną Republikę Rad. Kontrolowane przez nią obszary obejmował terror klasowy oraz szczegółowe regulacje prawne w duchu bolszewickim. Ofiarą reżimu padali głównie ziemianie, inteligencja, działacze niepodległościowi i duchowieństwo. Zniszczeniu uległa też część dorobku kulturalnego. Krwawo stłumiono także wystąpienia polskie w rejonie nieświeskim w marcu 1919.
W połowie lutego zgrupowane pod wodzą gen. Stanisława Szeptyckiego wojska polskie podjęły kontrofensywę i starły się w boju z Armią Czerwoną. W marcu w wyniku natarcia grupy gen. Antoniego Listowskiego Polacy przejęli kontrolę nad Pińskiem. W dniach 19–21 kwietnia ofensywa pod wodzą gen. Edwarda Rydza-Śmigłego zajęła Wilno. Po wkroczeniu do miasta Józef Piłsudski, dążąc nadal do utworzenia federacji polsko-litewskiej, wystosował "Odezwę do mieszkańców byłego Wielkiego Księstwa Litewskiego", w której znalazła się m.in. zapowiedź przeprowadzenia demokratycznych wyborów. Krok ten spotkał się, co prawda, z entuzjazmem polskojęzycznej części mieszkańców obszaru, jednak strona białoruska pozostała zupełnie bierna, a Litwinów pomysł ten głęboko zaniepokoił. Ówczesny rząd, rezydujący w Kownie zdecydowanie zaprotestował. Posunięcia Piłsudskiego, takie jak ustanowienie tymczasowego zarządu cywilnego w nowo utworzonych okręgach – wileńskim, brzeskim i wołyńskim – i zapowiedź wyborów do Konstytuanty wileńskiej pozostawały jednak w zgodzie z zasadą samostanowienia narodów, spotkały się zatem z dość przychylnym nastawieniem na Zachodzie.
Po zajęciu Wilna w mieście zorganizowano stosowne ceremonie, w tym defiladę wojsk i uroczyste dziękczynienie w Ostrej Bramie. Tak moment ten opisał naoczny świadek, Tadeusz Święcicki:
Sam Piłsudski miał później napisać tylko:
Tak z kolei zajęcie Wilna skomentował krakowski „Czas”:
26 lipca 1919 Rada Najwyższa konferencji pokojowej w Wersalu zatwierdziła nowy projekt granicy polsko-litewskiej, zwany linią Focha. Zakładał on podział Suwalszczyzny według kryterium etnicznego oraz pozostawiał Wilno po stronie polskiej. Jednak opuszczany przez Niemców region Suwałk został szybko przejęty przez siły litewskie. Spotkało się to jednak z oporem mieszkańców, którego kulminacją stało się tzw. powstanie sejneńskie.
Pomimo widocznych trudności z pozyskaniem sąsiednich narodów do realizacji koncepcji federacyjnej, Piłsudski nadal podejmował wysiłki na jej rzecz, jednak swoje plany ograniczył. Wobec braku możliwości znalezienia wpływowych sojuszników zrezygnowano z idei utworzenia niepodległej Białorusi, tworząc jednak białoruskie formacje wojskowe, pod dowództwem gen. Stanisława Bułaka-Bałachowicza. W czasie powstawania formacji wojskowych na ziemiach polsko-litewsko-białoruskich w 1919 pojawiła się także dość egzotyczna inicjatywa polskich Tatarów, którzy za przyzwoleniem Piłsudskiego utworzyli Pułk Jazdy Tatarskiej. Piłsudski postanowił skoncentrować swe wysiłki na krajach bałtyckich. W dniach 15–22 stycznia 1920, w Helsinkach obradowały delegacje rządowe Polski, Litwy, Łotwy, Estonii i Finlandii. Próby zjednoczenia sił przeciwko Rosji Radzieckiej nie zakończyły się jednak sukcesem, gdyż strona litewska za równorzędne zagrożenie uznawała także Niemcy i Polskę. Litwini pozostawali też wrodzy idei plebiscytu na Wileńszczyźnie, Suwalszczyźnie i Białostocczyźnie, gdyż ich roszczenia oparte były nie na przesłankach etnicznych, ale historycznych.
W lutym 1920 doszło do przesilenia w rosyjskiej wojnie domowej, gdyż oddziały interwencyjne państw Ententy wycofały się, w związku z czym Armia Czerwona mogła zwrócić cały swój wysiłek wojenny w kierunku zachodnim. Tymczasem 21 kwietnia 1920 doszło do podpisania porozumienia polsko-ukraińskiego, dzięki któremu Polska pozyskała atamana Semena Petlurę dla koncepcji federacyjnej. 25 kwietnia Piłsudski podjął decyzję o wspólnej ofensywie na południowym odcinku frontu i już 7 maja oddziały armii gen. Edwarda Rydza-Śmigłego wkroczyły do Kijowa. Cała akcja odniosła sukces militarny, jednak kolejny raz nie spotkano się z pozytywną reakcją społeczeństwa, co wstrzymało rozmach wspólnej ofensywy. Rząd Leopolda Skulskiego ogłosił gotowość do pertraktacji z Rosją Radziecką, co pozostało bez odzewu. 14 maja kontrofensywę na północnym odcinku frontu podjął Michaił Tuchaczewski. 8 czerwca front ustalił się nie linii rzek Auty i Berezyny. 5 czerwca bolszewicy uderzyli również na południu, gdzie sukcesy odnosiła słynna Konarmia Siemiona Budionnego. Generalne natarcie bolszewickie nastąpiło 4 lipca i spowodowało systematyczny odwrót sił polskich. 11 lipca Armia Czerwona przejęła Mińsk, 14 – Wilno, a 19 – Grodno. 23 tzw. grupa mozyrska zajęła Pińsk, a 1 sierpnia – Brześć nad Bugiem. W tym samym czasie padł Bielsk Podlaski oraz Białystok, do którego przybył Julian Marchlewski, przywożąc z sobą manifest Tymczasowego Komitetu Rewolucyjnego Polski datowany na 30 sierpnia, w którym zapowiadano utworzenie Polskiej Socjalistycznej Republiki Radzieckiej. Wkrótce do Białegostoku przybyli pozostali członkowie "Polrewkomu", a na zajętych obszarach działać zaczęły trybunały rewolucyjne. Polityka uzurpatorskiej władzy spotkała się ze zdecydowanie nieprzychylnym nastawieniem Polaków zamieszkujących Białostocczyznę i Wileńszczyznę. Nowy porządek przychylnie powitała jedynie część mniejszości białoruskiej i żydowskiej.
W trakcie ofensywy bolszewickiej rząd polski podejmował szereg zabiegów dyplomatycznych, mających na celu wzmocnienie pozycji w negocjacjach. Ówczesna sytuacja nie była dla Polski korzystna, o czym świadczą choćby namowy Lloyda George’a w czasie lipcowej konferencji w Spa na przyjęcie linii Curzona jako przyszłej granicy polsko-radzieckiej. Jednym z celów polityki zagranicznej Polski stało się zapewnienie neutralności Litwy w trwającej wojnie. 4 lipca 1920 uznano niepodległość tego kraju, wraz z Wilnem po litewskiej stronie (zgodnie ze stanowiskiem Władysława Grabskiego ze Spa), lecz nie doprowadziło to do zmiany sytuacji. 12 lipca doszło do zawarcia pokoju między Litwą a Rosją Radziecką, w którym m.in. ustalono przebieg ich nowej granicy. Rosja Radziecka całą Wileńszczyznę z Wilnem, Lidą, Oszmianą i Grodnem przyznała Litwie, w zamian za zgodę na przemarsz Armii Czerwonej przez jej terytorium. W tym czasie nastąpił atak wojsk litewskich na polskie placówki w rejonie Dukszty, Niewiejtany, Butrymańce, a 14 lipca Litwini zajęli Nowe Troki-Landwarów. W dniu 19 lipca wojska litewskie zajęły Puńsk, Sejny i Giby, 30 lipca zdobyły Suwałki atakując polski pociąg ewakuacyjny, a 8 sierpnia Litwini zajęli Augustów łamiąc deklarowany oficjalnie status strony neutralnej.
Wkrótce jednak doszło do gwałtownej zmiany na froncie. Choć siły bolszewickie znalazły się 12 sierpnia pod Radzyminem, to ich wartość bojowa znacznie ucierpiała wskutek forsownego i długo trwającego marszu na zachód. Krwawe starcia, czyli Bitwa Warszawska, zwana także "Cudem nad Wisłą", rozstrzygnięte zostały na korzyść Polaków, a 16 sierpnia natarcie grupy uderzeniowej znad Wieprza zmusiło bolszewików do odwrotu. Część Armii Czerwonej została internowana na terenie Prus Wschodnich, części zaś udało się przez terytorium Litwy przedostać do RFSRR. Spora grupa wojsk dostała się do polskiej niewoli. 26 września klęskę bolszewików przypieczętowała ich kolejna porażka w bitwie nad Niemnem. W tym samym dniu grupa gen. Stanisława Bułaka-Bałachowicza zajęła Pińsk. W końcu września wznowiono rokowania pokojowe, sfinalizowane podpisaniem traktatu ryskiego 18 marca 1921 określającego m.in. granicę polsko-radziecką wzdłuż linii Dzisna – Dokszyce – Słucz – Korzec – Ostróg – Zbrucz, czyli zbliżonej do granicy z II rozbioru Polski.
Spór o Wileńszczyznę.
Na początku października doszło do zetknięcia podążających w pogoni za bolszewikami wojsk polskich z oddziałami litewskimi. 7 października w Suwałkach podpisano umowę o tymczasowej linii demarkacyjnej. Na jej mocy Wileńszczyzna znalazła się po stronie litewskiej. Rozwiązanie to było zgodne z przynależnością historyczną obszaru, jednak stało w sprzeczności z przyjętym w Wersalu kryterium etnicznym, gdyż jej mieszkańcami w przeważającej mierze była ludność polska. W obliczu braku zgody Litwinów na przeprowadzenie plebiscytu oraz obaw polskich o nieprzychylną reakcję państw Ententy Piłsudski zdecydował się upozorować bunt części oddziałów. Do współpracy namówił swojego przyjaciela, gen. Lucjana Żeligowskiego, który 8 października na czele 1 Dywizji Litewsko-Białoruskiej wyruszył w kierunku Wilna, by w następnym dniu zająć miasto.
Tak o swojej rozmowie z marsz. Piłsudskim pisał sam gen. Żeligowski:
Wszelkim instytucjom litewskim oraz około 300 jeńcom wojennym pozwolono się wycofać. Ewakuacji towarzyszyły różne okoliczności, które tak ujął jeden z litewskich pułkowników:
Reakcje.
Cała akcja spowodowała gwałtowny sprzeciw rządu litewskiego, który znów zmuszony był ulokować się w Kownie. Na temat spornego terytorium rozpoczęły się pertraktacje pod protektoratem Ligi Narodów. Padały różne propozycje, odrzucane na przemian przez obie strony. Zamieszanie nie wpłynęło zasadniczo na przebieg pertraktacji polsko-radzieckich w Rydze.
Utworzenie Litwy Środkowej.
Na podporządkowanych sobie terenach gen. Lucjan Żeligowski zapowiedział utworzenie nowego państwa – Litwy Środkowej. 29 listopada komisja Ligi Narodów doprowadziła do zawieszenia broni między Litwą Środkową a "Litwą Kowieńską". Wytyczono też wówczas pas neutralny pomiędzy nimi. W warunkach odrzucania kompromisowych propozycji przez rządy Polski i Litwy, już po opuszczeniu Litwy Środkowej przez wojska gen. Żeligowskiego, przeprowadzono wybory do lokalnego zgromadzenia – Sejmu Orzekającego. Frekwencja wyniosła aż 64% uprawnionych do głosowania. 20 lutego 1922 organ ten podjął uchwałę w następującym brzmieniu:
Wkrótce potem wydelegowano do Warszawy grupę przedstawicieli, którzy złożyli ten akt władzom Rzeczypospolitej Polskiej. 2 marca w polskim Sejmie doszło do protestu części endecji, gdyż nie chciała ona stwarzać możliwości nadania autonomii przyłączanym terenom. Przeciwko pomysłom autonomii protestowała także delegacja Sejmu Wileńskiego przybyła do Warszawy. Wynikiem tego protestu była dymisja rządu Antoniego Ponikowskiego. Ostatecznie 24 marca ziemia wileńska została bezpośrednio włączona do Polski, stając się jednym z 16 województw o normalnym statusie.
Stan do 1938.
Postanowienia traktatu ryskiego oznaczały klęskę koncepcji federacyjnej. Wszelkie próby polskiej dyplomacji dążące do rozszerzenia Małej Ententy zawodziły. Również porozumienie wyłącznie z państwami bałtyckimi okazało się bardzo trudne. Usiłowano zapoczątkować je już na konferencji w Rydze w lipcu 1920. Kolejną próbę podjęto rok później, na spotkaniu w Helsinkach, gdzie nie stawiła się jednak delegacja litewska. W 1922 zorganizowano konferencję w Warszawie, gdzie Polska, Łotwa, Estonia i Finlandia zawarły traktat o życzliwej neutralności i niezawieraniu przeciw sobie żadnych porozumień międzynarodowych, jednak nie wszedł on w życie ze względu na opór fińskiego parlamentu, naciskanego przez Niemcy. Dodatkowo nastąpiło ochłodzenie w kontaktach polsko-łotewskich na skutek przeprowadzenia na Łotwie radykalnej reformy rolnej wywłaszczającej polskich ziemian oraz ograniczającej tam polskie szkolnictwo. W grudniu 1922 w Moskwie odbyła się konferencja z udziałem gospodarzy, Polski, Litwy, Łotwy, Estonii i Finlandii. Strona radziecka postulowała 25% redukcję sił lądowych oraz wyznaczenie limitów kontyngentów wojskowych. Stawiałoby to ZSRR w pozycji uprzywilejowanej, gdyż żaden z mniejszych partnerów nie był w stanie go kontrolować. Wobec tego Polska wystąpiła z alternatywną propozycją, w wyniku której uczestnicy konferencji wspólnie zadeklarowali wyrzeczenie się wzajemnych agresywnych zamiarów.
Stosunki polsko-litewskie nadal paraliżowała kwestia przynależności państwowej Wileńszczyzny. Litwa traktowała obszar jako historycznie litewski, nie biorąc pod uwagę kryterium etnicznego, które jednoznacznie przemawiało na korzyść Polski. Polacy zaś nie wyrażali zgody na zrzeczenie się rejonu Wilna bez poważnych gwarancji ścisłego związku między obu państwami. Fiasko rozmów pod egidą Ligi Narodów, przyłączenie Litwy Środkowej do II Rzeczypospolitej i dokooptowanie posłów Sejmu Wileńskiego do Sejmu Ustawodawczego spowodowało protest Anglii, Francji i Włoch oraz przede wszystkim ogłoszenie przez Litwę "stanu wojny" z Polską.
W styczniu 1923 Litwa zbrojnie zajęła Okręg Kłajpedy znajdujący się pod międzynarodowym zarządem tymczasowym. Wydarzenie to stało się dla rządu Władysława Sikorskiego okazją do przeprowadzenie akcji na rzecz uznania wschodniej granicy Polski przez mocarstwa. Dzięki pośrednictwu Mussoliniego 15 marca 1923 Rada Ambasadorów, wykonując art. 87 traktatu wersalskiego, podjęła decyzję o uznaniu granicy ryskiej oraz przynależności Wileńszczyzny do Polski. Litwa nie pogodziła się z tym rozwiązaniem i nie nawiązała stosunków dyplomatycznych. Wbrew umowie z maja 1923 w sprawie przyznania jej Kłajpedy odcięła też dostęp towarów polskich przez Niemen. Utrzymywała też formalny stan wojny z Polską.
W marcu 1925 polski minister spraw zagranicznych Aleksander Skrzyński odwiedził Paryż i Genewę, gdzie przedstawiono mu stanowisko Anglii i Francji w sprawie powstającego w Europie paktu gwarancyjnego. Premier rządu francuskiego Édouard Herriot popierał zarówno pakt gwarancyjny, jak i protokół genewski, natomiast minister spraw zagranicznych Wielkiej Brytanii Austen Chamberlain był wobec protokołu sceptyczny. W zachodnich kręgach dyplomatycznych pojawił się wówczas przejściowo pomysł przekazania Polsce Litwy z Kłajpedą w zamian za odstąpienie Pomorza wraz z Gdańskiem na rzecz Niemiec.
28 września 1926 w Moskwie podpisano radziecko-litewski układ polityczny, w którym ZSRR pośrednio popierał pretensje terytorialne Litwy wobec Polski. Rząd polski uznał to za sprzeczne z traktatem ryskim, jednak nie wpłynęło to na anulowanie układu, wzmocniły się jedynie antypolskie tendencje na Litwie. Wszelkie próby porozumienia z Kownem podejmowane przez Piłsudskiego kończyły się klęską.
W grudniu 1926 zamach stanu na Litwie wyniósł do władzy zwolenników polityki proniemieckiej i antypolskiej. Prezydentem Litwy został Antanas Smetona, zaś na czele rządu stanął Augustinas Voldemaras. Osłabiło to gotowość strony polskiej do nawiązania stosunków sąsiedzkich. Pogorszenie relacji spowodowało też umieszczenie przez Litwinów postanowienia w projekcie konstytucji, że stolicą ich państwa jest Wilno. Podtrzymano też oficjalny stan wojny między obu krajami. Wrogość we wzajemnych stosunkach osiągnęła szczyt w listopadzie 1927, gdy po nieudanej próbie zamachu stanu na Litwie, jej władze rozpoczęły szykanowanie mniejszości polskiej, która poparła niedoszły pucz. W odpowiedzi strona polska zastosowała retorsje. Również w listopadzie do Ligi Narodów wpłynęły dwie skargi ze strony litewskiej oskarżające Polskę o agresywne plany. Do działań tych usiłował się włączyć ZSRR, który stwierdził, że "nieuznawanie niepodległości Litwy" uzna za początek agresji wobec Związku Radzieckiego. 28 listopada rząd polski wystosował do Ligi notę z wyjaśnieniem, że pragnie jedynie nawiązania normalnych stosunków dyplomatycznych i handlowych z państwem litewskim. W grudniu kwestia polsko-litewskich nieporozumień trafiła pod obrady Ligi Narodów. 9 grudnia miało miejsce spotkanie Piłsudski-Voldemaras w Genewie, gdzie Piłsudski zapytał wprost, czy Litwa chce wojny, czy pokoju. W takim położeniu Voldemaras zaprzeczył wprawdzie wojnie, choć uchylił się od potwierdzenia stanu pokoju. 10 grudnia Liga przyjęła do wiadomości oświadczenie litewskiego premiera, mówiące, że nie ma stanu wojny między Polską a Litwą oraz oświadczenie premiera polskiego o uznaniu przez Polskę nienaruszalności terytorialnej swojego sąsiada. Liga poleciła też rozpoczęcie bezpośrednich pertraktacji celem nawiązania stosunków. Spotkanie w Genewie było też okazją do zakończenia konfliktu związanego z zamykaniem polskich szkół na Litwie.
W 1928 r. Litwa wyraziła chęć włączenia się w próbę uregulowania kontaktów między Rumunią, Polską, Łotwą, Estonią i Finlandią z jednej strony, a Związkiem Radzieckim z drugiej. Do protokołu Litwinowa nie przystąpiła jednak w dniu jego zawarcia. Z układów zupełnie wycofała się Finlandia.
Do istotnych wydarzeń okresu lat 30. w zakresie stosunków polsko-litewskich zaliczyć można przedłużenie przez oba państwa swoich traktatów o nieagresji z ZSRR, co oznaczało jednocześnie ponowną gwarancję ze strony tego ostatniego w kwestii granic. Istotnie na sprawę wzajemnych relacji mogło też wpłynąć wypowiedzenie przez polską dyplomację traktatu mniejszościowego w 1934, lecz krok ten dotyczył raczej stosunków polsko-niemieckich.
Do roku 1938 wzajemne polsko-litewskie napięcie w stosunkach utrzymywało się. 11 marca na granicy miał miejsce incydent zbrojny, w wyniku którego śmierć poniósł kapral Stanisław Serafin, żołnierz Korpusu Ochrony Pogranicza. W związku z tym 17 marca rząd polski wystosował za pośrednictwem litewskiego posła w Tallinnie ultimatum do rządu litewskiego z żądaniem natychmiastowego nawiązania normalnych stosunków dyplomatycznych bez żadnych warunków wstępnych. Gen. Edward Rydz-Śmigły przybył do Wilna, wydano też stosowne zarządzenia wojskowe. W całej Polsce masowo organizowano manifestacje popierające politykę rządu, ich hasłem przewodnim stało się „Wodzu, prowadź nas na Kowno!”. Ultimatum spotkało się ze zdecydowaną reakcją ZSRR, który wyraził swój brak akceptacji dla tego typu działań podejmowanych przez Polaków oraz nieprzychylnym nastawieniem Francji i innych państw zachodnich, w mniemaniu których środek ten był na miarę nacisków stosowanych przez Hitlera. 19 marca rząd Litwy przyjął żądania, co pozwoliło unormować stosunki. Prawdziwym tłem całej akcji była jednak chęć porozumienia środowisk litewskich pragnących normalizacji w stosunkach z rządem polskim, nie będących jednak w stanie przezwyciężać silnie antypolskiego nastawienia w rządzie własnego kraju.
Okres II wojny światowej.
Pakt Ribbentrop-Mołotow.
23 sierpnia 1939 na rozmowy do Moskwy udał się Joachim von Ribbentrop – minister spraw zagranicznych III Rzeszy. Późnym wieczorem ustalił on ze swym radzieckim odpowiednikiem, Wiaczesławem Mołotowem treść układu o nieagresji między ich państwami oraz dołączonego do niego tajnego protokołu. Zakładał on podział Europy Środkowej na strefy wpływów, m.in.:
oraz:
Zawarcie układu tej treści, której istota pozostawała zatajona, oznaczać musiało przekreślenie restytucji tworu na wzór Wielkiego Księstwa Litewskiego pozostającego w ścisłym związku z Polską i poważnie zagrażał samej możliwości istnienia niepodległej Polski i Litwy. Bezpośrednią konsekwencją paktu stał się wybuch II wojny światowej w dniu 1 września 1939, rozpoczęty atakiem hitlerowskich Niemiec na Rzeczpospolitą. Jego dopełnieniem, a zarazem realizacją zobowiązań, było uderzenie ze strony ZSRR w dniu 17 września. 28 września, po spotkaniu agresorów, nastąpiło zawarcie "Traktatu sowiecko-niemieckiego o granicach i przyjaźni", ustanawiającego korektę nowej granicy.
Następstwa paktu.
Pakt Ribbentrop-Mołotow i jego późniejsze poprawki określił zasięg wpływów III Rzeszy i ZSRR. Hitlerowskie Niemcy zagarnęły zachodnią część Polski, do linii rzek – Pisa-Narew-Bug-San, natomiast Związek Radziecki Kresy Wschodnie, a w przyszłości także Kraje bałtyckie wraz z Litwą. Zanim jednak nastąpiła aneksja 10 października ZSRR przedstawił ofertę przekazania Litwinom Wileńszczyznę w zamian za przyjęcie 30-tysięcznego garnizonu Armii Czerwonej, bazy w Radziwiliszkach oraz eksterytorialne połączenie kolejowe do Lipawy przez Wilno. 14 października rząd litewski zawiadomił polskiego posła w Kownie o cofnięciu uznania dla rządu emigracyjnego. Wskutek tych zdarzeń Litwa zyskała 1,6% obszaru Polski sprzed września 1939, wraz z ok. 0,5 miliona mieszkańców, z których ok. 2/3 stanowiła ludność polska. Przekazanie fragmentu terytorium państwa polskiego Litwie było od samego początku nielegalne, a ZSRR złamał prawo międzynarodowe, dokonując aneksji, bez jednoczesnej zgody na cesję danego terytorium przez Polskę, będącą pierwotnym suwerenem na danym terytorium.
Litwa pod naciskiem ZSRR zerwała stosunki dyplomatyczne z Polską.
15 czerwca 1940 rząd radziecki postawił ultimatum wobec Litwy i Łotwy, a wkrótce na ich tereny wkroczyła Armia Czerwona. Proklamowano Litewską SRR oraz jej odpowiedniki w państwach sąsiednich. Dla Polaków było to tragiczne dopełnienie ich sytuacji, gdyż represje związane z okupacją dotknąć miały teraz również 50 tys. Polaków na Łotwie, 150 tys. Polaków na Litwie i ok. 350 tys. na okupowanej Wileńszczyźnie. Na wszystkich zajętych przez Armię Czerwoną terenach rozpoczęła się eksterminacja inteligencji, wszelkich sił niepodległościowych oraz „elementów politycznie niepewnych”.
Rząd gen. Sikorskiego starał się zachować dystans wobec poczynań sowieckich, stwierdzając jednak wyraźnie, że nie uznaje aneksji Krajów Bałtyckich oraz przekreślenia granicy ryskiej. W obliczu ewentualnej wojny niemiecko-radzieckiej premier odbył też szereg rozmów na temat bieżącej sytuacji z Winstonem Churchillem i Staffordem Crippsem na temat warunków porozumienia z ZSRR. Podtrzymane zostało stanowisko, że porozumienie takie jest możliwe, jednak musi zostać zagwarantowana granica ryska, nastąpić uwolnienie więzionych Polaków oraz możliwość formowania armii polskiej na terenach kontrolowanych przez Sowietów.
Lata 1941–1945.
Niemiecki atak na ZSRR spowodował dostanie się całości terytoriów II RP i Litwy pod kontrolę III Rzeszy, jednak Hitler nie zamierzał wykorzystywać potencjału, jaki stanowić mogła ludność widząca w hitlerowcach wyzwolicieli od terroru Armii Czerwonej i NKWD. Na zajętych obszarach nie tworzono nawet pozorów państwowości mieszkających tam narodów. Ważnym skutkiem wojny między dwoma reżimami totalitarnymi, pozostających do tej pory w ścisłym sojuszu, stało się porozumienie radziecko-brytyjskie, z którego uformowała się w przyszłości koalicja antyhitlerowska. W tych warunkach nadzieję mogła stanowić idea utworzenia II frontu w Europie poprzez aliancki desant na Bałkany i marsz sił sprzymierzonych w kierunku północnym. Po ustaleniach w Teheranie koncepcja ta została jednak odrzucona, na rzecz lądowania w Normandii. W Teheranie zawarto też postanowienia dotyczące przyszłej granicy Polski na linię Curzona, z czego jednak opinia publiczna nie zdawała sobie sprawy. Kolejny okres przyniósł odwrócenie sytuacji na froncie – Armia Czerwona rozpoczęła marsz w kierunku zachodnim. Spowodowało to żywą reakcję Polskiej Państwa Podziemnego, czego wyrazem stała się akcja "Burza". Jednym z jej elementów była przeprowadzona na Wileńszczyźnie operacja Ostra Brama, w wyniku której doszło do zdobycia Wilna przez siły Armii Krajowej z czerwonoarmistami, jednak już 3 dni po akcji NKWD rozpoczęło akcję internowania polskich żołnierzy. Ich dramatyczną sytuację pogarszała obojętność aliantów zachodnich, gdyż zgodnie z ustaleniami tzw. wielkiej trójki Wilno nie miało znaleźć się po wojnie na terytorium Polski.
Jednym z problemów polsko-litewskich była wówczas działalność "Ypatingasis būrys", czyli tzw. "Strzelców Ponarskich". Była to litewska formacja policyjna kolaborująca z niemieckimi narodowymi socjalistami. Jej członkowie brali czynny udział w organizowanych przez Niemców pogromach ludności różnych narodowości. Uczestniczyli oni m.in. w mordach w Ponarach, gdzie śmierć poniosła część polskiej inteligencji wileńskiej oraz żołnierzy Armii Krajowej.
Litewska policja nie była wówczas jedyną organizacją zwalczającą Polaków. Walkę z Armią Krajową prowadziły również bataliony gen. Povilasa Plechavičiusa – tworzone przez Niemców, ale pod litewskim dowództwem "Vietines rinktines" ("Oddziały Terytorialne") miały stanowić zalążek litewskiej armii tworzonej do walki z nacierającymi siłami sowieckimi. Ich pierwszym zadaniem miała być jednak likwidacja partyzantki radzieckiej oraz polskiej. Do najintensywniejszych starć z AK doszło w maju 1944 roku. Wkrótce potem Niemcy usiłowali skłonić Litwinów do przysięgi na wierność Hitlerowi, co spotkało się z ich oporem. Spowodowało to rozwiązanie jednostek – część wchodzących w ich skład żołnierzy rozstrzelano, a część zamknięto w obozach koncentracyjnych, ale większość powróciła do swych domów.
Stosunek polityków litewskich do Polaków nie zawsze jednak był negatywny. W memorandum, jakie wystosowali oni do Komisarza Generalnego Litwy 9 listopada 1942 roku, jednakowo protestowano wobec wysiedleń Litwinów i Polaków, a także polityce okupanta wobec Żydów.
Wraz ze zmianą sytuacji na froncie wzmogła się też aktywność szeroko rozumianej partyzantki radzieckiej. Choć jej działania wymierzone były głównie w hitlerowców, to często przeprowadzała też akcje przeciw „wrogom komunizmu”. Jedną z najgłośniejszych zbrodni, było wymordowanie ludności Koniuchów 29 stycznia 1944. Jak się okazało część sprawców stanowili Litwini z Brygady Kowieńskiej Litewskiego Sztabu Ruchu Partyzanckiego oraz Brygady Wileńskiej. Z drugiej strony dochodziło też do starć z kolaborującą z Niemcami Lietuvos Vietine Rinktine – w walkach tych brała udział np. 5 Wileńska Brygada Armii Krajowej, którą dowodził maj. Zygmunt Szendzielarz. Wysiłki na rzecz porozumienia podejmowane przez gen. Aleksandra Krzyżanowskiego ps. „Wilk” okazywały się daremne.
Lata 1945–1990.
Nowy układ geopolityczny.
W wyniku II wojny światowej i decyzji mocarstw oba państwa znalazły się w strefie wpływów ZSRR. O ile dla Polski było to postawienie jej w roli satelickiej, to dla Litwy, którą wcielono do ZSRR, oznaczało praktycznie utratę niepodległości. Decyzja Stalina z 1947 roku uniemożliwiła skorzystanie z pomocy w postaci planu Marshalla. Wprowadzenie gospodarki centralnie planowanej zahamowało ich rozwój na kilkadziesiąt lat. Dodatkową formą zależności stała się Rada Wzajemnej Pomocy Gospodarczej (powołana w 1949), a utworzenie Układu Warszawskiego w 1955 wzmocniło kontrolę sowiecką na kontrolowanych przez Związek Radziecki obszarach Europy Środkowej.
Polska Ludowa miała o ok. 20% mniejszy obszar od II RP. Porażkę stanowiła utrata Wileńszczyzny, Polesia, Wołynia i Podola. Tereny, które dotąd zamieszkiwali wspólnie Polacy, Żydzi, Ukraińcy, Białorusini i Litwini trafiły na pastwę totalitarnego reżimu, co oznaczało definitywny koniec kultury Kresów. Z drugiej strony spowodować miało w przyszłości wzrost sympatii propolskich, związanych z tęsknotą za porządkiem sprzed wojny. Wyrazem tego stała się niezwykła popularność prasy i książek wydawanych w PRL.
Wymiana ludności.
Wraz z wytyczeniem nowych granic w Europie Środkowej nastąpiła wymiana ludności na niespotykaną dotąd skalę. Polskę Ludową opuściło tuż po wojnie ok. 500 tys. osób narodowości białoruskiej, ukraińskiej oraz litewskiej. W styczniu 1945 zaczęto odprawiać pierwsze transporty Polaków z Litwy. Do końca roku 1946 wyjechało ich ok. 171 tys. z czego 90 tys. stanowili byli mieszkańcy Wilna. W 1947 byłe tereny Polski opuściło kilkanaście tysięcy Litwinów, przesiedlonych do Litewskiej SRR. Po zakończeniu migracji w Polsce Ludowej pozostało jedynie ok. 10 tys. ludności litewskiej, skupionej głównie w okolicach Sejn. Decyzje o wyjeździe często były bardzo bolesne dla osób je podejmujących, gdyż pozostawiali oni wszystkie znane i bliskie sobie miejsca, cmentarze, a niekiedy nawet część swojej rodziny. Los pozostałych był jednak przeważnie o wiele gorszy – np. Polaków pozostałych na Wileńszczyźnie, praktycznie pozbawiono dostępu do religii oraz, podobnie jak pozostałych obywateli, poddano intensywnej sowietyzacji. Ich sytuacja ulegała stopniowej poprawie dopiero po "odwilży" z 1956 r. Stopniowo pozwalano na prowadzenie polskich parafii, czy też utrzymywanie kontaktów z rodziną za granicą. W roku 1959 na Litwie mieszkało ok. 230 tys. Polaków.
Rola emigracji w kształtowaniu wzajemnych stosunków.
Z racji sytuacji w jakich znalazły się społeczeństwa Polski i Litwy próby jakiejkolwiek dyskusji na temat wzajemnych stosunków wydawały się czymś absurdalnym. Czynność tę mogły jednak podejmować środowiska emigracyjne. Na szczególną uwagę, poza tworzonym od 1949 Radiem Wolna Europa, zasługuje inne medium – „miesięcznik Kultura”. Pismo to starało się dokonać chłodnej oceny sytuacji. Charakteryzował je realizm i umiar. Jako długofalowy cel postawiło sobie przekonanie społeczeństwa o konieczności przywiązania do idei pełnej niepodległości, przy jednoczesnym poszanowaniu dla suwerenności narodów sąsiednich – Litwinów, Białorusinów i Ukraińców. "Kultura" czyniła wiele na rzecz rozładowania wzajemnych animozji, gdyż w tym momencie bardziej szkodziły one sprawie polskiej w świecie. Starała się raczej zwrócić uwagę na wspólny cel krajów Europy Środkowej jakim była ewolucja systemu, a dłuższej mierze jego rozpad. To otwarcie części środowiska zostało pozytywnie odebrane przez koła emigracyjne Litwinów i Ukraińców.
Generalna wizja stosunków polsko-litewskich nie była jednak tak spójna. Np. rząd emigracyjny Romana Odzierzyńskiego próbował opierać swą politykę zagraniczną na koncepcji "Międzymorza". Wyraźne były tu wpływy postsanacyjnej Ligi Niepodległości Polski, której program zakładał poparcie niepodległości dla Białorusi, Ukrainy i państw bałtyckich. Jak zaznaczano – „Wilno i Lwów powinny łączyć, a nie dzielić sąsiadów”. LNP starała się w ten sposób wyjść naprzeciw procesowi wzrostu świadomości narodowej wśród narodów wschodnioeuropejskich, bardziej ujarzmionych niż Polska.
W 1969 doszło do zjazdu delegatów organizacji emigracyjnych z 16 krajów związanych z Egzekutywą Zjednoczenia Narodowego oraz Radą Jedności Narodowej. Podjęto decyzję o umocnieniu sieci przedstawicielstw politycznych. w tym samym roku polska delegacja wzięła udział w obchodach dnia niepodległości Litwy. Tego typu gestom sprzeciwiały się środowiska postendeckie oraz część grup Federacji Ruchów Demokratycznych.
Szansa na zmiany.
Szansę na przełom przyniosły dopiero wydarzenia końcówki lat 80., czyli tzw. Jesień Ludów. Wybory z 4 czerwca 1989 w Polsce doprowadziły do wyłonienia nowego rządu – po raz pierwszy z niekomunistycznym premierem na czele. Z kolei na Litwie, mimo groźby sowieckiej interwencji, uchwalono deklarację niepodległości (11 marca 1990). Rozkład bloku wschodniego przypieczętowało podpisanie układu białowieskiego zakładającego likwidację ZSRR.
Okres po 1990 roku.
Od czasu ogłoszenia niepodległości Litwy w 1990 roku stosunki z Polską mają charakter przyjazny. Polska uznała niepodległość Litwy 26 sierpnia 1991, a 5 września tego samego roku nawiązano stosunki dyplomatyczne. Rozwój współpracy gospodarczej rozpoczął się 28 września 1992, gdy doszło do podpisania przez rządy "Umowy w sprawie wzajemnego popierania i ochrony inwestycji". 26 kwietnia 1994 roku, podczas spotkania prezydentów obu państw Lecha Wałęsy i Algirdasa Brazauskasa w Wilnie, podpisano "Traktat o przyjaznych stosunkach i dobrosąsiedzkiej współpracy". W październiku tegoż roku układ ratyfikowały parlamenty Polski i Litwy, a w lutym 1995 litewski prezydent przyjechał do Polski z oficjalną wizytą. Kolejnym ważnym spotkaniem (1997) był przyjazd litewskiego premiera Gediminasa Vagnoriusa, który stał się kolejną okazją do podkreślenia wspólnych celów strategicznych. W podobnym tonie wypowiadali się również przewodniczący Seimasu Vytautas Landsbergis oraz prezydent Algirdas Brazauskas, którzy odwiedzili Polskę w kolejnych miesiącach. Wymiany wizyt na tak wysokim szczeblu stały się pod koniec lat 90. dość częste i tworzyły dobre warunki do dalszej współpracy. Polska aspirująca wówczas do członkostwa w NATO opowiadała się także na rzecz akcesu innych państw Europy Środkowej, w tym Litwy do Sojuszu. Pod koniec 1998 prezydenci Litwy i Ukrainy opowiedzieli się za dalszym zacieśnianiem współpracy z Polską. Prezydent Litwy wziął także udział w obchodach polskiego Święta Niepodległości. Problemem pozostawała jednak kwestia niezbyt przychylnego traktowania mniejszości polskiej na Litwie. Ponadto niektóre posunięcia litewskich władz wobec polskich kombatantów budziły żywe protesty litewskiej Polonii. Drażliwą kwestią pozostaje również sprzeczność litewskiej ustawy o języku państwowym z ustawą o mniejszościach narodowych, a także Konwencją ramową Rady Europy o ochronie mniejszości narodowych i Europejską Kartą Samorządu Terytorialnego. Mimo to na najwyższym szczeblu utrzymywały się bardzo dobre relacje, a w kwietniu 1999 prezydent Polski, Aleksander Kwaśniewski, w czasie wizyty na Litwie potwierdził polskie poparcie dla integracji Litwy ze strukturami zachodnimi. Do kolejnego spotkania głów państw doszło 12 marca 2000, w czasie tzw. III Zjazdu Gnieźnieńskiego.
Obecnie obydwa kraje dodatkowo zbliża fakt, że w ramach swej polityki zagranicznej niezwykle przyjmują podobne stanowisko i wzajemnie się wspierają. Za przykład mogą służyć wspólne wysiłki w celu przeprowadzenia mediacji w czasie trwania pomarańczowej rewolucji na Ukrainie, poparcie Litwy dla polskiego stanowiska w sprawie rosyjskiego embarga nałożonego na polskie mięso i związane z tym zgłoszenia weta przez rząd polski w kwestii nowej umowy UE-Rosja oraz sformułowanie wspólnego oświadczenia prezydentów obu państw w kwestii rozwiązania parlamentu na Ukrainie. Litwa i Polska należą do grona państw wspierających dalsze rozszerzenie Unii Europejskiej i NATO o takie kraje jak Ukraina, Mołdawia, czy Gruzja. Ponadto władze Litwy poparły projekt instalacji elementów tzw. "tarczy antyrakietowej" na terenie Polski i Czech. Do ważniejszych kwestii w stosunkach między obu krajami należy także podobne spojrzenie na politykę energetyczną. Oba państwa sformułowały wspólne stanowisko w sprawie budowy Gazociągu Północnego. 29 września 2006 odbyło się polsko-litewskie forum gospodarcze. W grudniu 2006 roku rządy podjęły decyzję o budowie elektrowni atomowej i utworzeniu wspólnego rynku energetycznego. 15 grudnia 2006 roku sfinalizowano także przejęcie litewskiej Mažeikių Nafta przez polski koncern PKN Orlen. Dobrym kontaktom sprzyja kontynuowany zwyczaj częstych wizyt na najwyższym szczeblu. Kolejny ważny gest nastąpił w 2007 roku, gdy w wyniku decyzji litewskiego Seimasu Święto Narodowe Trzeciego Maja stało się również świętem narodowym Litwy. Z tej okazji 2 maja 2007 odbyły się uroczyste, zsynchronizowane posiedzenia parlamentów obydwu państw. W 2008 roku Marszałek Sejmu RP w czasie wizyty na Litwie wziął udział w obchodach rocznicy wydarzeń pod wieżą telewizyjną z 13 stycznia 1991 roku. Przypomniał wówczas o Polakach wspierających wówczas litewskie aspiracje. Ówczesne zdarzenia jak co roku wspominali szczególnie mieszkańcy Puńska – "stolicy Litwinów w Polsce".
Jedną z wciąż budzących emocje kwestii w polsko-litewskich stosunkach pozostają wydarzenia z okresu II wojny światowej. Na nieprzychylną wobec AK postawę opiniotwórczych środowisk litewskich wskazywał m.in. "Tygodnik Wileńszczyzny", np. przy okazji wyemitowanego w 2005 roku filmu pt. "AK na Litwie – ślepy zaułek historii". W ostatnich latach również i na tym polu pojawiają się jednak inicjatywy pozytywne. 1 września 2004 roku w Wilnie doszło do spotkania weteranów wzajemnych walk. Wcześniej, w czerwcu tego samego roku, odsłonięto pomnik żołnierzy gen. Plechaviciusa w Ponarach. W uroczystości zgodziła się wziąć udział strona polska. Jednocześnie Litwini wystawili wartę honorową przy pobliskim pomniku AK. W tym samym okresie, 20 sierpnia, doszło do rejestracji "Klubu Weteranów Armii Krajowej". Dotąd używanie nazwy "Armia Krajowa" było na Litwie zakazane, a związek kombatantów polskich nosił nazwę "Klubu Weteranów". 9 maja 2005 pierwszy raz w historii Litwy oddano oficjalny hołd żołnierzom AK. Na uroczystą akademię w wileńskiej operze przybyła także część przedstawicieli Litewskiego Korpusu Lokalnego. Wcześniejsze próby porozumienia spotykały się z gwałtownymi protestami organizacji nacjonalistycznych, m.in. "Vilniji".
Instytucjonalizacja współpracy.
Polska i Litwa podejmują również wspólne działania w ramach prac międzyparlamentarnych. Współpraca między polskim Sejmem i litewskim Seimasem prowadzona jest przez trzy grupy: Polsko-Litewską Grupę Parlamentarną, Zgromadzenie Parlamentarne Sejmu i Senatu RP, Sejmu Republiki Litewskiej i Rady Najwyższej Ukrainy oraz Zgromadzenie Poselskie Sejmu RP i Sejmu RL. Oprócz wymienionych stale działają również: Komitet Konsultacyjny Prezydentów Rzeczypospolitej Polskiej i Republiki Litewskiej oraz Rada Współpracy pomiędzy Rządami Litwy i Polski. Posiedzenia wspólnych instytucji odbywają się przeważnie dwa razy w roku. Polska i Litwa rozwijają też swą współpracę w ramach trzech euroregionów – "Niemen", "Bałtyk" i "Szeszupa".
Od 1993 roku funkcjonuje polsko-litewska komisja ds. podręczników historii i geografii. Jej głównym zadaniem była praca nad łagodzeniem treści litewskich podręczników, szczególnie w kontekście działań Armii Krajowej oraz osoby marsz. Józefa Piłsudskiego. W maju 2008 roku komisja przyjęła protokół zapowiadający rozpoczęcie prac nad wspólnym podręcznikiem do nauczania historii.
Współpraca wojskowo-policyjna.
Polska udzielała w latach 90. Litwie pomocy materiałowej w organizacji sił zbrojnych, szacowanej do 1999 roku na ok. 4,5 mln USD. Przekazywano Litwie małe partie używanego sprzętu wojskowo-policyjnego, w tym 5 śmigłowców Mi-2, 11 transporterów BRDM-2 i dwa radary Jawor-2M, a także w 1996 roku dziewięć motorówek "Szkwał" dla straży granicznej.
Od 1999 do 2007 roku działał również Litewsko-Polski Batalion Sił Pokojowych. Polska podarowała w 2000 roku litewskiej części batalionu pewną ilość broni piechoty, w tym 90 karabinków Beryl, radiostacje i 10 transporterów opancerzonych MT-LB. W miejsce batalionu do 2011 roku polskie Ministerstwo Obrony Narodowej przewidywało utworzenie brygady polsko-litewsko-ukraińskiej (umowę podpisano w 2014 roku). Wojska litewskie wchodziły także w skład dowodzonej przez Polaków Wielonarodowej Dywizji Centrum-Południe stacjonującej w Iraku, a następnie żołnierze litewscy współtworzyli polski kontyngent w siłach KFOR w Kosowie. Z kolei w ramach NATO Siły Powietrzne RP strzegą przestrzeni powietrznej państw bałtyckich.
Mniejszości narodowe.
Społeczność litewska w Polsce, która zamieszkiwała II Rzeczpospolitą w liczbie ok. 100 tys., skupiając się głównie w okolicach Wilna i na Suwalszczyźnie, liczy obecnie ok. 5,6 tys. osób.
Polacy są najliczniejszą mniejszością narodową na Litwie i stanowią ok. 6,7% jej mieszkańców. Od kwietnia 2006 wicemerem Wilna jest reprezentujący Akcję Wyborczą Polaków na Litwie Artur Ludkowski. W kontekście polskiej mniejszości często wskazuje się na problem, nasilających się zwłaszcza w okresach przedwyborczych, ataków części litewskich mediów na Polaków i politykę państwa polskiego. W maju 2008 roku pojawiły się artykuły opisujące rzekome tendencje rewizjonistyczne występujące w Polsce. Inną trudną kwestią w relacjach związanych z mniejszościami narodowymi był brak możliwości zapisywania nazwisk przez Polaków mieszkających na Litwie w swoim ojczystym języku – kwestia ta została częściowo rozwiązana w styczniu 2022 roku.

</doc>
<doc id="167386" url="https://pl.wikipedia.org/wiki?curid=167386" title="Fairey Fulmar">
Fairey Fulmar

Fairey Fulmar – brytyjski pokładowy dwumiejscowy samolot myśliwski z okresu II wojny światowej, skonstruowany w wytwórni Fairey Aviation. Jednosilnikowy dolnopłat z zakrytą kabiną i wciąganym podwoziem, konstrukcji całkowicie metalowej, napędzany silnikiem widlastym rodziny Rolls-Royce Merlin. Mimo słabszych osiągów od myśliwców jednomiejscowych, stanowił podstawowy myśliwiec pokładowy brytyjskiego lotnictwa marynarki Fleet Air Arm od połowy 1940 do 1941 roku; wykorzystywany również do celów rozpoznawczych. Walczył przede wszystkim w basenie Morza Śródziemnego, a w mniejszym zakresie na Atlantyku, Oceanie Indyjskim i Morzu Barentsa. Używany bojowo do 1942 roku, a do zadań drugorzędnych i w ograniczonym zakresie jako nocny myśliwiec – do końca wojny. Wyprodukowany w liczbie 600 sztuk.
Historia rozwoju.
Powstanie konstrukcji.
Myśliwiec Fulmar wywodził się z projektu opracowanego w drugiej połowie lat trzydziestych przez angielską firmę Fairey Aviation Co. Ltd., w odpowiedzi na wymagania Ministerstwa Lotniczego ("Air Ministry") numer P.4/34 z 1934 roku na szybki lekki bombowiec nurkujący. Powstały samolot o oznaczeniu Fairey P.4/34 wzorowany był na konstrukcji najnowszego lekkiego bombowca tej firmy Fairey Battle, zbudowanego w układzie całkowicie metalowego dolnopłata, lecz był nieco pomniejszony, wzmocniony do bombardowania w locie nurkowym i bardziej dopracowany aerodynamicznie. Głównym projektantem obu był Marcel Lobelle. Napęd samolotu stanowił silnik widlasty Rolls-Royce Merlin I (początkowo oznaczony Merlin F) o mocy 1030 KM, taki jak w Battle. Pierwszy z dwóch zamówionych przez lotnictwo prototypów P.4/34 (numer K5099) oblatano 13 stycznia 1937 roku, drugi – 19 kwietnia 1937 roku (K7555). Jego konkurentem był samolot Hawker Henley, jednakże jeszcze przed oblotem prototypów obu samolotów brytyjskie lotnictwo RAF zrezygnowało z produkcji i rozwijania lekkiego bombowca nurkującego.
Samolot uratowało zapotrzebowanie na nowy dwumiejscowy myśliwiec pokładowy ze strony lotnictwa marynarki (Fleet Air Arm), którego nowo zamówiony samolot myśliwsko-bombowy Blackburn Skua i jego myśliwska odmiana Blackburn Roc miały zbyt słabe osiągi. Okazało się, że konstrukcja Fairey, dysponując dość dobrymi osiągami i dużym zasięgiem lotu, świetnie spełniała ówczesne wymagania na myśliwiec morski. Zaletami były też szeroki rozstaw podwozia i wytrzymała konstrukcja (z uwagi na dostosowanie do bombardowania w locie nurkowym), ułatwiające operacje na lotniskowcu, w tym lądowania z użyciem lin hamujących i ewentualny start z katapulty. W tym czasie Admiralicja skłoniła się ku myśliwcom dwumiejscowym, z drugim członkiem załogi mającym odciążyć pilota w prowadzeniu nawigacji nad morzem i obserwacji w lotach rozpoznawczych. Głównym jego zadaniem miała być przy tym obsługa radiostacji, umożliwiającej łączność z okrętem macierzystym i grupami bombowców kodem Morse’a na większym dystansie, niż radiotelefon pilota. Drugi członek załogi nie dysponował uzbrojeniem w tylnej kabinie, w odróżnieniu od bombowców i wcześniejszych myśliwców dwumiejscowych. Załoga dwuosobowa zwiększała masę i tym samym pogarszała osiągi samolotu, lecz miało to mniejsze znaczenie, gdyż myśliwiec morski miał głównie służyć do osłony zespołów floty i konwojów przed wolniejszymi bombowcami i samolotami patrolowymi oraz do eskorty własnych samolotów torpedowych, a nie walczyć z myśliwcami przeciwnika. Nie spodziewano się przy tym, że flota może operować w zasięgu nowoczesnych szybkich bombowców. Dopiero w toku wojny okazało się, że założenia te nie sprawdziły się i Fulmary musiały walczyć także z jednomiejscowymi myśliwcami, o lepszych osiągach. Wśród wymagań marynarki była prędkość maksymalna 426 km/h (265 mph) i czas patrolowania 6 godzin lub lotu eskortowego 3 godziny.
Pierwsza konferencja w sprawie wyboru nowego myśliwca morskiego miała miejsce w listopadzie 1937 roku. Oprócz konstrukcji Fairey i Hawkera, swój projekt lekkiego myśliwca M.9 Kestrel przedstawiła firma Miles (później przerodził się w myśliwiec treningowy Miles Master). W styczniu 1938 roku wybrano projekt Fairey, gdyż wymagał mniej przeróbek, niż Hawker Henley, a ponadto wytwórnia Hawker była zajęta produkcją i rozwojem myśliwców Hurricane i Tornado. Główne modyfikacje konstrukcji Fairey do roli myśliwca pokładowego obejmowały zainstalowanie uzbrojenia strzeleckiego, zmniejszenie rozpiętości z 14,44 m do 14 m, zastosowanie składanych skrzydeł do hangarowania, wyposażenie w nadmuchiwaną tratwę ratunkową ("dinghy"), hak do lin hamujących i zaczepy do katapulty pod centropłatem. Uzbrojenie w postaci 8 karabinów maszynowych kal. 7,69 mm (0.303 in) Browning umieszczono po 4 obok siebie w każdym skrzydle na wzór instalacji w myśliwcu Hawker Hurricane, lecz zapas amunicji był dwukrotnie większy (wymagano 400, ostatecznie zmieszczono po 750 nabojów). Zmieniono osłony kabin, które były teraz osobne, a kabinę pilota podwyższono i podniesiono jego siedzenie o 127 mm (5 cali) dla lepszej widoczności przy starcie i lądowaniu. Ze zmian aerodynamicznych jedynie zwiększono kąt natarcia skrzydeł o 4 stopnie, natomiast już wcześniej przeniesiono o 20 cm niżej usterzenie poziome. Do napędu samolotów seryjnych przewidziano silnik widlasty Rolls-Royce Merlin VIII o mocy 1275 KM, lepiej przystosowany do operacji morskich i lotów na małej wysokości. Część zmian wprowadzono na drugim prototypie bombowca K7555, który stał się „latającą makietą” wersji myśliwskiej. Oba prototypy były później używane do różnych testów. Początkowo zakładano przystosowanie myśliwca do łatwej konwersji na wodnosamolot operujący z katapulty i dwa egzemplarze z pierwszej partii miały być ukończone jako wodnosamoloty, lecz na początku 1940 roku zrezygnowano z tego wymagania i ukończono je w zwykłym wariancie.
W marcu 1938 roku Ministerstwo Lotnicze wydało specyfikację na myśliwiec numer O.8/38, odpowiadającą konstrukcji Fairey. Po zapewnieniu przez firmę, że wymagania zostaną spełnione, Admiralicja złożyła 5 maja 1938 pierwsze zamówienie na 127 sztuk, nie czekając na wyniki prób. Samolot otrzymał nazwę Fulmar od ptaka morskiego. Dostawy miały następować od września 1939 roku po 8 do 25 sztuk miesięcznie. Na skutek kryzysu monachijskiego we wrześniu 1938 zwiększono zamówienie do 250 samolotów. Adaptacja projektu P.4/34 i przygotowania do produkcji jednak rozkręcały się powoli, gdyż nowe zakłady w Heaton Chapel (w północnej części Stockport) były nieukończone, a wytwórnia była też zajęta innymi projektami (Fairey Albacore i Barracuda), stąd termin dostaw uległ przesunięciu na marzec 1940 roku. Z tego powodu marynarka jako rozwiązanie tymczasowe zamówiła dwupłatowe myśliwce Gloster Sea Gladiator.
Produkcja i rozwój.
Dwa samoloty z pierwszej partii produkcyjnej posłużyły jako egzemplarze przedseryjne. Pierwszy z nich (nr N1854) oblatał pilot wytwórni Duncan Menzies 4 stycznia 1940 roku na lotnisku Ringway w Manchesterze. Podczas prób w locie samolot okazał się łatwy i poprawny w pilotażu i osiągał założone w projekcie parametry. Drugi samolot (N1855), już w wersji produkcyjnej z docelowym silnikiem Merlin VIII oblatano 6 kwietnia 1940 roku. Pierwszy model otrzymał oznaczenie Fulmar Mk I (Fulmar Mark I, Fulmar I). W maju wyprodukowano dalsze 6 samolotów, w czerwcu 12, po czym od lipca produkowano 20–29 samolotów miesięcznie i do końca roku dostarczono ich 159.
Na początku 1941 roku powstał drugi model produkcyjny Mk II, wyposażony w nieco mocniejszy silnik Rolls-Royce Merlin XXX o mocy 1300 KM (957 kW) z nowym śmigłem, co polepszyło przede wszystkim prędkość wznoszenia. Zmodyfikowano chłodnice silnika i oleju i ulepszono inne elementy. Słabo widoczny wyróżnik zewnętrzny tej wersji stanowiła nieco powiększona osłona chłodnicy pod silnikiem, z szerszym wlotem, a na samolotach późnej produkcji także z dwoma dodatkowymi chwytami powietrza po bokach z filtrami piaskowymi. Zmniejszono także o 160 kg (350 funtów) ciężar konstrukcji, aczkolwiek ciężar dodatkowego wyposażenia skompensował część oszczędności. Po przebudowie w ten sposób samolotu przedseryjnego N1854, pierwszy samolot seryjny wersji Mk II oblatano 20 stycznia 1941 roku (155. egzemplarz produkcyjny, nr N4021). Latem 1941 roku przetestowano skuteczniejszy wariant uzbrojenia w postaci 4 wkm 12,7 mm Browning, lecz z powodu ich ograniczonej dostępności, tylko niewielka część późnych samolotów Mk II – do 100, została tak uzbrojona. Od drugiej połowy 1941 roku samoloty przystosowywano do przenoszenia dodatkowego odrzucanego zbiornika paliwa. Ostatniego Fulmara wyprodukowano w lutym 1943 (numer DR749).
Następcą Fulmara, o takiej samej konfiguracji, był Fairey Firefly, który miał być wykonany także w wersji myśliwca nocnego, wyposażonego w radar. Ponieważ jego rozwój się przeciągał, Marynarka zdecydowała dostosować tymczasowo do zadań przechwytywania samolotów w nocy i w chmurach część Fulmarów, jako najbardziej odpowiednich z racji dwuosobowej załogi (pilot i operator radaru), tworząc wersję NF Mk II (NF – "night fighter"). Na początku 1942 roku zainstalowano na pierwszym samolocie radar AI Mk IV, wyposażony w trzy anteny Yagi na każdym skrzydle (dwie powyżej, jedna poniżej). Na NF Mk II przebudowano następnie około 50 samolotów Mk II uzbrojonych w wkm-y 12,7 mm (silne uzbrojenie było szczególnie istotne z powodu krótkotrwałej możliwości skutecznego ostrzeliwania celu). Dalsze 50 samolotów, uzbrojonych w zwykłe km-y, przebudowano do wersji NF dla celów szkolenia załóg. Z uwagi na opór i masę, prędkość spadła o ok. 20 mil (32 km/h). Zasięg wykrywania celu wielkości myśliwca wynosił poniżej 3 mil (4,8 km). Wiosną 1943 roku prowadzono także próby radaru AI Mk X, z jedną anteną paraboliczną w kroplowej obudowie pod każdym skrzydłem.
Samolotem Fulmar zainteresowało się w 1939 roku lotnictwo Marynarki Danii i kraj ten zakupił licencję na produkcję 12 samolotów pod oznaczeniem LM I w Stoczni Marynarki Wojennej (Orlogsvaerftet), jako myśliwców bazowania lądowego, lecz nie doszło do ich produkcji z uwagi na atak Niemiec.
Wersje samolotu Fairey Fulmar.
Łącznie wyprodukowano 600 samolotów Fairey Fulmar, z tego większość w wersji Mk II, natomiast w literaturze podawane są rozbieżne szczegółowe liczby wyprodukowanych samolotów obu typów, z uwagi na płynne przejście z produkcji wersji Mk I na Mk II na początku 1941 roku. Według D. Browna, płatowce Mk I w wytwórni były na początku 1941 roku już wykańczane jako wersja Mk II i od marca trafiały do jednostek, wobec czego zbudowano przynajmniej 425 samoloty Mk II, a zatem do 175 Mk I. Inne źródła podają 150 lub 250 Mk I.
Użycie w lotnictwie.
1940 rok.
Pierwszy samolot trafił 10 maja 1940 roku do doświadczalnego 778. Dywizjonu FAA w Lee-on-the-Solent. Od czerwca 1940 roku Fulmary zaczęły wchodzić na wyposażenie jednostek bojowych – pierwsze przekazano do 806. Dywizjonu FAA i w sierpniu zaokrętowano na HMS „Illustrious”, zastępując tam samoloty Roc i Skua. 22 sierpnia 1940 roku lotniskowiec ten opuścił Wyspy Brytyjskie w celu przebazowania w skład Floty Śródziemnomorskiej, mając na pokładzie 15 Fulmarów dywizjonu i 4 zapasowe, co zapoczątkowało użycie bojowe tego samolotu.
Podczas przejścia przez Morze Śródziemne do głównej bazy Floty w Aleksandrii, Fulmary z lotniskowca HMS „Illustrious” zestrzeliły pomiędzy 2 i 5 września 1940 roku 7 włoskich samolotów bombowych i patrolowych (głównie SM 79) i uszkodziły kilka dalszych. Następnie brały udział w dalszych walkach na wschodnim Morzu Śródziemnym, włączając w to osłonę konwojów morskich płynących na Maltę, oraz osłaniały operacje samolotów torpedowych Fairey Swordfish. Od 17 września do listopada zestrzeliły m.in. 8 wodnosamolotów patrolowych CANT Z.501 i Z.506B. Po uszkodzeniu lotniskowca 10 stycznia 1941 roku przez bombowce niemieckie, dywizjon 806 operował z Malty w obronie wyspy (samoloty latały tam jako jednomiejscowe), a od 15 lutego do 20 marca 1941 roku operował z Maleme z Krety w osłonie Swordfishów.
W samoloty Fairey Fulmar wyposażono do końca 1940 roku dalsze trzy dywizjony FAA, w kolejności: 808, 807 i 803. Dywizjon 808 bazował od 5 września do 2 października 1940 roku na lotnisku Castletown w Szkocji, osłaniając bazę floty w Scapa Flow i stając się w ten sposób jednym z dwóch dywizjonów FAA biorących udział w bitwie o Anglię, aczkolwiek bez starć z przeciwnikiem. Od listopada 1940 roku samoloty 808. Dywizjonu, bazując na lotniskowcu HMS „Ark Royal”, wchodzącym w skład Zespołu H w Gibraltarze, również brały udział w walkach na zachodnim Morzu Śródziemnym z lotnictwem włoskim i niemieckim. Ze spotkań z myśliwcami, dochodziło w tym okresie do sporadycznych starć z włoskimi Fiat CR.42, w których Fulmary odnosiły zwycięstwa, ale także ponosiły straty. W listopadzie 1940 roku 803 Dywizjon Fulmarów został zaokrętowany na nowym lotniskowcu HMS „Formidable”, który wysłano wokół Afryki w skład Floty Śródziemnomorskiej.
1941 rok.
W 1941 roku samoloty Fairey Fulmar otrzymało dalsze 5 dywizjonów FAA: 800, 804, 805, 809 i 884; łącznie było ich już 9, biorących głównie udział w walkach powietrznych na Morzu Śródziemnym. 6 marca 1941 roku dywizjon 805, przezbrojony w Egipcie w styczniu w Fulmary, został przeniesiony do Maleme na Krecie, walcząc w obronie wyspy do jej upadku w maju. W marcu do Floty Śródziemnomorskiej w Aleksandrii dołączył HMS „Formidable” z 803. Dywizjonem; przebazowano na niego wówczas także dywizjon 806 z Krety. W kwietniu 1941 roku dywizjon 807 został zaokrętowany w Gibraltarze na „Ark Royal”, jako jego drugi dywizjon myśliwski, obok 808 (zastępując dywizjon 800, latający na Skuach). Brały one udział w dalszych walkach na zachodnim Morzu Śródziemnym i osłonie konwojów na Maltę. Po uszkodzeniu lotniskowca HMS „Formidable” 26 maja 1941 roku, jego dywizjony 803 i 806 zostały odesłane na ląd do Dekheila w Egipcie. 803 Dywizjon w składzie 8 samolotów przerzucono następnie do Palestyny, skąd od 8 czerwca 1941 roku osłaniał jednostki floty dokonujące inwazji na Syrię, lecz okazało się, że Fulmary przegrywają w starciach z francuskimi myśliwcami Dewoitine D.520 (dywizjony 803 i 806 operowały następnie nad Pustynią Zachodnią w północnej Afryce na rzecz wojsk lądowych, lecz przezbrojone na myśliwce Hurricane).
W maju 1941 roku Fulmary otrzymał dywizjon 800, który został podzielony na trzy eskadry, mające udzielać pomocy w nawigacji myśliwcom lądowym dostarczanym przez lotniskowce lotem na Maltę. Siedem Fulmarów eskadry 800X, startujących w tym celu 21 maja z HMS „Furious”, uczestniczyło następnie w obronie Malty, wykonując stamtąd do 13 listopada 1941 roku nocne loty wymiatające nad włoskimi lotniskami na Sycylii. Trzysamolotowa eskadra 800Y odbyła tylko jedną operację w maju na starym lotniskowcu „Argus”. Eskadra 800Z natomiast, wbrew planom, zadebiutowała na najnowszym lotniskowcu HMS „Victorious” w operacji przeciw pancernikowi „Bismarck” na Atlantyku, w której Fulmary użyte były do śledzenia pancernika 24 maja 1941 roku (dwa samoloty utracono przy powrocie na lotniskowiec). W akcji przeciw „Bismarckowi” brał też udział „Ark Royal”.
W lipcu 1941 roku HMS „Victorious” otrzymał 809 Dywizjon w składzie 12 Fulmarów Mk II, który w kolejnych miesiącach brał udział w atakach na cele w północnej Norwegii i eskorcie konwojów arktycznych do ZSRR. Podczas nalotu na Kirkenes 30 lipca okazało się jednak, że Fulmary nie są w stanie skutecznie ochronić dwupłatowych bombowców Albacore przed myśliwcami niemieckimi Bf 109 i Bf 110 (zestrzelono 9 Albacore, 2 Fulmary i 1 Bf 110).
Na Morzu Śródziemnym bardziej nasilone walki powietrzne toczyły się podczas operacji "Halberd" 27 września 1941 roku. Po zatopieniu lotniskowca „Ark Royal” 13 listopada 1941 roku 807 Dywizjon został odtworzony z Fulmarami, operując z Gibraltaru w lotach rozpoznawczych i patrolowych, a 808 – rozwiązany. 
1942–1943 rok.
Od marca 1942 roku Fulmary 807. Dywizjonu, przydzielane sekcjami do lotniskowców HMS „Eagle” i „Argus”, w dalszym ciągu brały udział w operacjach dostawy samolotów na Maltę, oraz konwoju "Harpoon" w czerwcu. Po tej ostatniej operacji Dywizjon 807 powrócił w czerwcu do Wielkiej Brytanii, gdzie został przezbrojony na myśliwce Seafire.
Od marca do kwietnia 1942 roku Fulmary z dywizjonów 803 i 806 bazowały na Cejlonie, broniąc wyspy przed atakami japońskimi w kwietniu, działając tam jako jednomiejscowe. Podczas jedynego starcia z japońskimi myśliwcami 5 kwietnia nad Kolombo, cztery Fulmary zostały zestrzelone przez myśliwce A6M "Zero", w zamian za jedno uznane zwycięstwo nad A6M, a w starciu z bombowcami nurkującymi Aichi D3A 9 kwietnia Fulmary marynarki zestrzeliły trzy z nich, przy stracie dwóch własnych. W trakcie następującego przezbrajania dywizjonu 806 na amerykańskie Martlety, wydzielono z niego eskadrę Fulmarów 806B. W maju 1942 roku 8 Fulmarów z dywizjonu 800 i 4 z eskadry 806B, bazując na nowym lotniskowcu HMS „Indomitable”, prowadziły loty rozpoznawcze i patrolowe podczas inwazji na Madagaskar, po czym Dywizjon 800 przezbrojono w Sea Hurricane'y. Fulmary z eskadry 806B (przeniesionej na HMS „Illustrious”) oraz bazującego na lądzie w Majunga drugoliniowego dywizjonu 795 (sformowanego w Tanga w Tanganice w czerwcu 1942), brały jeszcze udział w inwazji na południową część Madagaskaru we wrześniu 1942 roku. „Illustrious” zakończył operacje tam we wrześniu, lecz 795 Dywizjon FAA pozostał do końca walk na Madagaskarze 6 listopada 1942, jako jedyny dywizjon myśliwski na wyspie, polując bez powodzenia na nieliczne francuskie samoloty (w toku jednego starcia, francuski Potez 63-11 zdołał umknąć).
W dniach 11-12 sierpnia 1942 roku dwa dywizjony Fulmarów, 809 i 884, na lotniskowcu HMS „Victorious” (12 i 6 samolotów), wzięły udział w intensywnych walkach podczas operacji konwojowej na Maltę "Pedestal", zestrzeliwując kilka bombowców włoskich. Był to koniec aktywnej kariery bojowej Fulmarów jako myśliwców dziennych, w której roli były już w tym okresie zastępowane przez myśliwce jednomiejscowe, głównie Seafire. W listopadzie 1942 roku bazujące na pokładzie lotniskowca HMS „Victorious” Fulmary z dywizjonu 809 brały udział w osłonie alianckich wojsk inwazyjnych w Afryce Północnej (operacja "Torch"), służąc jednak już tylko do rozpoznania taktycznego na rzecz wojsk naziemnych, z zamontowanymi kamerami. Jeszcze w tym samym miesiącu dywizjon ten został wyładowany na ląd w Wielkiej Brytanii i podporządkowany dowództwu lotnictwa myśliwskiego RAF Fighter Command.
Między marcem a majem 1942 roku sformowano trzy ostatnie dywizjony FAA wyposażone w dzienne myśliwce Fulmar: 886, 887 i 889; nie były one już jednak używane do zadań pierwszoplanowych. Dwa pierwsze używane były do osłony konwojów, operując z baz w Wielkiej Brytanii, podporządkowane RAF Fighter Command (bez starć z przeciwnikiem), a 889 Dywizjon operował w Egipcie, osłaniając konwoje i broniąc nocami strefy Kanału Sueskiego (bez sukcesów). Na krótko Fulmary otrzymały jeszcze w 1942 roku dywizjony 893 i 897, wyposażone także w inne typy samolotów. Fulmary jako myśliwce dzienne używane były operacyjnie w 1943 roku już tylko przez bazujące na lądzie dywizjony 803, 809, 886 i 889, lecz w trzech ostatnich wycofano je do kwietnia. Ostatni operacyjny dywizjon Fulmarów 803, stacjonujący od sierpnia 1942 we wschodniej Afryce, został rozwiązany 12 sierpnia 1943. Do maja 1945 roku Fulmary pozostały jeszcze w użyciu do różnych zadań pomocniczych w szeregu dywizjonów nieoperacyjnych (o numerach z serii 700), jak również do przeszkalania pilotów starszych dwupłatów torpedowych na jednopłaty w celu przejścia na Fairey Barracuda (m.in. w dywizjonie 815 w Egipcie). Przynajmniej 3 samoloty przystosowano do holowania celów powietrznych.
Myśliwce nocne.
Fulmary w wersji myśliwca nocnego NF Mk II weszły najpierw na wyposażenie 784. Dywizjonu sformowanego 1 czerwca 1942 roku w Lee-on-Solent, przeznaczonego do szkolenia i wypracowywania taktyki użycia, a następnie doświadczalnego dywizjonu 746 tamże. Na początku 1944 roku dywizjon 784 został podzielony na trzysamolotowe eskadry, które weszły na krótko w skład dywizjonów na lotniskowcach eskortowych: 835 na HMS „Nairana” i 825 na „Vindex”, a na dłużej jedynie w skład dywizjonu 813 na „Campania”, gdzie używane były do lutego 1945 roku. Ochraniały one przed samolotami niemieckimi konwoje alianckie płynące do Murmańska, jednakże bez sukcesów. Ostatni lot bojowy, podczas którego nie doszło do przechwycenia Ju 88 z uwagi na awarię radaru, w osłonie konwoju JW64, miał miejsce 8 lutego 1945.
Myśliwce katapultowe.
Oprócz zastosowania na lotniskowcach, Fulmary stosowano w charakterze jednorazowych myśliwców wystrzeliwanych z katapulty na specjalnie przystosowanych okrętach ("fighter catapult ship"), służących do osłony konwojów przed samolotami patrolowymi dalekiego zasięgu Focke-Wulf Fw 200, naprowadzającymi U-Booty. Samolot taki nie miał możliwości powrotu na okręt i mógł lądować tylko na zwykłym lotnisku, jeśli znajdował się wystarczająco blisko lądu, w przeciwnym razie pilot był podejmowany z wody. Pierwsze trzy Fulmary zaokrętowano w tym charakterze eksperymentalnie na HMS „Pegasus” 1 grudnia 1940 roku (z 807. Dywizjonu). Pierwszy start bojowy miał miejsce 11 stycznia 1941 roku; samolotu nie przechwycono, lecz Fulmar wylądował na lądzie. Pomysł okazał się udany i podjęto dalsze prace w tym kierunku. Fulmary z 804. Dywizjonu zaokrętowano w kwietniu na okrętach „Pegasus”, „Springbank” i „Ariguani”. Używane były w tym charakterze do jesieni 1941 roku, gdy zatopiono „Springbank” i „Ariguani”, a „Pegasusa” przeznaczono do szkolenia. Nie zdołały one zestrzelić żadnego samolotu, lecz je odpędzały; przy tym wszystkie Fulmary oprócz jednego, który się rozbił, zdołały wylądować na lądzie. Jako myśliwce katapultowe na późniejszych statkach typu CAM używane były już myśliwce Sea Hurricane, o lepszych osiągach.
Inni użytkownicy.
Samoloty Fulmar były także wyjątkowo używane przez lotnictwo brytyjskie Royal Air Force – w marcu 1942 roku, z uwagi na zagrożenie japońskie i ich dostępność z rezerw Marynarki, otrzymał je 273 Dywizjon RAF na Cejlonie, pośpiesznie przezbrojony z przestarzałych bombowców Vickers Vildebeest. Po japońskim rajdzie na Ocean Indyjski wzięły one udział w walkach nad Trincomalee (wraz z Fulmarami 803 i 806 Dywizjonów FAA), zestrzeliwując 9 kwietnia 1942 kilka bombowców przy stracie jednego własnego samolotu, a używane były 273. Dywizjonie do sierpnia tego roku.
Samoloty Fulmar nie były używane przez lotnictwo innych państw, poza jednym Fulmarem Mk I (N4006) z lotniskowca „Furious”, który wylądował z braku paliwa we francuskim Dakarze 27 marca 1941 roku i został wcielony do lotnictwa Francji Vichy (eskadra GC1/4, wyposażona w Hawki 75).
Po zakończeniu wojny ostatnie samoloty Fulmar zostały wycofane z brytyjskich dywizjonów i złomowane. Samolot przedseryjny nr N1584 używany był w wytwórni Fairey i po wojnie został przebudowany na samolot dyspozycyjny dla dwóch pasażerów, z rejestracją cywilną G-AIBE. Do 1962 roku latał na pokazach lotniczych, po czym został uziemiony i trafił ostatecznie do muzeum FAA w Yeovilton, jako jedyny zachowany Fulmar.
Ocena samolotu.
Samolot był oceniany jako łatwy i przyjemny w pilotażu, dobrze reagował na stery, nie wykazywał wad w zachowaniu się w locie, aczkolwiek margines stateczności podłużnej był niewielki, zwłaszcza przy niskich prędkościach, z uwagi na przesunięcie środka ciężkości do tyłu. Widoczność z kabiny pilota do przodu i w dół była oceniana jako najlepsza z ówczesnych myśliwców, dzięki wysunięciu jej stosunkowo do przodu. Z uwagi na dwuosobową załogę i dużą długotrwałość lotu (z rezerwą na walkę 4 godziny, lub 5½ godziny z dodatkowym zbiornikiem paliwa), Fulmar nadawał się dobrze do zadań patrolowych i rozpoznawczych.
Wadą samolotu była niska prędkość maksymalna – znacznie niższa od większości spotykanych myśliwców i porównywalna z szybkimi bombowcami. Samolot podczas prób osiągał zakładaną prędkość 426 km/h (265 mph), jednakże faktycznie prędkość maksymalna samolotów w jednostkach, osiągana na wysokości 2743 m (9000 stóp), wynosiła do 397 km/h (Mk I) lub 416 km/h (Mk II). Oprócz zwiększenia masy przez układ dwumiejscowy, wystające zaczepy do katapulty powodowały obniżenie prędkości, jaką samolot mógłby osiągnąć, o ok. 16 km/h. W efekcie, skuteczne przechwycenia włoskich bombowców były możliwe jedynie dzięki ich wczesnemu wykrywaniu przez radary okrętów i kierowaniu tam myśliwców. Słaba była także prędkość wznoszenia, która na w pełni wyposażonych samolotach wersji Mk I sięgała 6,1 m/s (1200 stóp/min). Parametr ten uległ niewielkiej poprawie w wersji Mk II, która wysokość 4572 m (15 000 stóp) osiągała w 12 zamiast 15 minut; jej prędkość maksymalna była niewiele większa, ale dostępna w większym zakresie wysokości. Również pułap operacyjny obu wersji, w przypadku w pełni wyposażonych samolotów, z częściowo zużytymi już silnikami, spadał faktycznie do nieco ponad 4877 m (16 000 stóp). Zaletą w porównaniu z myśliwcami jednomiejscowymi okazała się natomiast większa prędkość w nurkowaniu i jej szybsze nabieranie, wynikające z dużego stosunku masy do rozmiarów samolotu.
Uzbrojenie samolotu w 8 karabinów maszynowych, chociaż bardzo silne jak na przedwojenne standardy (takie samo jak w Hurricane i wczesnych Spitfire), wkrótce okazało się z trudem wystarczające do skutecznego zwalczania bardziej wytrzymałych bombowców, z uwagi na niewielkie zniszczenia powodowane przez pociski kalibru 7,7 mm. Kontrowersje wśród załóg wzbudzał brak uzbrojenia w tylnej kabinie z odsuwaną osłoną, mimo tradycyjnego określenia drugiego członka załogi skrótem TAG ("Telegraphist Air-Gunner" – strzelec pokładowy telegrafista). Czasami zabierano w tym celu pistolet maszynowy Thompson, lecz zarzucono tę praktykę z uwagi na trudność, a wręcz niebezpieczeństwo w operowaniu bronią podczas manewrów, połączone z iluzoryczną skutecznością w walce powietrznej. Niektórzy obserwatorzy do dezorientowania pilotów myśliwców przeciwnika używali pistoletu sygnałowego Verey, a nawet wyrzucanych pakietów rolek papieru toaletowego. Według części źródeł, czasami stosowano prowizorycznie zamontowany karabin maszynowy 7,7 mm Vickers GO.
Ocenia się, że Fulmary pomiędzy wrześniem 1940 a sierpniem 1942 roku zestrzeliły co najmniej 112 samolotów przeciwnika i uszkodziły ponad 80, co stanowiło blisko 30% zwycięstw brytyjskiego lotnictwa marynarki. Własne straty w walkach powietrznych wynosiły 40 samolotów (wskaźnik ten był stosunkowo niewysoki z uwagi na rzadkie walki z innymi myśliwcami).
Opis.
Konstrukcja.
Samolot Fairey Fulmar był dwumiejscowym dolnopłatem o konstrukcji metalowej, półskorupowej. Załoga składała się z pilota oraz obserwatora, który prowadził nawigację i obsługiwał radiostację. Kabiny zakryte, w układzie tandem, oddzielone od siebie przez zbiornik paliwa, z osobnymi przeszklonymi odsuwanymi osłonami (przednia – do tyłu, tylna – do przodu). Wiatrochron pilota z pancerną szybą. W przedniej części kadłuba, do kabiny pilota – konstrukcja z kratownicy rurowej, pokrytej blachą. Poszycie kadłuba i skrzydeł stanowiła blacha z lekkiego stopu aluminium Alclad, jedynie powierzchnie sterowe kryte były płótnem. Siedzenie obserwatora w tylnej kabinie było obrotowe w celu obsługi stołu do map z przodu i radiostacji z tyłu. Komunikacja między członkami załogi w oddalonych kabinach odbywała się za pomocą interkomu, ewentualnie rury głosowej, co jednak nie było praktyczne z powodu hałasu.
Centropłat dwudźwigarowy, połączony z kadłubem. Zewnętrzne części skrzydeł dwudźwigarowe, składane do tyłu, z węzłem na tylnym dźwigarze. Skrzydła wyposażone w lotki i hydrauliczne klapy. W krawędzi natarcia lewego skrzydła zamontowany ruchomy reflektor do lądowania za przezroczystą osłoną, w prawym fotokarabin. Podwozie klasyczne, przyczepione do przedniego dźwigara centropłata, chowane hydraulicznie w locie do centropłata, w kierunku kadłuba, ze stałym kółkiem ogonowym. Opony podwozia głównego Dunlop o średnicy 787 mm, hamulce hydrauliczne. Z tyłu pod kadłubem hak do lin hamujących na ramie w formie V.
Napęd.
Napęd stanowił jeden silnik widlasty w układzie V12 rodziny Rolls-Royce Merlin:
Silnik napędzał śmigło trójłopatowe firmy Rotol, metalowe, ciągnące, o zmiennym skoku. Stosowano cztery rodzaje śmigieł: R5/3 i RX5/9 dla Mk.I i R5/5 i RX5/7 dla Mk.II. Średnica śmigieł R5 wynosiła 3505 mm, a RX5 – 3429 mm. Samolot wyposażony był jako jeden z pierwszych w system rozruchu silnika Coffman za pomocą pironabojów, eliminujący potrzebę rozruchu zewnętrznego. Samozasklepiający się zbiornik paliwa o pojemności 705 l (155 galonów) umieszczony był w kadłubie, pomiędzy kabinami załogi. Późniejsze samoloty mogły przenosić dodatkowy odrzucany konforemny zbiornik paliwa pod centropłatem o pojemności 273 l (60 galonów). Rozbieg na lotniskowcu wynosił 85,3 m (280 stóp) pod wiatr o prędkości 20 węzłów, względnie 18,3 m (60 stóp) przy użyciu katapulty.
Uzbrojenie i wyposażenie.
Uzbrojenie stanowiło 8 karabinów maszynowych Browning kalibru 7,7 mm (0,303 cala), montowanych w grupach po 4 obok siebie w każdym skrzydle, strzelające poza kręgiem śmigła, z zapasem amunicji 750 nabojów na lufę, w wersji Mk II zwiększonym do maksymalnie 1000. Ostatnie 100 samolotów Mk II (numery serii DR) zostało przystosowanych do montażu 4 wielkokalibrowych karabinów maszynowych 12,7 mm (0,5 cala) Browning z zapasem po 370 nabojów, lecz nie wszystkie je ostatecznie otrzymały.
Fulmar I mógł przenosić 8 lekkich bomb wagomiaru 20 lub 25 funtów (9 lub 11,5 kg) na wyrzutnikach pod skrzydłami, stosowano wyjątkowo też bomby 40-funtowe (18 kg). Specyfikacja zakładała możliwość przenoszenia dwóch bomb do 250 funtów (114 kg) pod skrzydłami, lecz samoloty nie zostały ostatecznie dostosowane do ich przenoszenia. Od połowy 1942 roku wprowadzono możliwość przenoszenia jednej bomby o masie do 500 funtów (228 kg) pod kadłubem, jednakże nie użyto ich bojowo w tej konfiguracji. Pod prawym skrzydłem można było podczepić cztery flary na spadochronach do wykrywania/sygnalizacji wynurzonych okrętów podwodnych.
Samolot był wyposażony w radiostację (radiotelegraf) T1115/R1116 (W/T – "Wireless Telegraphy") do komunikacji w kodzie Morse'a i radiostację pilota (radiotelefon) TR9D do komunikacji w kanale głosowym (H/F R/T – "High Frequency Radio Telephone") oraz radionamiernik do nawigacji na okręt R1147. Od kwietnia 1942 montowano lepszą, lżejszą i łatwiejszą w obsłudze radiostację TR1161. Stosowano też inne zestawy.

</doc>
<doc id="167387" url="https://pl.wikipedia.org/wiki?curid=167387" title="Luna Drexler">
Luna Drexler



</doc>
<doc id="167389" url="https://pl.wikipedia.org/wiki?curid=167389" title="Prawdziwy i Żywy Kościół Jezusa Chrystusa Świętych w Dniach Końca">
Prawdziwy i Żywy Kościół Jezusa Chrystusa Świętych w Dniach Końca

Prawdziwy i Żywy Kościół Jezusa Chrystusa Świętych w Dniach Końca (, skrót TLC) – odłam ruchu Świętych w Dniach Ostatnich nawołującą do powrócenia do mormońskich korzeni XIX wieku z wielożeństwem włącznie. Wraz z Fundamentalistycznym Kościołem Jezusa Chrystusa Świętych w Dniach Ostatnich zalicza się do nurtu fundamentalizmu Świętych w Dniach Ostatnich. Wierzą, że ich założyciel, prorok i prezydent – James D. Harmston (którego nazywają Jim) – jest następnym wcieleniem proroka Józefa Smitha – założyciela Kościoła Jezusa Chrystusa Świętych w Dniach Ostatnich. Wiara w reinkarnację proroków jest czymś nietypowym wśród mormonów i istnieje jedynie w tej grupie.

</doc>
<doc id="167391" url="https://pl.wikipedia.org/wiki?curid=167391" title="Saladin">
Saladin



</doc>
<doc id="167392" url="https://pl.wikipedia.org/wiki?curid=167392" title="(3753) Cruithne">
(3753) Cruithne

(3753) Cruithne – planetoida z grupy Atena.
Odkrycie.
Planetoida ta została odkryta 10 października 1986 roku w Siding Spring Observatory przez J. Duncana Waldrona. Nazwa planetoidy pochodzi od pierwszego szczepu celtyckiego (Cruthin), który zamieszkiwał Wyspy Brytyjskie. Przed nadaniem nazwy planetoida nosiła oznaczenie tymczasowe (3753) 1986 TO.
Orbita.
Jest to planetoida krążąca wokół Słońca w rezonansie 1:1 z Ziemią. Ze względu na powiązanie grawitacyjne niektórzy uważają ją za „drugi księżyc Ziemi”, ale nie jest to określenie precyzyjne, gdyż 3753 Cruithne nie obiega naszej planety, lecz porusza się po orbicie wokółsłonecznej. Mimośród planetoidy sprawia, że w swoim ruchu orbitalnym 3753 Cruithne w peryhelium przecina orbitę Wenus, a w aphelium orbitę Marsa.
Mimośród orbity 3753 Cruithne wynosi 0,515, a nachylenie jej płaszczyzny względem ekliptyki to 19,8°. Planetoida ta krąży obecnie wokół Słońca w czasie 364,00 dnia, co odpowiada niemalże ziemskiemu rokowi. Ten okres obiegu nie jest jednak stały. Przez 190 lat jest nieco krótszy od ziemskiego, następnie przez kolejne 190 lat nieco dłuższy, przez co planetoida najpierw oddala się od Ziemi, później znów przybliża się do niej. Pełny cykl tych ruchów trwa 380 lat i w tym czasie 3753 Cruithne, zmieniając stopniowo swoją pozycję względem Ziemi, zatacza jakby podkowę.
Najmniejsza odległość, na jaką może ona się zbliżyć do naszej planety, wynosi około 10,55 mln km.
Jest to obiekt określany mianem koorbitalnego.
Właściwości fizyczne.
Planetoida ta ma średnicę ok. 5 km i najprawdopodobniej nieregularny kształt. Jej albedo wynosi 0,15, a jasność absolutna to 15,6m. Wokół własnej osi obraca się w czasie około 27,3 godziny. Na powierzchni panuje średnia temperatura ok. 236 K.

</doc>
<doc id="167396" url="https://pl.wikipedia.org/wiki?curid=167396" title="Zęby">
Zęby

Zęby (łac. "dentes") – złożone, twarde narządy występujące u większości kręgowców, z wyjątkiem współczesnych ptaków, żółwi, ropuch oraz niektórych ssaków. Stanowią element układu trawienia. Znajdują się w jamie ustnej. Służą do chwytania i zabijania ofiary oraz rozdrabniania pożywienia, a ponadto u wielu gatunków zwierząt również do obrony, przenoszenia młodych, czyszczenia futra (usuwania pasożytów skórnych). Zęby są zróżnicowane pod względem budowy, kształtu, liczby oraz pełnionych funkcji. Nauka zajmująca się budową, rozwojem, fizjologią i patologią zębów to odontologia. Odontogeneza jest procesem rozwoju zębów. Zespół wszystkich zębów występujących u jednego osobnika nazywany jest uzębieniem.
Ryby.
Kręgouste mają zęby rogowe. U ryb chrzęstnoszkieletowych pochodzą od łusek plakoidalnych. Roślinożerne nie posiadają zębów. Drapieżne mają zęby na szczękach i na podniebieniu w postaci ostrych, stożkowych, o piłowatych krawędziach, pochylonych doogonowo tworów. Niekiedy połączone są z kością więzadłami. Mogą występować w postaci płaskich płytek jeśli ryba żywi się skorupiakami lub mięczakami. U karpiokształtnych występują zęby gardłowe. Jedynym rodzajem ryb, u których wykształciły się zęby jadowe jest "Meiacanthus". U dwudysznych zrastają się w płyty. Polifiodontyzm występuje powszechnie.
Płazy.
Rogowe ząbki występujące u kijanek otaczają otwór gębowy. Służą do ścierania pokarmu roślinnego. U dorosłych zęby w postaci niewielkich, stożkowatych wyrostków przyrośnięte do kości szczękowych i międzyszczękowych oraz na podniebieniu do kości lemieszowych. Na żuchwie płazów brak zębów. Ropuchy wcale nie posiadają zębów. Polifiodontyzm występuje powszechnie.
Gady.
, stożkowate, homodontyczne, polifiodontyczne. Mogą być osadzone na wszystkie trzy sposoby: akrodontyzm, pleurodontyzm, tekodontyzm (u krokodyli). Żółwie zamiast zębów mają listwy rogowe na szczęce i żuchwie. U węży wykształciły się specyficzne zęby jadowe. 
Ptaki.
Współczesne ptaki nie mają zębów. Do rozdrabniania pokarmu służy im dziób.
Ssaki.
Po raz pierwszy ewolucyjnie polifiodontyzm (który wyjątkowo obserwujemy u manatów i częściowo u mamutów) zostaje zastąpiony przez difiodontyzm lub rzadziej występujący monofiodontyzm (u zębowców). Tekodontyzm jest powszechny. Zwykle występuje heterodontyzm (poza szczerbakami i waleniami). Zęby niektórych gatunków ulegają znacznym przekształceniom:
Niektóre ssaki nie mają zębów. Należą tu: stekowce, mrówkojady oraz fiszbinowce.
Rozmieszczenie i stosunki ilościowe zębów w uzębieniu są cechą danego taksonu. Do jej zapisu używa się tzw. wzoru zębowego.
Budowa.
Histologia.
Ząb ssaków zbudowany jest z kolejnych warstw tkanek:
Mocowanie zębów w zębodole odbywa się przy udziale ozębnej korzenia i okostnej wyrostka zębodołowego.
Anatomia.
Zęby ssaków zbudowane są z 3 części:
W zoologii wyróżnia powierzchnie korony:
Zęby ssaków dzielone są na dwie grupy ze względu na tempo wzrostu i zasięg szkliwa:
Inny jest podział ze względu na budowę szkliwa i zasięg cementu:
ze względu na ustawione względem siebie zębów łuku górnego i dolnego wyróżnia się;
Zęby konia.
Dla ogiera wzór zębowy wygląda następująco:
Rejestry na szkliwie siekaczy pozwalają ocenić wiek. Kły u klaczy nie występują (lub są szczątkowe). Ząb przedtrzonowy pierwszy przyjmuje postać zęba wilczego ("dens lupinus") (mały, klinowaty, wcześnie wypada). Zęby koni maja swoje nazwy, i tak:
Wzór zębów mlecznych przedstawia się następująco:
Zęby ludzkie.
Dokładny opis zębów człowieka przedstawiono w odrębnym artykule.

</doc>
<doc id="167397" url="https://pl.wikipedia.org/wiki?curid=167397" title="Uzębienie">
Uzębienie

Uzębienie (łac. "dentitio") – zespół wszystkich zębów występujących w jamie ustnej jednego osobnika. Cechy uzębienia są charakterystycznymi cechami taksonów, szczególnie istotnymi w paleozoologii przy badaniach materiału kopalnego.
Na uzębienie danego osobnika składa się łuk zębowy górny ("arcus dentalis superior") i łuk zębowy dolny ("arcus dentalis inferior").
U niektórych gatunków zęby są elementem dymorfizmu płciowego. Układ zębów danego gatunku określa wzór zębowy.
Typy uzębienia.
Typy uzębienia wyróżniane w zależności od:
kształtu i wielkości zębów:
budowy koron zębowych:
częstotliwości wymiany zębów:
układu łuków zębowych:

</doc>
<doc id="167401" url="https://pl.wikipedia.org/wiki?curid=167401" title="Ostaszewo">
Ostaszewo



</doc>
<doc id="167403" url="https://pl.wikipedia.org/wiki?curid=167403" title="William Walton">
William Walton

Sir William Turner Walton OM (ur. 29 marca 1902 w Oldham, Anglia, zm. 8 marca 1983 w Ischii, Włochy) – brytyjski kompozytor i dyrygent.
Życiorys.
Podstawową wiedzę muzyczną w zakresie śpiewu, gry na fortepianie, organach i skrzypcach otrzymał od ojca – nauczyciela śpiewu, chórmistrza i organisty. W latach 1912–1918 kształcił się u Hugh Allena, organisty w Christ Church Cathedral School w Oksfordzie. W tym czasie podjął pierwsze próby kompozytorskie, które ujawniły jego talent. Dzięki protekcji i wsparciu finansowemu dziekana Christ Church Thomasa Stronga (późniejszego wicekanclerza Uniwersytetu Oksfordzkiego i biskupa Oksfordu), został w 1918 przyjęty na uniwersytet mając zaledwie 16 lat. Koncentrował się tam na studiowaniu partytur nowatorskich kompozytorów, takich jak Claude Debussy, Maurice Ravel, Siergiej Prokofjew i Igor Strawinski oraz na rozwijaniu swoich umiejętności orkiestracji. Po dwóch latach opuścił uniwersytet bez dyplomu, trzykrotnie nie zdając obowiązkowego egzaminu (B.A.).
W 1920 przeniósł się do Londynu i zamieszkał u Edith Sitwell i jej braci: Osberta i Sacheverella – artystokratycznej rodziny wpierającej młode talenty. Pobierał lekcje u Edwarda Denta i Ernesta Ansermeta oraz korzystał ze wskazówek Ferruccia Busoniego. W tym czasie poznał Igora Strawinskiego i George’a Gershwina, współpracował z jazzowym zespołem Debroy Somers’ Savoy Orpheans w londyńskim hotelu Savoy, skomponował także eksperymentalny "Kwartet smyczkowy", który zdobył uznanie Albana Berga. Rozgłos przyniósł mu cykl "Façade" (1922–1929) pomyślany jako muzyka towarzysząca recytacji surrealistycznych poezji Edith Sitwell.
W latach 20. odbył podróże do Włoch i Hiszpanii, co miało wpływ na jego artystyczny rozwój. Powstały wtedy utwory: "Sinfonia concertante" (1926–1927), "Koncert na altówkę" (1929) i kantata "Belshazza’s Feast" (1930–1931), które ugruntowały jego pozycję lidera wśród brytyjskich kompozytorów młodej generacji.
Międzynarodową renomę uzyskał w latach 30. dzięki "Koncertowi skrzypcowemu" (1928–1929) oraz "I Symfonii" (1931–1935) – utworom należącym do najważniejszych osiągnięć w całym jego dorobku kompozytorskim. Następnym ważnym krokiem w jego karierze, dającym mu miano następny Edwarda Elgara, był skomponowany na zamówienie utwór "Crown Imperial" (1936) – uroczysty marsz wykonany podczas koronacji Jerzego VI. W 1953 napisał "Coronation Te Deum", zamówione na uroczystości koronacyjne Elżbiety II. Ważnymi kompozycjami powojennego okresu jego twórczości jest "Koncert wiolonczelowy" (1955–1956) zamówiony przez Grigorija Piatigorskiego, "Partita na orkiestrę" (1957) napisana na obchody 40-lecia Cleveland Orchestra, "II Symfonia" (1957–1960) oraz "Wariacje na temat Hindemitha" (1962).
Nagrody, wyróżnienia, odznaczenia.
W 1951 zostało mu nadane szlachectwo. Otrzymał siedem tytułów doktora honoris causa, w tym Uniwersytetu Oksfordzkiego.
Twórczość.
Stylistycznie jego twórczość jest bardzo ważnym dla angielskiej muzyki łącznikiem pomiędzy dorobkiem artystycznym Ralpha Vaughana Williamsa a Benjamina Brittena. Walton stworzył własny, oryginalny i dość przystępny język muzyczny czerpiąc z różnych źródeł: angielskiej tradycji postromantycznej, z muzyki Strawinskiego, Ravela, Sibeliusa, francuskiej Grupy Sześciu, ale też z jazzu i muzyki popularnej. 
Początkowo nowatorski, dość szybko odszedł od młodzieńczej fascynacji modernizmem. Z czasem odrzucił też neoklasycystyczne i wszelkie radykalne środki wyrazu, ostatecznie wyznając otwarcie estetykę romantyczną i tonalny język dźwiękowy. 
Jego największymi dokonaniami są dzieła symfoniczne i koncertowe. Ważne są też obie opery: "Troilus and Cressida" (1954, zrewid. 1963) i "The Bear" (1967) według Czechowa. Pisał także balety, utwory wokalno-orkiestrowe, kameralne, pieśni, utwory organowe oraz muzykę teatralną i filmową – m.in. do filmów Laurence’a Oliviera: "Henryk V" (1944), "Hamlet" (1947) i "Ryszard III" (1955).

</doc>
<doc id="167404" url="https://pl.wikipedia.org/wiki?curid=167404" title="Historia Polski (1697–1763)">
Historia Polski (1697–1763)

Historia Polski (1697–1763), Polska w czasach saskich, czasy saskie – w I połowie XVIII w. Rzeczpospolita przeżywała okres poważnego kryzysu politycznego. Były to czasy, kiedy w Polsce rządzili królowie z saskiej dynastii Wettynów, August II (1697–1733) i August III (1733–1763). Ich panowanie było jednak przerywane kolejnymi elekcjami i rządami Stanisława Leszczyńskiego (1704–1709 i 1733–1736).
Dzieje polityczne.
Elekcja Augusta II Mocnego.
Bezkrólewie po śmierci Jana III Sobieskiego (1696) przebiegało pod znakiem rywalizacji francusko-habsburskiej. Ludwik XIV zabiegał o wybór księcia Franciszka Ludwika Contiego, któremu wyrósł groźny konkurent w osobie elektora saskiego. Elektor saski, który przeszedł na katolicyzm koronował się na Wawelu jako August II (1697–1733), zwany Sasem lub Mocnym.
W czasie wolnej elekcji przy granicy z Litwą ściągnięto korpus wojsk rosyjskich kniazia Michaiła Grigoriewicza Romodanowskiego, którego obecność miała wymusić rezygnację z kandydatury francuskiej.
W 1698 August II odbył tajną konferencję z carem Rosji Piotrem I w Rawie Ruskiej, gdzie obaj władcy omówili plan wspólnej wojny zaczepnej przeciwko Szwecji oraz rozpoczęli negocjacje traktatu o pomocy wzajemnej w razie buntu poddanych.
Wybór Augusta zapoczątkował polsko-saską unię personalną. Różnice pomiędzy uczestnikami unii były zasadnicze: Saksonia – kraj luterański – rozwinięty gospodarczo, z silnym mieszczaństwem – posiadała ustrój zbliżony do absolutyzmu. August II traktował tron polski jako kapitał polityczny mający wzmocnić pozycje Wettynów w Rzeszy i pomóc w zdobyciu korony cesarskiej. Za jego panowania doszło do III wojny północnej.
Wojna domowa na Litwie 1700.
Dla złamania istniejącej na Litwie supremacji rodu Sapiehów tamtejsza szlachta wysunęła postulat koekwacji praw Korony Królestwa Polskiego i Wielkiego Księstwa Litewskiego, przeprowadzonej 19 czerwca 1697 roku. Zrównanie praw polskiego i litewskiego miało ograniczyć atrybuty urzędu hetmańskiego i podskarbińskiego, oddając kontrolę nad wojskiem i skarbem w ręce szlachty. Koekwacja miała znieść odrębności ustrojowe Litwy, dające przewagę magnaterii.
W obliczu wojny domowej, przywódcy opozycji antysapieżyńskiej poprosili o przysłanie na Litwę wojsk saskich. Do uspokojenia doszło pod koniec grudnia 1698 roku dzięki mediacji saskiej, zatwierdzonej przez Augusta II. Nowe walki wybuchły jednak już w 1700 roku, doprowadzając do klęski Sapiehów w bitwie pod Olkienikami.
Wojna północna.
August II rozpoczął starania o nabytki nadbałtyckie. Już w podpisanych "pactach conventach" zobowiązywał się do odzyskania utraconych ziem Rzeczypospolitej. Po odzyskaniu dla Polski Podola (pokój karłowicki w 1699 roku), uwagę swą skierował na Inflanty. Państwa tworzące Ligę północną zmierzały do osłabienia pozycji Szwecji nad Bałtykiem. August II liczył na odzyskanie Inflant, które miały stanowić dziedziczne władztwo Wettynów. Król zamierzał dzięki tej zdobyczy wzmocnić władzę monarszą w Polsce. Elektor saski wszedł w sojusz z Danią i Rosją.
W 1700 r. saski atak na Inflanty rozpoczął III wojnę północną. August II przystąpił do wojny bez zgody sejmu. Rzeczpospolita nie była oficjalnie stroną konfliktu. Król Szwecji Karol XII bardzo szybko pobił Duńczyków i skierował się przeciwko Rosji, którą pokonał w bitwie pod Narwą. W 1701 r. armia szwedzka wkroczyła w granice Rzeczypospolitej.
Pierwsza elekcja Stanisława Leszczyńskiego.
Szlachta koronna podzieliła się na dwa wrogie obozy – na początku 1704 r. przeciwnicy Augusta zawiązali konfederację warszawską i ogłosili bezkrólewie, a nieco później zwolennicy Sasa utworzyli konfederację generalną w Sandomierzu. W lipcu grupa przeciwników Augusta II pod militarną presją Szwedów, obrała królem wojewodę poznańskiego Stanisława Leszczyńskiego.
Wojna domowa w Polsce.
Rozpoczęła się faktycznie wojna domowa. W sierpniu 1704 w Narwie August w imieniu Rzeczypospolitej zawarł sojusz z Rosją. Oznaczało to, iż Polska przystąpiła oficjalnie do wojny ze Szwecją, po stronie Rosji. Niestety okupacja elektoratu Saksonii przez Szwedów zmusiła Augusta do abdykacji na mocy pokoju w Altranstädt w 1706. Gdy latem 1709 Piotr I pokonał Szwedów w bitwie pod Połtawą, Leszczyński pozbawiony pomocy Karola XII uszedł do Szczecina. Chociaż wojna północna nie uszczupliła polskiego terytorium, przyniosła straszliwe zniszczenia, potęgowane przez epidemie. August II odzyskał tron Polski, podjął próbę wzmocnienia władzy królewskiej, korzystając z obecności wojsk saskich w Rzeczypospolitej. Spowodowało to antykrólewskie wystąpienia.
Konfederacja tarnogrodzka.
Zachowanie stacjonujących wojsk saskich w dotkniętej nieurodzajami Rzeczypospolitej doprowadziło do spięć ze szlachtą, która od 1714 roku zaczęła zawiązywać lokalne konfederacje przeciwko Sasom.
W listopadzie 1715 zawiązano konfederację tarnogrodzką, która za cel działania miała usunięcie wojsk saskich i Augusta II z Polski. Dzięki mediacji rosyjskiej 6 listopada 1716 roku doszło do zawarcia porozumienia w Warszawie, potwierdzonego przez Sejm niemy 1 lutego 1717 roku. Król i szlachta stanowczo odrzucili próbę Piotra I objęcia rosyjską gwarancją postanowień układu warszawskiego. Postanowienia sejmu regulowały stosunki polsko-saskie na zasadzie unii personalnej. Urzędnicy polscy i ministrowie sascy mogli decydować tylko w sprawach własnego kraju, nie ingerując w politykę sąsiada:
Po Sejmie niemym 1717 roku nastąpił 15-letni okres pokoju.
Wojna o sukcesję polską.
Druga elekcja Stanisława Leszczyńskiego.
Po śmierci Augusta II Mocnego w 1733 roku szlachta opowiedziała się przeciwko powoływaniu na tron Polski cudzoziemca, a następnie we wrześniu zgromadzeni wybrali na króla Stanisława Leszczyńskiego, którego wspierała Francja. Wcześniej dwukrotnie zasiadał na tronie (1706–1709 i tylko formalnie w 1733). Zawarł (1705 r.) niefortunny traktat ze Szwecją, uzależniając od niej Polskę do czasu bitwy pod Połtawą. Gorący wielbiciel sztuki i mecenas artystów, postępowy pisarz polityczny, przeciwnik liberum veto, zwolennik wzmacniania władzy królewskiej i ważnych instytucji. Nie akceptował poddaństwa osobistego chłopów, z szacunkiem pisał o ich pracy.
Elekcja Augusta III Sasa.
Wybór Leszczyńskiego zaniepokoił Rosję i Austrię. Wojska rosyjskie i saskie wkroczyły w październiku 1733 roku do Polski i doprowadziły do wyboru na króla Augusta III. Doprowadziło to do wypowiedzenia przez Francję wojny Austrii i tym samym do wojny o sukcesję polską. W 1734 roku stronnicy Leszczyńskiego zawiązali konfederację dzikowską, która stawiała opór zbrojny Rosjanom i Sasom do 1735 r.
Panowanie Augusta III Sasa.
Panowanie Augusta III przyniosło niemal stały paraliż sejmu, za jego rządów tylko 1 z 14 sejmów doszedł do skutku (sejm pacyfikacyjny z 1736 roku) wobec powszechnie stosowanej przez koterie magnackie (głównie Czartoryskich) zasady "liberum veto".
Państwa ościenne oraz Francja przeznaczały znaczne sumy na opłacanie polskich polityków działających na zlecenie obcych dworów. Polscy magnaci chętnie brali pieniądze od obcych, gdyż oczekiwania dworów były zgodne z ich interesem – nie dopuścić do wzmocnienia władzy monarszej, powiększyć swoje wpływy i majątek. Mocarstwa wpływające na losy Środkowej Europy pragnęły zachować wewnętrzną i międzynarodową słabość Polski. Ponieważ wpływy obce równoważyły się szlachta uważała, że stanowi to gwarancję i nienaruszalność granic. Hasło "Polska nierządem stoi" wyrażało zgubne przeświadczenie, że sąsiedzi będą tolerować istnienie Rzeczypospolitej słabej, nie zagrażającej ich interesom. Militarna słabość Polski spowodowała, że przez jej tereny przechodziły obce wojska, zachowując się jak w kraju zdobytym.
Po sejmie pacyfikacyjnym Czartoryscy i kasztelan krakowski, Stanisław Poniatowski, ojciec króla, związali się z Rosją licząc, że to ułatwi im odzyskanie wpływów utraconych po elekcji Augusta III. Potoccy utrzymywali kontakty z Francją i Prusami. Czartoryscy opowiedzieli się za reformacją skarbowo-wojskową (aukcja – powiększenie armii). Na sejmie w Grodnie (1744 r.) Potoccy opłaceni przez króla Prus zablokowali reformy. Podobnie było na kolejnych sejmach.
U schyłku panowania Augusta III pojawiły się głosy nawołujące do całkowitych reform. Wcześniej Czartoryscy, jak i Potoccy, formułowali programy zmian, ale skutecznie uniemożliwiali swoim konkurentom ich realizację.
Już w 1749 r. ukazała się przypisywana Stanisławowi Leszczyńskiemu praca publicystyczna "Głos wolny wolność ubezpieczający". Autor proponował oczynszowanie chłopów i nadanie im wolności osobistej. Zalecał usprawnienie pracy sejmu, ograniczenie liberum veto, reformę podatków. Szczególne znaczenie miała publicystyka Stanisława Konarskiego. W dziele "O skutecznym rad sposobie" proponował zniesienie liberum veto, reformę sposobu sejmowania, powołanie stałego rządu (rada poselsko-senatorska).
Oprócz kwestii ustrojowo-politycznych dużo miejsca zajmowała w nim gospodarka. Konarski podkreślał konieczność uruchomienia manufaktur, uzdrowienia systemu finansowego, lepszego kształcenia młodzieży. Do wyludnionych po wojnie północnej miast zaczęto osadzać kolonistów na prawie czynszowym. Gospodarka czynszowa – to taka, w której chłop płacił panu określoną sumę pieniędzy za uprawianą ziemię. Elementy gospodarki czynszowej powodowały wzrost obrotów pieniężnych i ożywiały popyt na produkty rzemieślnicze.
Trwające ponad pół wieku rządy saskie nasiliły widoczny od poł. XVII w. kryzys państwa. Oligarchia magnacka zatriumfowała, a Rzeczpospolita z państwa silnego, aspirującego do pozycji regionalnego mocarstwa stała się krajem o ograniczonej suwerenności, w pełni zależnym od sąsiadów.
System władzy, rządy sejmikowe.
Parlamentaryzm.
W czasach panowania królów z dynastii saskiej 4 przewidziane prawem sejmy nie odbyły się w ogóle. Z pozostałych 35, które zdołały się zebrać, zerwanych zostało 15, 8 rozeszło się bez uchwalenia konstytucji, 4 limitowano, odbyło się jedynie 8 sejmów, które zakończyły się uchwaleniem konstytucji.
Rolę sejmu przejmował Trybunał Koronny i Trybunał Główny Wielkiego Księstwa Litewskiego. Trybunały zajmowały się ustalaniem kursu monet, przejęły sprawy nadawania nobilitacji i indygenatu. Wiele decyzji podejmowanych zwykle przez sejm stanowiono na radach Senatu.
Przewaga magnaterii.
Ponieważ władza królewska była bardzo słaba, krajem rządzili magnaci, którzy uzależnili od siebie szlachtę, posiadającą formalnie te same prawa polityczne. Oprócz olbrzymich posiadłości i wspaniałych pałaców magnaci mieli też własne oddziały wojskowe, a szlachta, stanowiąca ich klientelę głosowała zgodnie z ich wolą na sejmikach i na sejmach. W II poł. XVII w. ustalił się zwyczaj, że gdy poseł na sejmie wołał „veto” sejm był nieważny. Do pierwszego "liberum veto" doszło w 1652 r., kiedy za namową magnatów poseł Władysław Wiktoryn Siciński z Upity nie dopuścił do przedłużenia obrad. Za Augusta zrywany był mniej więcej co drugi sejm. Gdy szlachcie nie odpowiadała polityka króla, buntowała się ona przeciw jego władzy i tworzyła związki zbrojne, zwane rokoszami i konfederacjami. Ponieważ w kraju nie było silnej władzy, królowi i centralnym urzędnikom było bardzo trudno czuwać nad całością państwa.
W poszczególnych województwach rządziły sejmiki, które troszczyły się o potrzeby szlachty z danej okolicy, a nie interesowały się sprawami całego państwa. Ten stan rzeczy szlachta nazywała „złotą wolnością”. Była dumna z tej wolności i uważała, że Polska spośród wszystkich państw ma najlepsze prawa.
Stąd zrodził się pacyfizm szlachecki, przekonanie, że słabe państwo, niestanowiące zagrożenia dla sąsiadów, może obronić swoją niepodległość przez nieangażowanie się w konflikty zbrojne.
Szlachta była przekonana, że państwu nic nie zagraża, poza dążeniem władców do absolutyzmu. Dlatego państwo nie miało zapewnionej obrony. Stała armia wciąż była nieliczna. Ponieważ szlachta płaciła bardzo niskie podatki, brak było pieniędzy na utrzymanie wojsk. Bojąc się absolutyzmu Wettynów, z pomocą Rosji, szlachta wymogła na Auguście II ograniczenie liczby wojsk Rzeczypospolitej (sejm niemy 1717). W I poł. XVIII w. armia polska nie przekraczała 12 tys., w tym czasie armie pruska i rosyjska liczyły każda ponad 100 tys. żołnierzy.
Kultura i życie umysłowe.
Poziom życia umysłowego i kulturalnego w Polsce był od początku panowania Augusta II Mocnego do lat 40. XVIII wieku bardzo niski, na skutek wojny domowej i anarchii, co pokazuje panujący w tym okresie wielki zastój na polu prac naukowych, bardzo mała liczba przekładów literackich – zupełny brak wznowień dzieł poezji polskiej (np. dzieła Kochanowskiego nie były wznawiane od roku 1639 aż do panowania Stanisława Augusta Poniatowskiego), czy nawet bardzo mała liczba wydań artystycznej literatury drugorzędnej. Warci wspomnienia są tylko nieliczni autorzy z tego okresu, tacy jak: Józef Baka, Jan Damascen Kaliński, Jan Skorski, Jan Stanisław Jabłonowski, Wacław Piotr Rzewuski, Wojciech Stanisław Chrościński oraz Elżbieta Drużbacka. Z prozaików tego okresu wyróżniał się pamiętnikarz Jędrzej Kitowicz. W odpowiedzi na kryzys państwa w czasach saskich powstały takie dzieła jak "O skutecznym rad sposobie" Stanisława Konarskiego oraz "Głos wolny wolność ubezpieczający" przypisywany Stanisławowi Leszczyńskiemu.
August II Mocny sprowadzał do Drezna i Warszawy zespoły francuskie, grające repertuar klasycystyczny, zbudował w stolicy Polski 7 sal teatralnych. August III Sas w 1748 roku wzniósł w Ogrodzie Saskim w Warszawie Operalnię, budynek teatralny bogato wyposażony w maszyny i dekoracje. Angażował znakomite zespoły włoskiej "commedia dell’arte", opery i baletu.
Aktywność sceny królewskiej pobudzała zainteresowania teatralne magnatów. Naśladując dwór, zakładali oni teatry w swoich rezydencjach, sprowadzali solistów i zespoły aktorskie z zagranicy. Najwyższy poziom reprezentowały teatry Urszuli Radziwiłłowiej w Nieświeżu i Wacława Rzewuskiego w Podhorcach, gdzie obok sztuk wykonywanych przez zespoły francuskie i włoskie grano utwory polskie napisane przez samych właścicieli teatrów.
Dopiero od lat 40. XVIII w. dają się zauważyć pierwsze symptomy ożywienia kulturalnego. Wobec upadku Akademii Krakowskiej, ciężar szkolnictwa wyższego przejmują kolegia jezuickie i pijarów. Następuje wzrost liczby zakonów katolickich i prowadzonych przez nie dzieł. W 1720 roku powstało w Gdańsku oświeceniowe towarzystwo naukowe "Societas literaria". W 1743 roku powołano kolejne towarzystwo naukowe "societas physicae experimentalis" z własną biblioteką i laboratorium. Sponsorował je Józef Aleksander Jabłonowski. Prasy drukowanej wydawano więcej niż w XVII wieku, lecz były to wydawnictwa koncentrujące się głównie na dewocji i retoryce (kalendarze, literatura religijna, wzory mów, porady).
W 1740 r. Stanisław Konarski założył Collegium Nobilium w Warszawie, elitarną szkołę kształcącą młodzież szlachecką. Po 1754 pijarzy, później jezuici zreformowali szkolnictwo zakonne. Jezuici utworzyli kolegia szlacheckie, przygotowujące synów szlachty i magnaterii do pełnienia ważnych funkcji państwowych. Po 1746 roku utworzono jezuickie kolegia szlacheckie w Kaliszu, w 1749 roku we Lwowie, w 1751 roku w Wilnie i Ostrogu, w 1752 roku w Warszawie, w 1753 roku w Lublinie, w 1756 roku w Poznaniu. Skupiały wybitnych pedagogów (m.in.: Jan Chrzciciel Albertrandi, Jan Bielski, Franciszek Bohomolec, Józef Boreyko, Józef Karsznicki, Adam Tadeusz Naruszewicz, Józef Feliks Rogaliński, Karol Wyrwicz, Franciszek Paprocki, Michał Kociełkowski, Tomasz Skierzyński.)
W szkołach średnich obok łaciny pojawiły się języki nowożytne (jednak nadal nie nauczano języka polskiego), zwiększono zakres nauczania przedmiotów ścisłych. W 1747 r. bracia Załuscy założyli w Warszawie bibliotekę Załuskich otwartą dla szerszej publiczności (liczący 400 tysięcy tomów, 20 tysięcy rękopisów i 40 tysięcy rycin zbiór – jeden z największych w Europie), która dała początek Bibliotece Narodowej.
Czasy saskie były ostatnim etapem rozwoju budownictwa barokowego, które po regresie związanym z wojną domową i anarchią, zaczęło ponownie rozwijać się od lat 40. XVIII w. Obok inwestycji dworskich, np. Osi Saskiej i fasada od strony Wisły Zamku Królewskiego w Warszawie, powstały liczne barokowe rezydencje magnackie (np. Pałac Branickich w Białymstoku, Pałac Brühla w Warszawie, Pałac Biskupów Krakowskich w Warszawie, Pałac w Radzyniu Podlaskim, Pałac w Rydzynie, Pałac biskupi w Ciążeniu). W wielu z nich pojawiły się elementy rokokowe. W budownictwie sakralnym przodowały Warszawa (Kościół Wizytek w Warszawie) i Wilno, gdzie dominował barok emocjonalny (nurt – barok wileński). Wybitnymi przykładami architektury barokowej powstałej w czasach saskich były Kościół Dominikanów we Lwowie, Ratusz w Buczaczu i Kościół w Berezweczu. W tym okresie przebudowano też kościół Pijarów na Skałce w Krakowie oraz w Świętej Lipce. Rozwinęła się też wtedy lwowska rzeźba rokokowa. Spośród rzeźbiarzy zaznaczyli się Jan Jerzy Plersch, Antoni Frąckiewicz, Wojciech Rojewski, Jan Henryk Meissner, Jan Chryzostom Redler, Maciej Polejowski, Jan Jerzy Pinzel.
Gospodarka.
Dziedziną, w której inwestowano najwięcej, było budownictwo. Miasta polskie wzbogaciły się o nowe, rokokowe kościoły i pałace. W Warszawie powstały nowe szpitale, opera, pierwsza biblioteka publiczna (oddana narodowi przez Załuskich) oraz założona przez Stanisława Konarskiego wyższa szkoła dla młodzieży szlacheckiej – "Collegium Nobilium". Natomiast magnaci świeccy i duchowni oddawali się rozrzutnej konsumpcji. Szlachta nawet często powiadała: "Za króla Sasa jedz, pij i popuszczaj pasa!" W czasie wojny siedmioletniej Fryderyk II wszedł w posiadanie zdobytych w Saksonii oryginalnych polskich stempli menniczych, co pozwoliło mu zalać Rzeczpospolitą bezwartościową monetą tzw. efraimkami, bitymi przez Veitela Heinego Ephraima, co spowodowało odpływ wartościowej monety kruszcowej z Rzeczypospolitej i ogromny wzrost cen. Na podstawie ordynacji z 20 lipca 1750 roku królowi Augustowi III udało się rozszerzyć zakres władzy królewskiej w Gdańsku.
Rolnictwo.
W II poł. XVII w. i na początku XVIII w. gospodarka chyliła się ku upadkowi, gdyż Rzeczpospolita była nieustannie niszczona przez armie nieprzyjacielskie. Znaczna część ziem leżała przez długie lata odłogiem, a gospodarstwa chłopskie często nie miały inwentarza koniecznego do uprawy ziemi. Dużo gruntów zagarnęła szlachta powiększając swoje folwarki, przez co wzrosła liczba chłopów bezrolnych i małorolnych. Powiększenie folwarków spowodowało podwyższenie pańszczyzny. Nastąpiło natomiast zwiększenie rentowności dóbr królewskich, dzięki zastosowaniu w administracji najnowszych zdobyczy saskiej kameralistyki. Pod koniec panowania Augusta III, przeniknął do Polski najnowszy prąd gospodarczy – fizjokratyzm, upatrujący w wielkich gospodarstwach rolnych podstawę gospodarki kraju.
Około 1740 roku podjęto próbę reform stosunków włościańskich w duchu nowoczesnym w wielkich latyfundiach magnackich Jabłonowskich, Zamoyskich, Lubomirskich, Czartoryskich i Poniatowskich.
Miasta.
Ciężka sytuacja wsi odbiła się niekorzystnie również na miastach. Chłopi nie kupowali wyrobów rzemieślniczych, bo nie mieli pieniędzy, szlachta sprowadzała potrzebne jej towary przeważnie z zagranicy. W XVI wieku sejm uchwalił wiele ustaw niekorzystnych dla mieszczan. Wojny, zwłaszcza szwedzkie, do reszty wyniszczyły kraj. Miasta świetnie rozwijające się potem zaczęły się wyludniać. W wielu liczba ludności zmniejszyła się o połowę. Nowym zjawiskiem było pojawienie się magnackich manufaktur. Produkcja oparta na pracy chłopów pańszczyźnianych kierowanych przez fachowy nadzór produkowała wyroby luksusowe (pasy kontuszowe/słuckie, gobeliny), produkty na potrzeby wojska i magnackich włości. Nastąpiła też agraryzacja miast, mieszczanie oderwani od rzemiosła, zajęli się uprawą ziemi, mieszkając nadal w mieście.

</doc>
<doc id="167405" url="https://pl.wikipedia.org/wiki?curid=167405" title="Ostaszewo (województwo kujawsko-pomorskie)">
Ostaszewo (województwo kujawsko-pomorskie)

Ostaszewo – wieś w Polsce położona w województwie kujawsko-pomorskim, w powiecie toruńskim, w gminie Łysomice przy drodze krajowej nr 91 i drodze wojewódzkiej 499.
W miejscowości znajduje się stacja kolejowa Ostaszewo Toruńskie na szlaku linii kolejowej nr 207 łączącej Toruń Wschodni z Malborkiem przez Grudziądz, Kwidzyn i Sztum.
W latach 1975–1998 miejscowość położona była w województwie toruńskim. Według Narodowego Spisu Powszechnego (III 2011 r.) liczyła 810 mieszkańców. Jest czwartą co do wielkości miejscowością gminy Łysomice.
Krótki opis.
We wsi znajduje się pałac z końca XIX w. z parkiem, w którym znajduje się mauzoleum dawnych właścicieli, przekształcone w kaplicę.
W Ostaszewie zlokalizowana jest część Pomorskiej Specjalnej Strefy Ekonomicznej, na terenie której swoje zakłady otworzyły firmy: Sharp Corporation, Orion Electric oraz Sumika Electronic Materials.
W miejscowości znajduje się szkoła podstawowa, która liczy 6 klas oraz oddział przedszkolny.
Swoją siedzibę w Ostaszewie ma A-klasowa drużyna piłkarska "LZS Mustang Ostaszewo", która powstała w 1948 roku, a także Klub Honorowych Dawców Krwi PCK. Prezesem od dnia powstania Klubu, tj. od 1986 roku, jest Czesław Karasiewicz
Historia.
Pałac z 1898 r,
Pierwsza wzmianka o wsi Gross Ostaschew pochodzi z 1255 r. Za czasów krzyżackich były to ziemie rycerskie w 1314 r. należące do Bertolda von Ostaschow, zaś w 1341 r. Hermana de Palsath, posiadającego 3 włóki gruntów. W latach 1423-24 właścicielem był Clauko (Klawko) z Lindy, a następnie zapewne jego syn - Gircke von der Linde (w 1440 r. zapisany jako Gierko z Lindy). Pod koniec XV w. od dziedziczki - Katarzyny wieś nabyli Jakub Białobłocki, Arnold z Frący i Andrzej Łaszewski. Na pocz. XVI w. wieś należała do Jana, Franciszka i Katarzyny Eskenów, a następnie przeszła na własność benedyktynek chełmińskich. W okresie reformacji stała się własnością luteran. Gwoli ścisłości dodać należy, że w zapiskach spotykamy Ostaszewo i Ostaszewko, który to podział zanikł w latach późniejszych. Ówczesny biskup Piotr Kostka wraz z ksienią Mortęską podjęli starania o zwrot wsi u króla Stefana Batorego. Ten wydał stosowny dekret, z tym że heretycy mieli tu siedzieć do 1600 r., płacąc klasztorowi 40 zł. czynszu rocznie. Zakonnice przejęły folwark nieco wcześniej, bo w 1592 r., a 2 lata później Mortęska oddała Ostaszewo ojcom jezuitom z Torunia, w zamian za tzw. "Kepę" k. Papowa Toruńskiego. W 1667 r. dwór w Ostaszewie płacił 3 korce żyta i tyleż owsa mesznego. W tamtym czasie we wsi był sołtys i 5 "półrolników", posiadających po jednej włóce. Byli to: Olender, Tagiel, Wioteski, Doleżała i Kużawa. Płacili oni proboszczowi w Grzywnie po pół korca żyta i tyleż owsa. Źródła wymieniają też 5 gburów (chłopów). Byli to: Kozak, Labec, Gościnny, Piątek i Kuśnierz. Majątki w Ostaszewie i Ostaszewku krótko znajdowały się w rękach króla szwedzkiego, następnie wróciły w ręce jezuitów. Ci w XVIII w. wybudowali we wsi kaplicę. Po sekularyzacji dóbr, ok. 1791 r. folwark stał się własnością prywatną. Początkowo należał do Johanna Raeschke, dalej rodziny Sponnagel, a od 1858 r. do Wegnerów. Dla nich to wzniesiono obecny pałac oraz część zabudowań gospodarczych. Z czasem Wegner wykupił mniejsze gospodarstwa, znacznie powiększając dobra. W 1868 r. na Ostaszewo składała się wieś licząca 1355,6 mórg, 265 m-ców i 60 innych budynków oraz 673-hektarowe dobra. Do majątku przynależało 13 domów z 238 m-cami oraz 30 innych budynków. Posiadał on także mleczarnię, gorzelnię i cegielnię parową, wypalająca do 2,5 mln cegieł rocznie. Folwark specjalizował się w hodowli bydła i owiec rasy Rambouillet oraz produkcji masła, które eksportowano m.in. do Berlina. Majątek przynosił 11943 marki dochodu katastralnego. W XIX w. we wsi odnaleziono grób skrzynkowy, w całości wypełniony urnami. W okresie międzywojennym właścicielem 654-hektarowego majątku był Kurt Wegner, syn Hermanna (zmarłego w 1942 r.). Dobra dostarczały 11800 marek dochodu gruntowego, a na ogólny areał składało się 638 ha ziem uprawnych, 10 ha łąk i pastwisk i 6 ha nieużytków. Oprócz wcześniej wymienionych, majątek posiadał młyn parowy i specjalizował się w hodowli konia szlachetnego półkrwi i konia zimnokrwistego. Po 1945 r. dobra znacjonalizowano i stały się one własnością Skarbu Państwa Polskiego. Po przekształceniach 89/90 właścicielem została AWRSP (obecnie ANR) która później dzierżawiła obiekt, a następnie sprzedała.
Źródła:
Strona internetowa: www.solectwoostaszewo.republika.pl
Słownik Geograficzny Królestwa Polskiego i innych krajów słowiańskich... 1880-1902
Książka Adresowa Gosp. Rolnych pow. 50 ha Woj. Pomorskiego, 1929
Opis pałacu.
Pałac eklektyczny z elementami neoklasycystycznymi. Budynek wzniesiony na planie prostokąta, w dłuższej osi N-S, murowany z cegły na wysokiej kamiennej podmurówce i otynkowany. Składa się z dwóch zasadniczych brył, dwu- i trójkondygnacyjnej. Bryły nakryte są dachami czterospadowymi. W fasadzie znajdują się nieznaczny ryzalit, poprzedzony schodami wejściowymi, a w elewacji ogrodowej taras na sześciokątnej przybudówce. Elewacje ozdobione są boniowaniem, gzymsami, a nad oknami znajdują się ozdobne przyczółki. Obiekt jest w trakcie prac remontowych.
Park pałacowy.
Park pałacowy z 2 poł. XIX w. o pow. 4,3 ha z zachowanym starodrzewem. W części przed fasadą (od str. wsch.) znajduje się jeden ze stawów, drugi zaś nieco na północ. Park jest zadbany i widać tu troskę obecnych właścicieli o przywrócenie go do dawnej świetności. W drzewostanie występują 34 gatunki drzew i krzewów w tym jarząb, jodła kaukaska oraz klon srebrzysty. W płn. części parku znajduje się mauzoleum dawnych właścicieli, przekształcone w kaplicę.
Inne
zabudowania folwarczne z XIX/XX w.
Oficyna z 1890 r.
We wsi schrony z okresu 2. w. św.
tekst: Marek polskiezabytki.pl 2011

</doc>
<doc id="167406" url="https://pl.wikipedia.org/wiki?curid=167406" title="Transport w Siedlcach">
Transport w Siedlcach

Transport kolejowy.
Linie kolejowe łączą Siedlce bezpośrednio z wieloma miastami (połączenia bezpośrednie):
Transport drogowy.
W mieście krzyżują się 2 drogi krajowe oraz wojewódzkie:
Miasto posiada obwodnicę przebiegającą ok. 3 km od miasta, w ciągu drogi nr 2.
Publiczny transport zbiorowy.
Komunikacja miejska.
Transport publiczny na terenie miasta Siedlce i wybranych miejscowości na terenie niektórych gmin powiatu siedleckiego (Kotuń, Mokobody, Mordy, Siedlce, Skórzec, Suchożebry, Zbuczyn) zapewnia miejski przewoźnik MPK Siedlce Sp. z o.o.
Autobusowe przewozy dalekobieżne.
Za autobusowe przewozy międzymiastowe oraz na terenie powiatu siedleckiego odpowiada PKS Siedlce Sp. z o.o. Zapewnia on regularne połączenia autobusowe międzymiastowe z Garwolinem, Stoczkiem Łukowskim.
Dworzec PKS-u znajduje się w centrum, między ulicami Armii Krajowej, H. Sienkiewicza, Świętojańską.
Przewoźnicy prywatni.
W Siedlcach i okolicy działa kilkunastu drogowych przewoźników prywatnych obsługujących regularne linie pasażerskie. Umożliwiają oni dojazd do takich miast jak Biała Podlaska, Garwolin, Lublin, Łuków, Łosice, Międzyrzec Podlaski, Mińsk Mazowiecki, Korczew, Sokołów Podlaski, Stoczek Łukowski, Warszawa, Węgrów i in.
Główny przystanek komunikacji prywatnej w Siedlcach znajduje się przy ulicy H. Sienkiewicza obok dworca "PKS Siedlce". Niektórzy przewoźnicy odjeżdżają też z przystanków przy ul. Armii Krajowej i dworcu PKP.

</doc>
<doc id="167407" url="https://pl.wikipedia.org/wiki?curid=167407" title="Jean Francois Darlan">
Jean Francois Darlan



</doc>
<doc id="167408" url="https://pl.wikipedia.org/wiki?curid=167408" title="(3) Juno">
(3) Juno

(3) Juno lub Junona – trzecia w kolejności odkrycia planetoida z pasa planetoid krążących pomiędzy Marsem a Jowiszem.
Odkrycie i nazwa.
Planetoida (3) Juno została odkryta przez niemieckiego astronoma Karla Hardinga w dniu 1 września 1804 roku w Lilienthal. Jej nazwa pochodzi od najwyższej bogini z mitologii rzymskiej – Junony. 19 lutego 1958 roku wykonano pierwszą obserwację zakrycia gwiazdy przez planetoidę, a planetoidą tą była właśnie Juno. Zakrycie trwało sekundy i dostarczyło badaczom danych, z których można było ocenić wielkość tej planetoidy.
Orbita.
Orbita planetoidy Juno nachylona jest pod kątem 12,97° do ekliptyki, a jej mimośród wynosi 0,26. Ciało to krąży w średniej odległości 2,67 au wokół Słońca, na co potrzebuje 4 lata i 134 dni.
Właściwości fizyczne.
Jest to ciało o nieregularnym kształcie, którego rozmiary wynoszą 290×240×190 km. Albedo Junony wynosi 0,24; maksimum jasności, jaką może osiągnąć to 7,7 (dla ziemskiego obserwatora). Jej absolutna wielkość gwiazdowa sięga natomiast 5,3.
Na powierzchni tej planetoidy wykryto, prowadząc obserwacje w podczerwieni, duży krater uderzeniowy o średnicy ok. 100 km, który jest stosunkowo młodym tworem. Juno może być także jednym ze źródeł pochodzenia meteorytów zwanych chondrytami, w których składzie odnajdujemy zawierające żelazo związki krzemu, np. oliwin czy piroksen.

</doc>
<doc id="167411" url="https://pl.wikipedia.org/wiki?curid=167411" title="Artretyzm">
Artretyzm



</doc>
<doc id="167413" url="https://pl.wikipedia.org/wiki?curid=167413" title="Peng Dehuai">
Peng Dehuai

Peng Dehuai (ur. 24 października 1898, zm. 29 listopada 1974) – chiński dowódca wojskowy i polityk komunistyczny, marszałek ChRL.
Początkowo żołnierz armii Kuomintangu, a po buncie przeciwko polityce Czang Kaj-szeka i wstąpieniu w 1928 roku do Komunistycznej Partii Chin – Chińskiej Armii Ludowo-Wyzwoleńczej. Jeden z głównych dowódców sił komunistycznych podczas wojny z Japonią i wojny domowej z lat 1946–1950.
Podczas wojny koreańskiej dowódca Chińskich Ochotników Ludowych. Pełnił funkcję ministra obrony i wicepremiera, a od 1954 roku wchodził w skład Biura Politycznego Komitetu Centralnego Komunistycznej Partii Chin. Zwolennik rozbudowy i unowocześnienia chińskiej armii, w oparciu o wzorce radzieckie. W 1955 roku został mianowany jednym z dziesięciu marszałków ChRL.
Usunięty ze wszystkich zajmowanych stanowisk w 1959 roku za krytykę „wielkiego skoku”. Po rozpoczęciu rewolucji kulturalnej szkalowany przez hunwejbinów i tymczasowo aresztowany. Stopniowo stan jego zdrowia pogarszał się; zmarł w 1974 r. Zrehabilitowany pośmiertnie 22 grudnia 1978 roku.
Życiorys.
Młodość.
Dzieciństwo.
Urodził się w 1898 roku w miejscowości Shixiang w Hunan. W chwili narodzeń nadano mu imię "Dehua". Rodzina Penga mieszkała w chacie ze strzechą ze słomy i posiadała około 1,5 hektara nawadnianych gruntów rolnych. Rodzina Penga uprawiała na swojej ziemi słodkie ziemniaki, herbatę, bawełnę, bambus i różne warzywa. Głowa rodziny dorabiała również prowadzając sklep. Peng mieszkał w rodzinnym domu wraz z trzema braćmi, rodzicami, babcią i wujkiem. Sędziwy wujek był niegdyś aktywnym uczestnikiem życia politycznego i aktywistą. W przeszłości wziął udział w powstaniu tajpingów i opowiadał młodemu Pengowi o ideałach powstańców (ziemia powinna być podzielona równo, kobiety nie powinny wiązać nóg i każdy powinien mieć dostęp do wystarczającej ilości żywności). Peng w późniejszym życiu zawsze podkreślał swoje chłopskie pochodzenie klasowe.
W latach 1905–1907 uczęszczał do tradycyjnej konfucjańskiej szkoły podstawowej. W 1908 roku zmienił szkołę na nowoczesną podstawówkę, z której zrezygnować musiał w wieku dziewięciu lat. Rezygnacja wynikała z pogarszającej się sytuacji rodziny spowodowanej suszą. Matka Penga zmarła w 1905 roku, a sześciomiesięczny brat Penga zmarł z głodu. Głowa rodziny zmuszona została do sprzedaży lub zastawienia większości swoich gruntów w celu kupna żywności. Peng wraz z braćmi został wysłany na żebry w rodzinnej wiosce. Jeszcze w 1908 roku rozpoczął pierwszą pracę pomagając w hodowli bawołów.
Peng opuścił rodzinny dom po śmierci wujka w 1911 roku. Wyjechał do Xiangtan, gdzie zaciągnął się do pracy w kopalni. Wraz z innymi górnikami pracował po trzynaście godzin dziennie za wynagrodzenie w postaci dziewięciu juanów miesięcznie. W 1912 roku, krótko po utworzeniu Republiki Chińskiej, kopalnia zbankrutowała, a właściciele uciekli kradnąc połowę rocznych zarobków Penga. W tym samym roku wrócił do domu i podjął szereg pracy. W 1913 roku, po kolejnej fali suszy, wziął udział w demonstracjach, które przerodziły się w zajęcie magazynu zboża i redystrybucje ziarna pośród chłopów. Po próbie aresztowania uciekł na północny prowincji Hunan, gdzie przez dwa lata pracował jako robotnik budowlany stawiając zaporę. Kiedy zapora została ukończona w 1916 roku, Peng zakładając, że nie grozi mu już aresztowanie, powrócił do domu. Na miejscu dołączył do wojsk lokalnego watażki Tanga Xiangminga, pozostającego w sojuszu z Kuomintangiem (KMT).
Początek kariery wojskowej.
W wojsku miesięcznie zarabiał 5,5 juana z czego 2 juany wysyłał rodzinie. w ciągu siedmiu miesięcy awansował zwiększając zarobki do 6 juanów (3 juany wysyłał rodzinie). Jednym z oficerów stojących nad Pengiem był idealistycznie nastawiony nacjonalista, który wcześniej uczestniczył w rewolucji Xinhai 1911 roku. Oficer wpłynął na Penga i skłonił go do sympatyzowania z reformami społecznymi i zjednoczeniem narodowym postulowanym przez KMT. Po wybuchu kolejnej wojny domowej w 1917 roku, pułk do którego należał zjednoczył się z siłami Sun Jat-sena i Tana Yankaia z KMT w celu zlikwidowania wojsk militarysty Wu Peifu. W trakcie kampanii Peng ukończył szkolenie z zakresu taktyki. W lipcu 1918 roku został schwytany podczas misji zwiadowczej za liniami wroga i zwolniony z niewoli po dwóch tygodniach. W kwietniu 1919 roku został awansowany na stanowisko starszego sierżanta. W lipcu 1920 roku wojska Tanga Shenghzi który stał się przełożonym Penga zdobyły miasto Changsha, stolicę prowincji.
Wziął udział w nieudanym buncie żołnierzy domagających się podwyżek. Bunt okazał się porażką jednak on sam został ułaskawiony przez dowódców. W sierpniu 1921 roku został awansowany do stopnia podporucznika a kilka tygodni później został dowódcą kompanii. W trakcie stacjonowania w jednej z wiosek założył "stowarzyszenie pomocy biednej" którego celem była pomóc i organizacja biednych mieszkańców uciskanych przez miejscowego właściciela ziemskiego. Kiedy działalność stowarzyszenia nie odniosła rezultatów, Peng nakazał swoim żołnierzom aresztować właściciela i stracić go. Peng został za to skarcony przez przełożonych. Choć nie zdegradowano ani nie przeniesiono go – Peng zaczął poważnie myśleć o opuszczeniu służby w oddziałach militarysty. W lutym 1922 roku po złożeniu wniosku o przedłużenie bezpłatnego urlopu, wraz z kilkoma innymi oficerami udał się do prowincji Guangdong celem znalezienia pracy w armii KMT.
Pierwsze zetknięcie się z wojskiem KMT w 1922 roku było dla Penga niekorzystne. Opuścił on region celem osiedlenia się w Hunan i rozpoczęcia pracy rolnika. Powrócił do rodzinnej wsi poprzez Szanghaj. Przez trzy miesiące pracował na roli wraz z ojcem. Obydwaj pracowali na gruntach kupionych przez ojca Penga za wysłane przez niego pieniądze. Ponownie opuścił miejscowość po tym gdy dawny towarzysz z armii zasugerował mu udanie się do Akademii Wojskowej Hunan. Peng został dopuszczony do edukacji w Akademii w sierpniu 1922 roku. Wtedy użył po raz pierwszy imienia "Dehuai". W sierpniu 1923 roku po dziewięciu miesiącach nauki został absolwentem i powrócił do starego pułku w randze kapitana. W kwietniu 1924 roku został awansowany do dowódcy batalionu. Po zajęciu prowincji przez KMT, armia Hunan została zreorganizowana a Peng został awansowany do stopnia majora oddziałów KMT – Narodowej Armii Rewolucyjnej. On sam w 1925 roku dołączył do partii gdzie po raz pierwszy usłyszał o działalności Komunistycznej Partii Chin (w tamtych czasach była ona sojusznikiem KMT).
Służba w armii KMT.
W okresie od lipca 1926 do marca 1927 Peng walczył w kampanii hunańskiej. Uczestniczył w zdobyciu Czangshy i Wuhanu z rąk militarystów (ekspedycja północna). Pod dowództwem generała Ho Chiena starł się w bitwie pod Fentgai z siłami Wu Peifa. Bitwa zakończyła się zdecydowanym zwycięstwem Kuomintangu. Gdy w 1927 roku Wang Jingwei próbował utworzyć lewicowy rząd opozycyjny względem Czang Kaj-szeka, Peng opowiedział się za partyjną lewicą przez co dzięki protekcji lewicowych oficerów został podpułkownikiem. W tym samym roku kilkukrotnie na prośbę starych przyjaciół działających w partii komunistycznych wziął udział w spotkaniach środowisk komunistycznych. Pod ich wpływem zaczął studiować podstawowe teorie komunistyczne i w lutym 1928 roku potajemnie wstąpił do partii komunistycznej (pozostając nadal członkiem KMT).
W lutym 1928 roku został awansowany do stopnia pułkownika. Po przejściu jego przełożonych na stronę Czanga został on odesłany na górzyste obszary Pingjiang celem likwidacji lokalnych grup komunistycznej partyzantki którzy uciekli na ten obszar po masakrze szanghajskiej z ubiegłego roku. Peng jako członek KPCh zaczął organizować lokalne oddziały partii komunistycznej i uchylał się od walki z partyzantami, podejmując współpracę z miejscowymi liderami bojówek. 18 lipca 1928 roku wydał oświadczenie w którym oficjalnie przeszedł na stronę komunistycznej Armii Czerwonej.
22 lipca 1928 roku siły Penga w liczbie około 20000 żołnierzy zajęły Pingjiang dokonując następnie aresztowań około 100 właścicieli ziemskich i lokalnych dowódców milicji. 23 lipca Peng ogłosił utworzenie "Rządu Radzieckiego Prowincji Hunan" formalnie podporządkowując się Mao Zedongowi i Zhu De. Już 29 lipca siły Czanga zaatakowały komunistów Penga zadając im ciężkie straty. Do września siły Penga wycofały się w góry pozostawiając w Pingjiang jedynie kilkuset ludzi. W październiku wraz z żołnierzami porzucił bazę i połączył się z oddziałami Mao i Zhu w górach Jinggang. Kilku podwładnych Penga zostało w późniejszym czasie ważnymi dowódcami Armii Czerwonej, w tej liczbie znaleźli się generałowie Huang Kecheng i Peng Shaohui.
Dowódca Armii Czerwonej.
Po dotarciu do Jinggang stanął na czele wojsk komunistów, które złamały okrążenie KMT. Swoją bazę utworzył w pobliżu rolniczej miejscowości Ruijin, z której musiał się wycofać po ataku 25 tysięcy żołnierzy KMT. Zhu i Mao skrytykowali go za decyzję o ucieczce. Peng powrócił do regionu jeszcze w tym samym roku, odbijając obszar z rąk KMT. W połowie 1929 roku siły Penga połączyły się z dwiema lokalnymi grupami bojowymi, które w lipcu 1929 roku zbuntowały się przeciwko komunistom, ze względu na konflikty powstałe w zakresie dowodzenia i podziału zaopatrzenia. Buntownicy zostali pokonani, a ich liderzy zginęli. Pozostali przy życiu rebelianci dołączyli do jednostki Penga. Liczba żołnierzy oddziału wzrosła tym samym z 800 do 2000. Peng zorganizował serię coraz bardziej ambitnych ataków w południowej prowincji Hunan, zdobywając coraz większą ilość zaopatrzenia i przyciągając znaczną liczbę rekrutów.
13 lipca 1930 roku lider KPCh, Li Lisan zalecił zajęcie jednej ze stolicy prowincji, co miało być sygnałem dla ogólnokrajowej rewolucji. Peng wziął te zalecenie na poważnie i 25 lipca przeprowadził atak na Changshę, będącą stolicą Hunan. Wraz z 17 tysiącami żołnierzy i 10 tysięcy partyzantów w dniu 30 lipca przełamał obronę miasta. 1 sierpnia komuniści Penga ogłosili utworzenie Rządu Radzieckiego Prowincji Hunan. 5 sierpnia nastąpiła kontrofensywa KMT w sile 35 tysięcy żołnierzy. Oddziały komunistów w bitwie straciły 7500 żołnierzy i zostały zmuszone do wycofania się do Jinggang. Do ponownej próby zajęcia stolicy prowincji doszło w następnym miesiącu, co jednak nie udało się, a Peng pod koniec roku wycofał się swoje siły na komunistyczne tereny w Jiangxi.
Peng był jednym z najważniejszych generałów uczestniczących w obronie Jiangxi. Jego sukcesy dowódcze przyćmiewał jedynie Lin Biao. 7 listopada 1931 roku został on wybrany do Centralnej Komisji Wojskowej i Centralnego Komitetu Wykonawczego partii. Był to pierwszy tak wysoki awans tego dowódcy w ruchu komunistycznym. Gdy władzę w Jiangxi przejęła przeszkolona w ZSRR grupa 28 bolszewików, dalsza kariera Penga została zahamowana. Stagnacja przerwała się w sierpniu 1933 roku, gdy został on wybrany wiceprzewodniczącym Centralnej Komisji Wojskowej, a w styczniu kolejnego roku został mianowany zastępcą członka Komitetu Centralnego KPCh. W sierpniu 1933 roku przedarł linię obrony KMT, zajmując duży obszar zachodniej prowincji Fujian i przejmując pokaźne składy broni i amunicji.
Długi Marsz.
W październiku 1933 roku siły Czang Kaj-szeka w liczbie 800 tysięcy żołnierzy okrążyły liczącą 150 tysięcy Armię Czerwoną. Jednostki Penga poniosły ciężkie straty kurcząc swój stan posiadania do przedziału 35-20 tysięcy ludzi. 20 października 1934 roku komuniści zadecydowali o rozpoczęciu wycofania się z okrążonych terenów (Długi Marsz). Siły Armii Czerwonej swój cel jakim było Shaanxi osiągnęły 20 października 1935 roku. Długi Marsz przeżyło tylko około trzech tysięcy żołnierzy Penga.
W styczniu 1935 roku w trakcie partyjnej konferencji w Zunyi opowiedział się za przejęciem władzy przez Mao. W kwietniu 1937 roku został mianowany wicedowódcą wszystkich sił komunistycznych, a nad nim stał jedynie dowódca naczelny którym był wówczas Zhu De. Awans Penga wsparł Lin Biao który już w maju 1934 roku stał się jego stronnikiem w wojsku. Lin próbował nawet wpłynąć na dowództwo Armii Czerwonej aby te na dowódcę naczelnego wybrało Lina, nie zgodził się na to jednak sam Mao bojący się utraty własnej pozycji.
W październiku 1935 roku po dużej bitwie między KMT a Armią Czerwoną, Mao poświęcił Pengowi wiersz. Utwór został opublikowany dopiero w 1947 roku. W 1936 roku amerykański dziennikarz Edgar Snow przeprowadził wywiad z Pengiem który umieścił następnie w swojej książce o tytule "Red Star Over China". Rozdział poświęcony Pengowi był obszerniejszy niż rozdziały poświęcone innym osobom z wyjątkiem samego Mao.
Wojna chińsko-japońska.
Po incydencie na moście Marco Polo, Chiny i Japonia rozpoczęły ze sobą długotrwałą wojnę. Kuomintang i KPCh nawiązały ze sobą taktyczny sojusz antyjapoński. Odrzucił tezę Mao jakoby Armia Czerwona powinna oszczędzać siłę Armii Czerwonej przygotowując się do dalszej kontynuacji wojny domowej i wraz z innymi wojskowymi przeforsował postulat konieczności walki z Japończykami w sojuszu z KMT. Po ataku Japończyków na Shanxi, Peng wraz z Zhu De dowodził obroną prowincji. Pod koniec 1938 roku założył bazę w Taihang Shan skąd koordynował antyjapońskie działania partyzanckie i dowodził swoją liczącą 100 tysięcy żołnierzy armią.
W lipcu 1940 roku rozpoczął antyjapońską ofensywę w której wzięło udział 200 tysięcy żołnierzy Armii Czerwonej i 200 tysięcy partyzantów komunistycznych. Od 20 sierpnia do 5 października 1940 roku siły komunistyczne zadały Japończykom ciężkie straty co skłoniło Japończyków do kontratak. Kontratak odparty został na początku grudnia a cała akcja okazała się wielkim sukcesem dowódczym Penga – Japończycy stracili około 20 tysięcy żołnierzy (według źródeł zagranicznych). Pod koniec 1941 roku Peng wycofał się ze swojej bazy w Taihangshan i przeniósł do Yan’an. W tym czasie z rozkazu Mao został poddany kampanii politycznej indoktrynacji która spowodowana była zbyt dobrymi relacjami z KMT. Akcja nie udała się a Peng stracił wiele dotychczasowych funkcji co miał Mao za złe do końca życia. Od 1942 do 1945 rola Penga w wojnie była bardziej głównie polityczna. W czerwcu 1944 roku był częścią zespołu, który spotkał się z amerykańskimi wojskowymi zbierającymi informacje o sytuacji wojskowej w okupowanych przez Japończyków obszarach Chin.
Porażka Kuomintangu.
Japończycy poddali w dniu 3 września 1945 roku. Zakończenie wojny chińsko-japońskiej rozpoczęło ostatni etap wojny domowej. W październiku Peng objął dowództwo armii Czerwonej w północnych Chinach i Mongolii Wewnętrznej przyjmując tam kapitulację japońskich żołnierzy. W marcu 1946 roku siły komunistyczne (liczące wtedy 1,1 miliona żołnierzy) przyjęły nazwę Chińskiej Armii Ludowo-Wyzwoleńczej. Sam Peng objął dowództwo nad 175 tysiącami żołnierzy z których większość w trakcie wojny z Japonią pozostawała pod dowództwem He Longa – stąd też He stał się najbliższym współpracownikiem Penga.
Siły Peng były najsłabiej uzbrojoną częścią ChAL-W mimo to wyznaczono je do chronienia obszaru wokół stolicy komunistów, Yan’an. Stolica najechana została w marcu 1947 roku przez liczące 260 tysięcy żołnierzy oddziały generała KMT, Hu Zongnana. Siły Hu były jednymi z najlepiej wyszkolonych i zaopatrzonych jednostek nacjonalistów. Siły Penga zostały uratowane przez skuteczne działania komunistycznego wywiadu który zebrał informacje na temat planów Hu co umożliwiło komunistom bezpieczne wycofanie się (wbrew zaleceniom Mao) z tego obszaru wraz z czołowymi przywódcami partii. 4 maja oddziały Penga zaatakowały magazyn zaopatrzenia w północno-wschodniej prowincji Shaanxi. Żołnierze przechwycili rezerwy żywności, broń (w tym liczną artylerię) i amunicję. Początkowo siły komunistów zostały zepchnięte do granicy Mongolii Zewnętrznej jednak umiejętności dowódcze Penga pozwoliły na ostateczne rozbicie wojsk Hu w sierpniowej bitwie pod Shajiadian w której udało się uratować przed wojskiem KMT członków Komitetu Centralnego partii w tym Mao Zedonga. Peng rozbił ostatnie siły KMT w Shaanxi w lutym 1948 roku.
W latach 1947–1949, siły Penga zajęły Gansu, Ningxia i Qinghai. Jego wojska wielokrotnie pokonały oddziały Hu Zongnana i Ma Bafanga, komuniści nie dali jednak rady ostatecznie ich zlikwidować w rezultacie czego po porażce w wojnie domowej w grudniu 1949 nacjonaliści z tych oddziałów wycofali się na Tajwan. Peng zajął również Xinjiang, który stał się następnie miejscem partyzanckiej rebelii islamistów. Gdy 1 października 1949 roku ogłoszone zostało utworzenie Chińskiej Republiki Ludowej, Peng został mianowany przewodniczącym Okręgu Wojskowego Chin Północno-Zachodnich Komisji Wojskowej i komisarzem politycznym Sinciangu. Tym samym strefą wpływów Penga w nowym państwie stały się regiony Sinciang, Shaanxi, Gansu, Qinghai i Ningxia.
Wojna koreańska.
25 czerwca 1950 roku wybuchła wojna koreańska. W letniej kampanii Korea Północna rozbiła większość sił Korei Południowej. Po przeforsowaniu poparcia ze strony ONZ, Stany Zjednoczone otwarcie zaangażowały się w konflikt koreański i 15 września przeprowadziły desant w Inczhon. 1 października „siły ONZ” skupione wokół Amerykanów przekroczyły 38 równoleżnik. Amerykańska okupacja obszaru KRLD zaniepokoiła chińskie przywództwo. Mao Zedong i Zhou Enlai uznali że konieczna jest bezpośrednia interwencja wojskowa, choć większość pozostałych liderów twierdziło, że Chiny nie powinny bezpośrednio przyłączać się do konfliktu, jeśli ChRL nie zostanie zaatakowana. Z inicjatywy rządu utworzona została formacja Chińskich Ochotników Ludowych, której celem było wsparcie wojsk KRLD. Mao urząd dowódcy tej formacji jako pierwszemu zaoferował Lin Biao, ten jednak odmówił ze względu na zły stan zdrowia.
Po odmowie Lina, Mao poprosił o przejęcie dowództwa Penga. Wojskowy w trakcie spotkania w Pekinie przystał na propozycję. 5 października został mianowany naczelnym dowódcą i komisarzem Ochotników Ludowych a funkcje te sprawował aż do zawieszenia broni w 1953 roku. Peng nie był jednak zupełnym dowódcą wojsk chińskich w konflikcie, Mao kierował bowiem ogólną strategią Chin a Zhou odpowiedzialny był za koordynowanie współpracy sił Penga z rządem ZSRR, resztą chińskiego rządu i Kim Ir Senem.
Peng siedzibą Ochotników Ludowych ustanowił Shenyang skąd wraz z oficerami przygotowywał plany interwencji. Po negocjacjach Lina i Zhou z Józefem Stalinem mającym na celu wynegocjowanie sowieckiego wsparcia, 18 października Peng na konferencji pekińskiej wraz z Mao, Zhou i Gao Gangiem zdecydowali o przejściu 260 tysięcy chińskich żołnierzy do Korei. Interwencja rozpoczęła się w nocy 19 października. Do pierwszej konfrontacji zbrojnej Chińczyków z wojskami ONZ doszło 25 października w Onjong i Unsan. Starcia okazały się sukcesem i zmusiły Amerykanów do wycofania się na południe od rzeki Ch'ŏngch'ŏn-gang. 24 listopada skierował 300 tysięcy żołnierzy w drugą fazę kampanii. Chińczykom udało się zdobyć tereny na północ od równoleżnika 38. W czasie kolejnej amerykańskiej ofensywy w marcu 1951 roku zostali zmuszeni do opuszczenia notując przy tym straty. Czwarta faza kampanii z 22 kwietnia-10 czerwca z udziałem 548 tysięcy żołnierzy doprowadziła do tymczasowego zajęcia Seulu z którego wkrótce Chińczycy ponownie zostali odparci do 38 równoleżnika. W trakcie kampanii koreańskiej Peng wykazał się nadzwyczajnymi umiejętnościami dowódczymi, mimo to w okresie rewolucji kulturalnej hunwejbini uznali go za „nieudolnego” dowódcę który „lekceważył kierunek działań wojennych wyznaczony przez Mao”. Współcześnie odrzucono te oskarżenia jako bezpodstawne.
Straty w ciągu pierwszego roku były dość duże ze względu na niewielkie wsparcie radzieckie. USA miały pełną przewagę w powietrzu. 19 listopada 1951, Zhou zwołał konferencję w Shenyang, aby omówić udoskonalenie sieci logistycznej w Chinach. Konferencja jednak nie przyniosła widocznych rezultatów. Wojna przedłużała się nie dając żadnej ze stron wyraźnej przewagi. Rozmowy na temat rozejmu zaczęły się 10 lipca 1951 i ciągle się przedłużały. W kwietniu 1952 roku Peng został odwołany do Chin z powodu choroby. 27 lipca 1953 roku osobiście podpisał porozumienie o zawieszeniu broni w Panmundżom. Porozumienie to zakończyło walki wojny koreańskiej. 31 lipca na masowym wiecu w Pjongjangu, Kim Ir Sen w dowód zasług nagrodził chińskiego generała najwyższymi północnokoreańskimi odznaczeniami wojskowymi i tytułem Bohatera Koreańskiej Republiki Ludowo-Demokratycznej. Peng otrzymał również triumfalne powitanie na placu Tian’anmen 11 sierpnia. Chińscy żołnierze pozostali w Korei Północnej do 1958 roku.
Doświadczenia Penga w wojnie koreańskiej silnie wpłynęły na jego poglądy w następnych dekadach. Straty poniesione w pierwszym roku wojny przekonały go że rzeczą konieczną dla chińskiej armii jest wprowadzenie nowoczesnych urządzeń i standardów a szkolenie ideologiczne powinno być mocno ograniczone na rzecz szkolenia wojskowego. Generał uznał, że dowódcy wojskowi powinni mieć wiodący prym nad komisarzami. Ponieważ jedynym krajem socjalistycznym w pełni przygotowanym do nowoczesnej wojny był Związek Radziecki, Peng widział w Armii Radzieckiej wzór dla rozwoju ChAL-W. Poglądy te, jak i przekonanie Penga że podstawową rolą partii komunistycznej jest poprawa dobrobytu zwykłych ludzi, były sprzeczne z celami politycznymi Mao i przyczyniły się do ich konfliktu.
Minister obrony.
Po powrocie do Chin w 1952 roku rozpoczął pracę w Centralnej Komisji Wojskowej. Na wiosnę 1954 roku został zatwierdzony jako wiceprzewodniczący owej Komisji (Mao był jej przewodniczącym) stając się najważniejszym rangą dowódcą wojskowym Chińskiej Republiki Ludowej. Pierwszy Krajowy Kongres Ludowy z 25 września potwierdził pozycję Penga i wyznaczył go na ministra obrony oraz jednego z dziesięciu wiceministrów Rady Państwa. 1 października 1954 roku, przyszły marszałek ogłosił ambitny plan modernizacji ChAL-W według radzieckiego modelu wojskowości.
Aktywność polityczna.
Od 1934 roku zastępcą członka Komitetu Centralnego, pełnoprawnym członkiem od 1938, a od 1945 członkiem Biura Politycznego. W listopadzie 1953 roku jego pozycja wzrosła a on sam był w stanie uczestniczyć w regularnych spotkań politycznych i stał się aktywny w polityce wewnętrznej. Peng od konferencji w 1935 roku aż do tego czasu wspierał Mao. Peng i Lin Biao wspólnymi siłami doprowadzili do odsunięcia od władzy proradzieckiego Gao Ganga i zastąpienia go przez Liu Shaoqiego. W tym czasie Mao nie podejmował żadnych działań skierowanych przeciwko generałowi a ten poparł wysiłki przywódcy zmierzające do kolektywizacji rolnictwa. Wraz z politykami takimi jak Liu Shaoqi, Zhu De, Lin Biao, Lin Boqu i Luo Ronghuan, sprzeciwił się próbie liberalizacji kultury i polityki Mao jaką była Kampania stu kwiatów.
Pod koniec lat 50. stał się bardzo niechętny wobec osoby Mao uważając że stara on się zbudować wokół siebie mit nieomylnego bohatera odpowiedzialnego za wszystkie zwycięstwa komunistów. Podziw Penga dla skromności i prostoty kontestował kult jednostki. Mao sprzeciwiał się wieszaniu portretów Mao w urzędach czy śpiewaniu pieśni na jego cześć. W jednej ze swoich książek celowo usunął wzmianki o "Towarzyszu Mao Zedongu". Starał się zlikwidować kult Mao w armii i pozycje komisarzy politycznych. W ramach przygotowań do VIII Kongresu Narodowego, która odbyła się we wrześniu 1956 roku, Peng udzielił komisji Biura Politycznego przeredagować nową konstytucję partii sugerując usunięcie z preambuły wszelkich wzmianek odnoszących się do postaci Mao. Liu Shaoqi, Deng Xiaoping, Peng Zhen i większość innych starszych członków KPCh zgodziło się na jego wniosek. Na Kongresie został ponownie powołany na stanowisko pełnoprawnego członka Komitetu Centralnego i Biura Politycznego. Peng miał też pretensję do Mao pod względem jego wizerunku. Uważał, że żyje przywódca żyje w luksusie niegodnym komunisty. Generał natomiast żył zawsze w skromnych warunkach.
Aktywność wojskowa.
Pierwszą ofensywę po zostaniu ministrem obrony przeprowadził w styczniu 1955 roku gdy zaatakował i zajął łańcuch wysp będących częścią Zhejiang. Wyspy te były wówczas pod kontrolą KMT którego oddziały partyzanckie od czasu do czasu organizowały wypady w stronę Szanghaju. Udana operacja Penga przyczyniła się do porozumienia obronnego tajwańsko-amerykańskiego które zapobiegło zupełnego pokonania Kuomintangu przez komunistów.
Wziął udział w licznych podróży zagranicznych na całym świecie komunistycznym. W maju 1955 roku odwiedził NRD, Polskę i ZSRR. Na miejscu spotkał się z przywódcami partii (Wilhelm Pieck, Józef Cyrankiewicz, Nikita Chruszczow) i z radzieckimi marszałkami – Gieorgijem Żukowem i Konstantym Rokossowskim. We wrześniu 1955 roku przyjechał do Polski i ZSRR gdzie jako obserwator wziął udział w podpisaniu Układu Warszawskiego. W dniach 2 listopada – 3 grudnia 1957 odbył kolejną wizytę w Związku Radzieckim. 24 kwietnia – 13 czerwca 1959 odbył tournée w trakcie którego zapoznał się z wojskowością państw takich jak Polska, NRD, Czechosłowacja, Węgry, Rumunia, Bułgaria, Albania, Związek Radziecki i Mongolia.
Po powrocie z pierwszego tournée za granicą, we wrześniu 1955 roku, zaczął poważnie realizować program reform ("Czterech Wielkich Systemów") obejmujący wdrożenie standardowych stopni wojskowych, wynagrodzeń, nagród i zasad poboru. W dniu 23 września 1955 roku Rada Państwa przyznała Pengowi tytuł marszałka armii, a więc najwyższy stopień wojskowy Chin (stopień ten otrzymało ogółem 10 osób). Jako minister otrzymał szereg medali za osiągnięcia w chińskiej wojnie domowej i udział w wojnie z Japonią. Do września 1956 roku w strukturze chińskiej armii zakorzenione zostało ściśle szkolenie, profesjonalizm armii, dyscyplina i opanowanie nowoczesnego sprzętu. Rola komisarzy politycznych znacznie zmalała i zaczęli oni podlegać dowódcom wojskowym.
Mao stał w opozycji do reform Penga, najpierw jednak skoncentrował swoje niezadowolenie na innych marszałków – Liu Bochenga i Luo Ronghuana – których oskarżył o dogmatyzm (zastosowanie przez nich metod przyswajanych bezkrytycznie z ZSRR). W 1958 roku Mao przekonał Penga o konieczności utrzymania równowagi między profesjonalizmem wojskowym i polityczną indoktrynacją, a Peng współpracował z przywódcą w odsunięciu od wysokich funkcji Liu i Luo. Usunięcie Liu kosztowało utratę przez Penga poparcie wielu innych przywódców wojskowych.
Peng był jeszcze dowódcą chińskich sił zbrojnych, gdy Mao nakazał ostrzał wysp Kinmen i Mazu Liedao należących do rządu KMT na Tajwanie. Późnym latem i jesienią 1958 roku Peng opracował wraz z szefem sztabu Su Yu, strategię intensywnych bombardowań wysp do czasu aż morale ich obrońców upadną i doprowadzą do ich kapitulacji. Po kapitulacji wysp, ChAL-W miała wykorzystać je do ataku na Tajwan. Ostrzał rozpoczął się 28 sierpnia i miał na celu odciąć dostawy powietrzne i morskie na archipelagach. Kampania natknęła się na niespodziewane trudności. Związek Radziecki nie zgodził się na poparcie ChRL, a Stany Zjednoczone zapewniły Tajwanowi pomoc. W rezultacie Peng zaczął stopniowo wycofywać się z akcji.
Odsunięcie od władzy.
Wielki skok naprzód.
Jesienią 1957 roku Mao zaproponował ogólnokrajowy program masowej kolektywizacji, w ramach którego rolnicy w Chinach będą przymusowo do dużych gmin rolniczych, a cały majątek prywatny byłby wyeliminowany. Teoria masowej kolektywizacji Mao stała się podstawą "Wielkiego skoku naprzód" – narodowego planu gospodarczego rozpoczętego w 1958 roku. Plan okazał się wielką porażką. Wielkie straty w rolnictwie doprowadziły do tego że w grudniu 1958 roku przywódcy Chin postanowili odwrócić politykę Wielkiego skoku. Sam Peng nie sprzeciwiał się kolektywizacji Mao w pierwszej fazie Wielkiego skoku, jednak z czasem, gdy problemy, które wywołała reforma stały się coraz bardziej widoczne, stał się coraz bardziej krytyczny względem gospodarczej wizji maoizmu. Na dodatek w lutym 1958 roku Peng z okazji 40. rocznicy utworzenia radzieckiej Armii Czerwonej wygłosił przemówienie w którym zasugerował zwiększonej współpracy wojskowej między Chinami i ZSRR. Mao odrzucił tę propozycję i zaczął przekonywać Lin Biao do zasępienia Penga na stanowisku ministra obrony, a w ramach Wielkiego skoku nakazał utworzenie milicji która kontrolowana byłaby przez członków partii i działała niezależnie od wojska, dokonując uzbrojenia i szkoleń dziesiątek milionów cywili.
W 1958 roku Peng otwarcie i publicznie skrytykował Mao, a na jesień tego roku napisał wiersz, w którym potępił Wielki skok. Na posiedzeniu Biura Politycznego w Szanghaju, w dniach 25 marca – 1 kwietnia, Peng otwarcie skrytykował Mao w obecności przewodniczącego i oskarżył go o lekceważenie przywódców partii i rządu. W dniach 24 kwietnia – 15 czerwca Peng udał się na wycieczkę po Europie Wschodniej celem przyjrzenia się wschodnioeuropejskiemu potencjałowi militarnemu. 24 maja spotkał się z Chruszczowem i według niektórych dowodów w rozmowie z radzieckim przywódcą skrytykował rządy Mao Zedonga co stało się ważną przyczyną do nagonki na Penga z okresu rewolucji kulturalnej. Nieobecność Penga w Chinach przez siedem tygodni pozwoliły Mao na rozprzestrzenienie dyskredytujących go plotek i budowę konkurencji wobec niego.
Konferencja w Lushan.
VIII Plenum Komitetu Centralnego KPCh odbyło się w malowniczym kurorcie Lushan w Jiangxi w dniu 2 lipca 1959 roku. Celem Plenum było omówienie stanowiska członków partii na temat Wielkiego skoku. Mao otworzył konferencję poprzez zachęcenie członków partii do wyrażenia krytyki i wyznaczenia błędów rządu z tego okresu. Obiecał przy tym że nie zaatakuje za to żadnego członka partii. Sam Peng nie planował udziału w konferencji, jednak Mao osobiście zadzwonił do Penga i zaprosił go do udziału. Peng posłuchał Mao i udał się na konferencję.
Peng uczestniczył w spotkaniach grupowych na początku części konferencji, zdobywając poparcie wśród członków KPCh krytyką polityki Mao. Peng bez ogródek skrytykował starszych członków partii za to że pozwolili na wprowadzenie Wielkiego skoku. Peng starał się osobiście spotkać z Mao celem przekonania go do zarzucenia prowadzonej dotychczas polityki, ten jednak nie zgodził się. Mao odebrał oskarżenia Penga jako osobisty atak na jego osobę. W efekcie Mao korzystając z poparcia swoich stronników przegłosował 16 sierpnia potępienie Penga jako lidera "kliki antypartyjnej". Wezwał ponadto do usunięcia Peng ze stanowiska ministra obrony i wiceprzewodniczącego Komisji Wojskowej. Druga z przegłosowanych uchwał dotyczyła uznania Mao za czołową postać KPCh i wycofania się z Wielkiego skoku. Peng uznając prestiż Mao i w trosce o jedność partii poddał się samokrytyce. Peng pozostał członkiem partii i zachował miejsce w Biurze Politycznym (będąc jednak eliminowanym z jego udziałów przez całe lata) pozostając przy tym wykluczonym z polityki.
Późniejsze życie.
We wrześniu 1959 roku Mao wybrał na ministra obrony Lin Biao, kończąc tym samym karierę wojskową Penga. Peng został przeniesiony na przedmieścia Pekinu, tracąc przy tym mundur marszałka i dekoracje wojskowe. Lin cofnął reformy Penga znosząc wszelkie przywileje, usuwając z armii oficerów rzekomo sympatyzujących z ZSRR, kierując żołnierzy do pracy w niepełnym wymiarze godzin jako robotników przemysłowych i rolnych oraz indoktrynując siły zbrojne w myśl idei maoizmu. Nowy minister zwiększył też status komisarzy politycznych. System Lina dał wojskowym jasno do zrozumienia że partia ma faktyczną władzę nad armią. Lin wykorzystał armię do promocji maoizmu i jego bohaterów – samego Mao oraz innych działaczy. Sztandarowa okazała się uruchomiona w 1963 roku kampania „Ucz się od Towarzysza Lei Fenga”.
Częściowa rehabilitacja.
Po przymusowym przejściu na emeryturę, Peng mieszkał sam pod stałym nadzorem ochroniarza, sekretarza i wojska. Jego żona pozostała w Pekinie ze względu na pracę jako na Uniwersytecie Pekińskim. Ze względu na odległość małżonkowie widywali się dość rzadko. Strażnicy Penga pozwalali okolicznym rolnikom ciekawym osoby Penga na odwiedzanie go w jego domu dopóki Peng nie zaczynał narzekać na rządy Mao. Odwiedzała go także często rodzina, szczególnie mieszkające niedaleko siostrzenica Peng Meikui. Wolny czas poświęcał na remont swojego domu, pracę w ogrodzie, studiowanie teorii marksizmu, rolnictwa i ekonomii. Marszałek nie został całkowicie oczyszczony, pozwolono mu jednak na studiowanie wszystkich dokumentowy dystrybuowanych do członków Biura Politycznego i Rady Państwa których teoretycznie nadal był członkiem (nie mógł w nich uczestniczyć osobiście). W 1960 roku uczestniczył w państwowym pogrzebie Lina Boqu będącego jednym z założycieli KPCh.
Gdy coraz bardziej widoczne były błędy polityki ekonomicznej Mao, reputacja Penga wśród partyjnych liderów niechętnych Mao zwiększyła się. Sytuacja Penga poprawiła się gdy coraz większe wpływy w partii mieli Deng Xiaoping i Liu Shaoqi będący prywatnie jego przyjaciółmi. W listopadzie i grudniu 1961 roku po raz pierwszy marszałek dostał zgodę na opuszczenie miejsca zamieszkania. W styczniu 1962 roku odbyła się konferencja przywódców partyjnych na których ponownie poddano krytyce politykę gospodarczą Mao. Korzystając z okazji Peng napisał i wysłał list skierowany do Mao i Biura Politycznego w którym jeszcze raz skrytykował Wielki skok i stwierdził, że jego marginalizacja była błędem przewodniczącego. Wysiłki Liu i Denga celem pełnej rehabilitacji Penga nie odniosły sukcesu i mimo ich starań nie został on dopuszczony od udziału w Dziesiątym Plenum VIII KC KPCh które odbyło się we wrześniu 1962 roku. W latach 1962–1965 Peng znalazł się poza aresztem domowym jednak dalej żył w obskurnych warunkach.
Mao obawiając się powrotu Penga do polityki, zlecił marszałkowi He Longowi zbadanie przeszłości Penga celem znalezienia dodatkowych powodów do krytyki polityka. He przyjął zlecenie Mao jednak cenił Penga i celowo przez rok blokował złożenie swojego sprawozdania. Sytuacje na korzyść Penga kształtowało to że prestiż Mao osłabł po tym gdy opinia publiczna przyznała, że Wielki skok był błędem – w efekcie He złożył raport w którym bronił Penga przed oskarżeniami Mao.
We wrześniu 1965 roku Mao zgodził się zrehabilitować Penga poprzez promowanie go na stanowisko zarządzającego rozwojem przemysłu w południowo-zachodnich Chiny (projekt znany jako Trzeci Front). Peng początkowo odrzucił propozycję, Mao spotkał się z nim osobiście i udało mu się przekonać go do objęcia tego stanowiska. Mao przeprosił też za jego potępienie na konferencji Lushan, uznając tę decyzję za swój błąd. Peng odpowiedzialny był za nadzór przemysłu (z naciskiem na rozwój przemysłu wojskowego i sieci logistycznych) w Syczuanie, Tybecie, Yunnanie i Guizhou. Uprawnienia te były znacznie mniejsze niż te które Peng posiadał przed 1959 roku, ale sygnalizowały powrót do polityki krajowej. Pracował do sierpnia 1966 roku, jednak koniec jego kariery zapowiedział początek rewolucji kulturalnej, gdy hunwejbini (Czerwona Gwardia) rozpoczęli represje wobec swoich domniemanych rywali ideologicznych.
Rewolucja kulturalna.
Peng był jedną z pierwszych osób, które zostały poddane represjom przez Grupę Rewolucji Kulturalnej. Partia komunistyczna chciała chronić Penga jednak żona Mao, Jiang Qing kierując się osobistą niechęcią do Penga, wyreżyserowała akcje Czerwonej Gwardii w prowincji Syczuan. Lokalna Czerwona Gwardia działająca w Chengdu nie była entuzjastycznie nastawiona do zlecenia Jiang. 22 grudnia 1966 roku członkowie organizacji odwiedzili dom Penga i próbowali zastraszyć go, okłamując go na temat niedawnych aresztowań kilku jego przyjaciół i zbliżających się aresztowaniach Liu Shaoqi i Deng Xiaopinga. Na tym skończyła się akcja hunwejbinów. Niezadowolona Jiang zleciła zadanie pozbycia się Penga bardzo radykalnemu przywódcy Czerwonej Gwardii, Wang Dabinowi, który przybył do Chengdu 24 grudnia i oskarżył lokalnych działaczy o "prawicowość" i "zdradę". Następnie, rankiem 25 grudnia przeprowadził akcję porwania i aresztowania Penga. Hunwejbini Wanga splądrowali też dom marszałka. Ochroniarze wojskowego przybyli na miejsce dopiero około 4:00 rano, spóźnili się jednak, gdyż w tym czasie marszałek był już uprowadzony.
Premier Zhou Enlai starał się uratować Penga przed Jiang, umieszczając go pod nadzorem wojska. Jeszcze tego samego dnia premier nakazał straży i wojsku dostarczyć Penga pociągiem (zamiast jak pierwotnie zakładano samolotem, lotniska w Syczuanie zostały bowiem zajęte przez Czerwoną Gwardię) do Pekinu, gdzie miał trafić do garnizonu wojskowego. Wang wraz z siłami Czerwonej Gwardii przybył do Pekinu, gdzie zaplanował paraliż transportu wojska, przejmując Penga. W styczniu 1967 roku Peng trafił do aresztu hunwejbinów. Lin Biao i Mao współpracując z frakcją Jiang Qing nakazali armii stworzyć grupę dochodzeniową badającą "zbrodnie" Penga. Peng został poddany szeregowi różnych szyderstw i nagonce, w której oskarżono go o rzekomą próbę puczu. Po incydencie z Wuhanu, w trakcie którego doszło do walk o miasto pomiędzy dwoma grupami sfanatyzowanych bojówek, sytuacja Penga jeszcze bardziej się pogorszyła i był on przedstawiany przez zwolenników Mao jako sztandarowy przykład nieudolności politycznej, służalczości względem innych mocarstw i rewizjonizmu.
Po katastrofie z 1971 roku, w której zginął Lin Biao będący jednym z największych przeciwników Penga, wojsko starało się poprawić jego sytuację. Lata aresztu 1967-1970 poważnie osłabiły jego zdrowie fizyczne. Pod koniec 1972 roku poważnie zachorował, prawdopodobnie na gruźlicę. W 1973 roku na krótko znalazł się w szpitalu, po czym powrócił do aresztu. Pozwolono mu jednak na odwiedziny rodziny. Stan zdrowia pogorszył się w 1974 roku. Zmarł 29 listopada. Ciało marszałka zostało poddane kremacji, a prochy odesłane do Chengdu.
Rehabilitacja.
Kierownictwo KPCh starało się ukryć śmierć Penga, co z powodzeniem udawało się przez kilka lat. Represjom poddana została również żona Penga, Pu Anxiu która została przeniesiona do obozu pracy, z którego do Pekinu mogła powrócić w 1978 roku, kiedy informacja o śmierci Penga została podana do publicznej informacji po raz pierwszy.
Mao zmarł w 1976 roku i wkrótce po tym zaczęła się walka o władzę w partii. Z walki zwycięsko wyszedł były sojusznik Penga, Deng Xiaoping. Jednym z pierwszych celów politycznych Denga była rehabilitacja członków partii, którzy zostali poddani represjom okresu rewolucji kulturalnej. Do roku 1978 wiele osób publicznych, w tym generał Huang Kecheng agitowało za pośmiertną rehabilitacją Penga, na co rząd zgodził się. Na III Plenum 11. KC KPCh Deng wygłosił przemówienie, w którym ogłosił rehabilitację Penga. Deng stwierdził również, że decyzja Mao oczerniająca Penga była „całkowicie błędna” i osłabiła wewnątrzpartyjną demokrację. Od stycznia 1979 roku partia zachęcała historyków i tych, którzy znali Penga do pisania i wydawania pamiętników, opowiadań historycznych oraz artykułów wspominających Penga. W 1980 roku sąd w Wuhanie skazał Wanga Dabina z Czerwonej Gwardii za zorganizowanie aresztowania Penga w roku 1966. Wang został skazany na dziesięć lat więzienia. W 1988 roku Chiny wydały zestaw znaczków z okazji dziewięćdziesiątej rocznicy urodzin polityka. We współczesnych Chinach Peng jest uważany za jednego z największych przywódców wojskowych XX wieku.

</doc>
<doc id="167414" url="https://pl.wikipedia.org/wiki?curid=167414" title="Flaga Jugosławii">
Flaga Jugosławii

Flaga Jugosławii zmieniała się kilkakrotnie w czasie ponadosiemdziesięcioletniej historii tego organizmu.
Królestwo Serbów, Chorwatów i Słoweńców oraz Królestwo Jugosławii.
Flagę Państwa SHS, a później Królestwa SHS i Królestwa Jugosławii stanowiły trzy poziome pasy – niebieski, biały i czerwony. Kolory te zostały zaczerpnięte z flagi ustanowionej przez Kongres Wszechsłowiański, jaki odbył się w Pradze w 1848 roku.
Bandera wojskowa utworzona została poprzez umieszczenie w części czołowej płata, w jednej trzeciej jego szerokości małego herbu Jugosławii. Całość miała być skomponowana w ten sposób, aby herb (nie licząc krzyża na koronie) stanowił połowę wysokości flagi.
Tak ustalone flagi obowiązywały od ich oficjalnego przyjęcia w 1922 roku, aż do inwazji państw Osi w 1941. Podczas okupacji jugosłowiańskiej flagi używały władze na uchodźstwie, a także Czetnicy, czyli oddziały partyzanckie wierne królowi Piotrowi Karadziordziewiciowi.
Socjalistyczna Federacyjna Republika Jugosławii.
Druga Jugosławia zaadaptowała flagę swojej przedwojennej poprzedniczki. Niebiesko-biało-czerwony płat nadal pozostawał obowiązującym, natomiast zmieniły się proporcje oraz ogólna stylistyka. Na wzór flagi Demokratycznej Federacyjnej Jugosławii używanej przez rebeliancką Narodową Armię Wyzwolenia Jugosławii w centrum nowej flagi umieszczono czerwoną gwiazdę. W porównaniu z flagą partyzancką po wojnie zmieniono kształt gwiazdy, a także dodano jej złotą obwódkę. Proporce ustalono na 1:2. Dodatkowo każda z republik posiadała własną flagę. Flaga taka, wspólnie z flagą Ligi Komunistów zwykle była wywieszana na oficjalnych budynkach razem z flagą federacji. Z tego powodu wiele budynków państwowych na terenie byłej Jugosławii wciąż posiada trzy maszty.
W codziennym użyciu była również bandera cywilna będąca pomniejszoną wersją flagi państwowej – jej proporcje to 2:3; wydłużona natomiast wersja wisiała na skupsztinie. Z kolei płat bandery wojennej i proporca marynarki był czerwony.
Federalna Republika Jugosławii oraz Serbia i Czarnogóra.
Po rozpadzie socjalistycznej Jugosławii Federalna Jugosławia pozostała przy tradycyjnych niebiesko-biało-czerwonych barwach. W kwietniu 1992 roku zatwierdzono zmiany w wyglądzie flagi: pozostano przy proporcjach 1:2, ale usunięto socjalistyczną gwiazdę. Po raz kolejny do zmiany nazwy państwa doszło w 2003 roku. Wtedy to ostatecznie upadła idea Jugosławii, a w jej miejsce powołano Federację Serbii i Czarnogóry. Jednak także i tym razem zmiany polityczne nie wpłynęły na zmianę symboliki. Zarówno flaga, jak i herb, hymn pozostały takie same.
Bandera cywilna pozostała flagą narodową o proporcjach 2:3, bandera wojenna flagą o czerwonym płacie i flagą narodową w kantonie, a proporzec czerwoną flagą z godłem w centrum. Oczywiście we wszystkich tych przypadkach po obaleniu socjalistów usunięto elementy nawiązujące do tej ideologii.

</doc>
<doc id="167418" url="https://pl.wikipedia.org/wiki?curid=167418" title="Svetozar Marovic">
Svetozar Marovic



</doc>
<doc id="167419" url="https://pl.wikipedia.org/wiki?curid=167419" title="Janusz Franciszek Radziwiłł">
Janusz Franciszek Radziwiłł

Janusz Franciszek Ksawery Józef Labre Bronisław Maria Radziwiłł herbu Trąby (ur. 3 września 1880 w Berlinie, zm. 4 października 1967 w Warszawie) – polski polityk konserwatywny, w 1918 r. dyrektor Departamentu Stanu w rządzie Jana Kantego Steczkowskiego przy Radzie Regencyjnej, w latach 1928–1935 poseł na Sejm, a w latach 1935–1938 senator II Rzeczypospolitej, XIII ordynat na Ołyce, Baliw Wielkiego Krzyża Honoru i Dewocji Kawalerów Maltańskich od 1926, członek Prezydium Centralnego Związku Przemysłu Polskiego („Lewiatana”) w 1932 roku. W 1922 roku posiadał majątki ziemskie o powierzchni 16 120 ha, a po 1926 r. (czyli po śmierci ojca) na jego majątek składały się: lasy i tartaki w Cumaniu – 29 000 ha, majątek w Szpanowie – 6400 ha, majątek w Ołyce 4600 ha, dobra nieborowskie – 3700 ha, pałac w Warszawie przy ul. Bielańskiej (dzisiaj budynek Muzeum Niepodległości) i liczne udziały w różnych spółkach.
Brat Michała Radziwiłła "Rudego", syn Ferdynanda Radziwiłła i Pelagii z Sapiehów. Właściciel licznych dóbr i budynków, m.in. ordynacji ołyckiej, pałacu w Nieborowie i majątku Szpanów na Wołyniu, które odziedziczył po Michale Radziwille, pałacu przy ul. Bielańskiej w Warszawie. Obywatel ziemski guberni warszawskiej w 1909 roku.
Życiorys.
Uczeń Królewskiego Gimnazjum w Ostrowie, świadectwo dojrzałości otrzymał w Gimnazjum "Carolineum" w Osnabrück. Studiował prawo na Uniwersytecie Fryderyka Wilhelma w Berlinie oraz nauki przyrodniczo-ekonomiczne w Wyższej Szkole Leśnictwa w podberlińskim Eberswalde.
Podczas I wojny światowej znalazł się po rosyjskiej stronie frontu – w rodzinnym majątku w Ołyce na Wołyniu. Organizował pomoc dla uchodźców z Królestwa Polskiego. W 1918, jako zwolennik Rady Regencyjnej, wrócił do kraju i został członkiem powołanego przez nią rządu Jana Kantego Steczkowskiego. Sprawował funkcję dyrektora Departamentu Stanu. Odpowiadał za politykę zagraniczną, budował zalążki polskiej służby dyplomatycznej. W maju 1918 nieskutecznie negocjował z Niemcami w sprawie nierozbrajania dyslokowanego w twierdzy Bobrujsk I Korpusu Polskiego pod dowództwem gen. Józefa Dowbor-Muśnickiego. Latem 1918 prowadził rozmowy dyplomatyczne na temat przyszłości Polski z cesarzem niemieckim Wilhelmem II (swoim kuzynem) i austriackim, Karolem I. Rozważano wówczas różne kandydatury (w razie restauracji monarchii) do korony polskiej. Nie zgodził się aby wysuwano jego kandydaturę, jako bliskiego kuzyna cesarza Wilhelma II, do korony Królestwa Litwy, w związku z tworzeniem po traktacie brzeskim państwa litewskiego, satelitarnego wobec Cesarstwa Niemieckiego.
Podczas wojny polsko-bolszewickiej od lata 1920 ochotniczo służył, w randze podporucznika, w 8 Brygadzie Jazdy. Jeszcze w tym samym roku został zdemobilizowany. W 1922 stanął na czele polskiej delegacji na konferencję rozbrojeniową w Moskwie. W latach 1923–1926 przewodził Klubowi Społeczno-Politycznemu skupiającemu polityków z różnych frakcji, będących przeciwnikami endecji. W międzyczasie pełnił też funkcję baliwa (prezydenta) Polskiego Związku Kawalerów Maltańskich. Był też jednym z przywódców Stronnictwa Prawicy Narodowej.
W 1928 otrzymał łotewski Order Trzech Gwiazd I klasy
Przewrót majowy otworzył mu drogę do przejęcia nieformalnego przywództwa wśród polskich konserwatystów. Był uczestnikiem spotkania w Nieświeżu, gdzie rozmawiali marszałek Józef Piłsudski i przedstawiciele ziemiaństwa. Poważany przez marszałka, w latach 1928–1935 był posłem na sejm (BBWR), a w latach 1935–1938 senatorem. Pracował w komisjach sejmowych, walczył o poprawność stosunków między państwem a Kościołem, krytykował wynaturzenia życia politycznego takie jak proces brzeski, obóz w Berezie Kartuskiej. Sprzeciwiał się zaostrzaniu cenzury. Nie zgadzał się z polityką Eugeniusza Kwiatkowskiego. W 1937 poparł Obóz Zjednoczenia Narodowego. W tym samym roku współtworzył Stronnictwo Zachowawcze. Prezes Towarzystwa Międzynarodowych i Krajowych Zawodów Konnych w Polsce.
Po agresji III Rzeszy na Polskę na początku września 1939 gościł prezydenta Ignacego Mościckiego oraz arystokratów polskich w Ołyce. Po agresji ZSRR na Polskę został, wraz z synem Edmundem, aresztowany 20 września 1939 przez NKWD. Osadzono go na Łubiance, gdzie był przesłuchiwany m.in. przez Ławrientija Berię. Zwolniono go po trzech miesiącach, po interwencji włoskiej rodziny królewskiej. Przełom lat 1939–1940 spędził w Warszawie. Za wiedzą Rządu RP na uchodźstwie wyjechał na początku 1940 do Berlina, aby interweniować w sprawie zmniejszenia skali represji niemieckich w okupowanej Polsce. Przyjęty był przez Hermanna Göringa, jednak nawet osobista znajomość z marszałkiem Rzeszy (wspólnie polowali w Puszczy Rominckiej w latach międzywojennych) nie wpłynęła na zmianę polityki hitlerowskiej. Udzielał się w Stołecznym Komitecie Samopomocy Społecznej, współdziałał z Radą Główną Opiekuńczą i Delegaturą Rządu na Kraj (nie wstąpił w jej struktury dla większej skuteczności działania), interweniował w sprawie aresztowanych Polaków. Po wybuchu powstania warszawskiego aresztowany przez Niemców i uwięziony, wraz z żoną, w więzieniu w Moabicie. Niespodziewanie zwolniony już w październiku 1944, osiadł w Nieborowie.
21 stycznia 1945 ponownie został, wraz żoną i synem Edmundem, aresztowany przez NKWD. W 1947 zmarła w więzieniu w Krasnogorsku żona księcia, Anna. W październiku tego samego roku wrócił do Warszawy, ale jeszcze przez trzy tygodnie od powrotu był przetrzymywany przez Urząd Bezpieczeństwa Publicznego. Po uwolnieniu zamieszkał, wobec pozbawienia wszystkich dóbr, w skromnym mieszkaniu w Warszawie (najpierw na Saskiej Kępie, a później na Mokotowie). Wycofał się całkowicie z życia politycznego.
Według ustaleń francuskiej sowietolog Françoise Thom, Radziwiłł należał do siatki osobistych agentów szefa NKWD Ławrientija Berii. Taką tezę odrzucił historyk Piotr Zychowicz, wskazując na kontakty Radziwiłła z Niemcami (np. znajomość z Hermannem Göringiem) oraz fakt jego uwięzienia w łagrze po wojnie.
Pochowany został, najpierw, na cmentarzu przy kościele oo. Bernardynów w Warszawie, a w 1972 jego zwłoki przeniesiono do grobowca Radziwiłłów w Wilanowie. Władze komunistyczne wyprawiły mu oficjalny państwowy pogrzeb.
Pozostawił czworo dzieci. Jeden z jego synów, Stanisław Albrecht Radziwiłł, był mężem Caroline Lee Bouvier, a przez to szwagrem żony prezydenta Stanów Zjednoczonych Johna F. Kennedy’ego i Arystotelesa Onasisa – Jacqueline Lee „Jackie” Bouvier Kennedy Onassis.
Genealogia.
Patrylinealna linia pokrewieństwa.
Janusz Franciszek Radziwiłł był w 15. pokoleniu potomkiem Syrpucia, legendarnego założyciela rodu Radziwiłłów. Radziwiłł był też m.in. potomkiem wielkiego księcia litewskiego Giedymina, poprzez pokrewieństwo z szeregiem rodów książęcych wywodzących się od jego synów, w tym Czartoryskich i Wiśniowieckich. Poprzez swojego dziadka, Bogusława Fryderyka, był także potomkiem niemieckiego rodu Hohenzollernów, w tym króla Prus Fryderyka Wilhelma I. Poprzez Hohenzollernów, także innych europejskich rodów królewskich, Welfów (w tym króla brytyjskiego Jerzego I, co daje jego potomkom prawo do sukcesji tronu brytyjskiego), Wettynów czy Habsburgów.

</doc>
<doc id="167421" url="https://pl.wikipedia.org/wiki?curid=167421" title="Rhapsody (grupa muzyczna)">
Rhapsody (grupa muzyczna)



</doc>
<doc id="167424" url="https://pl.wikipedia.org/wiki?curid=167424" title="Ferdynand Radziwiłł">
Ferdynand Radziwiłł

Ferdynand Fryderyk Radziwiłł herbu Trąby (ur. 19 października 1834 w Berlinie, zm. 28 lutego 1926 w Rzymie) – książę, polski polityk.
Życiorys.
Syn księcia generała Bogusława Fryderyka Radziwiłła i Leontyny Gabrieli von Clary und Aldringen, brat księcia Edmunda Radziwiłła i księcia Władysława Radziwiłła, jezuity. Ojciec Małgorzaty i książąt: Janusza Franciszka, Michała Radziwiłła "Rudego" oraz Karola Ferdynanda.
W latach 1874–1919 poseł polski do Reichstagu z okręgu Ostrów-Odolanów-Ostrzeszów-Kępno, w latach 1889–1918 przewodził Kołu Polskiemu. Był także posłem pruskiego Landtagu. W latach "kulturkampfu" opowiadał się stanowczo po stronie polskiej. Zasłynął odważną interpelacją w sprawie strajków szkolnych we Wrześni. Zasiadał także dożywotnio w wyższej izbie parlamentu Rzeszy – Izbie Panów. Członek Szwajcarskiego Komitetu Generalnego Pomocy Ofiarom Wojny. W 1919 jako były poseł do Reichstagu został posłem na polski Sejm Ustawodawczy w Warszawie. Jako najstarszy poseł objął funkcję marszałka seniora i przewodniczył pierwszemu posiedzeniu. Mandat poselski sprawował do 1 czerwca 1919, kiedy nie został wybrał w wyborach uzupełniających w Wielkopolsce.
W połowie lat 70. XIX wieku ukrywał w Antoninie poszukiwanego przez władze pruskie księdza Walentego Śmigielskiego.
XII ordynat ołycki i przygodzicki. W 1922 roku posiadał majątki ziemskie o powierzchni 42 840 ha. Rezydował w Antoninie. Główny fundator i patron kościoła farnego (ob. konkatedry) w Ostrowie Wielkopolskim.
Pochowany jest w podziemiach kaplicy Radziwiłłów w podostrowskim Antoninie.

</doc>
<doc id="167425" url="https://pl.wikipedia.org/wiki?curid=167425" title="Selekcjonerzy reprezentacji Polski w piłce nożnej mężczyzn">
Selekcjonerzy reprezentacji Polski w piłce nożnej mężczyzn

Selekcjoner reprezentacji Polski w piłce nożnej – wybrana przez odpowiednie gremium Polskiego Związku Piłki Nożnej osoba działająca w ramach struktur PZPN, odpowiedzialna za selekcję oraz powoływanie zawodników na zgrupowania kadry i mecze reprezentacji Polski, a także przygotowania do nich.
Funkcja oraz zakres obowiązków selekcjonera na przestrzeni lat ulegały zmianom. Polską drużynę państwową w spotkaniach międzynarodowych prowadzili również kapitanowie związkowi oraz zastępczo w stosunkowo rzadkich sytuacjach trenerzy niezajmujący się na co dzień w kadrze selekcją. Selekcjonerów często było kilku jednocześnie (w szczytowym okresie pięciu) – tworzyli oni wówczas tzw. kapitanat związkowy. Od 1966 funkcję opiekuna kadry sprawuje wyłącznie jedna osoba dokonująca selekcji i będąca jednocześnie szkoleniowcem. Posiada ona do pomocy sztab asystentów (zwanych również drugimi trenerami), odpowiedzialnych za poszczególne elementy treningu, m.in. szkolenie bramkarzy, analizę rywali, statystykę czy przygotowanie motoryczne.
Historia.
Selekcjonerem piłkarskiej reprezentacji Polski w jej pierwszym oficjalnym spotkaniu międzynarodowym był Józef Szkolnikowski, pełniący tę funkcję zgodnie ze statutem PZPN jako Przewodniczący Wydziału Gier (na samym meczu nie był obecny). W latach 1922−1923 zespół selekcjonerski składał się z trzech osób. Od 1924 aż do wybuchu II wojny światowej zespołem narodowym opiekował się jeden kapitan związkowy. Zdarzało się, że kapitanowie z różnych powodów nie byli obecni na niektórych spotkaniach (np. tego samego dnia rozgrywano dwa równorzędne mecze reprezentacji A w różnych miejscach) − wówczas w jego zastępstwie zespół prowadził jednorazowy selekcjoner, kierownik bądź trener. W tamtej epoce kapitanowie związkowi odpowiadali tylko za selekcję zawodników, stanowisko trenera (pomocnika selekcjonera) było wówczas oddzielnym etatem. Swoje stanowisko kapitan otrzymywał po nominacji podczas organizowanego corocznie zjazdu PZPN na okres roku. W okresie międzywojennym najmocniejszą pozycję wśród selekcjonerów osiągnął Józef Kałuża, który prowadził reprezentację Polski w czasie jej największych do lat 70. sukcesów w turniejach międzynarodowych. Kałuża pozostaje również najdłużej pracującym selekcjonerem polskiej drużyny narodowej w historii (ponad 7 lat na stanowisku).
Pierwszym powojennym kapitanem związkowym był Henryk Reyman, który z powodu niewydania dlań paszportu nie brał udziału w dwóch meczach swojej drużyny, której skład przedtem ustalał. W kolejnych latach reprezentacja prowadzona była przemiennie przez trójki selekcjonerskie, kapitana związkowego oraz pięcio− lub czteroosobowy kapitanat z wyznaczonym przewodniczącym. W 1950 po raz pierwszy polską drużyną opiekował się trener-selekcjoner odpowiedzialny zarówno za skład, jak i za szkolenie − był nim Ryszard Koncewicz (sprawował tę funkcję w latach 1950−1952, 1953, 1955−1956, 1966 i 1968−1970 oraz jako członek kapitanatu w latach 1964−1966). W tym okresie jednoczesnym trenerem i selekcjonerem był ponadto Michał Matyas (1952). W niektórych przypadkach reprezentację w czasie meczu prowadził nie selekcjoner, a trener lub duet trenerów.
W 1966 ponownie zdecydowano się połączyć role szkoleniowca i selekcjonera − pełnił ją wtedy Antoni Brzeżańczyk. Swoją kadencję kończył jednak jako członek kapitanatu Klemensa Nowaka (pozostając trenerem), ostatniego w historii kolegialnego organu dokonującego selekcji reprezentacji Polski. Od 7 listopada 1966 funkcję trenera i selekcjonera pełni tylko jedna osoba. W pojedynczych przypadkach nieobecności selekcjonera lub występu reprezentacji Polski do lat 21 pod oficjalnym szyldem reprezentacji A, zespół prowadził jako trener asystent selekcjonera (Bernard Blaut w 1985, Lesław Ćmikiewicz w 1991) lub trener drużyny młodzieżowej (Andrzej Strejlau w 1974, Waldemar Obrębski w 1981).
Największe w historii sukcesy osiągnęli ze swoimi podopiecznymi Kazimierz Górski (srebrny medal mistrzostw świata za zajęcie III miejsca oraz złoty i srebrny medal igrzysk olimpijskich) oraz Antoni Piechniczek (srebrny medal MŚ za zajęcie III miejsca). Ten drugi jako jedyny manager wprowadził polską drużynę do dwóch turniejów finałowych światowego czempionatu. Z kolei jedynym, który awansował z Polską zarówno na MŚ, jak i na ME jest Adam Nawałka.
Pierwszym pełnoetatowym zagranicznym selekcjonerem w historii polskiej reprezentacji był Holender Leo Beenhakker (2006–2009). Wcześniej po razie narodowy zespół prowadzili niemiecki trener kadry Kurt Otto (1936, w zastępstwie Kałuży) oraz Węgier Andor Hájdu w duecie trenerskim z Edwardem Cebulą (1954). Czwartym obcokrajowcem na tym stanowisku był dowodzący zespołem w 2021 roku Portugalczyk Sousa.
Piątym zagranicznym selekcjonerem został w roku 2023 również Portugalczyk Fernando Santos
Lista selekcjonerów.
Lista obejmuje wszystkich kapitanów związkowych, selekcjonerów, członków kapitanatów związkowych (komisji selekcyjnych) oraz trenerów prowadzących na przestrzeni lat piłkarską reprezentację Polski i ustalających jej skład w oficjalnym meczu międzypaństwowym. Liczba porządkowa w nawiasie oznacza wtórne pełnienie funkcji. Z powodu braku informacji źródłowych w wielu przypadkach zamiast dat oficjalnej nominacji oraz dymisji ze stanowiska zastosowano datę rozegrania pierwszego i ostatniego spotkania pod wodzą danego selekcjonera.
Kursywą oznaczono managera reprezentacji pełniącego tę rolę w zastępstwie nieobecnego właściwego organu selekcyjnego.
"Stan na 24 stycznia 2023."
Trenerzy niebędący selekcjonerami.
Poniższa tabela przedstawia osoby, które do ostatecznego połączenia przez PZPN w 1966 stanowisk selekcjonera i trenera zajmowały się wyłącznie kwestiami szkoleniowymi w polskiej reprezentacji. Znaleźli się w niej trenerzy pełniący tę funkcję i na zgrupowaniach kadry i podczas spotkań międzypaństwowych, jak również prowadzący zajęcia tylko podczas samych zgrupowań (Burford, James). Kuchar w 1930 i Koncewicz w 1964 byli trenerami podczas meczów reprezentacji A z zespołami kategorii amatorskiej.
Trenerzy, którzy do 1966 zajmowali się jednocześnie szkoleniem i selekcją zostali już uwzględnieni we wcześniejszej tabeli.
Statystyki selekcjonerów.
"Stan na 4 grudnia 2022"

</doc>
<doc id="167427" url="https://pl.wikipedia.org/wiki?curid=167427" title="Papier czerpany">
Papier czerpany

Papier czerpany – rodzaj papieru wytwarzanego w procesie czerpania, na który składa się etap wyodrębnienia pojedynczych włókien z surowców roślinnych oraz etap formowania papieru z wodnej zawiesiny włókien, odwadnianej na sicie.
Historia.
Przyjmuje się, że papier, w formie papieru czerpanego, wynaleziono w Chinach w 105 r. W XI w. zaczęto produkcję papieru czerpanego w Europie (Półwysep Iberyjski, Sycylia). Od XV w., czyli zapoczątkowania druku w Europie, zwiększa się tutaj zapotrzebowanie na papier czerpany. Prowadziło to do pojawienia się nowych technik i maszyn służących przekształcaniu szmat w pulpę, m.in. stosowanego do dzisiaj . XVIII-wieczne papiernictwo bogato opisali w latach 1751-1765 francuscy encyklopedyści. W 1799 r. Luis Nicolas Robert wynalazł maszynę papierniczą, a w 1803 postawiono pierwszą maszynę papierniczą w Anglii, co sprawiło, że produkcja papieru czerpanego zaczęła stopniowo się zmniejszać. Powtórnie, pod koniec XX w. wzrosło zapotrzebowanie na papier czerpany z powodu jego walorów artystycznych. W krajach Dalekiego Wschodu produkcja papieru czerpanego trwa nieprzerwanie po czasy współczesne.
Surowce.
Początkowo do produkcji papieru czerpanego używano łyka krzewów i drzew morwowych i odpadów konopnych. Wraz ze wzrostem zapotrzebowania na papier czerpany zaczęto stosować inne surowce: len, słomę ryżową, łodygi bambusa itd. Do wyrobu papieru używano także rozdrobnionych szmat. Papier uzyskany z pulpy szmacianej jest szczególnie odporny na zniszczenia, a także na upływ czasu. Był on stosowany do produkcji najbardziej luksusowych druków od XV do XIX wieku. Współcześnie do produkcji papieru czerpanego korzysta się z bardzo szerokiej listy surowców. Papier czerpany algowy wykonuje się z zielonych alg weneckiej laguny. W Bawarii wykonuje się papier piwny z osadów browarnianych o różnych barwach i zapachach.
Proces produkcji.
Metodę tę stosowano powszechnie do XIX wieku.
W Polsce najbardziej znanym ośrodkiem czerpania papieru jest Muzeum Papiernictwa w Dusznikach-Zdroju, gdzie od 1971 r. wznowiono produkcję.
W dawnej fabryce papieru czerpanego w Barlinku znajduje się muzeum.

</doc>
<doc id="167430" url="https://pl.wikipedia.org/wiki?curid=167430" title="Komunistyczna Partia Chin">
Komunistyczna Partia Chin

Działała w latach 60. XX wieku
Komunistyczna Partia Chin w skrócie KPCh( ) – rządząca partia narodowa w Chińskiej Republice Ludowej, założona w 1921. Do 1927 współpracowała z Kuomintangiem, następnie toczyła z nim wojnę domową do 1949 z przerwą w latach 1937–1945, kiedy to obie partie zawarły taktyczny sojusz przeciwko japońskim najeźdźcom.
Partia na przestrzeni lat przeszła ewolucję ideową z radykalnego maoizmu do socjalizmu o chińskiej specyfice. Obecnie utrzymuje ożywione kontakty z partiami z zagranicy, szczególnie z tymi o profilu komunistycznym i socjaldemokratycznym.
Historia.
Utworzenie KPCh i wczesna historia.
KPCh ma swoje korzenie w Ruchu 4 Maja 1919, w trakcie którego wśród chińskich intelektualistów poklask zyskały radykalne ideologie takie jak marksizm i anarchizm. Pierwszym wiodącym chińskim intelektualistą który publicznie poparł leninizm i rewolucję światową był Li Dazhao. Kolejnym czołowym chińskim leninistą był Chen Duxiu. Li był mniej radykalny od Chena i nie odrzucił udziału w życiu politycznym ówczesnej Republiki Chińskiej. Obaj działacze uważali że rewolucja październikowa w Rosji jest przełomowa i zwiastuje nową erę dla uciskanych narodów na całym świecie. Struktury KPCh były wzorowane na opracowanej przez Włodzimierza Lenina teorii partii awangardowej. Ideowe zalążki programu partii opracowali działacze kulturalni okresu Ruchu Nowej Kultury w tym Cai Hesen.
Krajowy Kongres Założycielski partii odbył się w dniach 23–31 lipca 1921. Kongres miał początkowo odbyć się jeszcze 3 lipca w Szanghaju, jednak spotkanie zakłóciła policja. Z obawy przed kolejnymi próbami rozbicia wiecu uczestnicy kongresu spotkali się w łodzi na środku jeziora w Jiaxing, znajdującego się prowincji Zhejiang. W kongresie udział wzięło tylko 12 delegatów. Udziału w spotkaniu nie wzięli ani Li, ani Chen (który wysłał swojego przedstawiciela). Na kongresie podjęto decyzję o utworzeniu partii komunistycznej będącej filią Międzynarodówki Komunistycznej. Przewodniczącym partii został wybrany przez delegatów Chen.
Komuniści zdominowali lewe skrzydło Kuomintangu, będącego partią zorganizowaną na wzór leninowski. Komuniści o władzę w partii walczyli z przedstawicielami prawicowej frakcji. Gdy lider KMT Sun Jat-sen zmarł w marcu 1925, jego następcą został prawicowiec Czang Kaj-szek, który zainicjował marginalizację komunistów. Świeżo po sukcesie ekspedycji północnej, w trakcie której udało mu się pokonać lokalnych watażków, Czang rozpoczął akcje przeciwko komunistom. Ignorując rozkazy rządu KMT w Wuhanie pomaszerował na Szanghaj kontrolowany przez komunistyczne bojówki. Komuniści z zadowoleniem przyjęli przybycie Czanga, nie wiedzieli jednak że wkrótce po przybyciu obróci się on przeciwko nim. Z pomocą miejscowej organizacji przestępczej, Zielonego Gangu, prawica KMT dokonała w mieście masakry 5000 zwolenników KPCh. Armia Czanga powędrowała następnie na Wuhan, jednak została odparta przez dowódcę wojskowego z KPCh, generała Ye Tinga. Sojusznicy Czanga zaatakowali również komunistów w Pekinie, gdzie 19 czołowych komunistów zostało zabitych przez watażkę Zhang Zuolina, a w mieście Changsha oddziały He Jiana zmasakrowały setki chłopskich milicjantów sprzyjających KPCh. W wyniku czystek z rąk nacjonalistów zginęły dziesiątki tysięcy komunistów i ich sympatyków. KPCh utraciło 15 tysięcy spośród 25 tysięcy członków.
KPCh nadał popierała rząd KMT w Wuhanie, jednak 15 lipca 1927 niespodziewanie rząd ten wydalił z partii wszystkich komunistów. Komuniści zareagowali na woltę tworząc Robotniczo-Chłopską Armię Czerwoną Chin do walki z Kuomintangiem. Batalion pod dowództwem Zhu De 1 sierpnia 1927 zaatakował miasto Nanchang, rozpoczynając powstanie. Początkowo powstanie odniosło sukces, jednak stopniowo komunistyczne oddziały zmuszono do odwrotu na południe do Shantou, a następnie na pustynię Fujian. Mao Zedong mianowany został dowódcą naczelnym Armii Czerwonej i poprowadził cztery pułki do Changsha celem wywołania powstania chłopskiego w całym Hunan. Po wkroczeniu Mao do Hunan wiosną 1928 sytuację wykorzystał Kuomintang, który najechał obszary kontrolowane przez komunistów w Jiangxi, co zmusiło Mao do wycofania się tam w celu obrony.
Wojna domowa i wojna z Japonią.
Zniszczenie aparatu organizacyjnego miejskiej KPCh doprowadziło do zmian instytucjonalnych w partii. Partia przyjęła zasadę centralizmu demokratycznego i ustanowiła Biuro Polityczne. Wszystkie te działania zwiększyły centralizację partii. Po dymisji Chen Duxiu "de facto" władzę w partii na lata 1919–1930 przejął Li Lisan. Li pogłębił kryzys w partii, co spotkało się z działaniem Kominternu, który pod koniec 1930 wpłynął na odebranie mu uprawnień. W 1935 nieformalnym przywódcą partii stał się Mao, którego nieformalnymi zastępcami stali się Zhou Enlai i Zhang Wentian (będący sekretarzem generalnym). Wojna z KMT przyśpieszyła proces upolitycznienia i scentralizowania Armii Czerwonej, utworzone zostały wydziały polityczne KPCh odpowiedzialne za nadzór nad armią.
Wybuch II wojny chińsko-japońskiej spowodował przerwę w konflikcie między KPCh i KMT. Między KPCh i KMT utworzono kolejny sojusz mający na celu wspólną walkę z inwazją. Sojusz istniał formalnie do 1945, jednak współpraca między partiami "de facto" zakończyła się w 1940. Pomimo formalnego sojuszu KPCh wykorzystało okazję do poszerzenia swoich obszarów i przygotowań do nadchodzącej walki z Kuomintangiem. W 1939 KMT zaczął ograniczać ekspansję KPCh, co doprowadziło do częstych starć między KPCh a KMT. Starcia te nie trwały długo, ponieważ żadna ze stron nie była wówczas zdolna prowadzić wojny na dwóch frontach. W 1943 KPCh ponownie aktywnie rozpoczął poszerzanie obszarów kosztem KMT.
Po klęsce Japonii w 1945 ponownie wybuchła wojna domowa między KMT a KPCh. Dzięki pomocy ze strony Amerykanów (i jeszcze w czasie wojny Japończyków) KMT było w stanie odzyskać znaczną część kraju z rąk komunistów. KMT pomimo zyskania wielu obszarów musiało liczyć się z tym, że było bardzo niepopularne w społeczeństwie z powodu m.in. powszechnej w partii korupcji. W tym samym czasie KPCh dzięki pomocy ZSRR przejęło kontrolę nad Mandżurią. KMT osłabione zostało też przez masowe protesty studentów i intelektualistów, na które odpowiadało zresztą brutalnymi represjami. Inną przyczyną kryzysu KMT były wewnętrzne walki frakcyjne. Chaos w KMT spowodował masowe dezercje, w wyniku których z dwumilionowej armii uciekło aż milion żołnierzy. W rezultacie komuniści odnosili zwycięstwo za zwycięstwem. 1 października 1949 Mao proklamował utworzenie Chińskiej Republiki Ludowej, co oznaczało zakończenie wojny domowej.
Partia rządząca.
ChRL powstała na zasadach marksizmu-leninizmu, a precyzyjnie na zasadach sinizacji leninizmu, nazwanego później jako maoizm. W latach 60. doszło do rozłamu radziecko-chińskiego, który oddzielił KPCh ideologicznie od Komunistycznej Partii Związku Radzieckiego. W kolejnych latach odbyła się rewolucja kulturalna. Po śmierci Mao w 1976 wybuchła walka o władzę między Deng Xiaopingiem a Hua Guofengiem. Walkę o władzę wygrał Deng. Deng wraz z Chen Yunem i Li Xiannianem przeprowadzili szereg reform i wdrażali politykę otwarcia na świat. Wówczas powstało pojęcie "socjalizmu o chińskiej specyfice". Deng odrzucił niektóre z "lewicowych" elementów polityki Mao, twierdząc że państwo socjalistyczne może wykorzystywać elementy gospodarki rynkowej nie stając się przy tym kapitalistycznym państwem. Polityka ta przyczyniła się do gigantycznego wzrostu gospodarczego. Nowa ideologia była kwestionowana w partii zarówno przez maoistów, jak i zwolenników głębszej liberalizacji. Kulminacją sytuacji były protesty na placu Tian’anmen w 1989. Wizja ekonomii Denga zwyciężyła i w ciągu lat 90. wprowadzony został socjalizm rynkowy, a w 1997 przekonania Denga (Teoria Denga Xiaopinga) została umiejscowiona w konstytucji KPCh.
Władzę po Dengu w 1989 przejął Jiang Zemin, który nazwał Denga "najważniejszym liderem" i kontynuował większość elementów jego polityki. W 2003 w ramach konstytucji partii ratyfikowano zasadę trzech reprezentacji Zemina, która była jeszcze głębszym odejściem od maoizmu. Następca Mao, Hu Jintao, objął urząd w 2002. W odróżnieniu od poprzedników Jintao położył większy nacisk na wspólne przywództwo aniżeli jednoosobowe rządy. Hu Jintao rozwinął koncepcje zwaną jako harmonijne społeczeństwo. W 2012 zrezygnował z urzędu, a władzę po nim objął Xi Jinping. Według komentatorów zagranicznych działania Xi, takie jak zwiększenie centralizacji i walka z korupcją, mają upodobnić go do postaci Mao Zedonga.
Organizacja.
Teoretycznie najwyższym organem władzy jest obradujący przynajmniej raz na 5 lat Komitet Centralny. Inne ważne organy władzy zostały wymienione w konstytucji partyjnej i są to:
Co 5 lat odbywa się zjazd krajowy Komunistycznej Partii Chin. Formalnie zjazd ten pełni 2 funkcje: zatwierdza zmiany w konstytucji partyjnej oraz wybiera Komitet Centralny, liczący 376 członków (205 członków + 171 zastępców). Następnie, KC wybiera Biuro Polityczne. W praktyce stanowiska w Komitecie Centralnym i Biurze Politycznym obsadzone są na długo przed zjazdem, a głównym jego zadaniem jest ogłoszenie celów politycznych partii i określenie kierunku rozwoju Chin na kolejne lata.
Główną władzę w państwie sprawuje Stały Komitet Biura Politycznego KC. Procedura wyboru członków Stałego Komitetu jest zbliżona do procedury wyboru Biura Politycznego i również odbywa się za kulisami oficjalnych zjazdów. Nowa struktura władzy jest ogłaszana pośrednio poprzez graficzny układ portretów nowo wybranych dygnitarzy na stronach oficjalnej gazety partyjnej Renmin Ribao. Liczba członków Stałego Komitetu zmieniała się na przestrzeni lat; obecnie, zgodnie z ustaleniami XVIII Krajowego Zjazdu Partii w 2012 liczy on 7 członków.
Liga Młodzieży Komunistycznej.
Skrzydłem młodzieżowym partii jest Liga Młodzieży Komunistycznej, będąca największą organizacją młodzieżową Chin. Do organizacji mogą dołączać osoby od 14 do 28 roku życia. Dzieci poniżej 14 roku życia mogą z kolei wstępować do kontrolowanej przez Ligę organizacji Młodzi Pionierzy. Komitet Centralny (i wszystkie organy centralne) Ligi znajdują się pod kierownictwem KPCh. W chwili 17. Kongresu Narodowego Ligi w 2013 liczyła ona 89 milionów członków.
Symbole partyjne.
Zgodnie z artykułem 53 konstytucji KPCh symbolem partii jest flaga. Na początku swojej historii KPCh nie miała oficjalnych standardów flagi, a poszczególnym komitetom pozwolono na kopiowanie flagi WKP(b). Proporcje flagi unormowano 28 kwietnia 1942 z inicjatywy Centralnego Biura Politycznego. Kolor czerwony partyjnej flagi symbolizuje rewolucję, sierp i młot – robotników i chłopów, co oznacza że KPCh reprezentuje interesy społeczeństwa, a kolor żółty – "czystość".
Ideologia.
Oficjalną ideologią KPCh jest marksizm-leninizm. Choć według wielu analityków chińskiego systemu obecnie partia komunistyczna jest daleka od ortodoksyjnego marksizmu-leninizmu i częściowo od myśli Mao (przynajmniej odrzuca podstawy jego ortodoksyjnego myślenia), to KPCh odrzuca te oskarżenia, przedstawiając się jako siłę konsekwentnie komunistyczną. Tezy o socjalistycznej gospodarce rynkowej z chińskimi cechami są przez Partię argumentowane tym, że w teorii marksizmu kapitalizm był pierwszym stopniem w osiągnięciu komunizmu, a Chiny współczesne znajdują się jeszcze we wczesnym stadium socjalizmu. Teorie Denga Xiaopinga, które zastąpiły maoizm w tradycyjnym wydaniu, zostały dodane do konstytucji Partii na 14. Kongresie Narodowym Partii. Na tym samym kongresie podtrzymano tezę Denga o tym, że nie ważne jest to, czy coś było dotychczas uznawane za socjalistyczne czy kapitalistyczne, a jedynym ważnym czynnikiem jest skuteczność danego rozwiązania.
Zasada Trzech Reprezentacji, która została przyjęta na 16. Kongresie Narodowym, stanowi według partii dostosowanie marksizmu do chińskich warunków. Część działaczy partii skrytykowała teorię jako niemarksistowską, jej zwolennicy utrzymują jednak że zasada jest dalszym uzupełnieniem socjalizmu poprzez nadanie mu chińskich cech. Na tym samym kongresie przyjęta została Koncepcja Naukowego Rozwoju.
Od czasu globalnego kryzysu, który rozpoczął się w 2008 roku, partia przesunęła się ponownie na pozycje bardziej lewicowe. Współcześnie partia jest krytyczna wobec zjawiska globalizacji, które uważa za zjawisko czysto kapitalistyczne i ponownie odwołuje się do pism Karola Marksa. Partia postrzega świat jako zorganizowany na dwa przeciwne sobie obozy: socjalistyczny i kapitalistyczny. Komuniści podkreślają, że socjalizm na podstawie materializmu historycznego w końcu zatriumfuje nad kapitalizmem.
Współpraca z innymi partiami.
Partie komunistyczne.
Komunistyczna Partia Chin utrzymuje żywe relacje z partiami komunistycznymi z całego świata i uczestniczy w międzynarodowych konferencjach organizowanych przez ten ruch, z których największą jest Międzynarodowe Spotkanie Partii Komunistycznych i Robotniczych ("International Meeting of Communist and Workers’ Parties"). Chiny stale odwiedzane są przez delegatów zagranicznych partii komunistycznych. Na przykład w 2013 sekretarz generalny Portugalskiej Partii Komunistycznej Jerónimo de Sousa spotkał się z członkiem Politbiura KPCh Liu Qibao, a Pierre Laurent z Francuskiej Partii Komunistycznej spotkał się z Liu Yunshanem. W 2014 sekretarz generalny partii Xi Jinping osobiście spotkał się z pierwszym sekretarzem Komunistycznej Partii Federacji Rosyjskiej Giennadijem Ziuganowem celem omówienia wzajemnych relacji partii. Oprócz wymienionych chińska partia utrzymuje kontakt głównie z partiami takimi jak Komunistyczna Partia Czech i Moraw, Komunistyczna Partia Brazylii, Komunistyczna Partia Nepalu (Zjednoczenie Marksistowsko-Leninowskie) i Komunistyczna Partia Hiszpanii. KPCh utrzymuje też kontakty z mniejszymi partiami komunistycznymi i robotniczymi, takimi tak Komunistyczna Partia Australii, Partia Pracowników Bangladeszu, Komunistyczna Partia Bangladeszu (marksistowsko-leninowska), Komunistyczna Partia Sri Lanki, Partia Pracujących Belgii, Węgierska Partia Pracujących, Partia Transformacji Hondurasu czy Dominikańska Partia Robotnicza.
Partie rządzące w państwach socjalistycznych.
Partia utrzymuje bliskie stosunki z pozostałymi partiami rządzącymi w państwach socjalistycznych wiernych idei komunizmu. KPCh uważa, że ruch państw socjalistycznych będzie w przyszłości ulegał poszerzeniu. Partia najbardziej zainteresowana jest Komunistyczną Partią Wietnamu, którą uważa za model przykładnego rozwoju socjalistycznego w erze postradzieckiej. Według chińskich analityków głównym powodem obecnego sukcesu Wietnamu jest polityka reform Doi Moi, zainicjowana na 6. Kongresie Narodowym KPW.
Bardziej specyficzne relacje łączą KPCh z Partią Pracy Korei. Chińscy analitycy mówią o Korei Północnej raczej pozytywnie, jednak potępiają tamtejszy kult jednostki czy system gospodarczy. Sama partia uważa, że w przyszłości Korea Północna będzie negatywnym przykładem ukazania rządów partii komunistycznej i państwa socjalistycznego. KPCh obecnie próbuje przekonać Partię Pracy Korei do wprowadzenia reform gospodarczych, a w 2006 zaprosiła sekretarza generalnego Kim Dzong Ila do odwiedzenia Chin w celu przyjrzeniu się sukcesowi chińskich reform gospodarczych.
Partia komunistyczna przejawia zainteresowanie także Komunistyczną Partią Kuby. Były sekretarz kubańskiej partii, Fidel Castro, jest w Chinach bardzo podziwiany, stale ukazują się tam liczne książki opisujące sukcesy rewolucji kubańskiej. Kontakty między partiami znacznie wzrosły po 1990. W 2007 Wu Guanzheng, członek Centralnego Biura Politycznego, spotkał się osobiście z Fidelem Castro i przekazał mu list napisany przez Hu Jintao.
Partie niekomunistyczne.
Od początku lat 80. szczególnie interesujące dla KPCh były partie socjaldemokratyczne Europy (szczególnie Socjaldemokratyczna Partia Niemiec i brytyjska Partia Pracy, ze względu na poparcie przez nie prywatyzacji i odrzucenie idei państwa opiekuńczego), od których partia starała się adaptować część zasad. Z wyjątkiem krótkiego okresu lat 70., gdy KPCh nawiązało relacje z partiami skrajnej prawicy w celu powstrzymania "radzieckiego ekspansjonizmu", współpraca z socjaldemokratami była pierwszą poważną próbą nawiązania lepszych stosunków z podmiotami niekomunistycznymi. Według chińskich komunistów europejscy socjaldemokraci utworzyli "kapitalizm z ludzką twarzą". Polityka ta była dość dużą zmianą, ponieważ jeszcze przed latami 80. KPCh zgodnie z tezami leninizmu była niechętna i lekceważąca względem socjaldemokracji.
Od schyłku i rozpadu bloku socjalistycznego w Europie Środkowo-Wschodniej partia rozpoczęła tworzenie relacji z partiami niepowiązanymi z komunizmem. Partia uczy się od niekomunistycznych partii modelu prowadzenia polityki, w tym celu nawiązała współpracę m.in. z Partią Akcji Ludowej z Singapuru, Partią Liberalno-Demokratyczną z Japonii, syryjską partią Baas czy Narodową Organizacją Wielkich Malajów z Malezji. Od czasów Jiang Zemina KPCh wykonała nawet przyjazne gesty wobec długoletniego wroga, Kuomintangu z Tajwanu, licząc na wzmocnienie prawdopodobieństwa zjednoczenia Tajwanu z Chinami kontynentalnymi.
W ostatnich latach partia szczególne zainteresowanie wykazywała regionem Ameryki Łacińskiej, na co wskazuje rosnąca liczba delegatów wysyłanych do tego regionu i przybywających do Chin. KPCh znajduje się szczególnie blisko Partii Rewolucyjno-Instytucjonalnej w Meksyku, która zresztą przeszła podobną do KPCh ścieżkę rozwoju – postawy nacjonalistyczne, ścisłą identyfikację z wiejską ludnością, wdrożenie nacjonalizacji, a następnie urynkowienie gospodarki. Jeszcze bliższe relacje łączą ją z socjalistycznymi i antyamerykańskimi partiami, które wyrosły do władzy na fali "różowej fali". Partia, choć jest niekiedy podrażniona antykapitalistycznymi i antyamerykańskimi sentymentami spadkobierców wenezuelskiego prezydenta Hugo Cháveza, w 2013 podpisała porozumienie ze Zjednoczoną Partią Socjalistyczną Wenezueli i zobowiązała się do edukowania kadr PSUV w dziedzinach politycznych i społecznych. Już w 2008 KPCh potwierdziła, że nawiązała stosunki z 99 partiami politycznymi z 29 krajów Ameryki Łacińskiej.

</doc>
<doc id="167432" url="https://pl.wikipedia.org/wiki?curid=167432" title="Edmund Radziwiłł">
Edmund Radziwiłł

Edmund Radziwiłł herbu Trąby (ur. 6 września 1842 w Cieplicach, zm. 9 sierpnia 1895 w Belgii) – książę, ksiądz, poseł do parlamentu niemieckiego, publicysta.
Życiorys.
Syn księcia generała Bogusława Fryderyka Radziwiłła, brat księcia Ferdynanda Radziwiłła. 
Święcenia kapłańskie przyjął w 1867. W latach 1871-1873 nauczał religii w Królewskim Katolickim Gimnazjum w Ostrowie. Wydalony został za odmowę nauczania w języku niemieckim. W latach 1881-1886 był proboszczem ostrowskiej parafii św. Stanisława. 
Reprezentował Polaków w parlamencie niemieckim. Należał do Katolickiej Partii "Centrum". Nosił tytuły honorowego kawalera maltańskiego oraz domowego prałata papieskiego.
To on miał dostarczyć uwięzionemu w ostrowskim więzieniu abp. Mieczysławowi Ledóchowskiemu ukrytą w lasce nominację kardynalską.
Opublikował m.in. "Kościelny autorytet i nowoczesna świadomość" (1872), prace o relacjach między państwem a kościołem, prace o "Kulturkampfie".

</doc>
<doc id="167436" url="https://pl.wikipedia.org/wiki?curid=167436" title="Rhapsody (system operacyjny)">
Rhapsody (system operacyjny)

Rhapsody - nieukończony projekt systemu operacyjnego dla komputerów Macintosh firmy Apple - w zamyśle rozwojowa wersja systemu Mac OS. Podstawę systemu miał stanowić kod BSD, środowisko graficzne zaczerpnięte miało być z rdzennego systemu Apple. Na bazie doświadczeń z powstawania Rhapsody powstał z czasem OS X.
Jedna z jego kompilacji działała na procesorach x86.

</doc>
<doc id="167438" url="https://pl.wikipedia.org/wiki?curid=167438" title="Bogusław Fryderyk Radziwiłł">
Bogusław Fryderyk Radziwiłł

Bogusław Fryderyk Radziwiłł herbu Trąby (ur. 3 stycznia 1809 w Królewcu, zm. 2 stycznia 1873 w Berlinie) – generał pruski.
Syn Antoniego Henryka Radziwiłła, brat Wilhelma Pawła Radziwiłła i Elizy Radziwiłłówny, ojciec Edmunda Radziwiłła, Ferdynanda Radziwiłła. 
Generał pruskiej armii, w 1848 roku głosował przeciwko przyłączeniu Wielkiego Księstwa Poznańskiego do Związku Niemieckiego, od 1854 r. członek pruskiej Izby Panów. Sympatyk katolickiej partii „Centrum”.
XI ordynat na Ołyce, II ordynat przygodzicki. Patron kościoła farnego w Ostrowie. Fundator budynku ostrowskiego Amts und Landsgericht (sądu). Zaangażował się przy budowie Królewskiego Gimnazjum Męskiego w Ostrowie.

</doc>
<doc id="167443" url="https://pl.wikipedia.org/wiki?curid=167443" title="Wilhelm Radziwiłł">
Wilhelm Radziwiłł

Wilhelm Radziwiłł herbu Trąby (ur. 19 marca 1797 w Berlinie, zm. 5 sierpnia 1870 tamże) – pruski książę, generał, trzynasty ordynat na Nieświeżu.
Życiorys.
Syn Antoniego Henryka Radziwiłła i Fryderyki Doroty Ludwiki von Hohenzollern, brat Bogusława Fryderyka Radziwiłła i Elizy Radziwiłłówny. Razem z bratem Bogusławem tworzył zgodną rodzinę, którą łączyły m.in. żony będące siostrami oraz wspólny majątek. 
Uczęszczał do gimnazjum Fryderyka Wilhelma w Berlinie. W latach 1813–1814 brał udział w wojnach napoleońskich służąc czynnie w armii pruskiej jako adiutant w sztabie generała von Bülowa. Następnie, w latach 1816–1819 studiował w Akademii Wojskowej w Berlinie. W 1821 otrzymał dowództwo jednego z batalionów 19 Pułku Piechoty stacjonującego w Poznaniu. Następnie przeniesiony do rezerwy, w której, pomimo braku doświadczenia, otrzymywał kolejne awanse. Deputowany stanu rycerskiego z głosem wirylnym na sejm prowincjonalny Wielkiego Księstwa Poznańskiego w 1841 roku. Był deputowanym ze stanu rycerskiego nasejm prowincjonalny Wielkiego Księstwa Poznańskiego w 1845 roku. W 1847 został dziedzicznym członkiem pruskiej Izby Panów. W 1848 głosował przeciwko włączeniu Wielkiego Księstwa Poznańskiego do Związku Niemieckiego. W 1848 roku powrócił do czynnej służby wojskowej jako generał biorąc udział w I wojnie o Szlezwik. W tym samym roku został komendantem twierdzy Torgau. Funkcję tę sprawował do 1850 roku. Następnie w 1852 został dowódcą IV Korpusu Armijnego w Magdeburgu, w 1858 dowódcą III Korpusu Armijnego w Berlinie. W 1859 mianowano go wojskowym gubernatorem Brandenburgii. 
W dniu 1 lipca 1860 regent Wilhelm Hohenzollern mianował go generalnym inspektorem twierdz i szefem Korpusu Inżynierów i Pionierów. W 1864 przeszedł zawał serca. Pogarszający się stan zdrowia sprawił, że w 1866 przeszedł na emeryturę.
Współwłaściciel ordynacji: ołyckiej i przygodzickiej. Patron kościoła farnego w Ostrowie. Zaangażował się przy budowie ostrowskiego Królewskiego Gimnazjum Męskiego.
Zmarł 5 sierpnia 1870 roku w Berlinie. Pochowano go w kaplicy rodzinnej pod wezwaniem Matki Boskiej Ostrobramskiej w Antoninie koło Ostrowa Wielkopolskiego.

</doc>
<doc id="167445" url="https://pl.wikipedia.org/wiki?curid=167445" title="Wyładowanie jarzeniowe">
Wyładowanie jarzeniowe

Wyładowanie jarzeniowe – wyładowanie elektryczne w gazach, podczas którego gaz emituje światło. Efekt ten można otrzymać w gazach przy niskich ciśnieniach rzędu 1 Tr. Pod niskim ciśnieniem, w miarę oddalania się od katody, występują jasne i ciemne przestrzenie. Natomiast środkowa część ma charakterystyczną pierścieniową budowę. Po zwiększeniu ciśnienia, struktura ta zanika.
Obserwuje się tylko jednorodne świecenie środkowej strefy wyładowań z ciemnymi przestrzeniami koło elektrod. Wyładowania te wykorzystuje się między innymi w technikach oświetleniowych.

</doc>
<doc id="167448" url="https://pl.wikipedia.org/wiki?curid=167448" title="Boys (zespół muzyczny)">
Boys (zespół muzyczny)

Boys – polski zespół muzyczny, od marca 1997 boysband, założony w 1990.
Muzyka zespołu zmieniała się na przestrzeni ostatnich lat. Członkowie grupy początkowo tworzyli piosenki w stylu disco polo, z czasem zaczęli kierunkować się w stronę różnych brzmień tanecznych.
Historia.
Zespół został założony wiosną 1990 w Prostkach koło Ełku. Często grywali w klubie "El Dorado" w Zimnej, jeszcze przed wydaniem pierwszej kasety (1991). Pod koniec 1991 wydali pierwszy album. Od początku kompozytorem utworów i autorem tekstów jest Marcin Miller. Pomysłodawcą nazwy zespołu był Krzysztof Cieciuch.
W 1994 roku zespół zakończył współpracę z firmą fonograficzną BLUE STAR i wydał nowy materiał w nowej firmie fonograficznej GREEN STAR. 
Zespół zdobył ponad 25 nagród za swoje osiągnięcia; w 1996 podczas wręczania nagród za osiągnięcia w Warszawie w klubie "Tango" odebrali statuetki "Victoria '96" w kategoriach: zespół roku, wokalista roku i płyta roku. 27 czerwca 1995 w Opolu odebrali nagrodę jako jedyna grupa disco polo od TVP. Byli wielokrotnie nagradzani Grand Prix festiwalu w Ostródzie (1997, 2001, 2005, 2009, 2014, 2017), a także nagrodami w kategoriach: „zespół roku” (2001, 2003, 2006, 2007), „utwór roku” (w 2000 za „Nie wierz Jej”) i „wokalista roku” (2004), jak również pięciokrotnie nagrodą publiczności (1997, 2001, 2010, 2011 i 2018), nagrodą jubileuszową 10-lecia (2002), nagrodą słuchaczy radia IRN (2007) oraz nagrodami za całokształt twórczości (2005, 2011, 2015).
Zespół koncertuje także poza granicami Polski m.in.: w Stanach Zjednoczonych, Austrii, Belgii, Niemczech. W 2015 obchodzili 25-lecie podczas festiwalu w Ostródzie, a 27 sierpnia 2015 zagrali benefis zespołu Boys w Iłowie, który zakończył jubileuszową trasę zespołu.
W 2016 powstał film dokumentalny "Boys Extraklasa" w reżyserii Marcina Załęskiego.

</doc>
<doc id="167449" url="https://pl.wikipedia.org/wiki?curid=167449" title="Józef Mikołaj Radziwiłł">
Józef Mikołaj Radziwiłł

Józef Mikołaj Radziwiłł herbu Trąby (ur. 1736 w Krakowie, zm. 1813) – wojewoda trocki (od 1788), kasztelan trocki (od 1784), wojewoda miński (od 1773), pisarz wielki litewski (od 1764), książę, marszałek powiatu mozyrskiego w konfederacji radomskiej 1767 roku, pułkownik powiatu kowieńskiego (1764).
Życiorys.
Syn księcia Marcina Mikołaja Radziwiłła, brat księcia Michała Hieronima Radziwiłła oraz Aleksandry Bełchackiej. Był upośledzony fizycznie. Do dwunastego roku życia przebywał pod opieką chorego umysłowo ojca. Po ubezwłasnowolnieniu Marcina Mikołaja Radziwiłła opieką nad synem zajął się ich krewny Hieronim Florian Radziwiłł. Józef Mikołaj Radziwiłł nauki pobierał w Warszawie. Otrzymał tytuł wojewody trockiego.
Był członkiem konfederacji Czartoryskich w 1764 i posłem na sejm konwokacyjny (1764) z województwa nowogródzkiego. W 1764 roku był elektorem Stanisława Augusta Poniatowskiego z powiatu kowieńskiego. W 1778 był członkiem Departamentu Skarbowego Rady Nieustającej.
Był członkiem konfederacji Sejmu Czteroletniego.
Właściciel licznych dóbr, m.in. Nieborowa, ordynacji kleckiej i ordynacji przygodzickiej. Podczas jego władania przeprowadzono w dobrach reformy.
W 1777 został kawalerem Orderu Orła Białego, w 1763 roku odznaczony Orderem Świętego Huberta.
Po upadku Polski zrzekł się, na rzecz krewnych, części dóbr i odizolował się w rezydencji w Radziwillimontach. Pochowano go w Nieświeżu.

</doc>
<doc id="167450" url="https://pl.wikipedia.org/wiki?curid=167450" title="Celesty">
Celesty

Celesty – zespół muzyczny z Finlandii grający melodyjny power metal.

</doc>
<doc id="167451" url="https://pl.wikipedia.org/wiki?curid=167451" title="Kwaśność">
Kwaśność



</doc>
<doc id="167457" url="https://pl.wikipedia.org/wiki?curid=167457" title="Fairyland">
Fairyland

Fairyland – zespół muzyczny z Francji grający symfoniczny power metal. Zespół został założony w 1998 roku przez młodego klawiszowca Philippe Giordanę oraz Willdrica Lievina. Zespół początkowo nazywał się Fantasy, później Fantasia, aż ostatecznie nazwali go Fairyland. Giordana i Lievin nagrali razem demo o nazwie "Realm of Wonders" (jeszcze pod nazwą Fantasia). Nieco później spotkali gitarzystę, Anthony'ego Parkera, który najpierw grał we francuskim zepsole Heavenly. Anthony zaczął grać na gitarze, gdy miał 17 lat. Po długim czasie zdecydowali, że nagrają pierwszy album jako koncept-album. Zaczęli więc nagrywać w "Wizard Studio" w lutym 2002 roku. Album był gotowy w grudniu tego samego roku. Powodem, dla którego zespół nagrywał swój pierwszy album tak długo, była konieczność dokończenia i dopracowania skomponowanych utworów zanim zostały nagrane.
W lecie 2002 roku, w środku nagrywania albumu, Fairyland zaczął rozglądać się za wokalistką lub wokalistą, ale takim, który śpiewałby czystym głosem. Jedyne imię, które przyszło im wtedy do głowy to Elisa C. Martin, znana z hiszpańskiego zespołu powermetalowego Dark Moor. 
Album "Of Wars in Osyrhia" wyszedł w czerwcu 2003 roku, nakładem Napalm Records. 
Nieco później po wydaniu debiutanckiej płyty, zespół opuściła Elisa. Jej miejsce zajął Max Leclercq.
W grudniu 2006 roku wyszedł drugi album zespołu, "The Fall of an Empire".
30 lipca 2007 roku Philippe napisał na oficjalnej stronie zespołu, że Wildric, Anthony oraz Max zdecydowali się opuścić zespół i zająć się swoimi innymi projektami. 
Fairyland nadal istnieje, ale bez jakichkolwiek członków zespołu oprócz Philla.

</doc>
<doc id="167458" url="https://pl.wikipedia.org/wiki?curid=167458" title="MIDWIG">
MIDWIG

MIDWIG – publikowany od 21 września 1998 do 16 marca 2007 indeks giełdowy średnich spółek notowanych na Giełdzie Papierów Wartościowych w Warszawie.
Liczony na podstawie portfela akcji 40 spółek niewchodzących w skład WIG20 i z wykluczeniem funduszy inwestycyjnych. MIDWIG jest indeksem cenowym, nieuwzględniającym dochodów z praw poboru i dywidend.
Datą bazową dla MIDWIG-u jest 31 grudnia 1997 roku, a wartością bazową 1000 punktów.
Indeks zaczął być podawany 21 września 1998 roku. Skład indeksu korygowany był co kwartał w oparciu o ranking obrotów i wartość rynkową notowanych spółek, a od 18 lutego 2002 roku notowane były kontrakty terminowe.
Po sesji 16 marca 2007 roku indeks został zastąpiony przez mWIG40.

</doc>
<doc id="167460" url="https://pl.wikipedia.org/wiki?curid=167460" title="Galatowie">
Galatowie

Galatowie, Galaci – grecka nazwa nadana Celtom, którzy wtargnęli do Grecji i Macedonii na początku III w. p.n.e. i osiedlili się w Azji Mniejszej (głównie w północnej i środkowej części, w regionie nazwanym później Galacją) zachowując etniczną odrębność.
Historia.
W 279 roku p.n.e. naddunajscy Celtowie, po pokonaniu króla Macedonii Ptolemeusza Keraunosa (zabitego po bitwie pod Bitolą) i złamaniu greckiego oporu pod Termopilami, złupili centra religijne w Delfach, Dodonie i Olimpii. Najazd Celtów spowodował, że będący dotąd przeciwnikami Antioch I i Antygon II Gonatas zawarli w obliczu niebezpieczeństwa przymierze i zadali łupieżcom klęskę w bitwie pod Delfami. Wódz Celtów Brennus wkrótce zmarł wskutek odniesionej w walkach rany. Po jego śmierci Celtowie wysiedleni przez Antygona Gonatasa rozdzielili się. Część przeprawiła się przez Hellespont i w Azji Mniejszej założyła kraj zwany Galacją, a pozostali wrócili do swoich siedzib.
Galatowie przybyli do Azji Mniejszej zostali wezwani tam przez króla Bitynii Nikomedesa I i wynajęci przez niego jako najemnicy w walkach z jego bratem w zamian za dolinę rzeki Halys. Azjatyccy Galatowie w 275 roku p.n.e. zostali pobici przez Antiocha I, który otrzymał wtedy przydomek "Soter", i zostali zepchnięci na tereny, na których założyli później Galację. Waleczność Galatów sprawiła, że sąsiednie państwa musiały się z nimi liczyć, a nawet płacić trybut. W roku 240 p.n.e. płacenia trybutu odmówił władca Pergamonu Attalos I i stoczył zwycięską bitwę z Galatami nad rzeką Kaikos, po której objawił się królem Pergamonu i przybrał przydomek: "Galatonikes". Galatowie stracili na znaczeniu, lecz chwytali jeszcze kilkakrotnie za broń, m.in. gdy Rzym przekazał ich miasta Pergamonowi. Zwycięstwa Pergamończyków upamiętniono pomnikiem "Grupa Galów". W 64 r. p.n.e. Galacja została przyłączona do Rzymu.
Według Liwiusza Galatowie dzielili się na trzy plemiona: Tektosagowie osiedlili się na ziemiach położonych wokół dzisiejszej Ankary, Tolistebogiowie wokół miasta Pessinus, a Trokmowie wokół Tavium. Każde z trzech plemion podzielone było na cztery części, zwane tetrarchiami na czele z wodzem – tetrarchą. Tetrarchowie sprawowali niepodzielną władzę w swoich częściach (kantonach), z wyjątkiem osądzania morderstw, czego dokonywała rada składająca się z trzystu członków wybieranych z ich wszystkich dwunastu kantonów. Po poddaniu Rzymowi na czele Galatów stanęło wspólnie trzech przywódców plemion. Wkrótce potem po władzę sięgnął Dejotarus, który został uznany za króla Galacji przez Rzymian.
Przez Galację prowadziła trasa jednej z podróży misyjnych apostoła Pawła. Później napisał on jeden ze swoich listów do chrześcijańskich mieszkańców miast galackich.

</doc>
<doc id="167462" url="https://pl.wikipedia.org/wiki?curid=167462" title="Janusz I">
Janusz I



</doc>
<doc id="167465" url="https://pl.wikipedia.org/wiki?curid=167465" title="Papier offsetowy">
Papier offsetowy

Papier offsetowy to rodzaj papieru przeznaczony do druku offsetowego. 
Z racji na kontakt papieru z wodą (co jest nieuniknione w offsecie wodnym) papier o włóknach wysoce hydrofobowych poprzez pełne zaklejanie w masie. Papier ten cechuje również duża nierozciągliwość (rozciągliwość uniemożliwia prawidłowe pasowanie na kolejnych agregatach drukujących maszyny offsetowej). 
Papier offsetowy produkowany najczęściej w klasie III (z typową gramaturą 90 g/m² i 120 g/m²) i klasie V (z typową gramaturą 70 g/m² i 80 g/m²). Typowe przeznaczenie tego papieru to druk książek, broszur, czasopism, plakatów, etykiet i nalepek na opakowania. Jego szczególną odmianę stanowi papier zapałczany, służący do druku barwnych etykiet na pudełka zapałek. Odmianą papieru offsetowego jest papier powielaczowy rotaprintowy.

</doc>
<doc id="167466" url="https://pl.wikipedia.org/wiki?curid=167466" title="Krzysztof Pawlak">
Krzysztof Pawlak

Krzysztof Henryk Pawlak (ur. 12 lutego 1958 w Trzebiechowie) – polski piłkarz i trener piłkarski. Ukończył Akademię Wychowania Fizycznego im. Eugeniusza Piaseckiego w Poznaniu.
Kariera piłkarska.
Kariera klubowa.
Wychowanek Calisii Kalisz, gdzie występował do 1979, kiedy przeniósł się do Poznania. Początkowo występował w Warcie, a od 1979 do 1988 bronił barw Lecha. W "Kolejorzu" rozegrał 232 mecze i trafił 15 razy do siatki. W poznańskim klubie zdobył 3 razy Puchar Polski (1982, 1984 i 1988), również był 2 razy z rzędu mistrzem Polski (1983 i 1984). W 1988 roku przeniósł się do Belgii, gdzie występował w KSC Lokeren. W 1988 ponownie zmienił barwy, zaczął grać w barwach szwedzkiego Trelleborgs FF, w którym grał do 1992. W tym samym roku powrócił do Polski, gdzie ponownie ubrał trykot Warty Poznań. W 1994 zakończył piłkarską karierę.
Kariera reprezentacyjna.
W reprezentacji Polski rozegrał 31 spotkań w latach 1983-1987. Uczestniczył w Mistrzostwach Świata w Meksyku w 1986, gdzie rozegrał 2 mecze.
Kariera trenerska.
Trener I klasy UEFA PRO. Zaczynał jako II trener Warty Poznań w latach 1993/1994. Pracę w charakterze pierwszego trenera zaczął w Sokole Pniewy. W Ekstraklasie prowadził ten zespół wiosną 1994, zajmując 10. miejsce. W sezonie 1994/95 roku poprowadził Wartę Poznań i zajął 18. miejsce, w efekcie Warta spadła z Ekstraklasy. W sezonie 1995/96 prowadził GKS Bełchatów od 6. kolejki Ekstraklasy, zajął 13. miejsce. Od 1996 do 1997 roku asystent Antoniego Piechniczka w reprezentacji Polski. W 1997 został tymczasowym trenerem kadry. Polskę poprowadził w jednym meczu, 14 czerwca 1997 z Gruzją w eliminacjach Mistrzostw Świata we Francji w 1998 roku, wygranym 4:1. Tym samym stał się pierwszym (i dotychczas jedynym) niepokonanym trenerem kadry narodowej. Następnie prowadził Lecha Poznań w latach 1997/98. Został zwolniony po 19. kolejce Ekstraklasy. W sezonie 1998/99 szkoleniowiec GKS Bełchatów. Został zwolniony po 25. kolejce Ekstraklasy. Od 1999 do 2000 prowadził II ligowy Górnik Konin. Następnie prowadził Polonię Środa Wielkopolska, prowadził od 2000 do 2002 zespół IV ligowca. Pierwszym sezonie zajął 3. miejsce, a następnie 1 i awansował do III ligi. W 2003 roku miał prowadzić IV ligowca-Biały Orzeł Koźmin Wielkopolski, kiedy podpisał kontrakt byłą 10 kolejka, jednak po 7 dniach rozwiązał kontrakt. W 2003 roku do 2004 prowadził Podbeskidzie Bielsko-Biała od 13. kolejki. Zajął 7. miejsce w II lidze. Sezon 2004/05 spędził w Promieniu Żary. Zajął 7. miejsce w III lidze. W sezonie 2005/06 prowadził Promień do 15 kolejki, potem został zwolniony. W tym samym sezonie znalazł innego pracodawcę Kanie Gostyń. Prowadził od 24. kolejki i zajął 1. miejsce w III lidze i awansował do II ligi. W sezonie 2006/07 był drugim trenerem Mieszka Gniezno, odszedł zimą. W 2009 roku trener Arki Nowa Sól, prowadził Arkę od 27 kolejki. Zajął 12. miejsce. Również w tym roku został zwolniony po 4 kolejce, na jego miejsce przyszedł Mariusz Karpiński. W 2010 zwolniono Karpińskiego i ponownie Arkę Nowa Sól prowadził Pawlak, od 16. kolejki. Kiedy wrócił Arka była na 14. miejscu, Arka sezon skończyła na 7. miejscu. W czerwcu 2010 roku został szkoleniowcem I-ligowego Stilonu Gorzów, którego prowadził do 2011 roku. 12 czerwca 2011 został trenerem Floty Świnoujście. 2 kwietnia 2013 zastąpił Macieja Borowskiego na stanowisku trenera Warty Poznań. Od 4 stycznia 2014 trener zespołu Warta Śrem. 3 września 2014 roku został trenerem KKS Kalisz. 28 grudnia przedłużył kontrakt z kaliskim klubem do 30 czerwca 2015 roku, z którym awansował do III ligi. Na fotelu trenera w KKS zastąpił go Andrzej Paszkiewicz.
Sukcesy.
Lech Poznań:

</doc>
<doc id="167467" url="https://pl.wikipedia.org/wiki?curid=167467" title="Synagoga w Pszczynie">
Synagoga w Pszczynie

Synagoga w Pszczynie – nieczynna synagoga znajdująca się w Pszczynie przy ulicy Bramkowej.
Historia.
Synagoga została zbudowana w 1835 na miejscu wcześniejszego domu modlitwy, założonego w 1765 przez Salomona Isaaca Plessnera. Uroczystego otwarcia dokonano 21 września 1835. Na początku II wojny światowej budynek został podpalony, jednak pożar szybko ugaszono, ze względu na możliwość jego rozprzestrzenienia się. W latach 1941–1942 synagoga została przebudowana na nowoczesne wówczas kino. Pierwotne otwory w ścianach zamurowano i wybito nowe, związane z nową funkcją obiektu. Wejście przeniesiono na ścianę wschodnią. Po zakończeniu wojny budynek nadal pełnił funkcje kina, które nosiło nazwę "Wenus".
Murowany budynek synagogi wzniesiono na planie prostokąta. Pierwotnie we wschodniej części znajdowała się główna sala modlitewna, którą otaczały z trzech stron galerie dla kobiet. Zaadaptowanie synagogi na salę kinową do tego stopnia zatarło jej architekturę, że nie przedstawia obecnie większej wartości oprócz pamiątkowej. Z dawnego wystroju zachowały się jedynie dwie głowice pilastrów na ścianie zachodniej. Od czerwca 2016 roku w budynku dawnej bóżnicy znajduje się służący celom rozrywkowym tzw. pokój zagadek (ang. escape room). 

</doc>
<doc id="167471" url="https://pl.wikipedia.org/wiki?curid=167471" title="Papier gazetowy">
Papier gazetowy

Papier gazetowy – rodzaj papieru przeznaczonego do druku typograficznego jednobarwnych gazet, paragonów, biletów i innych druków jednorazowych, na których nie pisze się atramentem. Jest to najtańszy rodzaj papieru. Produkowany jest w gramaturze 50 g/m² w klasie VIII lub X, o powierzchni maszynowo gładkiej. Masa celulozowa i ścier są niebielone, papier zaklejany w masie. Samozrywalność w kierunku podłużnym nie niższa niż 2750 m. Papier gazetowy na ogół jest barwy białej, bywa też barwiony.

</doc>
<doc id="167479" url="https://pl.wikipedia.org/wiki?curid=167479" title="Jerzy Engel">
Jerzy Engel

Jerzy Engel, właśc. Władysław Jerzy Engel (ur. 6 października 1952 we Włocławku) – polski piłkarz, trener i działacz piłkarski.
W 2000 jako trener zdobył mistrzostwo Polski z Polonią Warszawa. W latach 2000–2002 pełnił funkcję selekcjonera reprezentacji Polski w piłce nożnej, którą poprowadził na Mistrzostwach Świata 2002. W 2000 i 2001 był wybierany trenerem roku w plebiscycie tygodnika Piłka Nożna.
Kariera piłkarska.
Był zawodnikiem Junaka Włocławek, Kujawiaka Włocławek, a w czasie studiów w warszawskiej Akademii Wychowania Fizycznego grał w AZS-AWF Warszawa i Polonii Warszawa. Karierę sportową zakończył w 1974 roku.
Kariera szkoleniowa.
Pracę szkoleniową zaczynał w występujących w niższych ligach klubach warszawskich – drużynie rezerw Polonii (liga okręgowa) oraz Hutniku (III liga). Ponadto pracował w KS Błonianka Błonie (III liga), drugoligowej Polonii Warszawa i Polonii Bydgoszcz (III liga).
W maju 1981 roku objął po Bernardzie Blaucie Bank Informacji reprezentacji Polski. Siedem miesięcy później wrócił do Hutnika Warszawa, z którym w 1983 roku – po raz pierwszy w historii klubu – awansował do drugiej ligi.
Od 1984 roku przez rok był asystentem Jerzego Kopy w Legii Warszawa, a w czerwcu 1985 roku w wieku 33 lat został pierwszym trenerem klubu z ulicy Łazienkowskiej. Zdobył z nim wicemistrzostwo kraju w sezonie 1985–86; kilka miesięcy później Legia była bliska wyeliminowania Interu Mediolan w drugiej rundzie rozgrywek o Puchar UEFA (3:2 na wyjeździe, 0:1). Engel podał się do dymisji po czterech pierwszych kolejkach sezonu 1987–1988 po tym, jak warszawiacy zanotowali trzy porażki.
Od 1988 do 1995 roku pracował w klubach cypryjskich.
W drugiej połowie lat 90. pracował głównie jako dyrektor sportowy. W sezonie 1995–96 w takim charakterze pracował w Legii, która grała wówczas w Lidze Mistrzów, a później przez trzy lata – w Polonii. W zespole "Czarnych Koszul" pracował razem z Dariuszem Wdowczykiem. Ich wspólnym sukcesem było zdobycie w 2000 roku mistrzostwa Polski, Pucharu Ligi i Superpucharu Polski.
W październiku 1999 z funkcji selekcjonera reprezentacji Polski zwolniony został Janusz Wójcik. Na jego następcę dziennikarze typowali jednego z dwóch trenerów – Franciszka Smudę lub Henryka Kasperczaka. Temu pierwszemu nie udało się jednak zerwać umowy z Legią Warszawa, a Kasperczak nie miał kontaktu z polską piłką, bowiem od wielu lat pracował za granicą. Ostatecznie wybór padł na Engela, który przejął obowiązki trenera kadry 1 stycznia 2000 roku. Mimo słabego początku (sześć pierwszych meczów bez zwycięstwa, cztery bez strzelonej bramki), w eliminacjach do mistrzostw świata 2002 Polacy grali skutecznie, dzięki czemu wygrali grupę, wyprzedzając m.in. Ukrainę i Norwegię. Udział w mistrzostwach zapewnili sobie jako pierwsi w Europie, a najlepszym polskim zawodnikiem eliminacji był, urodzony w Nigerii Emmanuel Olisadebe. Engel był pierwszym po 1986 roku selekcjonerem, któremu udało się wywalczyć awans na mundial. Na koreańsko-japońskim turnieju reprezentacja rozegrała jedynie trzy mecze (0:2 z Koreą Południową, 0:4 z Portugalią, 3:1 ze Stanami Zjednoczonymi) i odpadła już po fazie grupowej. Po powrocie z mistrzostw, 24 czerwca 2002 Engel złożył dymisję, po czym zastąpił go dotychczasowy wiceprezes PZPN Zbigniew Boniek.
Po rocznej przerwie Engel powrócił do pracy dyrektora sportowego, najpierw w Legii, później w Polonii.
W 2002 "za zasługi na rzecz rozwoju sportu" został odznaczony Złotym Krzyżem Zasługi"."
Od czerwca do października 2005 roku był szkoleniowcem Wisły Kraków, z którą był bliski wywalczenia pierwszego w historii awansu do Ligi Mistrzów (porażka w dwumeczu z Panathinaikosem Ateny; 3:1 w domu, 1:4 na wyjeździe po dogrywce). Został zdymisjonowany po przegranej z Vitorią Guimarães w rozgrywkach o Puchar UEFA. 
Od grudnia 2005 do maja 2006 roku pracował w APOEL-u Nikozja. Zdobył z nim Puchar Cypru.
Kariera działacza.
31 lipca 2006 został przez Prezydium Zarządu PZPN powołany na stanowisko pełnomocnika Prezydium Zarządu ds. Szkolenia. Był również członkiem Zarządu, Wydziału Szkolenia oraz Rady Trenerów PZPN i dyrektorem sportowym. 30 listopada 2012 roku został zwolniony z pełnionej funkcji przez nowego Prezesa PZPN Zbigniewa Bońka.
Od 2014 roku zaangażował się w projekt odbudowy Polonii Warszawa. Początkowo wszedł do nowo powstałej spółki, która po przejściu licencji od MKS Polonia Warszawa stała się właścicielem pierwszego zespołu. Od sezonu 2015/16 pełnił w klubie funkcję prezesa zarządu. Engel podczas swojej kadencji skupiał się na wprowadzeniu pięcioletniego planu powrotu klubu na szczyt. Klub poza awansami sportowymi miał dzięki dzierżawie działki, na której posadowiony był stadion uzyskać zgodę na budowę nowego obiektu. Funkcję prezesa przestał pełnić w czerwcu 2017 po spadku drużyny do III ligi.
Media.
W latach 1997–2000 pracował w Eurosporcie. Później przez wiele lat współpracował z TVP jako ekspert i analityk. Jest stałym gościem magazynu 4-4-2, który emitowany jest na antenie TVP Sport. W latach 2004–2005 był ekspertem stacji Polsat Sport i Polsat Sport Extra. Od 2021 na antenach sportowych Polsatu jest komentatorem meczów eliminacyjnych do Mistrzostwa Świata w Piłce Nożnej, które mają odbyć się w 2022 roku w Katarze.

</doc>
<doc id="167484" url="https://pl.wikipedia.org/wiki?curid=167484" title="Senonowie">
Senonowie

Senonowie (łac. "Senones") – historyczne plemię celtyckie, które zasiedlało okolice dzisiejszych miast: Sens, Auxerre i Melun w górnym biegu Sekwany. Część członków tego plemienia około 400 roku p.n.e. przeszła Alpy i osiedliła się na wybrzeżu Adriatyku, pomiędzy Ankoną a Ariminum, gdzie założyli miasto Sena.
Z plemienia Senonów wywodził się Brennus, który w roku 387 p.n.e. (niektórzy historycy rzymscy twierdzili, że było to w roku 390 p.n.e.) zadał klęskę wojskom rzymskim nad Alią i zdobył Rzym. Rzymianie opuścili miasto, broniła się tylko nieliczna załoga Kapitolu. Celtowie oblegali wzgórze przez siedem miesięcy i w pewnym momencie omal go nie zdobyli wspinając się na niebronione urwisko, ale obrońców ostrzegły gęsi kapitolińskie – święte ptaki bogini Junony. Rzymian pokonał w końcu głód i zdecydowali się zapłacić ogromny okup. Dopiero w następnym roku pokonał Celtów Marek Furiusz Kamillus.
W roku 285 p.n.e. Senonowie zaatakowali etruskie miasto Arecjum (łac. "Arretium"), które zwróciło się do Rzymu o pomoc. Rzymianie wysłali na pomoc sojusznikom armię pod wodzą konsula Cecylisza Metellusa Dentera. W bitwie w okolicach miasta Rzymianie ponieśli klęskę, w której zginęło 13 000 legionistów wraz z dowódcą. Przed rozpoczęciem działań zbrojnych w kolejnym roku Rzymianie chcieli spróbować układów. Senonowie jednak zamordowali posłów. Wybuchła więc wojna. W roku 283 p.n.e. Maniusz Kuriusz Dentatus spustoszył kraj Senonów, a ich samych całkowicie zniszczył.
Senonowie byli jednym z wielu plemion celtyckich, które w tym czasie próbowały osiedlić się w Italii i Etrurii.

</doc>
<doc id="167485" url="https://pl.wikipedia.org/wiki?curid=167485" title="Druki akcydensowe manipulacyjne">
Druki akcydensowe manipulacyjne



</doc>
<doc id="167486" url="https://pl.wikipedia.org/wiki?curid=167486" title="Afrykanerzy">
Afrykanerzy

Afrykanerzy ( czyli dosłownie „Afrykanie”) – biali mieszkańcy Republiki Południowej Afryki oraz Namibii, żyjący również w diasporze w innych krajach Afryki: w Zimbabwe, Lesotho, Eswatini, Mozambiku, Angoli, Zambii, Botswanie oraz Kenii, po 1994 roku również w Wielkiej Brytanii, Australii, Kanadzie, Nowej Zelandii, USA, Belgii, Holandii, Niemczech, ZEA, na Tajwanie oraz w Gruzji, mówiący językiem afrikaans i wyznający kalwinizm. Według cenzusu z 2011 roku w RPA zamieszkiwało 2,7 mln Afrykanerów.
Historia.
Kształtowanie się świadomości narodowej.
Są potomkami holenderskich, niemieckich i francuskich osadników, którzy przybywali do Kolonii Przylądkowej w latach 1652–1795. W przeszłości określani mianem Burów (dosłownie chłopów w języku niderlandzkim) w wiek XIX weszli jako świadoma swej odrębności grupa etniczna.
Na ukształtowanie się świadomości narodowej Afrykanerów decydujący wpływ miały: język afrikaans (który ostatecznie wyodrębnił się z niderlandzkiego pod koniec XIX wieku) oraz kalwinizm (Holenderski Kościół Reformowany, teoria predestynacji), ten zaś miał przemożny wpływ na rozpoczęcie Wielkiego Treku. Przywódcy religijni m.in. Sarel Cilliers szukali analogii pomiędzy sytuacją starożytnych Izraelitów a współczesnych im Burów. I tak rządzona przez Brytyjczyków Kolonia Przylądkowa to "Egipt – dom niewoli", interior Afryki – "Ziemia Obiecana", Burowie – "Naród Wybrany", Trek – "wędrówka do Ziemi Obiecanej", Murzyni – potomkowie Chama). Podkreślano też stałą opiekę Opatrzności nad swoim ludem ("Będzie dobrze, bo Bóg nas prowadzi", af. "Sal dit wel wees, God regeer"). Boskiej opatrzności przypisywano spektakularne zwycięstwo nad Blood River. Wielki Trek stał się mitem założycielskim nowego narodu.
Procesy narodotwórcze zostały uwieńczone powstaniem państwowości burskiej w latach 40. XIX wieku. II wojna burska i związana z tym martyrologia tego narodu ostatecznie utrwaliła powstanie narodu afrykanerskiego. Nierówna walka z największym Imperium ówczesnego świata utrwaliła dumę z własnej odrębności, zarówno w stosunku do Brytyjczyków, jak i czarnoskórych Afrykańczyków. Od końca XIX wieku teoretycy afrykanerskiego nacjonalizmu, by zaznaczyć zerwanie związków z Europą, a jednocześnie podkreślić ich miłość do Afryki, zaczęli określać Burów mianem Afrykanerów.
Afrykanerzy traktują Afrykę jako swoją jedyną ojczyznę, a samych siebie jako jedyny, biały naród (plemię) na kontynencie. Nie uważają więc siebie za Europejczyków mieszkających w Afryce, zachowujących związki z metropolią. .
Od momentu powstania Związku Południowej Afryki Afrykanerzy współrządzili wraz z Brytyjczykami.
Okres apartheidu.
W latach 1949-1994 władzę sprawowała Partia Narodowa, zyskując poparcie zdecydowanej większości elektoratu afrykanerskiego. Partia Narodowa zapoczątkowała politykę apartheidu, czyli system rasistowskiej dyskryminacji nie-białych mieszkańców kraju. Apartheid jest uważany przez ONZ za zbrodnie przeciwko ludzkości. W tym okresie Afrykanerzy stanowili 17% ludności kraju i posiadali 87% ziemi, kontrolowali całą infrastukturę i gospodarkę kraju. Wszyscy nie-biali mieszkańcy kraju byli pozbawieni praw obywatelskich i w większości żyli w ubóstwie.
Po upadku apartheidu.
Według cenzusu z 1996 roku w 2 lata po upadku apartheidu w RPA mieszkało 2,5 mln Afrykanerów (wielkość populacji nie uległa zmianie w porównaniu z danymi z 1985 roku). 
Rząd ANC po upadku apartheidu rozpoczął reformę rolną. Ma ona dwa aspekty: restytucja i redystrybucja. Program restytucji dotyczy rekompensaty dla czarnych i kolorowych mieszkańców kraju, którym w okresie apartheidu odebrano ziemie (w latach 1960-1983 rząd przymusowo wysiedlił 3,5 mln nie-białych z terenów, które miały być przeznaczone wyłącznie dla białych, część z tych osób została wywłaszczona a ziemia zajęta przez białych). W 2007 roku doszło do pierwszego wywłaszczenia terenu zajętego przez białego farmera w okresie apartheidu. W ramach programu redystrybucji farmerzy sprzedają ziemie po cenach rynkowych czarnym mieszkańcom kraju, państwo udziela kupującym grantów na zakup ziemi. Do marca 2007 roku rozdzielono 5% ziemi należącej do białych. W grudniu 2019 roku rząd RPA zaproponował wprowadzenie poprawki do konstytucji, która umożliwi wywłaszczenie bez rekompensaty ziemi, która została przejęta przez białych farmerów na skutek prawa obowiązującego w okresie apartheidu.
W niektórych obozach politycznych Ameryki Północnej i Europy – z reguły prawicowych, popularny jest pogląd, że Afrykanerzy są zagrożeni ludobójstwem, które miałoby polegać na (rzekomo popieranych przez rząd) mających podłoże rasistowskie, atakach na ich farmy. Biali farmerzy padają często ofiarami morderstw, nie jest jednak możliwe ustalenie, czy wszystkie ataki czy morderstwa miały tło rasowe, podobnie nie ma jednoznacznych dowodów, by były inspirowane z poziomu rządowego. W latach 2016–2017 doszło do 66 morderstw białych farmerów, w całym RPA doszło natomiast do 19 tys. morderstw. Liczba ataków i morderstw na farmach spadała w latach 2001-2018, w 2017 roku liczba morderstw była najniższa od 30 lat. W latach 1998–2001 2% ataków na farmy miało podtekst rasowy, 89% to zwykłe napady rabunkowe (dane dotyczą wyłącznie tych przypadków, gdy wykryto sprawców i określono motyw).
Geografia.
Republika Południowej Afryki.
W demografii RPA nie ma pojęcia "Afrykanerów", jako grupy etnicznej, ale przyjęło się za Afrykanerów uważać Południowoafrykańczyków białej rasy. Na podstawie cenzusu narodowego z roku 2001 w RPA żyło 2 536 906 białych z afrikaans jako 1. językiem (1996: 2 558 956).
Rozmieszczenie ludności burskiej w poszczególnych prowincjach:
Namibia.
W Namibii w 1991 r. żyło 133 324 Afrykanerów (9,5% ogółu populacji). Najwięcej ich żyje w Windhuk i w prowincjach południowych. 
Reszta świata.
Afrykanerzy emigrowali głównie do USA, Kanady, Wielkiej Brytanii, Holandii, Belgii, Australii i Nowej Zelandii.
Duża liczba młodych Afrykanerów bierze udział w międzynarodowych praktykach i pracach wakacyjnych, głównie w Wielkiej Brytanii i innych krajach Wspólnoty Narodów.
Nacjonalizm.
Afrykanerów cechuje silny nacjonalizm i poczucie odrębności narodowej nie tylko wobec ludności kolorowej ale i innych białych. Nacjonalizm Afrykanerów budował się w trakcie walk z rdzennymi Afrykanami w XIX wieku oraz podczas wojen burskich na przełomie XIX i XX stulecia.
Afrykanerzy są też znani ze swoich konserwatywnych poglądów na kwestie obyczajowe i społeczne oraz mocne przywiązanie do wyznania kalwińskiego religii chrześcijańskiej. Afrykanerski nacjonalizm w skrajnej wersji doprowadził do powstania doktryny i reżimu apartheidu w latach 1948-1989. Jednym z przejawów nacjonalizmu afrykanerskiego jest koncepcja separatystycznego państwa Burów czyli Volkstaat.
Czarnoskórzy Afrykanerzy.
Około 100 czarnoskórych rodzin, które identyfikują się jako Afrykanerzy, mieszka w miejscowości Onverwacht, założonym w 1886 r. W pobliżu górniczego miasta Cullinan. Członkowie społeczności są potomkami uwolnionych niewolników, którzy towarzyszyli Voortrekkerom, którzy osiedlili się w okolicy.
Instytucje kulturalne.
Afrikaanse Taal- en Kultuurvereniging (ATKV) (Afrykanerskie Stowarzyszenie Języka i Kultury) – jest odpowiedzialne za promowanie języka i kultury Afrykanerów. 
Die Voortrekkers – ruch młodzieżowy dla Afrykanerów z Afryki Południowej i Namibii, zrzeszający ponad 10 000 aktywnych członków, którzy promują wartości kulturowe oraz zachowują normy i standardy jako chrześcijanie.

</doc>
<doc id="167490" url="https://pl.wikipedia.org/wiki?curid=167490" title="Herb Urugwaju">
Herb Urugwaju

Herb Urugwaju został prawnie zatwierdzony 19 marca 1829 roku. Ma kształt owalu, który jest podzielony na cztery równe części ukoronowane przez złote Słońce Majowe. Elipsa otoczona jest dwiema oliwnymi gałązkami, połączonymi na dole błękitną wstążką.
W górnej prawej ćwiartce znajduje się waga, symbol równości i sprawiedliwości, osadzona na niebieskim tle. Górna lewa ćwierć zawiera "Cerro de Montevideo" (Wzgórze Montevideo) z fortecą na szczycie, która reprezentuje siłę, tło jest srebrne. W dolnej prawej ćwierci, również na srebrnym tle, znajduje się galopujący koń, symbolizując wolność. Dolna lewa ćwiartka zawiera znajdującego się na niebieskim tle wołu, który jest symbolem dostatku.

</doc>
<doc id="167492" url="https://pl.wikipedia.org/wiki?curid=167492" title="Karabin maszynowy Bren">
Karabin maszynowy Bren

Bren – brytyjski ręczny karabin maszynowy projektu czechosłowackiego konstruktora broni Václava Holka.
Historia konstrukcji.
Bren był produkowaną na licencji odmianą rozwojową czechosłowackiego rkmu ZB vz. 26, dostosowaną do standardowej brytyjskiej amunicji. Nazwa pochodziła od nazw miejscowości Brno, w której znajdowały się zakłady Zbrojovka Brno (producent ZB 26) i Enfield, w których znajdowały się zakłady Royal Small Arms Factory (miały produkować wersję licencyjną). Bren został wybrany jako zwycięzca konkursu na rkm dla armii brytyjskiej, prowadzonego od 1930 do 1934 roku, w toku którego konstrukcja broni podlegała kolejnym ulepszeniom. Pierwszy seryjny Bren został wyprodukowany 3 września 1937, a 4 sierpnia 1938 rkm został oficjalnie przyjęty na uzbrojenie Armii Brytyjskiej.
W stosunku do ZB 26 zmieniono nabój na brytyjski .303 cala, poza tym m.in. wydłużono komorę zamkową i uproszczono rozkładanie. Szybkostrzelność teoretyczna uległa zmniejszeniu, lecz wzrosła celność. Na potrzeby armii brytyjskiej produkowano prawie identyczne wersje Mk I, Mk I* (wymienne oznaczenie Mk IM), Mk II i Mk III. W czasie wojny karabin był produkowany również przez australijskie zakłady Lithgow Small Arms Factory oraz przez kanadyjskie zakłady John Inglis w Toronto, gdzie również powstała wersja kalibru 7,92 × 57 mm (dla Chin). W 1944 roku rozpoczęto produkcję lżejszej wersji Mk IV.
W 1959 roku powstała wersja L4 kalibru 7,62 × 51 mm NATO. L4 produkowany był w wersjach A1 do A6. Wersje L4A3, L4A4 i L4A6 miały lufy z rowkami przyśpieszającymi chłodzenie w czasie intensywnego prowadzenia ognia.
W czasie II wojny światowej Bren znajdował się na uzbrojeniu armii brytyjskiej i armii państw Wspólnoty Brytyjskiej, a także jednostek innych armii utworzonych na terytorium Wielkiej Brytanii (w tym Wojska Polskiego). Z ok. 30.000 sztuk wyprodukowanych do czerwca 1940 roku, większość utracono we Francji, a w Wielkiej Brytanii pozostało w tym okresie jedynie 2300 sztuk. W szczytowym okresie, po wprowadzeniu 6 czerwca 1941 uproszczonego modelu Mk II, produkcja sięgnęła 1000 sztuk miesięcznie.
Po II wojnie światowej był używany między innymi w czasie wojny koreańskiej oraz wojny falklandzkiej. Pozostawał na wyposażeniu armii Jej Królewskiej Mości do lat 90. XX wieku, a także indyjskiej, która wykorzystywała je podczas walk w Kaszmirze jeszcze na początku XXI wieku.
Opis konstrukcji.
Ręczny karabin maszynowy Bren był zespołową bronią samoczynno-samopowtarzalną. Zasada działania oparta o odprowadzanie gazów prochowych przez boczny otwór w lufie, ryglowanie przez przekoszenie zamka w płaszczyźnie pionowej. Zasilanie magazynkowe z magazynka pudełkowego o pojemności 30 naboi (w praktyce ładowano do 29, gdyż część magazynków pochodzących od kooperantów zacinała się przy pełnym załadowaniu). Lufa wymienna zakończona stożkowym tłumikiem płomieni. Broń standardowo wyposażona w dwójnóg. Mogła być też używana w roli uniwersalnego karabinu maszynowego na specjalnym trójnogu.

</doc>
<doc id="167493" url="https://pl.wikipedia.org/wiki?curid=167493" title="Książka telefoniczna">
Książka telefoniczna

Książka telefoniczna – spis abonentów wraz z numerami telefonów, posortowany zazwyczaj alfabetycznie albo tematycznie. 
Pierwszą książkę telefoniczną opublikowała kompania telefoniczna okręgu New Haven w Stanach Zjednoczonych w 1878 r. Był to spis 50 nazwisk bez numerów telefonów, które wtedy jeszcze nie istniały. Do osoby na liście dzwoniło się poprzez podniesienie słuchawki telefonu i poproszenie operatora o połączenie z wybraną osobą znajdującą się w spisie.

</doc>
<doc id="167499" url="https://pl.wikipedia.org/wiki?curid=167499" title="Fotodioda półprzewodnikowa">
Fotodioda półprzewodnikowa

Fotodioda – dioda półprzewodnikowa pracująca jako fotodetektor.
Fotodiody wykonane są jako elementy złącza p-n lub p-i-n, z warstwą samoistną (niedomieszkowaną).
Fotony padające na złącze są absorbowane (zjawisko fotoelektryczne wewnętrzne) w rezultacie czego elektron zostaje przeniesiony do pasma przewodnictwa i powstaje para elektron-dziura. Elektrony swobodne są przyciągane przez dodatni ładunek przestrzenny na granicy obszaru typu n, dziury zaś wędrują do obszaru typu p. Prąd przewodzenia złącza p-n zwiększa się wraz ze wzrostem strumienia świetlnego. Złącze musi być spolaryzowane zaporowo z zewnętrznego źródła napięcia.
Zastosowania.
W obu przypadkach można wykorzystać fotodiodę jako detektor.
Ciemna rezystancja.
Prawdą jest, że w krysztale półprzewodnika również w bardzo ciemnych warunkach stale występują nośniki ładunków mniejszościowych - te nośniki ładunków mniejszościowych w krysztale półprzewodnika istnieją z powodu nieuniknionych zanieczyszczeń i naturalnych wzbudzeń termicznych kryształu. Dlatego nawet w ciemności w diodzie występuje niewielki i ciągły prąd wstecznego nasycenia. Prąd ten jest przejmowany przez fotodiodę i nazywany jest prądem ciemnym. Stosunek optymalnie wytrzymałego napięcia wstecznego do prądu ciemnego fotodiody nazywa się opornością ciemną diody.
Gdy do diody doprowadzimy światło, prąd wsteczny z pewnością wzrośnie. To połączenie jest liniowe. Wartość prądu wstecznego jest wprost proporcjonalna do natężenia światła padającego na diodę.
Jeśli zwiększymy natężenie światła, w przybliżeniu uzyskamy określoną wartość prądu wstecznego. Prąd nie będzie wzrastał wraz ze wzrostem natężenia światła. Tę maksymalną wartość prądu wstecznego nazywamy prądem nasycenia fotodiody.

</doc>
<doc id="167504" url="https://pl.wikipedia.org/wiki?curid=167504" title="Bren">
Bren



</doc>
<doc id="167517" url="https://pl.wikipedia.org/wiki?curid=167517" title="Imigranci">
Imigranci



</doc>
<doc id="167526" url="https://pl.wikipedia.org/wiki?curid=167526" title="Kalaczakra">
Kalaczakra

Koło Czasu (sanskr. कालचक्र "kālacakra"; tyb.: དུས་ཀྱི་འཁོར་ལོ།, Wylie: "dus kyi 'khor lo") – medytacyjny aspekt buddy (tyb. jidam) należący do cyklu nauk tradycji Wadżrajana i tantr klasy Maha-Anuttara-Yoga.
Buddyzm.
Jest to niezwykła praktyka umożliwiająca osiągnięcie oświecenia poprzez odpowiednie praktyki tantryczne, która pochodzi z końcowego okresu rozwoju nauk wadżrajany i według tradycji pierwotnie przekazana została przez Buddę królowi krainy Śambhala. Kalaczakra posiada niezwykle rozbudowaną teorię na temat świata i kosmosu, astrologii, medycyny oraz unikalne tylko dla niej tantryczne metody medytacyjne, więcej patrz Tantry Jogi Najwyższej. Uważana jest za najbardziej zaawansowaną tantrę w buddyzmie charakteryzującą się bardzo rozbudowanymi rytuałami oraz pięknymi formami artystycznymi np. wielobarwnymi malowidłami lub wielopiętrową konstrukcją mandali. Kalaczakra znana jest na Zachodzie m.in. ze względu na częste inicjacje udzielane w formie błogosławieństwa, które przeprowadzane są przez wielu mistrzów buddyzmu tybetańskiego m.in.: J.Ś. XIV Dalajlamę, Kalu Rinpocze, Lopona Tseczu Rinpocze, Czcigodnego Tengę Rinpocze, J.E. II Beru Czientse Rinpocze.
Hinduizm.
Kalaćakra, czyli koło czasu, osadzone jest na kole powozu Surji, boga słońca. Koło to jest zwane Samwatsarą. Siedem koni ciągnących powóz słońca znanych jest pod imionami: Gajatri, Brhati, Usnik, Dźagati, Tristup, Anustup i Pankti. Zaprzężone są one przez półboga Arunadewę do jarzma szerokiego na 900 tys. jodźanów. W ten sposób powóz unosi Aditjadewę, boga słońca.
Przed bogiem słońca zawsze stoi i ofiarowuje mu modlitwy 60 tys. mędrców zwanych Walikhiljowie. Jest też tam 14 gandharwów, apsar i innych półbogów, którzy podzieleni są na 7 grup i którzy każdego miesiąca wielbią Duszę Najwyższą – Paramatmę – przez boga słońca, odpowiednio do różnych imion.
Bóg słońca podróżuje poprzez wszechświat przemierzając odległość 95 100 000 jodźanów (760 800 000 mil) z prędkością 16 004 mil w jednej chwili.

</doc>
<doc id="167529" url="https://pl.wikipedia.org/wiki?curid=167529" title="Düczi Korlo">
Düczi Korlo



</doc>
<doc id="167530" url="https://pl.wikipedia.org/wiki?curid=167530" title="Koło Czasu">
Koło Czasu



</doc>
<doc id="167535" url="https://pl.wikipedia.org/wiki?curid=167535" title="Matura">
Matura

Matura (z łac. "maturus" ‘dojrzały’) – polski egzamin z materiału objętego programem nauczania (podstawą programową) wybranych przedmiotów na poziomie szkoły średniej. Absolwenci szkół średnich nie mają obowiązku przystąpienia do egzaminu, lecz świadectwo jego zdania wymagane jest od kandydatów na wyższe uczelnie. Odpowiednio wysoki wynik egzaminu maturalnego jest jedynym kryterium podczas naboru na wiele kierunków studiów wyższych. Matura nie jest jednak dokumentem poświadczającym wykształcenie średnie – tę funkcję pełni świadectwo ukończenia szkoły średniej. Za przeprowadzenie egzaminu odpowiedzialna jest Centralna Komisja Egzaminacyjna, której podlegają Okręgowe Komisje Egzaminacyjne zajmujące się przygotowaniem i przeprowadzeniem matury w danym regionie.
Historia.
W 1932 roku dokonano reformy jędrzejewiczowskiej, która m.in. zmieniła model matury; wcześniej egzaminy były wzorowane na wzorcach panujących pod zaborami. Do roku 1938 część pisemna egzaminu w gimnazjach klasycznych obejmowała: język polski lub historię do wyboru, język łaciński lub grecki do wyboru, fizykę z chemią lub matematykę do wyboru. Czas na część pisemną wynosił 300 minut, było kilka tematów do wyboru bądź ogólniejszy, wolny temat, np. „Służba wojskowa jako szkoła charakterów” (w 1919 roku). Egzamin ustny składał się z następujących przedmiotów: obowiązkowej religii, łaciny, greki, kultury antycznej i fizyki z chemią.
Reforma.
W Polsce w wyniku reformy oświaty w 2005 roku po raz pierwszy zorganizowano egzamin według nowych zasad. Pierwsze projekty reformy sięgają roku 1999. Zreformowane szkolnictwo było jednym z założeń czterech wielkich reform, jakie za swojej kadencji przeprowadziła rządząca AWS. Nowa matura jest drugim i jednocześnie ostatnim etapem reformy po egzaminie ósmoklasisty. Jej wprowadzenie było planowane początkowo na rok 2002, lecz w wyniku różnych nieścisłości i niedoskonałości w ustawie zrezygnowano z pierwotnego terminu, umożliwiając abiturientom rocznika 2001/2002 wybór pomiędzy zdawaniem nowej i starej matury, oraz matury pomostowej. Termin wdrożenia nowej formuły został przesunięty o 3 lata (na wiosnę 2005). Starą maturę w 2005 roku napisali jedynie absolwenci pięcioletnich szkół zawodowych oraz pięcioletnich liceów dwujęzycznych (z możliwością wyboru niedwujęzycznej nowej matury; nowe matury dwujęzyczne zasadniczo nie były jeszcze wtedy opracowane), z kolei absolwenci szkół dla dorosłych mogli zdawać maturę na starych zasadach do roku szkolnego 2008/2009.
Ważniejsze różnice pomiędzy starą i nową maturą.
Poniższe zestawienie porównuje zasady nowej matury z zasadami egzaminu dojrzałości z roku 2004.
Matura ustna z języka polskiego od 2015 roku.
Od roku szkolnego 2014/2015 absolwenci szkół zdają ustną część matury w nowej formule. Egzamin trwa około 30 min. i składa się z trzech części. Najpierw zdający losuje zagadnienie (opracowane przez Centralną Komisję Egzaminacyjną), które dotyczy tekstu kultury. Następnie ma do 15 min. na przygotowanie wypowiedzi, która ma dotyczyć wskazanego tematu. Jego realizacja w formie wypowiedzi monologowej powinna trwać około 10 min., a przez ok. 5 min. komisja egzaminacyjna przeprowadza rozmowę dotyczącą wygłoszonego tekstu.
Jedną ze zmian w porównaniu ze starą formułą są nowe zestawy maturalne, które dotyczą tekstów kultury. Oznacza to, że w każdym zestawie pojawia się pytanie – problem, który jest zilustrowany tekstem literackim, obrazem, plakatem, rzeźbą lub tekstem popularnonaukowym. Omawiając wskazane zagadnienie, maturzysta musi odwołać się do innych tekstów kultury (w tym momencie uczniowie mogą przywołać np. oglądane przez siebie filmy lub książki spoza kanonu szkolnego).
Przygotowywana przez zdającego wypowiedź powinna mieć formę wypowiedzi argumentacyjnej (wstęp, teza lub hipoteza, argumenty i wnioski).
Dyskusja członków komisji egzaminacyjnej z maturzystą ma dotyczyć wyłącznie jego wypowiedzi, toteż egzaminatorzy nie powinni zadawać pytań niezwiązanych w ogóle z tematem. Pytania powinny być konsekwencją i rozszerzeniem tego, o czym mówił zdający.
Matura ustna jest oceniana według kryteriów holistycznych. Brane są pod uwagę przede wszystkim warstwa merytoryczna, organizacja tekstu oraz poziom sprawności komunikacyjnych zdającego i poprawności językowej jego wypowiedzi. Meritum wypowiedzi monologowej stanowi 40% (16 pkt) całej oceny, organizacja tej wypowiedzi – 20% (8 pkt), język i styl – 20% (8 pkt), meritum wypowiedzi podczas rozmowy – 20% (8 pkt). Maksymalnie do zdobycia jest 40 pkt., aby zdać należy otrzymać minimum 12 pkt.
Matura w kulturze.
Matura była inspiracją dla twórców. Jest tematem wielu piosenek.
Komplikacje związane z epidemią COVID-19.
W 2020 roku w wyniku epidemii COVID-19 w Polsce matury nie odbyły się w maju, lecz od 8 czerwca. Odwołane zostały egzaminy ustne, przeprowadzono jednak egzaminy ustne dla osób, które musiały przedstawić wynik z nich podczas rekrutacji do uczelni zagranicznej, bądź w ten sposób spełnić umowę międzynarodową.

</doc>
<doc id="167537" url="https://pl.wikipedia.org/wiki?curid=167537" title="Pame">
Pame



</doc>
<doc id="167539" url="https://pl.wikipedia.org/wiki?curid=167539" title="Wiet.">
Wiet.



</doc>
<doc id="167540" url="https://pl.wikipedia.org/wiki?curid=167540" title="ESD">
ESD



</doc>
<doc id="167541" url="https://pl.wikipedia.org/wiki?curid=167541" title="Budda Nieograniczonego Światła">
Budda Nieograniczonego Światła



</doc>
<doc id="167542" url="https://pl.wikipedia.org/wiki?curid=167542" title="Budda Nieograniczonego Życia">
Budda Nieograniczonego Życia



</doc>
<doc id="167543" url="https://pl.wikipedia.org/wiki?curid=167543" title="Richard Brodie">
Richard Brodie

Richard Brodie – amerykański informatyk, twórca programu Microsoft Word.
Życiorys.
Do 1981 studiował na Uniwersytecie Harvarda. Przerwał studia, a później zatrudnił się w Oddziale Oprogramowania Microsoftu. Do firmy został zwerbowany przez Charlesa Simonyi, który w 1982 roku zlecił mu napisanie pierwszej wersji programu Microsoft Word. Został zastępcą Billa Gatesa do spraw technicznych, a później koordynatorem ds. oprogramowania. W 1986 opuścił firmę, by zająć się sędziowaniem meczów baseballowych, prowadzeniem gazety, pisaniem artykułów dotyczących informatyki i grą w blackjacka. Zamieszkał w Seattle, został prezesem spółki Brodie Technology Group, która zajmuje się projektowaniem oprogramowania na zamówienie. 
Koncepcja memetyki w ujęciu Brodiego.
Brodie jest autorem książek "Getting Past OK" oraz popularyzującej memetykę "Wirus umysłu". Tytuł drugiej książki jest nawiązaniem do wcześniejszego tekstu Richarda Dawkinsa "Wirusy Umysłu". W swojej koncepcji mem traktuje nie jako jednostkę analogiczną do genu, ale do wirusa. Memy konkurują ze sobą o dostęp do umysłów jednostek, dzięki czemu mogą się replikować. Przyswajanie memu możliwe jest ze względu na to, że zwracają one na siebie uwagę. Wyróżnia trzy rodzaje memów:
Poza omówieniem rodzajów memów przedstawia też mechanizmy epidemiologiczne, sposoby zarażania się nimi. Pierwszym mechanizmem jest kwestia ekspozycji na odbiór memu przez umysł, co powoduje, że mem się w nim zagnieżdża. Drugi mechanizm to aplikowanie memów-skojarzeń, dzięki czemu pewne uczucia mogą wyzwalać memy z nimi kojarzone, trzecim natomiast jest warunkowanie, gdzie np. dzięki nagrodom jednostka rozpoznaje właściwe zachowania.
Memy, które mają największe szanse na przetrwanie i replikowanie określa mianem „dobrych”. Według niego najlepszymi memami są te, które miały duże znaczenie w ewolucji człowieka, pozwalając na odnoszenie sukcesu reprodukcyjnego. Zaliczył do nich memy odnoszące się do podstawowych emocji i uczuć: gniewu, strachu, uczucia głodu, pożądania, troski, chęci przypodobania się.
Będąc pod wpływem Dawkinsa, postuluje przeprogramowywanie umysłów zainfekowanych toksycznymi memami. Inaczej jednak niż Dawkins nie atakuje instytucjonalnych religii, poprzestając na dostrzeganiu zagrożenia w sektach.

</doc>
<doc id="167544" url="https://pl.wikipedia.org/wiki?curid=167544" title="Amitayus">
Amitayus



</doc>
<doc id="167545" url="https://pl.wikipedia.org/wiki?curid=167545" title="Kopiec Esterki">
Kopiec Esterki

Kopiec Esterki – nieistniejący już kilkumetrowej wysokości kopiec, który według legendy miał powstać w XIV wieku, usypany na rozkaz króla Kazimierza Wielkiego na cześć Esterki, jego na wpół legendarnej ukochanej, a według innych podań jako miejsce jej pochówku. Według innych hipotez kopiec mógł być pozostałością po jakimś obiekcie obronnym lub sztucznie usypanym wzgórzem mieszkalnym, albo też jego lokalizacja mogła mieć związek ze zjawiskami astronomicznymi.
Kopiec ulokowany był w Łobzowie, przy dzisiejszej ul. Głowackiego, i od czasów Stefana Batorego stanowił element zaprojektowanego przez Santiego Gucciego parku otaczającego łobzowski Pałac Królewski. Według kronik w roku 1786 w czasie pobytu króla Stanisława Augusta Poniatowskiego w Krakowie po raz pierwszy, w asyście króla, przebadano kopiec. Kolejne badania przypadły na drugą połowę XX wieku. Archeolodzy nie znaleźli szczątków ludzkich.
Kopiec został bezpowrotnie zniszczony w latach 50. XX wieku, podczas budowy obiektów sportowych klubu WKS Wawel, lub nawet wcześniej (przed 1947) w związku z budową baraków wojskowych. Zachował się jedynie na dawnych widokach Krakowa (co pozwala oszacować jego wysokość na 5–7 m) oraz na nielicznych materiałach kartograficznych (m.in. na "Planie miasta Krakowa z przedmieściami").
W 2015 r. rada dzielnicy podjęła uchwałę postulującą odtworzenie kopca.

</doc>
<doc id="167546" url="https://pl.wikipedia.org/wiki?curid=167546" title="Kodi">
Kodi

Kodi (wcześniej jako Xbox Media Center []) – alternatywny dashboard dla konsoli Xbox wydany w 2003 roku. Zastąpił rozwijany w latach 2002–2003 program Xbox Media Player.
Pozwala uruchamiać aplikacje oficjalne i tworzone przez konsumentów tzw. homebrew oraz oglądać filmy, słuchać muzyki i przeglądać cyfrowe zdjęcia bezpośrednio z wbudowanego w Xboksa dysku twardego, czytnika DVD, lokalnej sieci komputerowej, Internetu lub z nośnika danych podłączonego przez przejściówkę pod port USB (np. z pendrive’a, jeżeli jest kompatybilny). Po podłączeniu konsoli do Internetu dodatkowo można sprawdzić pogodę, posłuchać radia internetowego, pograć w gry online w systemie xLink lub pobrać informację na temat oglądanego filmu. Dzięki instalacji dodatkowych wtyczek (skryptów) do programu można dodać dodatkowe funkcje, na przykład skrzynkę e-mail, program TV, telewizje internetową, przeglądarkę WWW i wiele innych.
Kodi, jak wiele innych aplikacji typu „homebrew”, wymaga instalacji tzw. „modchipa” lub „softmod exploita”. Oprogramowanie dostępne jest również dla systemów operacyjnych Windows, Linux i OS X (również Apple TV).
Kodi jest darmowym oprogramowaniem o otwartym kodzie źródłowym i jest rozpowszechniany na licencji GNU General Public License.
Możliwości.
Program obsługuje różne formaty plików:
Historia wersji.
Pierwsza wersja oznaczona numerem 8.10 (Atlantis) wydana została 15.11.2008.
Od wersji 14.0 (Helix) nazwa programu została zmieniona na Kodi.

</doc>
<doc id="167547" url="https://pl.wikipedia.org/wiki?curid=167547" title="Józef Czech (matematyk)">
Józef Czech (matematyk)

Józef Czech (ur. 11 grudnia 1762 w Krakowie, zm. 24 listopada 1810 w Krzemieńcu) – polski matematyk, pedagog, pierwszy dyrektor Liceum Krzemienieckiego.
Życiorys.
Po studiach na Akademii Krakowskiej pracował jako nauczyciel w szkołach podległych Komisji Edukacji Narodowej, między innymi w Płocku. W roku 1794 został mianowany profesorem 
Szkoły Głównej Koronnej w Krakowie. Po utworzeniu liceum w Krzemieńcu (7 października 1805) został jego pierwszym dyrektorem. Żonaty z Apolonią z Mączyńskich, która po jego śmierci wróciła do Krakowa wraz z dwoma synami: Józefem i Tomaszem.
Twórczość.
Czech współpracował z Janem Śniadeckim. Napisał podręcznik "Krótki wykład arytmetyki" oraz przetłumaczył na język polski 8 ksiąg "Elementów" Euklidesa pt. "Euklidesa Początków Jeometryi xiąg ośmioro, toiest sześć pierwszych, iedenasta i dwunasta", które ukazały się drukiem po raz pierwszy w Wilnie w roku 1807, ponownie zaś w roku 1817. Czech dokonał przekładu prawdopodobnie bazując na angielskim wydaniu "Elementów" z roku 1804 przygotowanym przez Roberta Simsona.

</doc>
<doc id="167552" url="https://pl.wikipedia.org/wiki?curid=167552" title="Grand Prix Europy Formuły 1">
Grand Prix Europy Formuły 1

Grand Prix Europy – eliminacja Mistrzostw Świata Formuły 1 organizowana w sezonach 1983–1985, 1993–1997, 1999–2012 i w 2016. 
We wcześniejszych latach Grand Prix Europy nie było samodzielnym wyścigiem, był on zaszczytnym tytułem przyznawanym co sezon poszczególnej eliminacji rozgrywanej na Starym Kontynencie. Pierwszy tytuł przyznano Grand Prix Włoch 1923, które odbyło się na torze Monza, gdzie wygrał Carlo Salamano w Fiacie. Po raz ostatni "Grand Prix Europy" jako tytuł przyznano Grand Prix Wielkiej Brytanii 1977.
Zazwyczaj wyścig o Grand Prix Europy odbywał się w kraju europejskim, gdzie również odbywał się wyścig Formuły 1.
Historia.
Honorowy tytuł.
Grand Prix Europy powstało jako honorowy tytuł przyznawany przez AIACR (poprzedniczkę FIA w sportach samochodowych). Pierwszym wyścigiem, który został uhonorowany tym tytułem było Grand Prix Włoch w 1923. Następnie przyznano je wyścigom we Francji, Belgii i w San Sebastián. W 1930, po jednorocznej przerwie wyścig na torze Spa był ostatnią eliminacją przed II wojną światową, gdzie przyznano ten tytuł.
Tytuł był ponownie przyznany przez FIA po II wojnie światowej od 1947. Od tego czasu był on przyznawany rokrocznie. Grand Prix Wielkiej Brytanii 1977 był ostatnim wyścigiem, w którym "Grand Prix Europy" przyznano jako honorowy tytuł. 
Najwięcej razy tytuł został przyznany Grand Prix Włoch – siedmiokrotnie, w tym trzykrotnie otrzymano ją w latach 20.
Runda Mistrzostw Świata.
Grand Prix Europy jako eliminacja Mistrzostw Świata Formuły 1 została stworzona na początku jako zastępstwo. W kalendarzu na sezon 1983 widniał wyścig o Grand Prix Nowego Jorku zlokalizowany niedaleko Flushing Meadows Park w Nowym Jorku. Eliminacja była zaplanowana na 25 września, jednak na trzy miesiące przed organizacją wyścigu impreza została anulowana – wówczas zarządcy toru Brands Hatch byli w stanie zorganizować Grand Prix na tym torze. Eliminacja dzięki walce o tytuł mistrza świata odniosła sukces i została uwzględniona w kalendarzu na następny sezon.
W sezonie 1984 wyścig odbył się na przebudowanym i krótszym torze Nürburgring, ze względu na to, że na Brands Hatch organizowano Grand Prix Wielkiej Brytanii. Brytyjski tor ponownie organizował tę eliminację w 1985, jednak po sezonie zdjęto rundę z kalendarza i zastąpiono ją wyścigiem o Grand Prix Węgier.
W 1990 zamożny japoński biznesmen, Tomonori Tsurumaki wybudował tor Autopolis za 47 bilionów jenów, by móc organizować na nim wyścigi Formuły 1. Dwa lata później powstał plan organizacji Grand Prix Azji w miejsce Grand Prix Meksyku na sezon 1993, lecz nie doszły one do skutku. Bernie Ecclestone postanowił dodać wyścig na torze Donington Park jako Grand Prix Europy. Pomysł organizowania wyścigu narodził się w głowie Toma Wheatcrofta, który próbował zorganizować wyścig o Grand Prix Wielkiej Brytanii w sezonie 1988, jednak organizacja RAC MSA zmieniła zdanie i postanowiła organizować wyścig na torze Silverstone. Pierwszy i zarazem jedyny wyścig na torze Donington Park zaowocował wspaniałym zwycięstwem Ayrtona Senny, który w zmiennych warunkach pogodowych zdołał zdublować niemal wszystkich kierowców w stawce.
W sezonie 1994 Grand Prix Europy gościło na torze Jerez, a następnie powróciło na tor Nürburgring, który ponownie stał się popularny wśród kierowców. Dzięki temu zorganizowano na nim Grand Prix także w następnym sezonie. Aby uniknąć oskarżeń związanych z organizacją Grand Prix Europy w Niemczech, runda ta pierwotnie została zdjęta z kalendarza na sezon 1997, a wyścig na niemieckim torze otrzymał nazwę Grand Prix Luksemburga. Po odwołaniu Grand Prix Portugalii postanowiono zorganizować wyścig o Grand Prix Europy na torze Jerez. Był to ostatni wyścig na tym torze, podczas którego doszło do kolizji, w której brali udział Michael Schumacher i Jacques Villeneuve, walczący o tytuł mistrzowski. Po tym wydarzeniu Niemiec został zdyskwalifikowany z całego sezonu.
Wyścig o Grand Prix Europy nie został ujęty w kalendarzu na sezon 1998, lecz rok później powrócono do jej organizacji, ponownie na torze Nürburgring. Rundę rozgrywaną w deszczowych warunkach wygrał Johnny Herbert z ekipy Stewart Grand Prix. Było to pierwsze i jedyne zwycięstwo tego zespołu przed sprzedaniem go Fordowi. Eliminacja odbywała się na niemieckim torze do sezonu 2007. Początkowo usunięto Grand Prix Europy z kalendarza na sezon 2007, a Nürburgring razem z Hockenheimring miały naprzemiennie organizować Grand Prix Niemiec. W kwietniu 2007, Automobilclub von Deutschland, odpowiedzialny za wyścigi na Hockenheim, nie zgodził się na odstąpienie nazwy klubowi ADAC, który z kolei był odpowiedzialny za wyścig na Nürburgringu. Ostatecznie zorganizowano go ponownie jako Grand Prix Europy.
W sezonach 2008–2012 runda ponownie odbywała się w Hiszpanii, lecz tym razem na torze Valencia Street Circuit w Walencji. Po sezonie 2012 zaprzestano jej organizacji z powodów finansowych i planowanego rotacyjnego systemu organizacji Grand Prix Hiszpanii z torem Circuit de Catalunya. Plan ten nie doszedł do skutku, i tym samym Grand Prix Europy wypadło z kalendarza. 
Wyścig ten powrócił do kalendarza w sezonie 2016, a eliminacja odbyła się na torze Bakı Şəhər Halqası w Baku. Wyścig rozgrywany w stolicy Azerbejdżanu wygrał Nico Rosberg, który później sięgnął po tytuł mistrza świata. Po sezonie wyścig ponownie zniknął z kalendarza Formuły 1, gdyż organizatorzy wyścigu w Baku zmienili nazwę eliminacji na Grand Prix Azerbejdżanu.
Zwycięzcy Grand Prix Europy.
Grand Prix Europy jako runda Mistrzostw Świata.
!align=center|1986–1992
!align=center|1998
!align=center|2013–2015
Liczba zwycięstw (kierowcy):
Liczba zwycięstw (konstruktorzy):
Liczba zwycięstw (producenci silników):
Grand Prix Europy jako honorowy tytuł.
!align=center|1929
!align=center|1931–1946
!align=center|1953
!align=center|1969–1971

</doc>
<doc id="167553" url="https://pl.wikipedia.org/wiki?curid=167553" title="Rezerwat przyrody Czapliniec w Uroczysku Feliksówka">
Rezerwat przyrody Czapliniec w Uroczysku Feliksówka

Czapliniec w Uroczysku Feliksówka – faunistyczny i leśny rezerwat przyrody znajdujący się na terenie gminy Radzyń Podlaski, w powiecie radzyńskim, w województwie lubelskim.
W latach 1980. czaple przeniosły się do pobliskiego lasu prywatnego i obecnie nie gniazdują na terenie rezerwatu.
W rezerwacie występuje około 170-letni drzewostan sosnowy z gęstym podszytem i bogatym runem.

</doc>
<doc id="167556" url="https://pl.wikipedia.org/wiki?curid=167556" title="Rezerwat przyrody Czapliniec koło Gołębia">
Rezerwat przyrody Czapliniec koło Gołębia

Czapliniec koło Gołębia – faunistyczny rezerwat przyrody znajdujący się na terenie gminy Puławy, w powiecie puławskim, w województwie lubelskim.

</doc>
<doc id="167561" url="https://pl.wikipedia.org/wiki?curid=167561" title="Rezerwat przyrody Czapliniec">
Rezerwat przyrody Czapliniec



</doc>
<doc id="167565" url="https://pl.wikipedia.org/wiki?curid=167565" title="Steadicam">
Steadicam

Steadicam – system stabilizacji kamery, mechanicznie izolujący ruch kamery od operatora. Pozwala uzyskać bardzo płynne ujęcia, nawet gdy operator porusza się szybko po nierównym podłożu.
Steadicam jest zarejestrowanym znakiem handlowym firmy Tiffen, zajmującej się produkcją i dystrybucją sprzętu wspomagającego pracę operatorów kamery. Potocznie jednak używa się tej nazwy w odniesieniu do każdego stabilizatora ruchu kamery składającego się z kamizelki i ramienia.
Steadicam wynaleziony został w 1973 roku przez amerykańskiego konstruktora i operatora Garretta Browna. Pierwsza nazwa urządzenia brzmiała „Stabilizator Browna”. Nazwę Steadicam wymyślił Ed Di Giulio, założyciel Cinema Products Corporation, po podpisaniu z Brownem umowy w 1975 roku. Cinema Products produkowała Steadicamy do momentu wykupienia praw przez Tiffen Filter w 2000 roku.
Steadicam składa się z noszonej przez operatora kamizelki, ramienia, oraz sleda, na którego jednym końcu znajduje się kamera, na drugim zaś przeciwwaga, najczęściej monitor i bateria. W standardowej konfiguracji kamera znajduje się na górze, a monitor i bateria na dole. W pozycji dolnej ich miejsca zostają zamienione przez obrót sleda o 180 stopni. Sled z ramieniem łączy gimbal (działający na zasadzie przegubu Cardana). Ramię z kamizelką połączone jest za pomocą regulowanego gniazda.
Typowa kamizelka Steadicamu ma mocowanie ramienia z przodu. Istnieje też wersja z mocowaniem z tyłu.
Standardowe ramię Steadicamu składa się z dwóch połączonych ruchomo części, w każdej z nich znajduje się sprężynowy mechanizm absorbujący ruch operatora. Istnieją wersje z jedną, dwiema, trzema, a nawet czterema sprężynami w każdej sekcji ramienia. Nowym rozwiązaniem jest zastosowanie lateksowych cięgien w miejscu sprężyn.
Przed każdym ujęciem Steadicam musi zostać odpowiednio wyważony i skonfigurowany. Operator Steadicamu po zamontowaniu kamery, monitora, baterii i dodatkowego osprzętu musi wyważyć sled statycznie, a następnie dynamicznie. Ramię musi zostać wyregulowane w zależności od wagi sleda. Kamizelka musi zostać dopasowana do operatora i liczby ubrań, które ma na sobie. Gniazdo, regulowane w dwóch płaszczyznach, ustawia się tak, aby ramię "pływało" w odpowiednim miejscu obok operatora.

</doc>
<doc id="167567" url="https://pl.wikipedia.org/wiki?curid=167567" title="Esterka">
Esterka

Esterka, Esterka Małach (XIV wiek) – słynąca z urody Żydówka, według kronikarza Jana Długosza ukochana (kochanka) króla Kazimierza Wielkiego. Była wnuczką szanowanego kupca i lekarza z Opoczna i "znała wiele tajemnic medycznych". Według Jana Długosza miała z królem dwóch synów: Niemira (Niemierzę) i Pełkę, co współcześni historycy podają w wątpliwość.
Według Długosza, który wspomina ją pod datą 1356, Kazimierz Wielki:
"ad preces quoque praefatae Ester judeae et concubinae, exorbitantes praerogativas et libertates per literas singulis judaeis in regno Poloniae habitantibus, quae falso scriptae ab aliquibus insimulabantur, et quibus divina majestas contumeliatur et offenditur, concessit, quarum factor olidus etiam in hane diem perseverat", a więc to właśnie we wpływie Esterki należy doszukiwać się tak życzliwej polityki króla względem polskich Żydów. Marcin Bielski zaś w swojej "Kronice wszytkiego świata" opisuje Łobzów jako miejsce "gdzie Kazimierz chował miłośnicę z Czech Rokiczankę, która była niepospolitej cudowności, ale nią potem wzgardził, a Esterkę Żydówkę na jej miejsce wziął".
Legendy.
Tradycja wiąże z romansem króla z Esterką wiele miejscowości, m.in.: Bochotnicę, Czchów, Kazimierz Dolny, Niepołomice, Opoczno, Przedbórz, Radom, Rzeszów, Sandomierz, Skawinę, Stopnicę, Wiślicę, a przede wszystkim wówczas podkrakowski, a dziś będący dzielnicą Krakowa Łobzów, gdzie znajduje się Pałac Królewski i gdzie jeszcze w XX wieku istniał Kopiec Esterki, a także krakowski Kazimierz, gdzie znajduje się Dom Esterki (ul. Krakowska 46), od 1986 zajmowany przez Muzeum Etnograficzne. W Rzeszowie do dziś istnieje kamienica zwana jej imieniem, gdzie rzekomo miała przez pewien czas mieszkać. Na rynku Starego Miasta w Radomiu znajduje się barokowa kamienica nazywana Domem Esterki, a w Opocznie znajduje się tzw. "Dom Esterki" (przy ul. Kościuszki 15) należący, obok zamku Kazimierza Wielkiego, do bardziej znanych opoczyńskich zabytków.
Do dziś trwają spory, czy Esterka jest postacią historyczną, czy też legendarną. W chwili obecnej trudno jest racjonalnie i jednoznacznie poprzeć którąś z tych dwu opinii.
Esterka w polskiej literaturze i kulturze.
Orientalny romans rozpalał myśli nie tylko wszelkiej maści antysemitów, ale stał się też kanwą romantycznych historii pisarzy polskich, niemieckich, czy rosyjskich. Ignacy Krasicki, w X pieśni "Myszeidy" pisał: 
"Trunkiem się wielkie dusze upodlały: Leszków i Mieszków on na złe przemienił. Bolesław, z męztwa okrzykniony Śmiały, Miodem Kijowskim cnoty wykorzenił. Poległ na uczcie Przemysław wspaniały, Gdy się w Rogoźnie do kufla nie lenił. Kazimierz — wielki! a przecie kwaterką Łykał miód smaczny w Łobzowie z Esterką."
Warto wspomnieć i inne dzieła:
Postać Esterki pojawia się w polskiej telenoweli historycznej "Korona królów". Jej postać gra Anna Terpiłowska.

</doc>
<doc id="167568" url="https://pl.wikipedia.org/wiki?curid=167568" title="ANTARES">
ANTARES

ANTARES – francuski detektor neutrin (teleskop neutrinowy). Nazwa jest akronimem od . 
Zbudowany na Morzu Śródziemnym, w pobliżu Tulonu, przez CPPM (Centre de Physique des Particules de Marseille – Centrum Fizyki Cząstek w Marsylii), CEA-Irfu (Institut de recherche sur les lois fondamentales de l'Univers – Instytut Badań Podstawowych Praw Wszechświata) w Saclay oraz naukowców z Niemiec, Hiszpanii, Włoch, Holandii, Rosji i Rumunii zajmujących się fizyką, astronomią i oceanografią.
Teleskop usytuowany jest 2500 metrów pod powierzchnią wody. Zajmuje powierzchnię 0,1 km2.
Składa się z 12 kabli długości 350 metrów, na których umocowano fotopowielacze, których zadaniem jest rejestrowanie rozbłysków światła (promieniowanie Czerenkowa) towarzyszących zderzeniom neutrin z elektronami lub jądrami atomów. Kable zakotwiczone są na dnie i utrzymywane w pozycji pionowej przez boje. W ustawianiu kabli pomagał batyskaf Nautile. Sygnały przesyłane są na powierzchnię 40-kilometrowym kablem elektrooptycznym.
Projekt pochodzi z 1996 roku, pierwszy kabel został zakotwiczony w lutym 2006. 25 czerwca 2008 ogłoszono zakończenie instalacji.
Docelowo teleskop może być powiększony do objętości kilometra sześciennego.

</doc>
<doc id="167569" url="https://pl.wikipedia.org/wiki?curid=167569" title="Augustowo (rezerwat przyrody)">
Augustowo (rezerwat przyrody)

Rezerwat przyrody „Augustowo” – rezerwat leśny o powierzchni 6,76 ha, położony w województwie kujawsko-pomorskim, powiecie bydgoskim i gminie Dobrcz.
Został utworzony zarządzeniem nr 105 Ministra Leśnictwa i Przemysłu Drzewnego z dnia 27 maja 1963 roku w celu zachowania wierzby borówkolistnej "Salix myrtylloides". Rozporządzeniem Nr 5/2004 Wojewody Kujawsko-Pomorskiego z dnia 3 lutego 2004 r. w sprawie rezerwatu przyrody „Augustowo” (Dz. Urz. Woj. Kuj. - Pom. Nr 8, poz. 80) zmieniono cel ochrony rezerwatu. Wskazano iż „rezerwat uznaje się w celu zachowania ze względów naukowych i przyrodniczych fragmentu lasu bagiennego typu ols z typowo wykształconymi zespołami roślinnymi: ols torfowcowy i ols porzeczkowy.” Zarządzeniem Regionalnego Dyrektora Ochrony Środowiska w Bydgoszczy z dnia 30 maja 2014 r. w sprawie rezerwatu przyrody „Augustowo” (Dz. Urz. Woj. Kuj. - Pom. poz. 1715) zaktualizowano dane dotyczące rezerwatu oraz wyznaczono otulinę po stronie południowej rezerwatu, na powierzchni 2,43 ha.
Obszar rezerwatu w większości podlega ochronie czynnej, jedynie 0,30 ha jest objęte ochroną ścisłą.
Lokalizacja.
Pod względem fizycznogeograficznym rezerwat znajduje się w mezoregionie Wysoczyzna Świecka, w kompleksie leśnym przylegającym od południa do jeziora Borówno. Znajduje się w leśnictwie Strzelce, nadleśnictwo Żołędowo.
Charakterystyka.
Przedmiotem ochrony w rezerwacie są zbiorowiska lasów porastających tereny podmokłe: ols porzeczkowy i ols torfowcowy o strukturze kępkowej. 
Teren rezerwatu zajmuje torfowisko przejściowe o długości 700 m i szerokości około 130 m położone w niewielkim obniżeniu wśród borów sosnowych i pól uprawnych. Jest ono porośnięte roślinnością charakterystyczną dla torfowisk zarówno niskich, jak i wysokich. Głównymi gatunkami drzewiastymi są: brzoza omszona, wierzba szara, wierzba uszata, łozina, olsza czarna. W podmokłych zaroślach złożonych z tych drzew w północnej części rezerwatu, wśród podszytu położonego z wierzby szarej, kruszyny i wierzby uszatej, występuje wierzba borówkolistna. Jest krzewem dochodzącym w rezerwacie do 0,5 m wysokości i osiągającym południowy zasięg występowania.
Nowsze badania wykazały przekształcanie się zbiorowisk torfowiskowych na terenie rezerwatu w leśne, co jest następstwem obniżania poziomu wód gruntowych.

</doc>
<doc id="167570" url="https://pl.wikipedia.org/wiki?curid=167570" title="Bachotek (rezerwat przyrody)">
Bachotek (rezerwat przyrody)

Rezerwat przyrody Bachotek – rezerwat torfowiskowy w województwie kujawsko-pomorskim, w powiecie brodnickim (gmina Zbiczno), na terenie Brodnickiego Parku Krajobrazowego. Ma powierzchnię 22,71 ha, został utworzony w 1984 roku. Położony jest na lewym brzegu rzeki Skarlanki między jeziorami Strażym i Bachotek i stworzony został dla ochrony naturalnych zespołów szuwarowych i leśnych ze stanowiskiem kłoci wiechowatej. Wokół rezerwatu utworzono otulinę o powierzchni 19,67 ha.
Plan ochrony.
Rezerwat posiada plan ochrony ustanowiony Zarządzeniem Nr 0210/9/2013 Regionalnego Dyrektora Ochrony Środowiska w Bydgoszczy z dnia 19 czerwca 2013 r. w sprawie ustanowienia planu ochrony dla rezerwatu przyrody „Bachotek”.

</doc>
<doc id="167571" url="https://pl.wikipedia.org/wiki?curid=167571" title="Pelopidas">
Pelopidas

Pelopidas, gr. Πελοπίδας (zm. 364 p.n.e.) – polityk i strateg tebański.
Pochodził ze znamienitej rodziny. Jego przyjacielem był wódz tebański Epaminondas, który w 384 p.n.e. uratował Pelopidasowi życie podczas potyczki pod Mantineją.
W 382 p.n.e. Pelopidas uciekł z Teb do Aten, gdy Foibidas przy pomocy Spartan zdobył Teby.
Stanął na czele powstania, które wybuchło w 379 p.n.e. w sprzeciwie wobec wprowadzenia w Tebach ustroju oligarchicznego; powstańcom udało się zmusić stacjonujący w Tebach garnizon spartański garnizon do kapitulacji i przywrócić tam demokrację.

</doc>
<doc id="167572" url="https://pl.wikipedia.org/wiki?curid=167572" title="Epaminondas">
Epaminondas

Epaminondas (ur. ok. 420 p.n.e., zm. 362 p.n.e.) – tebański wojskowy i polityk.
Był współtwórcą potęgi Teb (działał z Pelopidasem, inną wybitną postacią, a zarazem przyjacielem). Dokonał reformy armii, złamał potęgę Sparty i podbił część Peloponezu. Największe zwycięstwa nad Spartanami odniósł w 371 p.n.e. pod Leuktrami, gdzie zastosował po raz pierwszy nowatorski szyk skośny, i w 362 p.n.e. pod Mantineją. W tej drugiej bitwie został śmiertelnie zraniony.
Wprowadzone przez Epaminondasa reformy w taktyce wojskowej wykorzystał macedoński król Filip II, który w młodości przebywał w Tebach przez dwa lata jako zakładnik. Dzięki temu Macedonia stała się potęgą. Następca Filipa Aleksander Wielki doprowadził taktykę Epaminondasa do perfekcji.
O Epaminondasie pisał w "Żywotach równoległych" Plutarch, ale biografia ta nie dochowała się do naszych czasów.

</doc>
<doc id="167573" url="https://pl.wikipedia.org/wiki?curid=167573" title="Analemma">
Analemma

Analemma (analema) – figura zakreślana na nieboskłonie przez punkt, w którym znajduje się Słońce widziane z określonego punktu codziennie o tej samej godzinie. Na Ziemi krzywa ta ma kształt ósemki.
Przyczyna powstawania analemmy (na Ziemi; podobnie jest w przypadku innych ciał niebieskich) tkwi w połączeniu ruchu Ziemi wokół Słońca i nachylenia osi obrotu planety do płaszczyzny jej orbity. Najwyższy punkt analemmy osiągany jest latem, a najniższy zimą; punkty te odpowiadają przesileniu letniemu i zimowemu. Zmienna długość dnia wpływa na wysokość Słońca o danej godzinie, a więc w kolejnych punktach analemmy.
Na przesunięcia w kierunku wschód-zachód mają wpływ zarówno eliptyczność ziemskiej orbity i zmienna prędkość poruszania się po niej jak również nachylenie osi obrotu planety do płaszczyzny ekliptyki. Na innych planetach kształt analemmy będzie różny, ponieważ jest on uzależniony od nachylenia orbity i stosunku długości doby do długości roku.

</doc>
<doc id="167575" url="https://pl.wikipedia.org/wiki?curid=167575" title="Astronomical Society of South Australia">
Astronomical Society of South Australia

ASSA (ang. "Astronomical Society of South Australia"; "Towarzystwo Astronomiczne Australii Południowej") – towarzystwo astronomiczne założone w 1892 roku, jest najstarszą organizacją tego typu w Australii, zarazem jedyną instytucją zrzeszająca astronomów amatorów w Australii Południowej.
Członkiem towarzystwa może stać się każdy, bez względu na wiek i profesję – wystarczy interesować się astronomią.
Głównym celem ASSA jest promowanie astronomii i dziedzin jej pokrewnych. Dlatego organizowane są regularne spotkania, podczas których prowadzi się wspólne obserwacje nieba, jak również zapoznaje z bieżącymi odkryciami w astronomii.

</doc>
<doc id="167576" url="https://pl.wikipedia.org/wiki?curid=167576" title="Asortyment">
Asortyment

Asortyment – wybór, zestaw, zestawienie produkowanych wyrobów, świadczonych usług lub oferowanych towarów.
Podział i klasyfikacja.
Asortyment można podzielić na:
W marketingu charakteryzuje się on:
a także jego stabilnością czasową.
Etymologia i inne znaczenia.
Słowo pochodzi z języka francuskiego (fr. "assortiment") i oznacza "zestaw, dobór".
W znaczeniu przenośnym asortyment to zestaw cech i umiejętności, jakie ktoś posiada – znaczenie to bywa krytykowane przez niektórych językoznawców ze względu na tendencję do nadużywania tego słowa w tym znaczeniu.

</doc>
<doc id="167578" url="https://pl.wikipedia.org/wiki?curid=167578" title="Akwizycja">
Akwizycja

Akwizycja (z łac. "acquisitio" – nabywanie) – nabycie, nabytek.
W marketingu to:
Wszystkie te czynności mogą być wykonywane w siedzibie i przez pracowników producenta zatrudnionych w służbach akwizycji i marketingu, ale zwykle skuteczniejsza jest praca w terenie, a mniej kosztowna – wykonywana przez pośredników. Zwykle wynagradzani są oni prowizją od wartości transakcji.
Akwizycją zajmują się: "akwizytor", będący zwykle pracownikiem producenta oraz przedstawiciel handlowy (agent), będący z reguły pośrednikiem. Podróżujący przedstawiciel handlowy to komiwojażer. Obecnie często używana jest angielska nazwa – "sales representative".

</doc>
<doc id="167579" url="https://pl.wikipedia.org/wiki?curid=167579" title="Komiwojażer">
Komiwojażer



</doc>
<doc id="167580" url="https://pl.wikipedia.org/wiki?curid=167580" title="Akwizytor">
Akwizytor



</doc>
<doc id="167581" url="https://pl.wikipedia.org/wiki?curid=167581" title="Rezerwat przyrody Czapli Stóg">
Rezerwat przyrody Czapli Stóg

Czapli Stóg – faunistyczny rezerwat przyrody znajdujący się na terenie gminy Terespol w powiecie bialskim, w województwie lubelskim. Leży w granicach Parku Krajobrazowego Podlaski Przełom Bugu.

</doc>
<doc id="167582" url="https://pl.wikipedia.org/wiki?curid=167582" title="Breguet 19">
Breguet 19

Bréguet 19 (Bréguet XIX, skrót: Br.19, Bre.19) – francuski lekki bombowiec i samolot rozpoznawczy, a także rajdowy okresu międzywojennego, skonstruowany w zakładach Breguet i produkowany od 1924 roku. 
Historia i rozwój.
Samolot został zaprojektowany jako następca bardzo udanego lekkiego bombowca Breguet 14 z okresu I wojny światowej. Początkowo dla samolotu planowano napęd w postaci dwóch silników Bugatti napędzających jedno czteropłatowe śmigło. Prototyp w takiej postaci zaprezentowano na salonie lotniczym w Paryżu w listopadzie 1921, lecz ostatecznie z powodu problemów z napędem wybrano konwencjonalny układ z jednym silnikiem rzędowym Renault 12Kb o mocy 450 KM. W tej postaci prototyp oblatano w marcu 1922. Po próbach w sierpniu, samolot został zamówiony przez lotnictwo francuskie. Pierwszą doświadczalną serię 11 samolotów wyposażono dla celów testowych w różne silniki. W tamtym czasie, samolot Bréguet 19 wyróżniał się prędkością, większą o ok. 20-30 km/h od innych bombowców, a nawet samolotów myśliwskich, a także nowoczesną konstrukcją duralową. Dlatego też spotkał się z szerokim zainteresowaniem na świecie, spotęgowanym następnie przez jego sukcesy sportowe. 
Masową produkcję seryjną Br.19 podjęto we Francji w 1924 roku, dla lotnictwa francuskiego oraz na eksport. Samolot produkowano w podstawowych wersjach: rozpoznawczej Br.19 A2 i lekkiego bombowca Br.19 B2, różniących się od siebie w niewielkim stopniu. Obie wersje mogły być wyposażone w różne silniki, w zależności od wymagań odbiorcy. Najpowszechniejsze były silniki rzędowe Renault 12K (450 KM) i Lorraine-Dietrich 12Eb (450 KM) oraz 12Db (400 KM), lecz stosowano także inne silniki, głównie różne modele Hispano-Suiza o mocy ok. 450-500 KM. Trzecią wersją samolotu, mniej liczną, był ciężki myśliwiec Br.19 C2, nie różniący się zasadniczo konstrukcyjnie od innych wersji (według części publikacji, miał jedynie dodatkowy karabin maszynowy pilota). Używany był następnie we Francji także w wersji myśliwca nocnego Br.19 CN2. Na początku lat 30. część francuskich Br.19 B2 otrzymała nowe silniki Farman 12W.
Oprócz wersji wojskowych, powstawały też specjalne wersje rajdowe samolotu, przeznaczone do dalekich przelotów. Pierwszy samolot o zwiększonym zasięgu, oznaczony Br.19 GR ("Grand Raid"), zbudowano we Francji w 1925. Miał on pojemność zbiorników paliwa powiększoną do 1994 l. Podobną modyfikację jednego samolotu wojskowego przeprowadzili Belgowie. Cztery dalsze francuskie samoloty Br.19GR z 1926 podlegały dalej idącej przebudowie. W kadłubie miały one zbiorniki na łącznie 2920 l paliwa, na skutek czego kabiny pilotów były przesunięte nieco do tyłu, miały też większą rozpiętość skrzydeł – 15,90 m. Samoloty te i dalsze miały mocniejsze silniki 500-600 KM. Kolejną wersją był Br.19 TR z 1927, nazwany nieoficjalnie Bidon (manierka), od pojemności jego zbiorników. Pogrubiony i staranniej wykończony aerodynamicznie kadłub mieścił za silnikiem wielki integralny zbiornik paliwa o pojemności 3735 l. Razem z mniejszym zbiornikiem w górnym płacie, ich pojemność wynosiła 4125 l. Pięć egzemplarzy zbudowano w zakładach Bréguet, z tego pierwszy dla Belgii i dwa w hiszpańskich zakładach CASA (spotykane też są w publikacjach niższe liczby). Ostatni wariant rajdowy Super Bidon z 1929, przebudowany z TR, przeznaczony do lotu przez Atlantyk, miał zbiorniki paliwa o pojemności 5180 l, później zwiększone do 5580 l, zmodyfikowany i przedłużony kadłub, zmienioną komorę płatów oraz rozpiętość zwiększoną do 18,30 m. Napędzany był silnikiem Hispano-Suiza 12Lb o mocy 600 KM (później 650 KM). Podobny wariant rajdowy, z zapasem paliwa 5000 l, zbudowano także w Hiszpanii w 1933 (samolot o nazwie "Cuatro Vientos"), miał on ponadto zakryte kabiny.
Na podstawie doświadczeń z wersjami o zwiększonym zasięgu, opracowano ulepszoną wersję rozpoznawczą Br.19 ter z 1928, lecz brak wiadomości o jej ewentualnej produkcji i użyciu (należy zaznaczyć, że informacje o wielkości produkcji i silnikach napędzających tę wersję i kolejne są podawane rozbieżnie w popularnych publikacjach). Kolejne wersje wojskowe samolotu powstawały na potrzeby eksportowe. Najszerzej używana była Br.19.7 z silnikiem Hispano-Suiza 12Nb 650 KM z 1930 roku, opracowana dla Jugosławii. We Francji przebudowano 5 samolotów tego typu dla Jugosławii i zbudowano 55 na eksport, a w Jugosławii zbudowano 75 licencyjnych. Wersja ta osiągała prędkość 242 km/h. Następnie powstała wersja Br.19.8 z silnikiem gwiazdowym Wright GR-1820-F56 Cyclone o mocy 780 KM – w wariancie tym skompletowano w Jugosławii 48 nieukończonych płatowców Br.19.7, w latach 1935-1937. Wariant ten osiągał prędkość 279 km/h. W jednym egzemplarzu zbudowano wersje jugosłowiańskie Br.19.9 z silnikiem Hispano-Suiza 12Ybrs 860 KM i Br.19.10 z silnikiem Lorraine-Dietrich 12Hfrs Petrel o mocy 720 KM (według innych danych, zbudowano jedynie 99 samolotów łącznie wersji Br.19.7, 8, 9 i 10). Opracowano również wariant wojskowy wodnosamolotu Br 19 hydro, lecz poza jednym egzemplarzem dla Francji i drugim dla Japonii, nie podjęto produkcji.
Prototypami pozostały wersje cywilne Brégueta 19: samolot pocztowy i samolot pasażerski dla 6 pasażerów Br.19T. W niewielkiej liczbie natomiast produkowano dalsze wersje cywilne, z gruntownie przekonstruowanym pękatym kadłubem, noszące odrębne oznaczenia. Samolot pasażerski Br.26T z 1926, wyprodukowany w liczbie 3 sztuk we Francji i 2 w Hiszpanii, 
dla 8 pasażerów, trafił do ograniczonego użytku, w tym jako wojskowy samolot sanitarny. Następne warianty pasażerskie Br 280T, zbudowany w liczbie 9 sztuk, Br.281T i Br.284T (8 sztuk) używane były w komunikacji lotniczej we Francji, głównie w towarzystwie Air Union.
Ogółem we Francji zbudowano ponad 2000 samolotów Bréguet 19, około 700 zbudowano na licencji w hiszpańskich zakładach CASA, belgijskich SABCA i jugosłowiańskiej fabryce w Kraljewie.
Użycie wojskowe.
Samoloty Bréguet 19 jako pierwsze weszły na uzbrojenie lotnictwa francuskiego w wersji rozpoznawczej A2 od jesieni 1924 roku, następnie od czerwca 1926 w wersji bombowej B2, po czym także myśliwskiej C2 i CN2. We Francji wycofano je ze służby w latach 30., ostatnie wycofano samoloty myśliwskie Br.19 CN2 w 1935 roku. Do 1937 roku jednak lotnictwo francuskie nadal używało Bréguetów 19 w koloniach na Bliskim Wschodzie i północnej Afryce, m.in. do tłumienia powstań ludności. Oprócz Francji, samoloty Bréguet 19 cieszyły się dużym zainteresowaniem za granicą i używane były przez siły powietrzne wielu państw.
Polskie lotnictwo zakupiło w latach 1925-30 250 samolotów A2 (rozpoznawczych) i B2 (bombowych), z silnikami Lorraine-Dietrich 12Eb o mocy 450 KM (20 samolotów było w wersji o zwiększonym zasięgu). Od 1926 były wprowadzane na uzbrojenie eskadr liniowych 1 Pułku Lotniczego, a w latach 1929-31, kiedy sprowadzono ich większość, na uzbrojenie 3, 5, 6 i 4 pułku lotniczego. Wyposażono w nie ogółem 15 eskadr bojowych i 8 szkolnych. Z eskadr bojowych Bréguety 19 wycofano w latach 1932-37. W eskadrach szkolnych i szkołach lotniczych przetrwały do lutego 1939 roku. Inspekcja płatowców wykazała zaawansowaną korozję duralowej konstrukcji samolotu i wstrzymanie lotów. Większość została zbombardowana na lotniskach podczas kampanii wrześniowej.
Belgia zakupiła w 1925 roku 6 samolotów Br.19 B2 i prawa do ich produkcji licencyjnej, po czym w zakładach SABCA wyprodukowano w latach 1926–1930 dla lotnictwa belgijskiego 146 Bréguetów 19 A2 i B2, używanych do połowy lat 30., napędzanych przez silniki Lorraine-Dietrich 12Eb i Hispano-Suiza 12Ha.
Hiszpania zakupiła prototyp oraz licencję na wytwarzanie Bréguetów 19 już w 1923 roku, po czym podjęto ich produkcję w zakładach CASA, w wersjach A2 i B2. Pierwsze 19 samolotów zakupiono we Francji. Początkowo 26 samolotów zmontowano z części francuskich, po czym wyprodukowano 177 samolotów, z czego 50 z silnikiem Hispano-Suiza, a pozostałe 127 z ostatecznie przyjętym przez Hiszpanów licencyjnym silnikiem Elizalde (Lorraine-Dietrich 12Eb 450 km). Samoloty Bréguet 19 stanowiły podstawowe wyposażenie hiszpańskich eskadr bombowych i wywiadowczych, aż do początkowego okresu wojny domowej, w której wzięły aktywny udział po obu stronach, zwłaszcza republikańskiej. W lipcu 1936 w służbie znajdowało się 135 samolotów, dalsze 20 nacjonaliści zakupili w 1936 z Polski. Z chwilą pojawienia się nowoczesnych myśliwców, Bréguety 19 ponosiły jednak duże straty, będąc już przestarzałym typem. Republikanie utracili podczas wojny 28 samolotów, a nacjonaliści 10 (w tym 2 republikańskie i 1 nacjonalistyczny uciekły do przeciwnych stron). Ocalałe samoloty były używane do szkolenia do 1940.
Jugosławia zakupiła w 1924 roku 100 samolotów Br 19 A2, które używała w eskadrach rozpoznawczych, a następnie do szkolenia. W 1927 uzyskała licencję na budowę Bréguetów w fabryce w Kraljevie. Pierwszą partię 85 samolotów fabryka złożyła przysłanych w częściach z Francji, następne partie początkowo opierały się na częściach francuskich, ze stopniowo zwiększającym się udziałem przemysłu jugosłowiańskiego. Zbudowano ich 215 (pierwsze 150 samolotów w jugosłowiańskiej służbie miało silniki Lorraine-Dietrich, kolejne 150 Hispano-Suiza 12Hb 500 KM i ostatnie 100 – gwiazdowe Gnome-Rhone Jupiter 9Ab 420 KM, budowane na licencji). Od 1932 budowano wersję Br.19.7. Pierwsze 5 sztuk przebudowano dla Jugosławii we Francji, a następne 75 zbudowała fabryka w Kralewie (51 według innych źródeł). Pozostałe 48 sztuk ukończono w latach 1935–1937 jako Br.19.8, z silnikiem gwiazdowym Wright. Dane odnośnie do liczby jugosłowiańskich samolotów i ich wersji silnikowych spotykane w publikacjach są jednak rozbieżne (spotyka się też liczby: 27 oryginalnych Br.19A2, 451 produkcji jugosłowiańskiej oraz 99 wersji Br.19.7 i następnych). Część jugosłowiańskich Br.19 była używana bojowo po ataku Niemiec na Jugosławię podczas II wojny światowej w 1941 roku. Następnie, po upadku Jugosławii, do 1943, do 46 samolotów było używanych przez sprzymierzone z Niemcami państwo chorwackie do działań przeciwpartyzanckich. Jeden samolot, którego pilot zdezerterował, został zdobyty i używany w okresie czerwiec-lipiec 1942 przez partyzantów Tito. Następne dwa, zdobyte w kwietniu 1945, użyte zostały przez siły rządowe do walki z ustaszami.
Rumunia zakupiła w 1927 roku 50 samolotów w wersjach Br.19A2 i B2, a następnie 108 samolotów Br.19B2 i w 1930 roku 5 Br.19.7. Używane one były do 1938 roku. Grecja używała 30 Bréguetów 19A2, z tego część jeszcze użyta była bojowo w walkach z Włochami w 1940, dostarczając cennych danych o kierunku ataku sił włoskich. Samoloty te używane były również w Chinach – 70 samolotów zakupił sprawujący władzę w Mandżurii lokalny przywódca Zhang Zuolin, a wcześniej 4 zakupił rząd chiński. Turcja zakupiła we Francji 20 Bréguetów 19B2, a następnie w 1932 roku 50 Bréguetów 19.7. Oprócz tych państw, Bréguety 19 używane były w lotnictwie Argentyny (25), Boliwii (10, użyte podczas wojny o Chaco z Paragwajem), Persji (2), Wenezueli (12), Urugwaju i Brazylii (5). Bréguet 19, dostarczony w 1925, był pierwszym samolotem perskim, dostarczonym z zagranicy przez perskiego pilota. Kilka państw kupowało pojedyncze samoloty do testów (Włochy, ZSRR, Wielka Brytania). Według części publikacji, lotnictwo japońskie zakupiło samoloty Br.19 oraz licencję na ich wytwarzanie, lecz nie jest to potwierdzone, z wyjątkiem dwóch samolotów zakupionych przez gazetę Asahi Shimbun i użytych do celów sportowych (rajd Tokio-Londyn).
Użycie sportowe.
Dzięki nowoczesnej konstrukcji w czasie powstania, specjalnie modyfikowane, ale także seryjne wersje samolotów Bréguet 19 wykorzystywane były do wielu dalekich przelotów, bicia rekordów i w zawodach samolotów wojskowych. Już 17 lutego 1923 prototyp Br.19 wziął udział w konkursie samolotów wojskowych w Madrycie, który wygrał uzyskując największą prędkość. Następnie, 12 marca 1923 uzyskał międzynarodowy rekord wysokości lotu 5992 m z ładunkiem 500 kg. 
Na zmodyfikowanym wojskowym Breguecie 19 A2, z dodatkowym zbiornikiem paliwa, w dniach od 27 sierpnia do 25 września 1926 pilot Bolesław Orliński i mechanik Leon Kubiak dokonali lotu z Warszawy do Tokio, na trasie długości 10 300 km oraz z powrotem, pomimo uszkodzenia śmigła i dolnego płata w trasie. Loty na podobnej trasie na Bréguetach odbyły także załogi: japońska H. Abe i K. Kawachi (lipiec 1925: Tokio–Paryż–Londyn, dwoma zmodyfikowanymi samolotami A2) oraz duńska (Botwed).
W latach 1927–1930, rumuńskie, jugosłowiańskie i polskie samoloty Bréguet 19 były licznie używane w wojskowych zawodach: Lotach Małej Ententy i Polski (m.in. w 1927 polska załoga Franciszka Żwirki zajęła drugie miejsce, w 1929 załoga rumuńska drugie miejsce, w 1930 jugosłowiańska pierwsze miejsce).
Na samolotach wersji GR, a później TR ustanowiono kilka rekordów świata, głównie odległości przelotu, począwszy od przelotu 3166 km z Paryża do Villa Cisneros 3 lutego 1925 (lotnicy Arrachart i Lemmaitre). 
14–15 lipca 1926 lotnicy Girier i Dordilly ustanowili światowy rekord odległości lotu 4716 km na trasie Paryż–Omsk samolotem GR, poprawiony wkrótce 31 sierpnia przez załogę Challe – Weiser na 5174 km, a następnie na 5450 km przez Dieudonné Costesa i J. Rignot 28 października 1926. Od 10 października 1927 do 14 kwietnia 1928 Costes i Le Brix dokonali na Br.19 GR (o nazwie „Nungesser – Coli”) lotu dookoła świata na dystansie 57 410 km, pokonując południowy Atlantyk w locie (jedynie Pacyfik pokonali z San-Francisco do Tokio statkiem]. 
Specjalnie do lotu przez północny Atlantyk powstała wersja Super Bidon. Na samolocie tym, nazwanym „?” ("Point d'Interrogation" – znak zapytania), Dieudonne Costes i Maurice Bellonte 27-29 września 1929 ustanowili rekord odległości przelotu 7905 km z Paryża do Qiqihar. W dniach 1-2 września 1930, Costes wraz z Bellonte przeleciał na nim z Paryża do Nowego Jorku na dystansie 5850 km – był to pierwszy przelot północnego Atlantyku w trudniejszym kierunku zachodnim. Drugi samolot w wersji dalekodystansowej, hiszpański „Cuatro Vientos” nie miał tyle szczęścia, gdyż po przelocie transatlantyckim z Sewilli na Kubę 10–11 czerwca 1933 (7320 km), jego załoga M. Barberan i J. Collar Serra zaginęła następnie nad Meksykiem.
Opis techniczny (wersje A2 i B2).
Jednosilnikowy dwupłat (półtorapłat) zastrzałowy o konstrukcji metalowej kratownicowej, pokryty blachą duralową (przednia i środkowa część kadłuba) i płótnem (tylna część kadłuba, płaty i usterzenie). Usterzenie klasyczne. Podwozie samolotu stałe z płozą ogonową.
Załoga 2 osoby: pilot i obserwator /bombardier. Kabiny załogi odkryte, w układzie tandem, z podwójnymi sterownicami.
Uzbrojenie obronne składało się z czterech karabinów maszynowych: jednego zsynchronizowanego karabinu maszynowego pilota Vickers kal. 7,7 mm i dwóch sprzężonych km-ów obserwatora Lewis kal. 7,7 mm na obrotnicy, a ponadto rzadko używanego jednego km-u obserwatora strzelającego w dół przez wycięcie w podłodze (według części źródeł, wersje myśliwskie C2 i CN2 miały w miejsce jednego, dwa zsynchronizowane karabiny maszynowe pilota). Samolot w wersji bombowej zabierał maksymalnie 472 kg bomb pod kadłubem lub w przypadku bomb wagomiarów do 50 kg, w pionowej komorze bombowej. Samolot w wersji rozpoznawczej mógł zabierać 120 kg bomb (12 po 10 kg).
Napęd: jeden silnik tłokowy napędzający śmigło ciągnące. Stosowano przede wszystkim silniki rzędowe, chłodzone wodą, głównie: Renault 12Kb (o mocy 450 KM), 12Kd (o mocy 480 KM), Lorraine-Dietrich 12Db (400 KM), 12 Eb (450 KM), Hispano-Suiza 12Ha (450 KM), Hispano-Suiza 12Hb (500 KM), Farman 12W (500 KM). Silniki Lorraine-Dietrich 12Eb były zbudowane w układzie „W”, pozostałe rzędowe w układzie „V”. W części samolotów jugosłowiańskich stosowano silnik gwiazdowy Gnome-Rhône 9Ab Jupiter (420 KM) chłodzony powietrzem. Zbiornik paliwa o pojemności standardowo 365 l w kadłubie. Samoloty w wersji rozpoznawczej A2 miały aparat fotograficzny Gaumont w kadłubie. Mogły być wyposażone w radiostację.
Zobacz też.
Podobne samoloty
Ciąg oznaczeń

</doc>
<doc id="167589" url="https://pl.wikipedia.org/wiki?curid=167589" title="Lekki bombowiec">
Lekki bombowiec



</doc>
<doc id="167597" url="https://pl.wikipedia.org/wiki?curid=167597" title="Grand Prix Kanady Formuły 1">
Grand Prix Kanady Formuły 1

Grand Prix Kanady – wyścig zaliczany do Mistrzostw Świata Formuły 1, organizowany w sezonach 1967–1974, 1976–1986, 1988–2008, 2010–2019 oraz ponownie od sezonu 2022.
Historia.
Pierwsze Grand Prix Kanady odbywały się na przemian na torach Mosport Park w Bowmanville w prowincji Ontario i Mont Tremblant-St Jovite w Saint-Jovite w prowincji Quebec. W sezonie 1978 Grand Prix przeniosło się na stałe do Montrealu.
Pierwszym zwycięzcą Grand Prix w Montrealu był pochodzący z prowincji Quebec, Gilles Villeneuve, który zmarł w sezonie 1982 w wypadku podczas ostatniego okrążenia kwalifikacji do Grand Prix Belgii. Kilka tygodni po jego śmierci, tor w Montrealu został nazwany jego imieniem.
W sezonie 1997 Grand Prix zostało przerwane po ciężkim wypadku Oliviera Panisa. Francuski kierowca wpadł w poślizg i złamał obie nogi. Został zmuszony do pauzowania przez dziewięć wyścigów i wielu uważa, że był to punkt zwrotny w karierze zwycięzcy Grand Prix Monako z sezonu 1996.
W 1999 r., ostatni zakręt toru stał się sławny dzięki eliminowaniu Mistrzów Świata. Damon Hill, Michael Schumacher i Jacques Villeneuve zakończyli swoją jazdę na tej samej ścianie. W tym samym miejscu z wyścigu odpadł Ricardo Zonta.
Z powodu ograniczeń związanych z reklamowaniem wyrobów tytoniowych i ograniczoną do 17 liczbą wyścigów w danym sezonie, Grand Prix zostało usunięte z wstępnej wersji kalendarza na sezon 2004. Jednak rząd Kanady zdołał zdobyć odpowiednie środki na rekompensatę dla zespołów i FIA rozszerzyła kalendarz do 18 Grand Prix.
W sezonie 2007 podczas wyścigu doszło do wypadku z udziałem Roberta Kubicy. Wypadł z toru na prawe pobocze podczas 27. okrążenia na zakończeniu długiego łuku pomiędzy zakrętem numer 10 a nawrotem "Pit Hairpin" (numer 11) i roztrzaskał swój bolid o betonową barierę przy prędkości około 230 km/h. Po odbiciu koziołkując przeleciał na drugą stronę toru i po raz kolejny uderzył w bandę. Według badań FIA w trakcie wypadku Kubica przeżył przeciążenie średnie równe 28g przy wartości szczytowej bliskiej 75g. Pierwsze doniesienia prasowe informowały, że po wstępnych badaniach stwierdzono, że Kubica ma złamaną nogę, ale jego życie nie jest zagrożone. Później jednak okazało się, że Kubica wyszedł z wypadku bez żadnych poważniejszych obrażeń (Kubica miał jedynie lekkie wstrząśnienie mózgu i skręconą kostkę) i już w poniedziałek 11 czerwca został wypisany ze szpitala. Zwycięzcą Grand Prix został wtedy Lewis Hamilton, dla którego było to pierwsze zwycięstwo w Formule 1 w karierze.
8 czerwca 2008 podczas GP Kanady Robert Kubica odniósł swoje pierwsze zwycięstwo w Formule 1 (była to również pierwsza wygrana zespołu BMW Sauber). Na drugim miejscu wyścig ukończył jego partner z zespołu Nick Heidfeld. Na najniższym stopniu podium stanął Szkot David Coulthard z zespołu Red Bull Racing.
7 października 2008 zdecydowano o nierozgrywaniu eliminacji w sezonie 2009.
27 listopada 2009 GP Kanady potwierdzone zostało jako jeden z wyścigów sezonu 2010 Formuły 1.
12 czerwca 2011 w Kanadzie odbył się najdłuższy wyścig w historii Formuły 1. Łącznie z dwugodzinną przerwą spowodowaną ulewnym deszczem, wyścig trwał 4 godziny 4 minuty i 39 sekund. Zwycięzcą został Jenson Button z zespołu McLaren.
9 czerwca 2013 podczas wyścigu doszło do tragedii. Porządkowy pomagał usunąć z toru rozbity bolid Estebana Gutierreza. Nieszczęśliwie, gdy schylał się po krótkofalówkę, wpadł wprost pod koła dźwigu, który przenosił uszkodzony bolid. Kierowca dźwigu nie miał możliwości zobaczyć swojego kolegi - oceniono wstępnie. Zmarły porządkowy doznał licznych obrażeń. Mimo szybkiego przetransportowania go helikopterem do szpitala Sacre-Coeur, nie zdołano uratować mu życia.
Zwycięzcy Grand Prix Kanady.
!align=center | 1987
!align=center | 2009
!align=center | 2020
!align=center | 2021
Liczba zwycięstw (kierowcy):
Liczba zwycięstw (producenci samochodów):
Liczba zwycięstw (producenci silników):

</doc>
<doc id="167599" url="https://pl.wikipedia.org/wiki?curid=167599" title="LT vz. 35">
LT vz. 35

LT vz. 35 – czechosłowacki czołg lekki, skonstruowany w 1935 r. przez zakłady Škoda w Pilźnie (oznaczenia fabryczne: Š-IIa, T-11). Po upadku Czechosłowacji w marcu 1939 r. i zajęciu Czech przez III Rzeszę, czołg ten wszedł na uzbrojenie Wehrmachtu, pod oznaczeniem PzKpfw 35(t). Używane były również przez Rumunię, pod oznaczeniem R-2, oraz Bułgarię. Niemcy chętnie go wykorzystywali w pierwszym okresie wojny, gdyż przewyższał ich własne konstrukcje czołgów lekkich zarówno pod względem uzbrojenia, jak i opancerzenia. Od 1941 r. były stopniowo wycofywane ze służby i zastępowane czołgami średnimi. Na bazie podwozi PzKpfw 35(t) budowano również ciągniki artyleryjskie, czołgi dowodzenia, a także działa samobieżne.
Historia rozwoju.
S-IIa; LT vz. 35; T-11; R-2; PzKpfw 35(t).
W 1934 r. czechosłowackie Ministerstwo Obrony złożyło zamówienie na skonstruowanie lekkiego czołgu kawaleryjskiego (kategorii IIa) uzbrojonego w działo kalibru 37 mm. Swoje prototypy opracowały zakłady Škoda w Pilźnie (oznaczony Š-IIa) oraz Českomoravská Kolben Daněk (ČKD) w Pradze (oznaczony P-IIa). Projekt ČKD wywodził się z konstrukcji mniejszego czołgu P-II (LT vz.34), a projekt Škody był nową konstrukcją. Oba prototypy zostały zaprezentowane już na wiosnę roku 1935. W czerwcu na poligonie w Milowicach pod Pragą odbyły się testy, w których zwyciężył prototyp Š-IIa Škody i został zaakceptowany na uzbrojenie pod oznaczeniem LT vz. 35 (skrót LT oznaczał "lehký tank" – czołg lekki). Prototyp ten w maju 1939 otrzymał nowe oznaczenie fabryczne T-11.
30 października 1935 r. Ministerstwo Obrony zamówiło pierwsze 160 czołgów, których produkcję rozdzielono po połowie pomiędzy zakłady Škoda i przegrane ČKD (na licencji Škody). Już w maju i czerwcu 1936 roku Ministerstwo Obrony zamówiło kolejne partie czołgów, zwiększając ich ogólną liczbę do 298, po 149 w obu zakładach. Pierwsze czołgi przekazano odbiorcy w grudniu 1936, a cała seria 298 sztuk została wyprodukowana do 8 kwietnia 1938 Wyprodukowane czołgi okazały się podatne na usterki i w 1938 roku wdrożono program ich fabrycznej modyfikacji. Po mobilizacji we wrześniu 1938 wojsko zamówiło dalsze 105 czołgów, lecz zamówienie to anulowano po kryzysie monachijskim.
W owym czasie, konstrukcja czołgu LT vz. 35 była dość nowoczesna. Układ jezdny bazował na układzie opracowanym przez Vickersa. Zbudowany był z dwóch par wózków jezdnych, z których każdy składał się z czterech kół z gumowym bieżnikiem o średnicy 350 mm, połączonych parami. Wózki były zawieszone na wahaczach i amortyzowane resorami piórowymi. Koła napędowe o średnicy 575 mm były z tyłu, a napinające o takiej samej średnicy – z przodu. Charakterystyczną cechą czołgów Škody była dodatkowa para kół bieżnych z przodu pod kołem napinającym, nie dotykająca normalnie gruntu, polepszająca prowadzenie gąsienicy i pokonywanie przeszkód. Gąsienice o szerokości 320 mm były podtrzymywane przez cztery pary rolek. Istotnym usprawnieniem było wprowadzenie prowadnic gąsienicy oraz odrzutników błota na kołach napędzających. Wóz był napędzany sześciocylindrowym silnikiem Škoda T-11 o mocy 120 KM i pojemności 8 dm³. Zapewniał on czołgowi o masie 10,5 t rozwinięcie maksymalnej prędkości 34 km/h. Nowatorskim rozwiązaniem było zastosowanie pneumatycznego napędu sprzęgła, hamulców i układu kierowniczego. Pozwalało to na zmniejszenie ciężaru czołgu, pozostawienie większej przestrzeni dla załogi, oraz w znaczący sposób poprawiało komfort pracy kierowcy. Rozwiązanie to jednak zupełnie zawodziło w warunkach frontu wschodniego, gdzie ostra zima często prowadziła do awarii układu pneumatycznego.
Czołg był uzbrojony w działo Škoda A3 vz. 34 kalibru 37 mm (niemieckie oznaczenie – 3,7 cm KwK 34(t) L/40) oraz dwa karabiny maszynowe Zbrojovka – Brno ZB vz. 35 lub ZB vz. 37 kalibru 7,92 mm (niemieckie oznaczenie – MG35(t) i MG37(t)). Jeden z nich umieszczony był w kadłubie, obok wizjera kierowcy, natomiast drugi w wieży, obok działa. Opancerzenie wozu stanowiły nitowane płyty pancerne o grubości 16 mm (z boku i z tyłu) oraz 25 mm (od czoła). Zapas paliwa umożliwiał zasięg 190 km na drodze oraz 120 km w terenie. Załogę stanowiło czterech ludzi: dowódca – celowniczy, ładowniczy, strzelec – radiotelegrafista i kierowca – mechanik.
Przed II wojną światową czołgi Š-IIa eksportowano także do Rumunii, gdzie otrzymały oznaczenie R-2. Umowę na dostawę 126 czołgów podpisano 14 sierpnia 1936, po czym Škoda opracowała zmodyfikowany prototyp Š-IIaR. Pierwszych 15 czołgów, wyprodukowanych dla armii czechosłowackiej, trafiło do Rumunii w kwietniu-maju 1937. Po próbach i zaakceptowaniu prototypu, które się przedłużały z uwagi na zastrzeżenia co do systemu chłodzenia, wozy R-2 serii produkcyjnej zostały dostarczone do Rumunii między lipcem 1938 a lutym 1939 (warto zaznaczyć, że od grudnia 1938 ich transporty szły przez Polskę, z uwagi na napięte stosunki Czechosłowacji z Węgrami, obok terytorium których prowadziła linia kolejowa do Rumunii). Z dostarczonych 126 wozów, 41 wyprodukowały ČKD, a resztę – Škoda. W marcu 1939, po zajęciu Czech przez Niemcy i utworzeniu państwa słowackiego, przejęto 298 czołgów LT vz. 35, z czego 52 trafiły na uzbrojenie słowackiej 3 Dywizji Szybkiej (27 szt. LT vz.34 i 52 szt. LT vz.35). Reszta, w liczbie 219 sztuk, zasiliła Wehrmacht, gdzie służyła pod oznaczeniem PzKpfw 35(t).
Ogółem w niepodległej Czechosłowacji wyprodukowano 424 wozy rodziny Š-IIa oraz 2 prototypy. W Protektoracie Czech i Moraw Niemcy nie kontynuowali już produkcji tego modelu jako przestarzałego, pomimo że ich zakupem zainteresowana była Bułgaria. Jedynie 10 nowych czołgów, oznaczonych T-11, z nowszym działem 37 mm A8, wyprodukowano w 1940 roku na zamówienie Afganistanu, lecz nie dostarczono ich tam z powodu sytuacji wojennej. Zostały one natomiast skonfiskowane przez Niemców i pomiędzy październikiem 1940 a styczniem 1941 sprzedane do Bułgarii.
W niemieckiej służbie początkowo czołgi otrzymały oznaczenie PzKpfw L.T.Sk.35 (Sk od Skoda) lub L.T.M.35, zmienione 16 stycznia 1940 na PzKpfw 35(t) (litera „t” oznaczała czeskie pochodzenie – "tschechisch"). Niemcy zwiększyli załogę z 3 do 4 osób, dodając stanowisko ładowniczego dla zwiększenia szybkostrzelności i odciążenia dowódcy, wyposażyli czołgi w radiostacje FuG 5 (10-watowy nadajnik i odbiornik) i Fug 2 (tylko odbiornik) oraz dokonali modyfikacji mechanicznych. Wadą takiego podziału czynności załogi było jednak to, że nadal dowódca był obciążony celowaniem i strzelaniem z armaty oprócz dowodzenia. 9 czołgów zmodyfikowano do roli czołgów dowodzenia (Panzer Befehlswagen) Sd.Kfz. 267 i 268, wyposażając je w radiostacje FuG 8, FuG 7 i FuG 5.
S-IIc; T-21; T-22; M40 "Turan I".
W grudniu 1937 r. zakłady Škoda opracowały projekt czołgu średniego, którego konstrukcję oparto na czołgu lekkim LT vz. 35. Rozpoczęto budowę dwóch prototypów, oznaczonych S-IIc, której jednak nie dokończono. Pojazd ważył 16,5 t i był uzbrojony w działo Škoda A9 vz. 38 kalibru 47 mm, oraz dwa karabiny maszynowe kalibru 7,92 mm. Zwiększono także (maksymalnie do 30 mm) opancerzenie. Zastosowano mocniejszy, ośmiocylindrowy silnik o mocy 250 KM i pojemności 13,8 dm³, który umożliwiał rozwinięcie prędkości do 50 km/h. Dopiero w 1940 dokończono budowę prototypów, które oznaczono symbolem T-21. Na ich podstawie skonstruowano czołg T-22, którego dwa egzemplarze przekazano w 1941 Węgrom. W oparciu o nie, Węgrzy rozpoczęli produkcję własnych wozów, oznaczonych M40 "Turan I". Posiadały one opancerzenie czołowe zwiększone do 50 mm oraz zamontowane nowe działa Škoda A17 kalibru 40 mm. Masa czołgu wzrosła do 18 t.
Użycie.
Pierwsze czołgi zostały przejęte przez wojsko czechosłowackie 21 grudnia 1936 roku. 197 sztuk otrzymał 1. Pułk Pancerny (PÚV-1) w Milovicach, 49 – PÚV-2 i 52 – PÚV-3. Łącznie z innymi czołgami, miały wejść na uzbrojenie czterech mobilizowanych Dywizji Mobilnych (po 98 czołgów) oraz 34 samodzielnych trzyczołgowych plutonów. Na skutek skierowania do produkcji bez dopracowania konstrukcji, wad materiałów oraz niestarannej produkcji, wyprodukowane czołgi okazały się awaryjne. Dopiero w maju 1938 opracowano kompleksowy program usuwania dostrzeżonych usterek przez producentów. Wymieniano też przy tym karabiny maszynowe ZB vz.35 na ZB vz.37. W efekcie, podczas kryzysu w stosunkach z Niemcami w maju 1938, jedynie część czołgów nadawała się do walki.
Po zajęciu Czech w marcu 1939 r., Niemcy przejęli 298 czołgów LT vz. 35, z czego 52 sztuk zostało przekazanych armii słowackiej. Około 244 zostało włączone do niemieckich wojsk pancernych, jednakże we wrześniu 1939 na stanie było ich tylko 202. Weszły początkowo na uzbrojenie pododdziałów 1 Dywizji Lekkiej: 11. Pułku Pancernego (117 sztuk) i 65. Batalionu Pancernego (57 sztuk). Dywizja ta we wrześniu 1939 r. wzięła udział w ataku na Polskę. Mimo swej nazwy, przedstawiała ona większą wartość bojową, niż ówczesne dywizje pancerne, gdyż czołgi L.T.M.35 przewyższały niemieckie wozy PzKpfw I i PzKpfw II, zarówno pod względem opancerzenia, jak i uzbrojenia, i weszły na etaty przewidziane dla niemieckich czołgów średnich PzKpfw III. Jednak nawet one okazały się nieodporne na ostrzał polskiej broni przeciwpancernej, zwłaszcza armat kalibru 37 mm. Stosunkowo niewiele czołgów tego typu utracono, natomiast okazały się one podczas kampanii dość awaryjne. Po kampanii wrześniowej 1.DLek raportowała 77 czołgów L.T.M.35 utraconych (wraz z wozami dowodzenia) i 52 uszkodzone lub zepsute, lecz ostatecznie po naprawach straty bezpowrotne ograniczyły się do 7 czołgów i w lutym 1940 roku posiadano 195 czołgów na stanie.
W październiku 1939 r. 1. Dywizja Lekka została przekształcona w 6 Dywizję Pancerną. W przeddzień ataku na Francję dysponowała ona 118 czołgami PzKpfw 35(t) oraz 10 wozami dowodzenia na podwoziu PzKpfw 35(t). Okazało się, że nie są one w stanie nawiązać równorzędnej walki z dobrze opancerzonymi czołgami francuskimi. Stracono bezpowrotnie 11 maszyn, a 62 zostały uszkodzone. Po analizie walk na froncie zachodnim uznano PzKpfw 35(t) za przestarzały i nieprzydatny do zadań bojowych. Podjęto wprawdzie próby podniesienia jego walorów bojowych (prototypy T-21 i T-22), jednakże wyższy priorytet miały prace nad unowocześnieniem modelu PzKpfw 38(t) i pomysły uczynienia z LT vz. 35 czołgu średniego wkrótce zarzucono. Ze względu na powolną produkcję czołgów średnich PzKpfw III i PzKpfw IV, wozy czechosłowackie nadal pozostawały w jednostkach liniowych. W ramach 6. Dywizji Pancernej, wzięły one udział w operacji "plan Barbarossa" i walczyły na froncie wschodnim aż do końca 1941. Wtedy też okazało się, że zastosowany w nich układ pneumatyczny, całkowicie zawodzi w warunkach rosyjskiej zimy. Dlatego też, pomimo ciągłego niedoboru sprzętu pancernego, zdecydowano się na całkowite wycofanie czołgów PzKpfw 35(t) z frontu. Pozostałe 187 egzemplarzy przekazano policji lub jednostkom zwalczającym partyzantkę. Część z nich przerobiono na ciągniki artyleryjskie, a wymontowane wieże użyto jako baterie artyleryjskie na wybrzeżu Danii i Korsyki.
W okresie 1936–1939 126 czołgów LT vz. 35 zostało wyeksportowanych do Rumunii, gdzie otrzymały oznaczenie R-2 i wzięły udział w walkach ze Związkiem Radzieckim. W 1939 Niemcy przekazali 52 sztuki armii słowackiej. Część z nich wzięła później udział w Powstaniu Słowackim. 36 czołgów trafiło także do Bułgarii. Czołgi otrzymały oznaczenie bułgarskie – Škoda T-11. Pierwsze 26 czołgów wybudowanych przez zakłady ČKD zostało dostarczonych do Bułgarii w lutym 1940. Były to czołgi uzbrojone w działo 37 mm Škoda A-3 (3,7 cm KwK 35(t) L/40). Były to czołgi przejęte przez Niemców po aneksji Czechosłowacji i wcielone do 11. Panzer Regiment. Czołgi były prezentowane delegacji bułgarskiej we wrześniu 1939, a następnie poddane generalnemu remontowi. We wrześniu Bułgarzy otrzymali kolejnych 10 czołgów. Były to czołgi zamówione przez Afganistan i przejęte przez Niemców. Ich uzbrojenie stanowiło ulepszone działo 37 mm Škoda A-7 (3,7 cm KwK 38(t) L/42). Z czołgów utworzono 3. i 4. kompanię pancerną, które od stycznia 1941 weszły w skład Batalionu Pancernego (Drużina Bojni Koli). Po reorganizacji w czerwcu 1941 r. czołgi weszły na uzbrojenie Pułku Pancernego stacjonującego w Sofii, który był rozwinięciem wcześniej istniejącego batalionu, a w październiku 1943. weszły na uzbrojenie Brygady Pancernej. 13 czołgów PzKpfw 35(t) skreślono ze stanu w marcu 1945 na skutek strat i zużycia.
Inne pojazdy na podwoziu PzKpfw 35(t).
Jeszcze przed Kampanią Wrześniową 8 czołgów PzKpfw 35(t) zostało przebudowanych na wozy dowodzenia (Panzerbefehlswagen 35(t)). Miały one zamontowaną antenę ramową na pokrywie silnika, za wieżą. W toku wojny przebudowano jeszcze kilka dalszych egzemplarzy (w sumie ok. 20). Już po wycofaniu PzKpfw 35(t) z jednostek frontowych, w latach 1942–1943, 49 podwozi zaadaptowano na ciągniki ciężkich dział artyleryjskich (Gepanzerte Mörserzugmittel 35(t)). Ostatnie 36 podwozi przebudowano w 1944 r. na ciągniki Gepanzerte Zugkraftwagen 35(t). Na początku roku 1940, zbudowano również dwa prototypy niszczyciela czołgów Panzerjäger 35(t), poprzez zamontowanie na podwoziu czołgowym działa przeciwpancernego 4,7 cm PaK 36(t) L/43 (Škoda A6 vz. 36). Nie rozwijano jednak dalej tego projektu.
W 1943 r. Rumuni zaczęli montować na podwoziach czołgów R-2 zdobyczne przeciwpancerne działa sowieckie ZIS-3 (7,62 cm PaK L/42). Obrotową wieżę zastępowano specjalną nadbudówką z blachy pancernej. W ten sposób zbudowano 21 niszczycieli czołgów TACAM R-2. Również Węgrzy przebudowywali swoje czołgi 40M Turan I, zbudowane na licencji Škody, na działa samobieżne. Montowali oni na podwoziach, w opancerzonej, niskiej nadbudówce, haubice kalibru 105 mm. Tak powstały działa pancerne 43M Zrinyi II.

</doc>
<doc id="167601" url="https://pl.wikipedia.org/wiki?curid=167601" title="Narzeczona z Lammermoor">
Narzeczona z Lammermoor

Narzeczona z Lammermoor () – powieść historyczna Waltera Scotta wydana w 1819 w Edynburgu, w trzeciej części "Tales of My Landlord"; powieść na język polski przetłumaczyła Krystyna Tarnowska (1961). 
Fabuła powieści jest osadzona w Szkocji w na przełomie XVII–XVIII wieku. Ukazuje bogate tło narodowe i społeczne; w "Narzeczonej z Lammermooru" ważną rolę pełnią opisy kultury i zwyczajów narodowych. Jest to historia tragicznej miłości Edgara, pana Ravenswood, i Lucy Ashton, córki jego wroga Sir Williama Ashtona.
Na podstawie powieści powstało libretto opery "Łucja z Lammermooru" (1835) Gaetano Donizettiego.

</doc>
<doc id="167602" url="https://pl.wikipedia.org/wiki?curid=167602" title="Benji Madden">
Benji Madden

Benji Madden, właśc. Benjamin Levi Combs (ur. 11 marca 1979 w Waldorf w stanie Maryland) – amerykański gitarzysta i wokalista zespołu Good Charlotte, który współtworzy ze swoim bratem bliźniakiem Joelem.
Urodził się w Waldorf w stanie Maryland z bratem bliźniakiem Joelem jako syn Robin Madden i Rogera Combsa. Wychowywał się ze starszym bratem Joshuą i młodszą siostrą Sarah. Gdy miał 16 lat, jego rodzinę opuścił ojciec. W wieku 15 lat zamieszkał z bratem u ciotki z powodu złych warunków materialnych. Ukończył La Plata High School in La Plata w La Plata w Maryland.
W 1996 wspólnie z Joelem stworzył zespół Good Charlotte. Pełni funkcję gitarzysty.
5 stycznia 2015 ożenił się z Cameron Diaz. Mają córkę Raddix (ur. 30 grudnia 2019).

</doc>
<doc id="167604" url="https://pl.wikipedia.org/wiki?curid=167604" title="Prezydent Miasta Krakowa">
Prezydent Miasta Krakowa

Prezydent Miasta Krakowa – najwyższy organ wykonawczy Miasta Krakowa. Jest zwierzchnikiem służbowym pracowników urzędu miasta, zwierzchnikiem kierowników miejskich jednostek organizacyjnych, a także służb, inspekcji i straży. Urząd ten został powołany 16 kwietnia 1792 roku, a jego powstanie wiązało się z wprowadzeniem 18 kwietnia 1791 "Prawa o miastach".
Wybór.
Prezydent Krakowa zgodnie z ustawą z dnia 20 czerwca 2002 r. o bezpośrednim wyborze wójta, burmistrza i prezydenta miasta, (Dz. U. Nr 113 poz. 984 z późn. zm.) wybierany jest w wyborach powszechnych, równych, bezpośrednich, w głosowaniu tajnym w trakcie ogólnopolskich wyborów samorządowych, które odbywają się co 4 lata.
Przedmiot działalności i kompetencje Prezydenta.
Ustawowo Prezydentowi przynależy władza wykonawcza, wykonuje on uchwały Rady Miasta Krakowa i zadania określone przepisami prawa, kieruje bieżącymi sprawami Miasta oraz reprezentuje je na zewnątrz. Do zadań Prezydenta należy w szczególności:
Prezydent wykonuje swoje zadania przy pomocy Urzędu Miasta Krakowa, miejskich jednostek organizacyjnych oraz powiatowych służb, inspekcji i straży. Prezydent może powierzyć prowadzenie – w swoim imieniu – określonych spraw Miasta Zastępcom oraz Sekretarzowi Miasta.
Lista prezydentów Krakowa.
Księstwo Warszawskie i Zabór austriacki.
Po III Rozbiorze Polski Kraków został włączony do Monarchii Habsburgów.
Wolne Miasto Kraków.
Państwo to zostało utworzone 18 października 1815 roku z południowego skrawka Księstwa Warszawskiego i było półdemokratyczną republiką konstytucyjną opartą na Kodeksie Napoleona i własnej konstytucji. Wolne Miasto stało się ostoją dla osób z pozostałych zaborów i powstańczym „korytarzem”.
Zabór austriacki i Wielkie Księstwo Krakowskie.
Po powstaniu krakowskim, zorganizowanym przeciwko dominacji austriackiej, ale i faktycznie przeciwko trzem zaborcom naraz (czyli tzw. „państw opiekuńczych” Rzeczypospolitej Krakowskiej), miasto zostało w 1846 roku zaanektowane przez Austrię, w której granicach pozostawało aż do roku 1918. Nazwę Rzeczpospolita Krakowska zastąpiono nową: Wielkie Księstwo Krakowskie. 
II wojna światowa.
W czasach okupacji niemieckiej władza w Krakowie została przekazana pod kontrolę niemieckich prezydentów-komisarzy. 20 września 1939 prezydent Bolesław Czuchajowski został usunięty z funkcji i aresztowany, co równocześnie oznaczało likwidację polskiego rządu miasta. Na czele Zarządu Miasta Krakowa stanął nadburmistrz Drezna Ernst Zörner. W czasie okupacji hitlerowskiej Kraków funkcjonował jako stolica Generalnego Gubernatorstwa.
(Stadthauptmann der Stadt Krakau) Starostowie miejscy Krakowa jako stolicy Generalnego Gubernatorstwa:
Mimo faktu, że prawodawstwo niemieckie nakazywało powołanie miejscowego burmistrza (prezydenta) odstąpiono od tego i obowiązki jego pełnił równocześnie niemiecki Stadthauptmann.

</doc>
<doc id="167605" url="https://pl.wikipedia.org/wiki?curid=167605" title="LT-35">
LT-35



</doc>
<doc id="167607" url="https://pl.wikipedia.org/wiki?curid=167607" title="Rezerwat przyrody Czarny Las">
Rezerwat przyrody Czarny Las

Czarny Las – leśny rezerwat przyrody znajdujący się na terenie gminy Milanów, w powiecie parczewskim, w województwie lubelskim. Leży na terenie Nadleśnictwa Radzyń Podlaski, w leśnictwie Czarny Las, na północ od zabudowań wsi Kostry, po wschodniej stronie drogi wojewódzkiej nr 813. Teren rezerwatu podlega też ochronie w ramach programu Natura 2000 – w 2008 roku powołano tu obszar siedliskowy „Czarny Las” PLH060002 o powierzchni 19,85 ha.
Zachowały się tu szczególnie cenne stanowiska starych, naturalnych lasów mieszanych i liściastych. Można tu spotkać unikatowe okazy 160-letnich dębów, 130-letnich grabów i lip. W załączniku I dyrektywy siedliskowej wymieniono następujące typy siedlisk znajdujące się na tym terenie: grąd środkowoeuropejski i grąd subkontynentalny.
Teren odznacza się również bardzo bogatą i rzadką w regionie roślinnością runa leśnego. Swoje stanowiska mają tu takie chronione gatunki jak: wawrzynek wilczełyko, groszek wschodniokarpacki, listera jajowata, gnieźnik leśny, podkolan zielonawy.
Dużym zagrożeniem dla Czarnego Lasu jest nadmierna dewastacja stanowisk roślinnych, zanieczyszczenia w postaci odpadów pochodzących z gospodarstw domowych oraz bliskie sąsiedztwo dróg.
W rezerwacie powstał rowerowy szlak widokowy. Ponadto utworzono tu ścieżkę przyrodniczą „Czarny Las”, wyposażoną w drewnianą kładkę o długości 600 m oraz wieżę widokową.

</doc>
<doc id="167610" url="https://pl.wikipedia.org/wiki?curid=167610" title="Rigel Kentaurus">
Rigel Kentaurus



</doc>
<doc id="167612" url="https://pl.wikipedia.org/wiki?curid=167612" title="SdKfz">
SdKfz



</doc>
<doc id="167615" url="https://pl.wikipedia.org/wiki?curid=167615" title="Grabowiec">
Grabowiec



</doc>
<doc id="167616" url="https://pl.wikipedia.org/wiki?curid=167616" title="The New York Times">
The New York Times

The New York Times (NYT) – jeden z najważniejszych amerykańskich dzienników, wychodzący w Nowym Jorku. Jest trzecią pod względem nakładu gazetą w Stanach Zjednoczonych, po „USA Today” i „The Wall Street Journal”. Codzienny nakład wynosi 1,125 mln, a wydania niedzielnego 1,700 mln (dane na 26 grudnia 2004). Właścicielem gazety jest The New York Times Company, która kontroluje również około 40 innych gazet i czasopism, m.in. „The Boston Globe” i „International Herald Tribune”.
Historia.
Dziennik został założony 18 września 1851 przez Henry’ego Jarvisa Raymonda i George’a Jonesa, jednak dopiero pod rządami Adolpha Ochsa, które zaczęły się w 1896, zdobył swoją reputację. Już w rok po zajęciu swego kierowniczego stanowiska, w 1897, nowy dyrektor wymyślił slogan, którego NYT używa do dziś – „Wszystkie wiadomości, które nadają się do druku”.
Początkowo „Times” ukazywał się każdego poranka, z wyjątkiem niedziel, jednak już w czasie wojny domowej gazeta była wydawana każdego dnia. „The New York Times” otrzymał w 1918 pierwszą Nagrodę Pulitzera za wiadomości i artykuły dotyczące I wojny światowej. Rok później zaczęto dostarczać dziennik przez Ocean Atlantycki do Londynu.
W 1942 pojawiła się w dzienniku codzienna krzyżówka, a sekcja dotycząca mody rozpoczęła swą działalność w 1946. W tym samym roku zaczęto wydawać międzynarodową edycję „Timesa”, która przestała się ukazywać w 1967, gdy w Paryżu rozpoczęła swą działalność gazeta „International Herald Tribune”, redagowana przez zespół „The New York Times”, „New York Herald Tribune” i „The Washington Post”.
Od 1996 NYT ukazuje się w internecie, pod adresem www.nytimes.com.
Od 1997 zespół NYT jest autorem publikacji „The New York Times Almanac”.
12 listopada 2008 grupa prowokatorów z organizacji Yes Men rozdała na ulicach Nowego Jorku i Los Angeles ponad milion egzemplarzy fałszywej gazety imitującej NYT. Dziennik miał 14 stron i wyszedł z datą 4 lipca 2009. Główną wiadomością była ta o zakończeniu wojny w Iraku.

</doc>
<doc id="167617" url="https://pl.wikipedia.org/wiki?curid=167617" title="New York Times">
New York Times



</doc>
<doc id="167618" url="https://pl.wikipedia.org/wiki?curid=167618" title="Wespe">
Wespe

Wespe (pol. "osa"), właściwie Leichte Feldhaubitze 18/2 auf Fahrgestell Panzerkampfwagen II (Sf) SdKfz 124 – niemieckie samobieżne działo polowe z okresu II wojny światowej bazowane na podwoziu czołgu PzKpfw II.
Już w czasie niemieckiej inwazji na Francję w 1940 roku stało się oczywiste, że czołg PzKpfw II, który wówczas był jeszcze głównym czołgiem armii niemieckiej przestał spełniać wymogi pola walki jako jednostka słabo uzbrojona i opancerzona. Ponieważ jednak sama konstrukcja czołgu, jego podwozie i układ napędowy uznane były za bardzo dobre, w odpowiedzi na zamówienie serii armat samobieżnych przez armię niemiecką postanowiono zbudować nowy pojazd właśnie na bazie PzKpfw II.
Nowy pojazd Wespe zaprojektowany został w zakładach Alkett i bazował na podwoziu czołgu PzKpfw II Ausf. F, większość modyfikacji polegała na usunięciu wieży i przesunięciu silnika z tyłu kadłuba do jego środka. Na tak uzyskanym miejscu zamontowano standardową lekką haubicę 10,5 cm leFH 18 chronioną otwartą od góry pancerną nadbudową.
Wespe zadebiutowały bojowo na froncie wschodnim w 1943 i okazały się konstrukcją udaną do tego stopnia, że Adolf Hitler rozkazał, aby czołgi PzKpfw II były modyfikowane wyłącznie na pojazdy Wespe, zarzucając inne projekty, jak choćby Marder II.
Pojazdy tego typu produkowane były od lutego 1943 do połowy roku 1944, kiedy wojska radzieckie zdobyły położone na terenie Warszawy fabryki tych wozów. Do tego czasu wyprodukowano 676 sztuk tych dział, a także 159 w wersji transportera amunicji.

</doc>
<doc id="167619" url="https://pl.wikipedia.org/wiki?curid=167619" title="R. James Woolsey">
R. James Woolsey



</doc>
<doc id="167620" url="https://pl.wikipedia.org/wiki?curid=167620" title="Hummel">
Hummel

Hummel (z niem. "trzmiel") – 15cm schwere Panzerhaubitze auf Geschützwagen III/IV (Sf) SdKfz 165 niemieckie samobieżne działo polowe z okresu II wojny światowej uzbrojone w haubicę kalibru 150 mm, używane przez Wehrmacht od 1942 roku do końca wojny.
Konstrukcja.
Pierwsze projekty nowego pojazdu powstały w 1942, kiedy wojska niemieckie odczuły brak samobieżnej artylerii polowej, która mogłaby łatwo współpracować z wojskami pancernymi. Pierwsze projekty zakładały umieszczenie haubicy 10,5cm leFH 17 na podwoziu czołgu PzKpfw III lub PzKpfw IV. Po zbudowaniu jednego prototypu zdecydowano jednak o użyciu działa o większym kalibrze – haubicy 15cm sFH 18 (L/30 – o długości lufy 30 kalibrów), zamontowanej na specjalnie dla niej zaprojektowanym podwoziu Geschützwagen III/IV będącym mieszaniną elementów czołgów PzKpfw III Ausf.J i czołgu PzKpfw IV Ausf. F oraz elementów zbudowanych specjalnie dla tej konstrukcji. To samo podwozie zostało później użyte do konstrukcji niszczyciela czołgów Nashorn. Kadłub składający się z wanny (była to nieco wydłużona w tylnej części typowa wanna czołgu PzKpfw IV) i osłony przedziału bojowego wykonany był ze spawanych płyt walcowanych o grubości 15-30 mm wanna i 10 mm nadbudowa. Nadbudowa osłaniająca przedział bojowy była odkryta od góry (możliwe osłonięcie brezentową plandeką) i posiadała dwuskrzydłowe drzwiczki od tyłu ułatwiające załadunek amunicji. 
Kierowca i radiooperator zajmowali stanowiska w przedniej części pojazdu, a reszta załogi (dowódca pojazdu, celowniczy, dwóch ładowniczych) i uzbrojenie pojazdu znajdowały się w przedziale bojowym umieszczonym w tylnej części pojazdu. Silnik zamontowany był centralnie. Późniejsze modele "Trzmiela" miały nieco zmodyfikowane przednie nadwozie, ze zwiększoną przestrzenią przeznaczoną dla kierowcy i radiooperatora.
Do końca wojny wyprodukowano 713 Hummeli w wersji podstawowej i 157 w wersji nieuzbrojonego transportera amunicji.
Zastosowanie bojowe.
Działa samobieżne "Hummel" stanowiły, obok lżejszych dział samobieżnych "Wespe", wyposażenie dywizjonów artylerii pancernej pułków artylerii pancernej dywizji pancernych i niektórych dywizji grenadierów pancernych. W pułku jeden dywizjon całkowicie wyposażano w działa samobieżne. Taki dywizjon składał się z trzech baterii. Dwie baterie były wyposażone w działa samobieżne "Wespe", a jedna bateria w działa "Hummel". Każda bateria liczyła sześć lub cztery działa samobieżne. Dywizjon liczył łącznie 16-18 dział samobieżnych. Bateria miała także dwa transportery amunicji na podwoziach dział samobieżnych.

</doc>
<doc id="167622" url="https://pl.wikipedia.org/wiki?curid=167622" title="Theodore Shackley">
Theodore Shackley

Theodore Shackley – "Ted" (ur. 16 lipca 1927 w Springfield, zm. 9 grudnia 2002 w Bethesda) – amerykański funkcjonariusz Służb specjalnych (korpusu kontrwywiadu wojskowego oraz Centralnej Agencji Wywiadowczej – CIA), min. szef Sekcji polskiej i czechosłowackiej Wydziału Europy Wschodniej w Zarządzie Planowania CIA, szef Stacji CIA w: Berlinie Zachodnim, Laosie i Sajgonie. Autor wydanej w kwietniu 2005 roku książki "Superszpieg: Moje życie w CIA" ("Spymaster: My Life in the CIA"), w 1981 roku wydał także pracę pt. "Trzecia opcja" ("The Third Option").
Życiorys.
Pochodzenie i młodość.
Urodzony w Springfield w stanie Massachusetts w 1927 roku, z pochodzenia Polak – jego matka była polską imigrantką. Większość swojej młodość spędził w West Palm Beach na Florydzie.
Służba wojskowa i wywiad wojskowy.
Zaraz po II wojnie światowej (październik 1945) wstąpił do armii amerykańskiej i po odbyciu podstawowej służby został wysłany do Niemiec, gdzie dołączył do alianckich wojsk okupacyjnych. Wobec narastającej atmosfery zimnej wojny, dzięki znajomości języka polskiego, w kwietniu 1946 roku został zwerbowany do pracy w korpusie kontrwywiadu armii amerykańskiej ("U.S. Army Counter Intelligence Corp").
Nauka i początki w CIA.
W lutym 1947 roku odesłany do rezerwy, wyjechał z powrotem do USA, aby uczęszczać na studia na University of Maryland. W 1950 roku powrócił do armii i kontrwywiadu wojskowego, rok później znów trafił do Niemiec gdzie werbował Polaków do pracy dla wywiadu wojskowego oraz CIA, dla której pracował także od 1951 roku, w Wydziale Europy Wschodniej w Zarządzie Planowania. Od 1952 roku był pracownikiem Bazy Operacyjnej CIA w Norymberdze, w 1953 roku przeniesiony do placówki CIA w Berlinie Zachodnim, gdzie współpracował z Williamem Harveyem, późniejszym autorem i głównym wykonawcą operacji Gold, wspólnej akcji wywiadu amerykańskiego tj. CIA, brytyjskiego MI6 oraz zachodnioniemieckiego BND, polegającej na budowie podziemnego tunelu w celu podsłuchu radzieckiej wojskowej łączności kablowej.
Sekcja polsko-czechosłowacka i placówka JM WAVE.
W 1954 roku został szefem operacji sekcji polsko-czechosłowackiej Wydziału Europy Wschodniej w Zarządzie Planowania CIA. Następnie, od 1959 roku, prowadził Sekcje Czechosłowacką Wydziału Europy Wschodniej w Zarządzie Planowania CIA. W 1960 roku, pracownik służb technicznych Europy Wschodniej w Zarządzie Planowania CIA. W 1962 roku przeniósł się do specjalnej stacji CIA na Florydzie (jako zastępca szefa) o kryptonimie "JM WAVE", która została utworzona na polecenie ówczesnego prezydenta USA Kennedy’ego do obalenia przywódcy Kubańskiego Fidela Castro, po nieudanej inwazji w Zatoce Świń w 1961 roku. Stacja "JM WAVE", była wykorzystywana przez Centralną Agencję Wywiadowczą jako centrala do przeprowadzenia "operacji Mangusta", polegającej na fizycznej likwidacji Fidela Castro. W połowie 1962 roku Shackley został szefem Stacji CIA w Miami.
Berlin/Laos/Sajgon.
W lipcu 1965 roku Shackley powrócił do Berlina Zachodniego na stanowisko szefa tamtejszej Stacji CIA, jednej z trzech najważniejszych placówek agencji na całym świecie. Dokładnie dwa lata później został szefem Stacji CIA w Wientian, w Laosie, a od grudnia 1968 w Sajgonie.
Doradca zastępcy dyrektora ds operacyjnych.
W kwietniu 1972 roku Shackley powrócił do centrali CIA, gdzie został szefem Wydziału Półkuli Zachodniej w Zarządzie Planowania, następnie w maju 1973 r. został szefem Wydziału Azji Wschodniej w Zarządzie Operacyjnym CIA. (
W marcu 1976 roku, doradca zastępcy dyrektora ds operacji CIA, współpracował wówczas z ówczesnym dyrektorem Centrali Wywiadu (tym samym szefem CIA), późniejszym 41. prezydentem USA George’em H.W. Bushem. Odwołany z tego stanowiska 1979 roku. Następca Busha na stanowisku DCI, admirał Stansfield Turner, twierdził, że powodem odwołania go z tego stanowiska były prawdopodobnie bardzo bliskie stosunki z Edwinem Wilsonem, byłym pracownikiem CIA, który po odejściu z agencji zajmował się handlem i przemytem broni, za co został przed jego odejściem aresztowany.
RAI i praca autorska.
Po odejściu z CIA Theodore Shackley, założył własną bardzo dobrze prosperującą kompanię, o nazwie "Research Associates International" – RAI, zajmującej się zbieraniem informacji dla wielkich korporacji biznesowych. W późniejszych latach był zamieszany w tzw. aferę Iran-Contras, z której udało mu się wyjść bez szwanku. Zajął się także pisaniem książek, wydano m.in. (po jego śmierci) w kwietniu 2005 roku książkę "Superszpieg: Moje życie w CIA" ("Spymaster: My Life in the CIA").
Zmarł w grudniu 2002 w Bethesda w stanie Maryland.

</doc>
<doc id="167625" url="https://pl.wikipedia.org/wiki?curid=167625" title="Grille">
Grille

Grille (z niem. „świerszcz”) – niemieckie działo samobieżne piechoty z okresu II wojny światowej bazujące na podwoziu czołgu Panzerkampfwagen 38(t) i uzbrojone w działo sIG 15 cm. Pełna nazwa tego pojazdu brzmiała schweres Infanteriegeschütz 33/1 (Sf) auf PzKpfw 38(t) Ausf. M „Grille” (Sd.Kfz. 138/1).
Grille Ausf. H.
Pierwsza wersja „Świerszcza” bazowała na czołgu Panzer 38(t) Ausf. H z silnikiem umieszczonym z tyłu pojazdu. Usunięta została wieża czołgu, a jako uzbrojenie dodano 15 cm schweres Infanteriegeschütz 33 (ciężkie działo piechoty kalibru 150 mm). W 1943 wyprodukowano 91 pojazdów tego typu.
Grille Ausf. M.
Drugi wariant Grille – Ausf. M powstał na podwoziu Panzer 38(t) Ausf. M. Główna różnica polegała na przeniesieniu silnika do środkowej części pojazdu w celu poprawy jego stabilności. W latach 1943-1944 wyprodukowano 282 pojazdy tego typu w wersji podstawowej i 120 w nieuzbrojonej odmianie transportera z amunicją.
Grille 17.
Prototyp ciężkiego działa samobieżnego 17 cm K44(Sf)Gw6 lub inaczej Grille 17. W tym pojeździe wykorzystywano elementy podwozia czołgu Tiger II przedłużonego do 11 kół jezdnych. Silnik został przeniesiony do przedniej części kadłuba. W umieszczonym z tyłu przedziale bojowym rozmieszczono doskonałą armatę K 18 kalibru 170 mm. Załoga tego 58-tonowego działa miała się składać z ośmiu ludzi. Grubość pancerza wahała się od 16 do 30 mm. Planowano budowę wersji z moździerzem 210 mm.

</doc>
<doc id="167626" url="https://pl.wikipedia.org/wiki?curid=167626" title="Robert Woolsey">
Robert Woolsey



</doc>
<doc id="167628" url="https://pl.wikipedia.org/wiki?curid=167628" title="Jens Fink-Jensen">
Jens Fink-Jensen

Jens Fink-Jensen (ur. 19 grudnia 1956 w Kopenhadze) – duński pisarz, poeta, fotograf i kompozytor.
Debiutował jako autor literatury pięknej 4 czerwca 1975 r. opowiadaniem "Juni 1995" ("Czerwiec 1995") opublikowanym w "Dagbladet Information", a jako liryk w maju 1976 czterema wierszami opublikowanymi w czasopiśmie "Hvedekorn" nr 76/1. Jego debiutem książkowym był tom wierszy "Verden i et øje" ("Świat w jednym oku"), wydany 19 października 1981 r., a jego pierwszym tomem opowiadań była książka "Bæsterne" ("Bestie"), wydana 5 czerwca 1986. Jako autor literatury dziecięcej debiutował w roku 1994 książką "Jonas og konkylien" ("Jonas i muszle").
Studiował języki w Herlufsholm Kostskole 1976. Potem odbył obowiązkową służbę wojskową i uczył się w szkole oficerskiej Gwardii Królewskiej. W Arkitektskole ukończył architekturę (MAA, cand.arch; 1986) i multimedia-design (1997).
Był członkiem nieformalnej grupy "poetów lat osiemdziesiątych" skupionej wokół Paula Boruma, redaktora "Hvedekorna". Między innymi, w ramach działalności w tej grupie, w 1980 r. Jens Fink-Jensen zorganizował wraz ze swoim kolegą, poetą Michaelem Strunge, manifestację generacji "NÅ!!80" w Huset w Kopenhadze.
Jeans Fink-Jensen wraz z Larsem Christensenem i saksofonistą Jensem Severinem występuje ze swoimi przedstawieniami nazywanymi "lyrikshow". Przedstawienia te polegają na prezentacji przezroczy i kompozycji w liceach i na festiwalach. 
Jens Fink-Jensen miał między innymi wystawy fotograficzne "Sydens Skibe (Statki Południa)", "Beijing Ansigt (Twarz Pekinu)", wystawa poezja/fotografie "OrdBilleder" ("ObrazySłowa") i show „przezrocza-dźwięk” "Øje på verden – om bøgernes råstof" ("Oko po świecie – o surowcach książek").
W roku 1999 ukazał się tom wierszy "Nær afstanden" ("Bliska odległość") po arabsku w przekładzie Jamala Jumy (Wydawnictwo Alwah, Madrid), niektóre wiersze z tego tomu zostały wcześnie opublikowane w gazecie "Al-Quds Al-Arabu" (London 1996), oraz w czasopiśmie "Nizwa" (Sultanat Oman 1999).

</doc>
<doc id="167634" url="https://pl.wikipedia.org/wiki?curid=167634" title="Satelita astronomiczny">
Satelita astronomiczny

Satelita astronomiczny – satelita z wyposażeniem przeznaczonym przede wszystkim do prowadzenia obserwacji astronomicznych, zwykle takich, których nie można przeprowadzać na Ziemi, lub ich przeprowadzenie jest utrudnione przez obecność atmosfery ziemskiej.
Przykładami takich czynności są badania obejmujące mierzenie promieniowania gamma, ultrafioletowego, rentgenowskiego, oraz podczerwonego. Najbardziej znanym satelitą astronomicznym jest Kosmiczny Teleskop Hubble'a.

</doc>
<doc id="167636" url="https://pl.wikipedia.org/wiki?curid=167636" title="Rosetta">
Rosetta

Zobacz też:

</doc>
<doc id="167638" url="https://pl.wikipedia.org/wiki?curid=167638" title="Wacław II opawski">
Wacław II opawski

Wacław II Opawski (Przemyślida) (ur. ok. 1397, zm. pomiędzy 1445 a 1449) – od ok. 1420 na Głubczycach i Fulneku, od 1433 książę opawski. 
Wacław II był najstarszym synem księcia opawskiego Przemka I i Anny von der Lutzke. Urodził się około 1397 i jeszcze za życia zmarłego w 1433 ojca był przygotowywany to przejęcia całości księstwa. W ten sposób książę opawski Przemek chciał uniknąć nadmiernego rozdrobnienia niewielkich już posiadłości śląskich Przemyślidów. Własny dział Wacław otrzymał już ok. 1420 i były to Głubczyce, oraz dom książąt opawskich w Pradze. 
Po wybuchu wojen husyckich Wacław podobnie, jak jego ojciec początkowo poparł króla Zygmunta Luksemburczyka i np. 1421 wziął udział w wyprawie we wschodnich Czechach. W 1428 wobec jednak pełnego zwycięstwa husytów i zniszczenia przez nich Głubczyc Wacław II przeszedł na ich stronę zawierając nawet z innowiercami formalny sojusz. 
Sprzymierzenie się Wacława z husytami nie uchroniło księstwa od zniszczenia podczas wojny domowej w Czechach, gdyż w 1436 jego dobra najechał książę karniowski Mikołaj V, zaś rok później Polacy. 
Po śmierci ojca Wacław II przeciwstawiał się wszelkim tendencjom decentralizacyjnym ze strony młodszych braci: Mikołaja IV, Wilhelma, Ernesta i Przemka II dopuszczając ich tylko do formalnych współrządów. 
W 1440 Wacław popadłszy w tarapaty finansowe był zmuszony zastawić księciu opolskiemu Bolkowi V miasto Cukmantl i zamek Edelštejn.
Wacław II był żonaty z nieznaną bliżej z Elżbietą z Kravař, z którą to doczekał się dwóch synów (byli to: Jan III Pobożny późniejszy książę głubczycki i Hanusz pan na Fulneku) i córki (Anna zmarła 15 kwietnia 1505, wydana za Jana Zajice z Hasenburka.
Nie wiadomo kiedy dokładnie Wacław zmarł musiało to jednak nastąpić pomiędzy 1445 a 1449. 

</doc>
<doc id="167639" url="https://pl.wikipedia.org/wiki?curid=167639" title="Instruktor harcerski">
Instruktor harcerski

Instruktor – kategoria członkowska w organizacji harcerskiej, odnosząca się do osób pełniących określone funkcje w organizacji, w tym przede wszystkim pełniących funkcje wychowawcze.
Historia.
Skauting utworzony przez Roberta Baden-Powella zrzeszał chłopców w wieku około 12-18 lat. Tworzyli oni ośmioosobowe patrole, kierowane przez jednego z nich – patrolowego. Kilka patroli tworzyło drużynę, której pracą kierował dorosły skautmistrz (ang. "scoutmaster"), przy pomocy jednego lub dwóch, również dorosłych, pomocników (ang. "assistant scoutmaster"). Kierowaniem i reprezentowaniem ruchu na wyższych szczeblach zajmowali się komisarze (ang. "commisioner") i członkowie różnych rad (w tym Rady Naczelnej). Wszyscy ci dorośli członkowie ruchu nazywani byli oficerami skautowymi, również w Polsce. Instruktorem (ang. "instructor") nazywano wtedy człowieka, który uczył skautów umiejętności z jakiejś konkretnej dziedziny. Oznaką takiego instruktora była lilijka z białą kitką na przodzie kapelusza.
Z czasem oficerów skautowych zaczęto nazywać instruktorami. A nazwy "skautmistrz" i "podskautmistrz" (wtedy już raczej harcmistrz i podharcmistrz) stały się nazwami stopni instruktorskich, a nie nazwami funkcji.
Obecnie.
W wielu organizacjach skautowych zachował się wyraźny podział na młodych członków i dorosłą kadrę. Moment przejścia jest tam bardzo wyraźny. W Polsce jest to nieco rozmyte. Instruktorem zostaje się po złożeniu Zobowiązania Instruktorskiego, w ZHP może to nastąpić już w wieku 16 lat. Od tego też wieku można pełnić najważniejszą funkcję wychowawczą - funkcję drużynowego.
Związek Harcerstwa Polskiego.
W ZHP instruktorką może zostać harcerka (wędrowniczka), która ukończyła 16 lat, po złożeniu Zobowiązania Instruktorskiego; instruktorem może zostać harcerz (wędrownik), który ukończył 16 lat, i posiada przyznany przez właściwego komendanta, na wniosek komisji stopni instruktorskich stopień przewodnika/przewodniczki (pierwszy z 3 stopni instruktorskich), po złożeniu Zobowiązania Instruktorskiego. Instruktorzy ZHP posiadają stopnie instruktorskie. System stopni instruktorskich, zasady ich zdobywania i wymagania z nimi związane uchwala Rada Naczelna ZHP. Podstawową jednostką organizacyjną dla instruktorów jest krąg instruktorski.
Prawa i obowiązki.
Instruktorzy ZHP mają takie same prawa i obowiązki jak pozostali członkowie organizacji. Ponadto mają prawo do przyjmowania Obietnicy zucha, Przyrzeczenia Harcerskiego i Zobowiązania Instruktorskiego. Obowiązkiem instruktorów jest kierowania się zasadami określonymi w Zobowiązaniu Instruktorskim oraz szczególnej troski o powierzone im dzieci i młodzież, zwłaszcza o ich zdrowie i bezpieczeństwo.
Instruktorzy ZHP pełniący funkcje instruktorskie, mający zaliczoną służbę instruktorską za ostatni rok, mają czynne prawo wyborcze. Posiadają je również członkowie zwyczajni nie będący instruktorami kierujący podstawowymi jednostkami organizacyjnymi.
Instruktorzy ZHP mają bierne prawo wyborcze, z następującymi ograniczeniami:
Funkcje instruktorskie.
Funkcjami instruktorskimi są funkcje, które:
Są to: 
Funkcje instruktorskie w ZHP pełnią w zasadzie instruktorzy. W uzasadnionych wypadkach komendant hufca może dopuścić do pełnienia funkcji instruktorskiej członka zwyczajnego niebędącego instruktorem, który ukończył 16 lat i posiada odpowiednie kwalifikacje instruktorskie.
Związek Harcerstwa Rzeczypospolitej.
W ZHR instruktorkami mogą zostać pełnoletnie harcerki, instruktorami - pełnoletni harcerze, przygotowani do prowadzenia pracy wychowawczej i posiadający stopień instruktorski. Instruktorzy i instruktorki muszą być chrześcijanami. Instruktorki przyjmuje i zwalnia komendantka chorągwi harcerek lub Naczelniczka Harcerek, instruktorów - komendant chorągwi harcerzy lub Naczelnik Harcerzy. Regulaminy stopni instruktorskich uchwala Naczelnictwo na wniosek Naczelniczki Harcerek i Naczelnika Harcerzy. Jednostką organizacyjną dla instruktorek i instruktorów jest krąg instruktorski.
Prawa i obowiązki.
Instruktorki i instruktorzy ZHR mają takie same prawa i obowiązki jak pozostali członkowie organizacji. Ponadto mają obowiązek czynnego udziału w pracy wychowawczej ZHR.
Instruktorki i instruktorzy ZHR wpisani na listy instruktorek i instruktorów - mianowani lub wybrani na określoną funkcję wychowawczą w ZHR oraz posiadający określony przydział służbowy, posiadają czynne prawo wyborcze do wszystkich władz Związku.
Instruktorki i instruktorzy ZHR posiadają bierne prawo wyborcze do władz ZHR z następującymi ograniczeniami:
Zobowiązanie instruktorskie.
Zobowiązanie, które składa przyszły instruktor Związku Harcerstwa Polskiego (lub innej organizacji harcerskiej lub skautowej) w Polsce. Zobowiązanie ma wymiar "obrzędowy", składane jest w podniosłej atmosferze przy ognisku, najczęściej w obecności innych instruktorów danego środowiska/jednostki. Treść zobowiązania instruktorskiego w Związku Harcerstwa Polskiego brzmi obecnie:

</doc>
