<doc id="167643" url="https://pl.wikipedia.org/wiki?curid=167643" title="Jan Pastwa">
Jan Pastwa

Jan Aleksander Pastwa (ur. 23 maja 1962 w Gdyni) – polski urzędnik państwowy i dyplomata, harcmistrz, współtwórca ZHR na Pomorzu, szef służby cywilnej w latach 1997–2006. W latach 2007–2012 ambasador w Republice Czeskiej, w latach 2012–2016 dyrektor Krajowej Szkoły Administracji Publicznej.
Życiorys.
W 1990 ukończył studia na Wydziale Prawa Uniwersytetu Gdańskiego, a w 1994 ukończył Krajową Szkołę Administracji Publicznej w Warszawie (II promocja).
Związany z harcerstwem, był wychowankiem i drużynowym (w latach 1980–1986) Czarnej Czwórki Gdyńskiej, członkiem trójmiejskiego Kręgu Instruktorów Harcerskich im. Andrzeja Małkowskiego. W 1981 brał udział w technicznej obsłudze I Krajowego Zjazdu Delegatów „Solidarności” w Gdańsku. W latach 1983–1989 działał w niejawnym Ruchu Harcerskim. Należy do współzałożycieli Związku Harcerstwa Rzeczypospolitej, w latach 1990–1995 był jego wiceprzewodniczącym, a następnie członkiem Naczelnictwa ZHR.
Jako student Uniwersytetu Gdańskiego uczestniczył w podziemnym kolportażu i strajku w Gdańsku w maju 1988. Od 1989 kierował działem informacji biura Komisji Krajowej NSZZ „Solidarność”. W latach 1990–1994 był zatrudniony w Urzędzie Wojewódzkim w Gdańsku na stanowisku rzecznika prasowego ówczesnego wojewody, Macieja Płażyńskiego. Od 1994 do 1996 był dyrektorem Urzędu Wojewódzkiego w Gdańsku, a następnie przez rok kierownikiem Urzędu Rejonowego w Gdyni.
7 listopada 1997 został powołany przez prezesa Rady Ministrów na szefa służby cywilnej. Następnie 1 lipca 2001 objął to stanowisko na kolejną pięcioletnią kadencję, która upłynęła w 2006. 26 marca 2007 złożył listy uwierzytelniające prezydentowi Republiki Czeskiej, obejmując funkcję ambasadora RP w Pradze. Urzędowanie zakończył w 2012. 26 listopada tego samego roku premier Donald Tusk powołał go na stanowisko dyrektora Krajowej Szkoły Administracji Publicznej. 7 października 2016 premier Beata Szydło odwołała go z pełnionej funkcji.
W 2012, "za wybitne zasługi w służbie zagranicznej, za osiągnięcia w podejmowanej z pożytkiem dla kraju pracy zawodowej i działalności dyplomatycznej", odznaczony Krzyżem Kawalerskim Orderu Odrodzenia Polski.
Żonaty z Ewą Borkowską-Pastwą, ma dwóch synów: Lecha i Jana.

</doc>
<doc id="167644" url="https://pl.wikipedia.org/wiki?curid=167644" title="Cmentarz żydowski w Pszczynie">
Cmentarz żydowski w Pszczynie

Cmentarz żydowski w Pszczynie – kirkut znajdujący się w Pszczynie, w głębi działki przy ulicy Katowickiej. Cmentarz zajmuje powierzchnię 0,6 ha, zachowało się na nim ponad 400 nagrobków. Obecnie należy do jednych z najlepiej zachowanych żydowskich nekropolii w województwie śląskim.
Historia.
Cmentarz został oficjalnie założony w 1814. Pierwszą pochowaną osobą była Jettel, córka rabina Hirschela Guttmanna, zmarła 10 września 1814 w wieku 4 lat. Wcześniej członkowie pszczyńskiej gminy żydowskiej byli chowani na cmentarzu żydowskim w Mikołowie. W 1830 powołano do życia święte bractwo pogrzebowe Chewra Kadisza, na czele którego stanęli Wolf Armuth oraz Samuel Bändel. W 1888 rozszerzono teren cmentarza, a od strony ulicy zbudowano ceglane ogrodzenie z dwoma stylizowanymi kutymi furtkami oraz neogotycki dom przedpogrzebowy, według projektu Ernsta Betza. Prowadzi do niego 35-metrowa aleja, po obu stronach której rosną jesiony.
Podczas II wojny światowej cmentarz nie uległ zniszczeniu. Ostatni pogrzeb na cmentarzu odbył się w 2011.
Na cmentarzu zachowało się około 400 nagrobków, murowane ogrodzenie oraz dom przedpogrzebowy. Największy z nagrobków, okazały bazaltowy pomnik z dwiema kolumnami wspierającymi trójkątny szczyt, pochodzi z przełomu XIX i XX wieku. Należy on do Heinricha i Henriette Simonów.
Pochowani.
Na cmentarzu żydowskim w Pszczynie spoczęło wielu zasłużonych mieszkańców miasta i okolic:

</doc>
<doc id="167648" url="https://pl.wikipedia.org/wiki?curid=167648" title="Władysław Stachurski">
Władysław Stachurski

Władysław Stachurski (ur. 27 marca 1945 w Piotrkowicach, zm. 13 marca 2013 w Warszawie) – polski piłkarz i trener piłkarski, selekcjoner reprezentacji Polski w latach 1995–1996.
Kariera piłkarska.
Początkowo zawodnik klubów warszawskich (Skry, Sarmaty, Warszawianki) oraz SHL Kielce. W 1964 roku trafił do Legii Warszawa. Zadebiutował w niej 27 marca 1966 w zremisowanym 0:0 meczu z Wisłą Kraków. Wraz z Legią dwukrotnie został mistrzem Polski (1969, 1970) oraz wywalczył puchar kraju (1966). Po raz ostatni w jej barwach zagrał 11 marca 1973 roku w spotkaniu z Lechem Poznań. W warszawskiej drużynie występował na pozycji prawego obrońcy, często włączał się do akcji ofensywnych. Jest członkiem Galerii Sław Legii.
W barwach Legii występował także w europejskich pucharach. W sezonie 1969/1970 dotarł z warszawską drużyną do półfinału Pucharu Europy (strzelił wówczas jednego gola – zdobył bramkę w meczu I rundy z rumuńskim UT Arad). W następnych rozgrywkach awansował z Legią do ćwierćfinału. W spotkaniu 1/4 finału z Atlético Madryt strzelił jednego z dwóch goli dla swojego zespołu&lt;ref name="sezon 70/71"&gt;&lt;/ref&gt;. Ponadto zdobył dwie bramki w pojedynku I rundy z IFK Göteborg.
W reprezentacji Polski zadebiutował 12 października 1969 roku w meczu z Luksemburgiem. Łącznie w barwach narodowych rozegrał osiem spotkań i strzelił jednego gola – 23 września 1970 zdobył bramkę w wygranym 2:0 pojedynku z Irlandią, który odbył się w Dublinie.
Kariera trenerska.
Karierę piłkarską zakończył z powodu kontuzji. Następnie został trenerem, początkowo pracował w Legii. Był także drugim szkoleniowcem młodzieżowej reprezentacji Polski i pierwszym trenerem kadry juniorów. W 1983 roku razem z trenerem Mieczysławem Broniszewskim, prowadził reprezentację młodzieżową Polski do lat 20. na Mistrzostwach Świata w Meksyku, która zdobyła III miejsce, brązowy medal. W latach 1988–1990 pracował w Zawiszy Bydgoszcz, z którym w sezonie 1988/1989 wywalczył awans do I ligi (obecna Ekstraklasa), a w następnym zajął w niej IV miejsce (najwyższe w historii klubu). W latach 1990–1991 był pierwszym trenerem Legii Warszawa. Dotarł z nią do półfinału Pucharu Zdobywców Pucharów. Następnie pełnił funkcję szkoleniowca w Widzewie Łódź.
W listopadzie 1995 roku został selekcjonerem reprezentacji Polski. Zadebiutował 19 lutego 1996 w przegranym 0:5 meczu z Japonią. Łącznie kadrę narodową prowadził w czterech spotkaniach (dwa remisy, dwie porażki) – po raz ostatni 1 maja 1996 roku w zremisowanym 1:1 pojedynku z Białorusią.
W sezonie 1996/1997 ponownie był pierwszym trenerem Legii, lecz ze względu na problemy zdrowotne zakończył pracę szkoleniową. Sezon w roli trenera dokończył Mirosław Jabłoński, a drużyna zdobyła Puchar Polski. Po wyleczeniu się prowadził Okęcie Warszawa oraz pierwszoligowy Świt Nowy Dwór Mazowiecki.
W 2002 "za zasługi na rzecz rozwoju sportu", został odznaczony przez prezydenta RP Aleksandra Kwaśniewskiego, Złotym Krzyżem Zasługi.
Śmierć.
Zmarł 13 marca 2013 r. na zawał serca, w drodze po odbiór biletów na mecz Polski z Ukrainą. Pośmiertnie został uhonorowany Diamentowym Odznaczeniem PZPN. Został pochowany na Powązkach-Cmentarzu Wojskowym w Warszawie C 29 Tuje 14.
Wśród swoich byłych zawodników został zapamiętany jako osoba wymagająca, wyważona i konsekwentna. Z uwagi na swoją osobowość, wysoką kulturę osobistą oraz wysokie umiejętności sportowe cieszył się sympatią i zaufaniem zawodników. Na treningach potrafił przekazać wiele cennych uwag i potem je wyegzekwować.
"Robił w zespole atmosferę, przy nim wszystko szło w górę, nigdy w dół. Chciało się trenować i grać".

</doc>
<doc id="167651" url="https://pl.wikipedia.org/wiki?curid=167651" title="Architektura gotycka we Włoszech">
Architektura gotycka we Włoszech

Do Włoch gotyk dotarł przede wszystkim za pośrednictwem klasztorów. Architektom włoskim ten styl budowania niezbyt się podobał. Podobnie jak romanizm był dla nich kulturowo obcy. Przyjęły się i rozpowszechniły tylko niektóre elementy tego stylu, a wraz z pojawieniem się renesansu szybko od gotyku odstąpiono.
Kościoły budowane na terenie Italii w okresie XIII - XIV wieku to przeważnie bazyliki, często przykryte drewnianym stropem lub widoczną we wnętrzu więźbą dachową. Pojawiające się sklepienia to najczęściej sklepienia krzyżowe, zabezpieczone stalowymi lub spiżowymi ściągami. W ten sposób znaczna część sił ukośnych była równoważona w rozciąganym elemencie poziomym, a pozostała, niewielka część, przekazywana na ściany i filary podparte przyporami. Stąd kościoły włoskie nie mają skomplikowanych układów łęków oporowych, które wraz z filarami tworzyły misterne układy systemów przyporowych. Zastosowane ściągi były skutecznym rozwiązaniem, jednak nie zdobiły wnętrza kościoła. Ich zastosowanie lub przykrycie nawy głównej (często także naw bocznych) stropami pozwoliło na zwiększenie rozstawu kolumn, przez co wnętrza włoskich kościołów są bardziej przestronne, niż budowli w Europie Północnej. Dodatkowo, występujące w rozwiązaniach italskich znaczne podwyższenie wysokości naw bocznych, sprawia wrażenie układów bardziej scalonych i mało doświetlonych.
Architekci włoscy dość często stosowali dekorację złożoną z poziomych pasów dwukolorowego kamienia. Tak konstruowane filary dają efekt odwrotny od obowiązującego w okresie gotyku podkreślania wertykalnego układu budowli. Podobnie rozwiązywane były elewacje frontowe. Do rzadkości należą widoczne z daleka wieże wyrastające z bryły budynku. Wystrój rzeźbiarski budowli włoskich należy do znacznie uboższych. Jedynie głowice kolumn i filarów były bogaciej zdobione, niż pozostałe elementy wnętrza.
Do przykładów zabytków sakralnych z okresu gotyku należą:
Przy zabudowaniach klasztornych i kościołach we Włoszech zachowały się cmentarze - "campo santo", otoczone ogrodzeniami, wzdłuż których budowano krużganki otwarte do wirydarzy. Część takich rozwiązań została przebudowana w okresie gotyku. Przykładem jest zaprojektowane przez Giovanniego Pisano campo santo w Pizie. Zbudowane w latach 1270 - 1463 na planie prostokąta w wymiarach 127,0 x 52,0 m otoczone z czterech stron krużgankami o półkolistych, jeszcze romańskich arkadach, ozdobione delikatnym, gotyckim laskowaniem.
Architektura świecka z okresu gotyku to przede wszystkim budynki o charakterze wyraźnie obronnym. Obronność jest wyraźnie widoczna zarówno w budowlach reprezentacyjnych, zamkach, a nawet w budynkach mieszkalnych. W kraju nękanym ciągłymi konfliktami wewnętrznymi stawiano w miastach prywatne domy z wieżą albo w formie wież, które łatwo było przystosować do obrony. Takie wieże zachowały się m.in. w Pizie, Florencji, Padwie, Weronie. Do dzisiaj zachowały się również fragmenty fortyfikacji np. w Fiesole, Cortonie i Volterze. Jednak najbardziej znane są przykłady budowli reprezentacyjnych:

</doc>
<doc id="167652" url="https://pl.wikipedia.org/wiki?curid=167652" title="Replica">
Replica

Replica – oprogramowanie opracowane we wczesnych latach 90. przez firmę Farallon Communications (od 2000 roku własność firmy Proxim), które służyło do przetwarzania dokumentów do formatu publikacji elektronicznej, podobnie jak PDF. Sterownik „Repliki” działał podobnie jak sterownik drukarki, ale rezultatem przetwarzania był międzyplatformowy (Windows, Mac OS) dokument elektroniczny, który można było przeglądać bez udziału natywnej aplikacji, w której został utworzony oryginał. Do oglądania była potrzebna specjalna przeglądarka firmy Farallon, ale możliwe też było tworzenie dokumentów zawierających wbudowaną przeglądarkę.

</doc>
<doc id="167657" url="https://pl.wikipedia.org/wiki?curid=167657" title="Waldemar Obrębski">
Waldemar Obrębski

Waldemar Obrębski (ur. 23 maja 1944 w Warszawie, zm. 26 stycznia 1985 w okolicach Adelaide w Australii) – polski piłkarz i trener. Uznawany za jeden z największych polskich talentów trenerskich w XX wieku, którego kariera została przerwana tragicznym wypadkiem samochodowym w Australii.
Życiorys.
Ukończył studia na warszawskiej Akademii Wychowania Fizycznego. Jako piłkarz grał na pozycji napastnika. Występował w Legii Warszawa (1960–1967), Polonii Warszawa (1967–1974), Wiśle Chicago (1974) i Chicago Sting (1975). Karierę trenerską rozpoczął jako asystent w Polonii Warszawa. W latach 1976–1977 pierwszy trener Polonii. Od 1977 pracował jako szkoleniowiec młodzieżowej reprezentacji Polski, a w czasie Mistrzostw Świata w Argentynie w 1978 jako asystent selekcjonera reprezentacji seniorów Jacka Gmocha. 
Trener reprezentacji „olimpijskiej” w eliminacjach do Igrzysk Olimpijskich w Los Angeles (1983–1984). W styczniu i lutym 1981 prowadził reprezentację młodzieżową w czterech meczach z Japonią zakontraktowanych jako oficjalne mecze pierwszej reprezentacji.
Zmarł w wyniku obrażeń doznanych w wypadku samochodowym w okolicach Adelajdy, gdzie w styczniu 1985 rozpoczął pracę jako trener.
Pochowany na cmentarzu w Pyrach.

</doc>
<doc id="167669" url="https://pl.wikipedia.org/wiki?curid=167669" title="Stadion Śląski">
Stadion Śląski

Stadion Śląski – wielofunkcyjny stadion, zlokalizowany na terenie Parku Śląskiego w Chorzowie (przy granicy z Katowicami), wybudowany w latach 2009–2017 w miejscu obiektu funkcjonującego w tym samym miejscu od 1956 r. Od sierpnia 2020 r. działa jako Narodowy Stadion Lekkoatletyczny. Jego właścicielem jest Województwo Śląskie (Urząd Marszałkowski Województwa Śląskiego), a operatorem spółka Stadion Śląski Sp. z o.o.. Obiekt uniwersalny, na którym mogą się odbywać mecze piłkarskie, mityngi lekkoatletyczne oraz imprezy muzyczne (do 2009 r. również zawody żużlowe). Do 2012 r. – największa, a od 2012 r. druga pod względem wielkości budowla sportowa w Polsce (po Stadionie Narodowym w Warszawie).
W 1997 r. Polski Związek Piłki Nożnej nadał uchwałą Stadionowi Śląskiemu nazwę „Narodowy”. Ministerstwo Sportu i Turystyki stwierdziło, że PZPN jako stowarzyszenie nie posiada właściwości do nadawania nazw obiektom sportowym (Stadion Narodowy w Warszawie to nazwa zarejestrowana w Urzędzie Patentowym, na rzecz Ministerstwa Sportu i Turystyki).
Historia.
Plany budowy dużego obiektu sportowego w polskiej części Górnego Śląska, z widownią na kilkadziesiąt tysięcy osób, powstały już w latach międzywojennych. W 1939 r. gotowy był projekt zlecony przez Adama Kocura – prezydenta Katowic i zarazem przewodniczącego komitetu budowy stadionu. Miał on przypominać Stadion Olimpijski w Berlinie, lecz w wyniku wybuchu II wojny światowej koncepcja upadła. Pod koniec lat 40. XX w. w tzw. „planie sześcioletnim” przewidziano budowę dużego stadionu na 70 000 osób dla jednego ze śląskich klubów piłkarskich, jednak ten pomysł również nie został zrealizowany.
Decyzja o budowie Stadionu Śląskiego na terenie tworzonego wówczas największego parku miejskiego w Europie (Wojewódzkiego Parku Kultury i Wypoczynku) zapadła 20 grudnia 1950 r., podczas posiedzenia Wojewódzkiej Rady Narodowej w Katowicach. Zaprojektował go architekt Julian Brzuchowski, a kierownikiem robót był inż. Wiktor Pade. Prace rozpoczęły się w 1951 r., a ich część wykonywali fachowcy sprowadzeni z Czechosłowacji. Stadion zbudowano z czerwonego i białego piaskowca, granitu oraz betonu. Inwestycja pociągała za sobą duże koszty, dlatego kluby sportowe z okręgu katowickiego wpłaciły do kasy komitetu budowy ponad 100 tysięcy złotych. Szukano kibiców, którzy przy budowie obiektu pracowaliby nieodpłatnie. Społeczeństwo województwa przepracowało łącznie 589 938 roboczogodzin, wartość tej pracy szacuje się na 1 500 000 ówczesnych złotych. Stadion Śląski powstawał równocześnie ze Stadionem Dziesięciolecia w Warszawie.
Obiekt ukończono latem 1956 r. Jego oficjalna inauguracja nastąpiła 22 lipca 1956, w dniu najważniejszego święta narodowego Polski Ludowej – przegranym 0:2 – towarzyskim spotkaniem piłkarskim przeciwko NRD. Pierwszym dyrektorem został Mikołaj Beljung. W 1959 r. założono na nim sztuczne oświetlenie elektryczne (pierwsze w Polsce).
W 1994 r. rozpoczęła się gruntowna przebudowa obiektu. Pierwszy etap zakończono w 1997 r., a drugi w 2001 r. W październiku 2007 r. zamontowano system podgrzewający płytę boiska oraz wymieniono murawę.
Kolejny etap przebudowy rozpoczął się w 2009 r.. Rozbudowano trybuny do ponad 55 tys. miejsc siedzących, wybudowano pełne zadaszenie, a tor żużlowy zastąpiła lekkoatletyczna bieżnia. W 2011 r. pękł jeden z elementów konstrukcyjnych odpowiedzialnych za stabilność ważącego ponad 220 ton poszycia dachu (tzw. krokodyla), co znacznie opóźniło ukończenie inwestycji. Przebudowę zakończono latem 2017 r., a nowy stadion otwarto 1 października 2017
Pierwotna konstrukcja stadionu.
Widownia.
Początkowo trybuny stadionu mogły oficjalnie pomieścić 87 000 widzów, jednak regularnie zasiadało na nim od 90 000 do 100 000 kibiców, toteż szybko przylgnęło do niego miano "stutysięcznika". Rekord frekwencji – 130 000 osób – padł 2 września 1973, podczas Indywidualnych Mistrzostw Świata na żużlu 1973. Międzynarodowe wymogi bezpieczeństwa wymusiły – z biegiem czasu – stopniowe zmniejszanie jego pojemności.
Wieża.
Zlokalizowana w centralnej części stadionu wieża od samego początku była symbolem całego obiektu. Pierwotnie mieściły się w niej biura administracyjne oraz pomieszczenia techniczne, natomiast później nie pełniła żadnej funkcji. W związku z rozpoczęciem kolejnego etapu przebudowy stadionu, we wrześniu 2008 r. wieża została rozebrana.
Tunel.
Wewnątrz stadionu, pod trybunami znajduje się tunel. Jest jednym z legendarnych miejsc w obiekcie. Prowadzi on na murawę boiska. Tędy wychodzą drużyny piłkarskie przed rozpoczęciem meczów. Wielu sportowców wspomina specyficzne wrażenie, jakie miało miejsce podczas wyjścia tędy na mecz. Tunel jest długi i odpowiednio tłumi krzyki widowni oddając odpowiedni klimat. Obecnie tunel jest po liftingu, jest nieco wyższy i krótszy – ma teraz 63 metry długości. W bocznym skrzydle tunelu znajduje się kompleks szatni spełniających europejskie standardy.
Stadion po przebudowie.
W latach 2009–2017 miała miejsce przebudowa obiektu. Główny zakres robót obejmował zadaszenie trybun. W ramach modernizacji stadionu została również zbudowana nowa górna trybuna zachodnia, a na trybunie wschodniej powstały osobne dojścia do strefy VIP.
Trybuny i loże.
Po przebudowie, pojemność stadionu zwiększyła się z 47 202 do 55 211 miejsc siedzących, ulokowanych na dwupiętrowych trybunach. Podczas koncertów muzycznych obiekt może pomieścić ok. 85 000 osób. Stadion posiada także 106 miejsc przeznaczonych dla osób niepełnosprawnych. Po modernizacji znajduje się tu także 25 lóż VIP z miejscami dla 384 osób.
Szerokość rzędu na widowni wynosi 85 centymetrów. Początkowa koncepcja architekta stadionu zakładała zamontowanie czerwonych krzesełek, jednak 7 lutego 2011 zarząd województwa podjął decyzję o zmianie ich koloru na żółto-niebieskie, czyli barwy Górnego Śląska.
Zadaszenie.
Po przebudowie stadion posiada półprzezroczyste zadaszenie ze sztucznego tworzywa, zaprojektowane przez GMP z Akwizgranu. Nawiązuje do przemysłowych konstrukcji, jakich nie brak na Górnym Śląsku. Jego powierzchnia wynosi 43 tys. m², co czyni je największym zadaszeniem w Europie.
Centrum konferencyjno-biznesowe.
Stadion posiada także przestronne hol oraz foyer, dające możliwość zaaranżowania tej przestrzeni na targi, recepcję dla gości, miejsce na poczęstunek czy strefę spotkań. W wynajmowanych przestrzeniach istnieje możliwość zorganizowania bankietu dla 1500 osób. Liczba miejsc parkingowych dla gości stadionu to 650.
Ośrodek.
Cały kompleks Stadionu Śląskiego zajmuje powierzchnię 21,34 ha. Oprócz głównego stadionu obejmuje on również boczne boisko treningowe ze sztuczną nawierzchnią, oświetleniem oraz zadaszoną trybuną na 300 miejsc siedzących, które 3 czerwca 2005 – jako pierwsze w kraju – otrzymało z rąk prezydenta FIFA Seppa Blattera międzynarodowy certyfikat FIFA. Znajduje się tu również: drugie boisko treningowe z naturalną trawą, widownią na 100 osób i oświetleniem, boiska do gry w koszykówkę i piłkę ręczną, korty tenisowe, siłownia, szereg wielofunkcyjnych sal (w tym sala konferencyjna na 500 osób), restauracja oraz hotel posiadający 70 miejsc noclegowych.
Piłka nożna.
Mecze reprezentacji Polski.
Piłkarska reprezentacja Polski rozgrywa na nim swe najważniejsze mecze już od 1957 r. (eliminacyjne spotkanie Mistrzostw Świata 1958 przeciwko ZSRR). Wiele z nich przeszło do legendy zarówno rodzimego, jak i światowego futbolu. „Biało-czerwoni pokonywali tutaj takie potęgi, jak: ZSRR, Anglia, Holandia, Włochy, czy Portugalia. To właśnie dzień po – wygranym 2:0 – spotkaniu przeciw „Synom Albionu” w ramach kwalifikacji do Mistrzostw Świata 1974 (6 czerwca 1973), brytyjskie media nadały mu przydomek „Kocioł Czarownic”. Polacy czterokrotnie pieczętowali na nim awans do mundiali: w 1977, 1985, 2001 i 2022, a raz do mistrzostw Europy w 2008. Do tej pory na Stadionie Śląskim odbyło się 61 oficjalnych meczów polskiej kadry narodowej. Najwięcej goli dla reprezentacji strzelił na stadionie Włodzimerz Lubański (11).
Inne mecze międzypaństwowe.
W październiku 2017 r. Stadion Śląski był jedną z aren turnieju eliminacyjnego I rundy (grupy 2) do mistrzostw Europy U-19 w 2018.
Mecze europejskich pucharów.
Stadion Śląski wykorzystywany jest również przez kluby piłkarskie z Górnośląskiego Okręgu Przemysłowego do rozgrywania ważnych meczów międzynarodowych (głównie w europejskich pucharach). Przy tej okazji rolę gospodarza pełniły tutaj: Górnik Zabrze, GKS Katowice, Ruch Chorzów, Polonia Bytom i GKS Tychy.
Pozostałe mecze.
22 lipca 1974 na Stadionie Śląskim odbył się mecz reprezentacji Śląska przeciwko Tanzanii, wygrany przez Ślązaków 7:2. Dodatkowo od połowy lat 50. do końca lat 80. odbyło się tutaj wiele prestiżowych spotkań ligowych (m.in. derby Górnego Śląska). W marcu 2008 r. mecze rozgrywali tu Ruch Chorzów i Polonia Bytom z racji niedopuszczenia ich obiektów do rozgrywek w tym okresie.
Inne wydarzenia piłkarskie.
17 czerwca 2018 na płycie głównej odbył się Wielki Finał Śląskiej Ligi Młodych Talentów
Żużel.
Od 8 czerwca 1972 murawę boiska Stadionu Śląskiego okalał pełnowymiarowy tor żużlowy. Najważniejszymi zawodami w tej dyscyplinie rozgrywanymi na nim były żużlowe mistrzostwa świata: indywidualne (4 krotnie: 1973, 1976, 1979 i 1986, par (2-krotnie: 1978 i 1981) i drużynowe (1-krotnie: 1974). Dwa razy odbyły się tutaj zawody Grand Prix Europy. Ich organizatorem była bydgoska Polonia, która jednocześnie organizowała na swoim stadionie w Bydgoszczy Grand Prix Polski. Stadion Śląski był wówczas największym obiektem żużlowym globu. 1 września 2018 odbył się mecz Polska - Reszta Świata, który oglądało 16 871 widzów, a 15 września - finałowa runda Indywidualnych Mistrzostw Europy 2018, która zgromadziła 31 626 kibiców.
Lekkoatletyka.
W 1967 r. obiekt gościł mistrzostwa Polski seniorów. W 1969 r. odbył się tutaj mecz lekkoatletyczny Polska – NRD – Związek Radziecki, podczas którego reprezentująca ZSRR Nadieżda Cziżowa jako pierwsza w historii kobieta pchnęła kulą ponad 20 metrów ustanawiając wynikiem 20,09 rekord świata. Na początku 2010 pojawiła się idea zorganizowana na Stadionie Śląskim mistrzostw świata w 2015 roku jednak w czerwcu tego samego roku Chorzów odpadł z walki o organizację zawodów. Istniała koncepcja aby zgłosić miasto i stadion do goszczenia mistrzostw Starego Kontynentu w 2016 roku. 8 czerwca 2018 odbył się 64. Orlen Memoriał Janusza Kusocińskiego, który zgromadził 20 862 kibiców. W dniach 9-12 czerwca 2018 na stadionie zorganizowane zostały XI Ogólnopolskie Letnie Igrzyska Olimpiad Specjalnych. W dniach 27-29 lipca 2018 Stadion Śląski gościł Ogólnopolską Olimpiadę Młodzieży. 22 sierpnia 2018 odbył się Memoriał Kamili Skolimowskiej. Wydarzenie zgromadziło rekordową widownię - 41 200 kibiców. 30 maja 2021 poinformowano, że w 2028 r. na stadionie odbędą się lekkoatletyczne mistrzostwa Europy.
Imprezy muzyczne.
Na Stadionie Śląskim odbywają się ponadto koncerty muzyczne (wówczas obiekt ten jest w stanie pomieścić nawet 85 000 fanów muzyki). Gościły już na nim m.in.: Iron Maiden, The Rolling Stones, AC/DC, Metallica, U2, Nightwish, czy Slipknot. W czerwcu 2007 r. swoje koncerty zagrali tutaj: Linkin Park, Pearl Jam i Genesis, 3 lipca 2007 wystąpili pierwszy raz w Polsce Red Hot Chili Peppers. W 2008 r. zagrała Metallica, Machine Head oraz The Police. W sierpniu 2009 r. ostatni przed rozbudową obiektu koncert dała grupa U2. 9 lipca 2018 na nowym Śląskim zagrali Guns N’ Roses. 24 lipca 2019 odbył się koncert Rammstein.
Wykaz imprez muzycznych zorganizowanych na Stadionie Śląskim:
Klub sportowy.
Przy Stadionie Śląskim działa jednosekcyjny klub piłkarski o nazwie Klub Sportowy „Stadion Śląski”, specjalizujący się w szkoleniu młodzieży (szkółka piłkarska). Utworzono go 6 stycznia 1928 pod nazwą KS Stadion Królewska Huta, z sekcjami – piłką nożną, lekkoatletyką, pływaniem i tenisem, a 20 kwietnia 1962 reaktywowano jako "Wojewódzki Sportowy Ośrodek Metodyczno-Szkoleniowy Klub Sportowy Stadion Śląski przy Wojewódzkim Parku Kultury i Wypoczynku". Prawa stowarzyszenia klub otrzymał 11 maja 1962. Od samego początku klub ten zajmował się wyłącznie szkoleniem młodzieży (od trampkarzy do juniorów), bowiem planów utworzenia drużyny seniorów – mimo poczynionych starań wspólnie z AKS-em Chorzów – nie udało się nigdy zrealizować. Klub ma barwy zielono-białe. Największym jego sukcesem było czwarte miejsce w mistrzostwach Polski juniorów w Olsztynie. Szkoli blisko 400 młodych piłkarzy. Zajęcia odbywają się 5-7 razy w tygodniu, w 11 grupach podzielonych według kryteriów wiekowych. W 2005 roku zyskał status Organizacji Pożytku Publicznego. Z klubu wywodzą się m.in.: Jerzy Wyrobek, Henryk Wieczorek, Paweł Janduda, Dariusz Fornalak, Robert Mitwerandu, Dariusz Rzeźniczek, Michał Mak, Mateusz Mak, Arkadiusz Szczygieł, Dawid Plizga i Piotr Ćwielong.

</doc>
<doc id="167670" url="https://pl.wikipedia.org/wiki?curid=167670" title="Rada Stanu (Królestwo Polskie 1918)">
Rada Stanu (Królestwo Polskie 1918)

 Rada Stanu Królestwa Polskiego – organ przedstawicielski Królestwa Polskiego, istniejący w 1918 r.
Utworzenie.
Rada Stanu została utworzona na podstawie wydanej przez Radę Regencyjną ustawy o Radzie Stanu Królestwa Polskiego z 4 lutego 1918 r. stosownie do art. II i III , wydanego przez generalnych gubernatorów warszawskiego i lubelskiego, w imieniu cesarza Niemiec oraz cesarza Austrii i króla Węgier.
Kompetencje.
Wedle patentu z 12 września w sprawach, których administracja nie została przekazana polskiej władzy państwowej, wnioski mogły być rozpatrywane tylko za zgodą (niem. "Zustimmumg") państw okupacyjnych. Generalny Gubernator mógł w tych sprawach wydawać zarządzenia po wysłuchaniu ("nach Anhörung") Rady Stanu. Zaś dla zabezpieczenia "ważnych interesów wojennych" mógł on bez konieczności wysłuchiwania Rady wydawać "niezbędnie potrzebne zarządzenia z mocą prawa", które tylko w tym samym trybie mogły być zmienione bądź uchylone. Ustawy i rozporządzenia polskich władz, "z których dla ludności wypływają prawa i obowiązki", musiały być przed wydaniem podane do wiadomości Generalnego Gubernatora tego państwa okupacyjnego, w którego obszarze administracyjnym miały wejść w życie, mógł zablokować je w ciągu dni 14 po przedłożeniu.
Skład i organizacja.
Rada Stanu składała się z 43 członków mianowanych przez Radę Regencyjną, 12 członków wchodzących w jej skład z urzędu oraz 55 członków wybranych przez sejmiki powiatowe (powołane przez okupantów) oraz rady miejskie Warszawy, Łodzi i Lublina, w wyborach przeprowadzonych 9 kwietnia 1918 r. W wyborach wzięły udział dwa bloki stronnictw reprezentowane przez Centralny Komitet Wyborczy (Międzypartyjne Koło Polityczne) oraz Narodowy Komitet Wyborczy (koalicja Związku Budowy Państwa Polskiego ze Stronnictwem Narodowym, Ligą Państwowości Polskiej, Klubem Pracy Narodowej, Centrum Narodowym, Demokracją Polską i Stronnictwem Polityki Czynnej) Wśród członków Rady wybranych 9 kwietnia było tylko 15 aktywistów, całą resztę mandatów otrzymali pasywiści. Na czele Rady stał marszałek. Prezydium Rady tworzyli marszałek, dwóch wicemarszałków oraz czterech sekretarzy. Rada Stanu prace prowadziła poprzez 17 komisji: administracyjną, budżetową finansowo-gospodarczą, główną, ochrony lokatorów, ochrony pracy, oświatową, petycyjną, wniosków prawodawczych, redakcyjną, regulaminową, rolną, rugów, sądową, sejmową, wojskową i zdrowia.
Działalność.
Postanowieniem z 14 czerwca 1918 r. Rada Regencyjna mianowała Franciszka Jana Pułaskiego na stanowisko Marszałka Rady Stanu. Na stanowiska wicemarszałków zostali powołani Józef Mikułowski-Pomorski oraz Stefan Bądzyński, zaś na stanowiska sekretarzy – Eugeniusz Krasuski, August Popławski, Jan Skotnicki i Henryk Wyrzykowski.
Otwarcie Rady Stanu odbyło się 21 czerwca 1918 r. W ramach jedynej odbytej sesji Rada zebrała się na 14 posiedzeniach plenarnych, uchwalając jedynie 4 ustawy. Została rozwiązana przez Radę Regencyjną "Orędziem do Narodu Polskiego" z 7 października 1918 r. po przyjęciu przez państwa centralne zasad pokojowych 14 punktów Wilsona, zadeklarowaniu niepodległości Królestwa i zamiarze stworzenia nowego rządu. Organ ustawodawczy Królestwa Polskiego nie zdążył doprowadzić do końca prac nad wieloma ustawami, jednak przygotowane projekty stały się podstawą dla późniejszych dekretów Naczelnika Państwa.

</doc>
<doc id="167674" url="https://pl.wikipedia.org/wiki?curid=167674" title="Bitwa pod Zusmarshausen">
Bitwa pod Zusmarshausen

Bitwa pod Zusmarshausen – bitwa stoczona 17 maja 1648 roku pomiędzy armią cesarską pod dowództwem Maksymiliana von Gronsfelda a połączonymi wojskami szwedzkimi i francuskimi dowodzonymi przez Gustawa Wrangla i Turenne’a.
Bitwa, która zakończyła się zwycięstwem wojsk szwedzko-francuskich, była ostatnim większym starciem wojny trzydziestoletniej na ziemiach niemieckich.
W styczniu 1648 sprzymierzona armia cesarska dowodzona przez hrabiego Maksymiliana von Gronsfelda (od roku 1645 głównodowodzącego wojsk Maksymiliana I Bawarskiego) oraz hrabiego Petera Melandera von Holzappel, po nieudanym oblężeniu Magdeburga skierowała się ku Dunajowi w rejon przeprawy na wysokości miasteczka Günzburg. W ślad za nią ruszyły siły szwedzkie Gustawa Wrangla oraz francuskie dowodzone przez Turrenne'a, które dotarły do Dunaju 13 maja 1648 roku w okolicach Lauingen. Nieporozumienia pomiędzy Gronsfeldem i Melanderem w kwestii pierwszeństwa ataku na nieprzyjaciela (a w konsekwencji podział ich armii), wykorzystane zostały przez Szwedów. 
17 maja w okolicach Zusmarshausen koło Augsburga siły szwedzko-francuskie zaskoczyły armię cesarską. Odparciem ataków przeciwnika kierował Raimondo Montecuccoli, podczas gdy obroną taboru oraz artylerii zajął się Melander, który w trakcie walk raniony został śmiertelnie i tego samego dnia zmarł w Augsburgu. Montecuccoli ratując tabor wycofał się do Landsberga. W wyniku zwycięstwa siły szwedzko-francuskie wkroczyły na terytorium południowych Niemiec, które pustoszyły bezwzględnie aż do zawarcia pokoju westfalskiego.

</doc>
<doc id="167675" url="https://pl.wikipedia.org/wiki?curid=167675" title="Rezerwat przyrody Czartowe Pole">
Rezerwat przyrody Czartowe Pole

Rezerwat przyrody Czartowe Pole – rezerwat przyrody w województwie lubelskim, znajdujący się na terenie gmin Józefów (powiat biłgorajski) i Susiec (powiat tomaszowski). Leży w obrębie Parku Krajobrazowego Puszczy Solskiej.
Powołany został Zarządzeniem Ministra Leśnictwa i Przemysłu Drzewnego z dnia 21 lipca 1958 roku w sprawie uznania za rezerwat przyrody (Monitor Polski nr 63, poz. 363). Celem powołania było zachowanie przełomu i doliny roztoczańskiej rzeki Sopot. W akcie powołującym powierzchnia rezerwatu została określona na 63,71 ha. Dane nadleśnictwa podają jednak powierzchnię 80,07 ha.
Rezerwat położony jest na wysokości ok. 217–255 m n.p.m.
Nazwa "Czartowe Pole" pochodzi od legendy związanej z objętą rezerwatem polaną, o której mówiono, że "jeno czarci tam hasali".
Szczytowe części stromych zboczy doliny Sopotu porasta bór sosnowy przechodzący niżej w mieszany bór wilgotny (przeważają sosna, świerk i jodła). Dno doliny porastają głównie lasy łęgowe (występuje tu olsza czarna), a miejscami podmokłe łąki. W rezerwacie można zobaczyć rzadkie rośliny, takie jak: wawrzynek wilczełyko, zachyłka Roberta (ściany ruin papierni), zanokcica skalna i zielona, parzydło leśne, storczyk plamisty, paprotnik kolczysty i nerecznica szerokolistna.
Rezerwat nie posiada aktualnego planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej (wcześniej część obszaru objęta była ochroną ścisłą). Działania podejmowane w ramach zadań ochronnych skupiają się obecnie na ograniczeniu gradacji kornika ostrozębnego i jodłowca krzywozębnego.
Na terenie rezerwatu znajdują się:
Szlaki turystyczne.
Oba szlaki przechodzą przez parking przy szosie Hamernia – Susiec.

</doc>
<doc id="167677" url="https://pl.wikipedia.org/wiki?curid=167677" title="Rezerwat przyrody Debry">
Rezerwat przyrody Debry

Debry – florystyczny i leśny rezerwat przyrody znajdujący się na terenie gminy Adamów, w powiecie zamojskim, w województwie lubelskim. Ma charakter częściowy i leży w otulinie Roztoczańskiego Parku Narodowego, ok. 1 km na południe od wsi Kaczórki i Bondyrz.
Obejmuje zasięgiem lasy mieszane i iglaste. Wierzchowiny i łagodne stoki porasta wyżynny mieszany bór jodłowy (70% powierzchni), zaś pozostałe tereny żyzna buczyna karpacka. W środkowej i północnej części obszaru występują głębokie wcięcia erozyjne, zwane „debrami”. Znaczna część ostoi porośnięta jest przez starodrzew jodłowy, stwierdzono w niej również 6 chronionych gatunków roślin. Z roślin górskich występują tu: wilczomlecz migdałolistny, starzec gajowy, kokoryczka okółkowa, nerecznica górska, tojeść gajowa, przetacznik górski, szałwia lepka, żywiec gruczołowaty, lepiężnik biały, paprotnik kolczysty.

</doc>
<doc id="167681" url="https://pl.wikipedia.org/wiki?curid=167681" title="Pogłębiacz (narzędzie skrawające)">
Pogłębiacz (narzędzie skrawające)

Pogłębiacz – narzędzie do obróbki skrawaniem, którego zadaniem jest powiększenie lub inna zmiana ukształtowania otworu na pewnej części długości, lub obróbka czołowa powierzchni wokół otworu.
Rodzaje pogłębiaczy:
Pogłębiacze o mniejszych średnicach wykonywane są jako jednolite, a powyżej 8 mm jako zgrzewane.
Zobacz też: narzędzia skrawające.

</doc>
<doc id="167686" url="https://pl.wikipedia.org/wiki?curid=167686" title="Torx">
Torx

Torx – typ nacięcia klucza lub wkrętaka o kształcie charakterystycznej sześcioramiennej gwiazdy. Występuje w rozmiarach od T1 do T100. Pozwalają na lepsze przenoszenie momentu obrotowego niż imbus.
Rozróżnia się widoczne na zdjęciu TORX H (TORX TR) z otworem w środku (dodatkowe zabezpieczenie przed nieautoryzowaną manipulacją wymagane dla niektórych sprzętów elektronicznych; gniazda wymagające takiego klucza określane są jako "pin torx"), TORX zwykły bez otworu oraz TORX MAX o innym zarysie gwiazdy (grubsze „ramiona”).
Nazwą tą określa się też konstrukcje zbliżone do klasycznego torxa, np. pięcioramienne ("Security Torx").
Torx zewnętrzny (E)
Śruby z łbem w postaci wystającej gwiazdki są obecnie szeroko stosowane w samochodach. Rozmiary dla kluczy E są zupełnie inne niż rozmiary kluczy T. W sytuacjach awaryjnych nie mając nasadek Torx E niektóre śruby dają się odkręcić kluczami sześciokątnymi.
Istnieją następujące rozmiary kluczy Torx E: E4, E5, E6, E7, E8, E10, E12, E14, E16, E18, E20, E24, E28, E32, E36, E40, E44.

</doc>
<doc id="167695" url="https://pl.wikipedia.org/wiki?curid=167695" title="Éomund ze Wschodniej Bruzdy">
Éomund ze Wschodniej Bruzdy



</doc>
<doc id="167696" url="https://pl.wikipedia.org/wiki?curid=167696" title="Rozchodnik ostry">
Rozchodnik ostry

Rozchodnik ostry ("Sedum acre" L.) – gatunek rośliny należący do rodziny gruboszowatych ("Crassulaceae"). Występuje w stanie dzikim w północnej Afryce, zachodniej Azji, na Kaukazie, Syberii oraz w Europie. W Polsce jest rozpowszechniony na całym niżu, rzadszy na pogórzu Sudetów i Karpat. Jest także uprawiany jako roślina ozdobna.
Biologia i ekologia.
Bylina, chamefit. Kwitnie od czerwca do sierpnia. Bardzo dobra roślina miododajna. W okresie kwitnienia jest bardzo licznie odwiedzany przez pszczoły. Rośnie na murach, nasypach kolejowych, skałach, wydmach piaszczystych, na glebach suchych, kamienistych, chętnie z zawartością wapnia. W klasyfikacji zbiorowisk roślinnych gatunek charakterystyczny dla Cl. "Koelerio-Corynephoretea". Liczba chromosomów 2n= 16, 24, 48, 60, 80.
Roślina trująca. Może powodować zaczerwienienie skóry. Spożycie większych ilości może spowodować wymioty i osłabienie, następnie skurcze, otępienie i paraliż.
Zastosowanie.
Pospolicie uprawiany. Nadaje się do ogrodów skalnych oraz do ogrodów naturalistycznych. W miejscach słonecznych i suchych rozchodnik ten może być użyty zamiast trawy do zazielenienia mniejszych powierzchni jako roślina okrywowa. Najlepiej rozmnażać go poprzez sadzonki, można też poprzez nasiona. Rozsadzać można go przez cały rok. W ogródku zwykle sam się nasiewa. Nie ma specjalnych wymagań co do gleby, wymaga natomiast stanowiska słonecznego. Jako sukulent dobrze znosi suszę. Jest całkowicie mrozoodporny.
Nazewnictwo.
Nazwa rośliny pochodzi od ostrego smaku liści. Ludowa nazwa rośliny to "pryszczyniec".

</doc>
<doc id="167698" url="https://pl.wikipedia.org/wiki?curid=167698" title="Główny Posterunek Obserwacyjno-Meldunkowy">
Główny Posterunek Obserwacyjno-Meldunkowy



</doc>
<doc id="167699" url="https://pl.wikipedia.org/wiki?curid=167699" title="Eofor">
Eofor



</doc>
<doc id="167703" url="https://pl.wikipedia.org/wiki?curid=167703" title="Wrona (ujednoznacznienie)">
Wrona (ujednoznacznienie)



</doc>
<doc id="167706" url="https://pl.wikipedia.org/wiki?curid=167706" title="Józef Mikułowski-Pomorski">
Józef Mikułowski-Pomorski

Józef Mikułowski-Pomorski (ur. 1 lipca 1868 w Malicach Kościelnych, zm. 4 maja 1935 w Warszawie) – polski profesor chemii rolnej, polityk, wolnomularz, pierwszy rektor SGGW.
Życiorys.
Był synem Władysława i Julii z Horochów. Ukończył Szkołę Realną w Warszawie. Studia na Wydziale Agronomicznym Politechniki w Rydze, w latach 1885–1889 zakończył uzyskaniem dyplomu z wyróżnieniem. Podczas studiów został przyjęty do korporacji akademickiej Arkonia. Od 1893 roku zajmował stanowisko asystenta w Akademii Rolniczej w Dublanach i wykładał chemię rolną. Zorganizował tam chemiczno-rolniczą stację badawczą i doświadczalną i od 1900 roku pracował jako profesor. W latach 1906–1911 był jej dyrektorem. Członek i działacz Galicyjskiego Towarzystwa Gospodarskiego, członek jego Komitetu (18 czerwca 1903 - 24 czerwca 1910).
W 1911 r. przeszedł do pracy w Warszawie. W 1916 roku był członkiem zarządu Towarzystwa Polskiej Macierzy Szkolnej. W latach 1918–1920 oraz 1928–1929 był rektorem SGGW. 24 kwietnia 1929 Uniwersytet Poznański przyznał mu tytuł "doktora honoris causa".
Zaangażował się w życie polityczne Królestwa Polskiego, powstałego w 1916 roku na mocy Aktu 5 listopada. Był wicemarszałkiem w Tymczasowej Radzie Stanu (1916–1917) oraz członkiem jej Komisji Przejściowej. W rządzie Jana Kucharzewskiego (1917–1918) pełnił funkcję wicepremiera i ministra rolnictwa. Rada Regencyjna powołała go do Rady Stanu, w której został wybrany na wicemarszałka. W latach 1922–1923 i 1926 był ministrem wyznań religijnych i oświecenia publicznego. Założyciel Unii Narodowo-Państwowej w 1922.
Zmarł 4 maja 1935 i 7 maja został pochowany na cmentarzu Powązkowskim w Warszawie (kw. 187-VI-4).
W 2022 roku z inicjatywy Premiera RP Mateusza Morawieckiego grób ministra w został poddany konserwacji. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="167708" url="https://pl.wikipedia.org/wiki?curid=167708" title="WKS Gwardia Warszawa">
WKS Gwardia Warszawa

WKS Gwardia Warszawa – polski wielosekcyjny klub sportowy, założony w 1948 r. w Warszawie (wcześniej działający od 1944 jako KS Grochów). 
Opis.
Do najbardziej znanych sekcji należały: bokserska i piłkarska. Pozostałe sekcje to: lekkoatletyczna, strzelecka, judo, zapaśnicza, biegów na orientację i taekwondo. W klubie działała także sekcja hokeja na lodzie.
W 2012 stadion Gwardii Warszawa przy ul. Racławickiej 132 został zamknięty przez nadzór budowany, a w 2018 rozpoczęła się jego rozbiórka. 
W 2019 klub zrzeszał ok. 300 sportowców, trenujących w różnych miejscach na terenie Warszawy.
Łyżwiarstwo szybkie.
Gwardia Warszawa jest złotym medalistą drużynowych mistrzostw Polski w łyżwiarstwie szybkim z 1954.

</doc>
<doc id="167712" url="https://pl.wikipedia.org/wiki?curid=167712" title="Mat szewski">
Mat szewski

Mat szewski – określenie szybkiego mata na polu f7, który jest często spotykany wśród początkujących szachistów.
Można jednak łatwo uniknąć takiego mata. Są na to trzy sposoby:

</doc>
<doc id="167715" url="https://pl.wikipedia.org/wiki?curid=167715" title="Miedź Legnica (piłka nożna)">
Miedź Legnica (piłka nożna)

Miedź Legnica – polski klub sportowy, założony 14 września 1971 w Legnicy, jako spadkobierca MZKS Legnica. W 1992 roku drużyna zdobyła Puchar Polski oraz zagrała w Pucharze Zdobywców Pucharu, odpadając w meczu z AS Monaco. Od stycznia 2011 działa jako spółka akcyjna pod nazwą MKS Miedź Legnica SA. W 2018 roku awansował po raz pierwszy w swojej historii do Ekstraklasy. To 82. zespół w historii najwyższej polskiej ligi piłkarskiej wg stanu od 1927 roku. Od sezonu 2022/2023 drużyna po trzyletniej przerwie, awansowała do najwyższej klasy rozgrywkowej.
Klub.
Obecnie drużyna seniorów występuje w 1 lidze, a ponadto w klubie szkoli się młodzież w 13 zespołach skupionych w Akademii Piłkarskiej Miedzi. Klub jest wiodącą siłą sportową w blisko 100-tysięcznej Legnicy i korzysta ze zmodernizowanego Stadionu Miejskiego im. Orła Białego (pojemność: 6194 miejsc siedzących; oświetlenie: 2000 lux), którego standard jest systematycznie podnoszony. Frekwencja na trybunach na meczach Miedzi waha się od 2 tys. do 5,5 tys. widzów. W herbie Miedzi występuje lew, a barwy klubu to kolory: zielony, niebieski i czerwony. W meczach domowych Miedź występuje w strojach niebieskich, zaś w meczach wyjazdowych w strojach czerwonych. Trzeci komplet strojów rezerwowych jest w kolorze zielonym.
Historia.
Od MZKS do ASPN.
Klub powstał w 1971 roku. Pierwszym prezesem został powołany Witold Grabowski, który pełnił tę funkcję do 1972 r. Nowo powstały klub powołano na bazie wielosekcyjnego MZKS-u. Zapleczem finansowym KS Miedź były legnickie zakłady pracy: Huta Miedzi, Zakłady Mechaniczne „Legmet” i Fabryka Przewodów Nawojowych „Elpena”. Na swój największy sukces klub pracował ponad 20 lat. W 1992 roku Miedź na stadionie Legii w Warszawie pokonała w finale rozgrywek o Pucharu Polski Górnika Zabrze w rzutach karnych i sięgnęła po krajowe trofeum, które okazało się przepustką do rozgrywek europejskich. Sukces był tym większy, że legniczanie zdobyli krajowy Puchar będąc zespołem z drugiego poziomu rozgrywkowego, po drodze do finału eliminując znacznie silniejszych rywali. W nagrodę za zwycięstwo Miedź wystąpiła w 1/16 finału Pucharu Zdobywców Pucharów, mierząc się ze słynnym AS Monaco FC, którego trenerem był wówczas Arsène Wenger, a w wyjściowym składzie grali m.in. mistrz świata i Europy z drużyną Niemiec, napastnik Jürgen Klinsmann czy mistrz świata z drużyną Francji, pomocnik Youri Djorkaeff. W pierwszym meczu przed własną publicznością Miedź uległa rywalom 0:1, by w rewanżu we Francji zremisować z faworyzowanym rywalem 0:0. W kolejnych latach celem klubu był awans do najwyższej, krajowej klasy rozgrywkowej, ale nie udało się go zrealizować. Klub natomiast zaczął podupadać i z czasem – w roku 2010 – ASPN Miedź stanęła na skraju bankructwa.
Czasy obecne: MKS Miedź.
Po 40 latach działalności, na przełomie których piłkarski zespół Miedzi występował w różnych szczeblach rozgrywek – od czwartego do drugiego poziomu, w 2011 roku rozpoczął się nowy okres w historii Miedzi. Dzięki zaangażowaniu biznesmena Andrzeja Dadełło i prowadzonej przez niego międzynarodowej Grupy Kapitałowej DSA miejsce ASPN Miedź zajęła nowa spółka akcyjna pod nazwą Miejski Klub Sportowy Miedź Legnica S.A. Biznesowy model zarządzania klubem, wdrożony w Miedzi, szybko zapewnił pierwsze sukcesy sportowe i organizacyjne. Znacznie zwiększyła się frekwencja na trybunach stadionu w Legnicy podczas meczów domowych. W czerwcu 2012 roku Miedź zwyciężyła w rozgrywkach II ligi i awansowała do I ligi. Już pierwszy rok spędzony na zapleczu ekstraklasy potwierdził, że w parze z szybkim rozwojem sportowym idzie także rozwój organizacyjny spółki. W rocznej ocenie dokonanej przez Polski Związek Piłki Nożnej w zakresie organizacji, infrastruktury i bezpieczeństwa widowisk sportowych, Miedź została wyróżniona aż w 12 obszarach (na 17 ocenianych). Klubem sprawnie zarządza Martyna Pajączek, pełniąca rolę Prezesa Zarządu piłkarskiej spółki. Jej umiejętności i kompetencje szybko zostały docenione także poza Legnicą. Od października 2012 roku zasiada w Komisji Rewizyjnej Polskiego Związku Piłki Nożnej, jak pierwsza kobieta w historii. Dodatkowo w 2014 roku podczas głosowania przedstawicieli wszystkich klubów I ligi, została wybrana na wiceprezesa Pierwszej Ligi Piłkarskiej.
1 maja 2022 roku Miedź zapewniła sobie drugi w historii awans do Ekstraklasy.
Najpopularniejsi piłkarze i trenerzy.
Do najpopularniejszych piłkarzy grających w Miedzi można zaliczyć: Daniela Dylusia, Jarosława Gierejkiewicza (jedyny w historii piłkarz klubu powołany na oficjalny mecz reprezentacji Polski), Marcina Cilińskiego, Dariusza Baziuka, Dariusza Płaczkiewicza, Wojciecha Górskiego, Pawła Primela, Eugeniusza Ptaka, Marcina Robaka, Tomasza Jarzębowskiego, Andrzeja Bledzewskiego, Bartosza Ślusarskiego, Łukasza Gargułę czy Wojciecha Łobodzińskiego
Wśród trenerów pracujących w Miedzi należy wymienić: Jerzego Jastrzębowskiego, Wiesława Wojno, Jerzego Fiutowskiego, Ryszarda Bożyczko, Bohumila Páníka (Czechy), Petra Němeca (Czechy), Janusza Kubota, Bogusława Baniaka czy Janusza Kudybę.
Kibice.
Towarzyszą także drużynie na innych stadionach, podczas meczów wyjazdowych. Najwierniejsza grupa sympatyków skupiona jest w Stowarzyszeniu Kibiców „Tylko Miedź”. Zajmuje się ono nie tylko dopingiem, ale też prowadzi zakrojoną na szeroką skalę działalność charytatywną i m.in. w tym obszarze współpracuje z klubem.
Akademia Piłkarska Miedzi.
W 2012 roku klub rozpoczął wdrażanie kolejnego, dużego projektu pod nazwą Akademia Piłkarska Miedzi Legnica, za który odpowiedzialny jest były znakomity piłkarz, a obecnie trener Janusz Kudyba. Akademia szkoli ponad 350 dzieci, głównie z terenu Legnicy oraz Województwa Dolnośląskiego. Akademia Miedzi doczekała się już kilku reprezentantów kraju w kategoriach młodzieżowych oraz kilkudziesięciu zawodników powołanych do reprezentacji Dolnego Śląska. W Akademii prowadzone są także zajęcia indywidualne i formacyjne. Z zawodnikami pracuje wykwalifikowana kadra ekspertów, w tym m.in. trener przygotowania motorycznego, dietetyk i fizjoterapeuta. Obecnie w swoich szeregach Akademia Miedzi ma m.in. medalistę mistrzostw Europy U-17. W 2014 roku powstała także kobieca drużyna Miedzi, która występuje obecnie w rozgrywkach III ligi, a dodatkowo klub prowadzi grupę szkolenia bramkarskiego.
SMS Miedź i baza treningowa.
Miedź jako jedna z pierwszych w Polsce postawiła na integrację treningu piłkarskiego w szkole i klubie. Dlatego zawodnicy Akademii Miedzi mają możliwość nauki w Szkole Mistrzostwa Sportowego Miedź (gimnazjum i liceum), gdzie zajęcia sportowe – 16 godzin tygodniowo – prowadzą klubowi trenerzy. Oferta skierowana jest zarówno do chłopców, jak i dziewcząt w wieku gimnazjalnym i licealnym. Sale lekcyjne SMS mieszczą się w Państwowej Wyższej Szkole Zawodowej im. Witelona w Legnicy, zaś zajęcia piłkarskie odbywają się w Bazie Treningowej Piłkarskiej Akademii Miedzi przy ul. Świerkowej, której standard jest stale podnoszony poprzez kolejne remonty i inwestycje.
Klubowa bursa dla młodzieży.
Dla uczniów SMS spoza Legnicy klub oferuje zakwaterowanie w bursie, które kosztuje 120 zł miesięcznie. W tej cenie jest nie tylko mieszkanie, ale też pełne wyżywienie i opieka wychowawców. Mieszkańcy bursy mają zapewniony catering, a posiłki są konsultowane z dietetykiem, co gwarantuje ich wysoką jakość i walory odżywcze. Na zawodników czekają ponadto specjalne pokoje do nauki oraz odpoczynku, jest też siłowania i gabinet fizjoterapii. Tradycją jest już wspólne, wieczorne oglądanie meczów Ligi Mistrzów czy spotkań z udziałem reprezentacji Polski, komentowanych na bieżąco przez trenerów i Janusza Kudybę, dyrektora Akademii Miedzi, a także turnieje piłkarzyków i quizy wiedzy o futbolu. Mieszkańcy bursy podlegają obowiązującym w niej zasadom, dzięki czemu każdy dzień mają wzorowo zorganizowany. Jest czas na naukę, trening i odpoczynek. Wszyscy mieszkańcy bursy zobligowani są do przestrzegania jej wewnętrznego regulaminu, co ułatwia utrzymaniu ładu i porządku.
Miedź dla Legnicy.
Działania CSR.
Nadrzędną misją Miedzi jest integrowanie lokalnego środowiska wokół klubu. Realizacja tego zadania poparta jest przez wiele działań i inicjatyw społecznych, w które klub angażuje znanych piłkarzy i trenerów. Dzięki współpracy z podmiotami zewnętrzni udało się sprawnie przeprowadzić liczne akcje edukacyjne, skierowane do lokalnej społeczności, a w szczególności do dzieci i młodzieży, jak „Kibicuję z klasą”, czy „Bezpieczna droga do szkoły i na stadion”. Miedź aktywnie angażuje się także w inne wydarzenia z życia miasta, jak organizacja Legnickiej Paraolimpiady wspólnie z Towarzystwem Przyjaciół Dzieci, pomoc w akcji rejestracji dawców szpiku, akcje krwiodawstwa czy ogólnopolska akcja pomocy pod nazwą „Szlachetna paczka”.
Klub Biznesu Miedzi.
Członkowie Klubu Biznesu Miedzi nie tylko mają swoje stałe miejsce w Strefie VIP na legnickim stadionie. Raz w miesiącu Miedź zaprasza ich na śniadania biznesowe. Są to spotkania, które mają na celu przede wszystkim integrację środowiska biznesowego, wymianę poglądów i nawiązywanie nowych znajomości biznesowych, które w przyszłością owocują współpracą między poszczególnymi firmami i otwarciem nowych szans rynkowych. Ponadto osoby skupione w Klubie Biznesu Miedzi biorą udział w wyjazdach na mecze reprezentacji Polski oraz Ligi Mistrzów, a także uczestniczą w biznesowych rozgrywkach piłkarskich.
Sukcesy.
Puchar Polski 1991/1992.
Karne: Dyluś, Gierejkiewicz, Kochanek, A.Wójcik – Jegor, Piotrowicz, R.Staniek
Obecny skład.
 

</doc>
<doc id="167716" url="https://pl.wikipedia.org/wiki?curid=167716" title="Kuślin (gmina)">
Kuślin (gmina)

Kuślin – gmina wiejska w województwie wielkopolskim, w powiecie nowotomyskim. W latach 1975–1998 gmina położona była w województwie poznańskim.
Siedziba gminy to Kuślin.
Według danych z 30 czerwca 2004 gminę zamieszkiwało 5579 osób. Natomiast według danych z 31 grudnia 2017 roku gminę zamieszkiwało 5509 osób. Było to wówczas 7,4% mieszkańców całego powiatu.
Pierwsze wzmianki o miejscowości Kuślin pochodzą z 1404 r. Walorami gminy są lasy bogate w zwierzynę łowną i runo leśne oraz zabytkowe zespoły pałacowo–parkowe w miejscowościach: Wąsowo, Chraplewo, Trzcianka, Michorzewo i Śliwno.
Według danych z 31 grudnia 2019 roku gminę zamieszkiwały 5523 osoby.
Struktura powierzchni.
Według danych z roku 2002 gmina Kuślin ma obszar 106,31 km², w tym:
Gmina stanowi 10,51% powierzchni powiatu.
Demografia.
Dane z 31 grudnia 2017 roku:
Sołectwa.
Chraplewo, Dąbrowa, Dąbrowa Nowa, Głuponie, Krystianowo, Kuślin, Michorzewko, Michorzewo, Śliwno, Trzcianka, Turkowo, Wąsowo.
Miejscowości bez statusu sołectwa: Chraplewo (osada leśna), Tomaszewo, Wąsówko.
Sąsiednie gminy.
Duszniki, Lwówek, Nowy Tomyśl, Opalenica

</doc>
<doc id="167724" url="https://pl.wikipedia.org/wiki?curid=167724" title="Pustynia arktyczna">
Pustynia arktyczna



</doc>
<doc id="167725" url="https://pl.wikipedia.org/wiki?curid=167725" title="Jezus w Indiach">
Jezus w Indiach

Jezus w Indiach – pogląd o rzekomym życiu i śmierci Jezusa po ukrzyżowaniu uznawany przez muzułmanów, należących do wspólnoty Ahmadijja. Do najbardziej znanych, współczesnych pisarzy zachodnich podtrzymujących to założenie należy Holger Kersten, autor książki "Jezus żył w Indiach" (1986). Teoria o studiach Jezusa Chrystusa w klasztorach buddyjskich jest popularna w synkretycznych środowiskach wyznających New Age. 
Taką wersję wydarzeń odrzucają wyznania chrześcijańskie.
Issa.
Informacja o studiach Jezusa z Nazaretu w Indiach bierze początek z relacji rosyjskiego podróżnika i dziennikarza, Nikołaja Notowicza, który miał odnaleźć w tybetańskim klasztorze Hemis starożytny rękopis dotyczący Jezusa ("Issa") przebywającego w świątyniach buddyjskich pomiędzy 13 a 29 rokiem życia. Notowicz włączył tłumaczenie tego manuskryptu do wydanej po raz pierwszy w 1894 roku swojej głośnej książki „Nieznane życie Jezusa”. Według Notowicza Jezus w Indiach studiował nauki hinduizmu i buddyzmu.
Pseudonaukowe rewelacje Notowicza pełne są anachronizmów, nie uwzględniają zupełnie faktu że buddyzm dotarł do Tybetu dopiero w VII wieku, wobec czego Jezus nie mógł pobierać nauk w tamtejszych „klasztorach buddyjskich”.
Isa ibn Mariam.
Koran wspominając życie Jezusa ("Isa ibn Mariam"), jako najważniejszego przed Mahometem proroka, zaprzecza jego śmierci na krzyżu, choć nie neguje wniebowstąpienia. (Sura 4 wers 155 głosi: "I rzekli: skazaliśmy na śmierć Mesjasza, Jezusa Syna Marii posłańca Bożego; lecz oni go nie skazali na śmierć i nie ukrzyżowali: postać pozorna ciała zawiodła ich okrucieństwa. Ci którzy się o to sprzeczają, zostają w samych wątpliwościach, nie oświeca ich prawdziwa nauka, a tylko sposób ich sądzenia. Oni nie zabili rzeczywiście Jezusa; Bóg go wziął do siebie, ponieważ On jest potężny i mądry.", tłum. Jana Murzy Buczackiego). Według dawnej tradycji muzułmańskiej zamiast Chrystusa przez pomyłkę ukrzyżowano Szymona Cyrenejczyka.
Juzasaf - Juz Asaf.
Juzasaf, to imię księcia Siddhartha w arabskiej wersji legendy Jozafat. Pojawia się w Listach Braci Czystości ("Rasail Ikhwan al-Saja" رسائل اخوان الصفاء) Basra 1405. Te legendy sięgają okresu perskiego w Kaszmirze. W 1899 Mirza Ghulam Ahmad jako pierwszy odniósł legendy o Juzasafacie do Jezusa.
Ruch Ahmadijja (ahmadyzm), opierając się na nauczaniu Mirzy Gulama Ahmada również głosi że Jezus został uratowany, ale dodaje, że udał się on do Kaszmiru w poszukiwaniu "zagubionych owiec Izraela", gdzie miał głosić Ewangelię pod imieniem Juz Asaf (Yuz Asaf, Youza Asouph).
Juz Asaf był uważany wcześniej za mędrca muzułmańskiego. Członkowie Ahmadijji wskazują też na jego grób w Srinagarze. Teorię tę podbudowuje inna - o pochodzeniu niektórych plemion afgańskich i kaszmirskich od zaginionych plemion izraelskich.

</doc>
<doc id="167727" url="https://pl.wikipedia.org/wiki?curid=167727" title="Krzysztof Janczar">
Krzysztof Janczar

Krzysztof Janczar, wcześniej Krzysztof Musiał (ur. 7 stycznia 1950 w Warszawie) – polski aktor. Odtwórca roli Pawła Jankowskiego w serialu "Wojna domowa" (1965–1966) i biznesmena Bolka Kazunia, kuzyna Lubiczów w telenoweli "Klan" (od 2012).
W 2021 został odznaczony Złotym Krzyżem Zasługi.
Życiorys.
Wczesne lata.
Urodził się w szpitalu na Solcu w Warszawie jako syn Elżbiety Habich, inspicjentki teatralnej, i aktora Tadeusza Janczara. Wkrótce po jego urodzeniu jego rodzice znaleźli się w stanie separacji, a potem rozwiedli się. W konsekwencji mieszkał z matką oraz jej rodzicami – Zofią i Mikołajem przy ul. Szpitalnej. Miał jednak dobry kontakt z ojcem, choć niezbyt częsty. Wspólnie chodzili na spektakle, Krzysztof oglądał sztuki z udziałem ojca, który zdołał zarazić go pasją do teatru. Miał niespełna 9 lat, gdy ojciec ożenił się po raz drugi z aktorką Małgorzatą Lorentowicz. Był średnim uczniem, spokojnym i grzecznym, zanim w piątej klasie został przeniesiony do szkoły przy ul. Karowej. Po niezdanym egzaminie z matematyki trafił do I Miejskiej Szkoły Zawodowej Męskiej im. Michała Konarskiego przy ul. Okopowej, gdzie uczył się zawodu tokarza. Przez sześć lat trenował boks w Gwardii.
Początki kariery.
Był uczniem drugiej klasy zasadniczej szkoły zawodowej, kiedy podczas spaceru ze swoim ojcem podszedł do nich Ryszard Pluciński, który wypatrzył go na ślizgawce na Torwarze i kompletował właśnie obsadę do serialu telewizyjnego Jerzego Gruzy. Zaproponował Krzysztofowi, by przyszedł na casting. Na zdjęciach próbnych pojawił się też Tadeusz Janczar, który powiedział Jerzemu Gruzie, żeby pod żadnym pozorem nie angażował Krzysztofa. Jednak Krzysztof Janczar miał wówczas inne nazwisko niż ojciec, nazywał się Krzysztof Musiał, a ekipa serialu na przesłuchaniach spodziewała się młodego Janczara. Tak otrzymał jedną z głównych ról jako Paweł Jankowski i zadebiutował w wieku 15 lat w czarno-białym serialu "Wojna domowa" (1965–1966). Serial okazał się prawdziwym przebojem telewizyjnym i przyniósł Janczarowi rozpoznawalność. To wtedy Janczar zdecydował, że będzie kontynuował przygodę aktorską. Po maturze dostał się na studia na Wydział Aktorski Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, którą ukończył w 1974 (dyplom w 1979).
Kariera teatralna.
Jeszcze w podczas nauki, w 1973 w warszawskim Teatrze Narodowym zadebiutował w zastępstwie w sztuce Aleksandra Fredry "Trzy po trzy" w reżyserii Adama Hanuszkiewicza. Zaraz po skończeniu studiów, w sezonie 1974/1975 otrzymał angaż w Teatrze im. Cypriana Kamila Norwida w Jeleniej Górze, gdzie zagrał w trzech przedstawieniach w reż. ówczesnej dyrektorki jeleniogórskiego teatru Aliny Obidniak – Konrada w "Wyzwoleniu" Stanisława Wyspiańskiego (1973), Słoneczko w "Przygodach rozbójnika Rumcajsa" Ernesta Brylla (1974) i "Kram z piosenkami" Leona Schillera (1975), a także w dwóch widowiskach w reż. Adama Hanuszkiewicza – Aleksieja Nikołajewicza Bielajewa w "Miesiącu na wsi" Iwana Turgieniewa (1974) oraz Juliusza S. i Sawę w "Beniowskim" Juliusza Słowackiego (1975). 
W latach 1975–1981 związał się z warszawskim Teatrem Narodowym, gdzie został obsadzony w roli strażaka, reportera, pracownika (posługacza) i chłopaka z gitarą w "Pluskwie" Włodzimierza Majakowskiego (1975) w reż. Konrada Swinarskiego oraz Troilosa w "Troilusu i Kresydzie" Williama Shakespeare’a (1978), a także grał ponownie u Adama Hanuszkiewicza w "Mickiewiczu - Młodości" Adama Mickiewicza (1976) jako Anioł Stróż, "Płatonowie" Antona Czechowa (1976) jako Wasyl i "Dziadach części III" Mickiewicza (1978) jako więzień.
W 1988 na scenie The Odyssey Theatre w Los Angeles zagrał w języku angielskim w sztuce Witkacego "Szewcy" w reż. Kazimierza Brauna. W 1999 wyreżyserował monodram "Ziarnem Polski być" autorstwa Juliusza Słowackiego i Fryderyka Chopina. W 2000 w warszawskim Nowym Teatrze wystąpił jako Andrew w "Listach miłosnych" A.R. Gurneya w reż. Jacka Bursztynowicza. W 2003 zagrał Bernarda w przedstawieniu impresaryjnym "Zgrzyty" Enza Cormanna w reż. Anny Kekus i w roli Vito w "Klubie hipochondryków" Maggie Wright Woodturner w reż. Wojciecha Malajkata w Teatrze Syrena. W 2010 wystąpił w roli Roda w "Dziewczynach z kalendarza" Tima Firtha w reż. Tomasza Dutkiewicza w Teatrze Komedia w Warszawie.
Role ekranowe.
Trzykrotnie z ojcem spotkał się na planie filmowym; dwa razy jako syn głównego bohatera granego przez ojca – w dramacie psychologicznym Bohdana Poręby "Prawdzie w oczy" (1970) w roli Wiktora Kaczmarskiego, syna suwnicowego huty „Warszawa” i telewizyjnej adaptacji opowiadania kryminalnego Aleksandra Ścibora-Rylskiego "Złote Koło" (1971) w reż. Stanisława Wohla jako Piotr Budny, syn kapitana oraz jako inżynier Markowski w młodości (dorosłego grał ojciec) w filmie telewizyjnym Sylwestra Szyszki "Strzał" (1974) z cyklu pt. "Najważniejszy dzień życia". 
Jak pisał Bohdan Gadomski w tygodniku „Film”, Janczar na ekranie stworzył typ „trudnego” chłopca, który nie zawsze potrafi rozwiązać własne konflikty. Po udziale w filmie krótkometrażowym Ryszarda Rydzewskiego "Punkt widzenia" (1973) z Mirosławem Konarowskim jako Bogdan, zagrał główną rolę Łukasza Kamińskiego, który na skutek swojej bezkompromisowości popada w konflikty ze swoim otoczeniem w dramacie telewizyjnym Anette Olsen "Łukasz" (1974), uhonorowanym Złotymi Poznańskimi Koziołkami dla najlepszego filmu aktorskiego na Międzynarodowym Festiwalu Filmów Młodego Widza „Ale Kino!” w Poznaniu. W dramacie psychologicznym Ryszarda Rydzewskiego "Zanim nadejdzie dzień" (1976) wcielił się w „Czarnego”, który ucieka z poprawczaka i bierze udział w napadzie na sklep. Za rolę Tolka „Bicza” Maliniaka, który po trzech latach wychodzi z więzienia, staje na czele bandy gitowców gitowców i planuje kolejny skok w dramacie psychologicznym Mieczysława Waśkowskiego "Nie zaznasz spokoju" (1977) otrzymał nagrodę Srebrnej Plakietki na 5. Festiwalu Polskich Filmów Fabularnych w Gdańsku dla najlepszego aktora. Trafił na okładkę tygodnika „Ekran” (we wrześniu 1978) i „Film” (w grudniu 1981). Wziął udział w realizacji Teatru Telewizji "Elegia" Krzysztofa Kamila Baczyńskiego (1979) w reż. Pawła Karpińskiego. Po występie w dramacie politycznym Janusza Kijowskiego "Kung-fu" (1979), dramacie wojennym Andrzeja Kotkowskiego "Olimpiada ’40" (1980) i dramacie psychologicznym "Spokojne lata" (1981) na podstawie opowiadania Kazimierza Brandysa, Andrzej Wajda zaangażował go do niedużej roli Kryski, przyjaciela Maćka (Jerzy Radziwiłowicz) w 1970 w dramacie politycznym "Człowiek z żelaza" (1981), który w 1982 był nominowany do Oscara dla najlepszego filmu nieanglojęzycznego.
W 1981 wyjechał do Stanów Zjednoczonych, gdzie początkowo imał się różnych zajęć. Najpierw mieszkał w Nowym Jorku, następnie w Los Angeles. Pracował jako barman, operator i sprzedawca komputerów, magazynier, a także remontował i budował domy. Podczas pobytu w USA dowiedział się, że w Polsce wprowadzony został stan wojenny. Wkrótce powrócił do aktorstwa jako Christopher Janczar i dostał niewielką rolę żołnierza radzieckiego w dramacie sensacyjnym Johna Miliusa "Czerwony świt" ("Red Dawn", 1984) u boku Patricka Swayze i Charliego Sheena. Był boyem hotelowym w dramacie Lecha Majewskiego "Lot świerkowej gęsi" ("Flight of the Spruce Goose", 1986) z Karen Black, Dennisem Christopherem i Betsy Blair. Pojawił się w jednym z odcinków serialu kryminalnego CBS "Mike Hammer" (1987) pt. "Kill John Doe" jako agent KGB Aleksiej ze Stacym Keachem w roli tytułowego detektywa. U Jerzego Skolimowskiego zagrał postać Kluebera w melodramacie kostiumowym "Wiosenne wody" ("Torrents of Spring", 1989) na motywach opowiadania Iwana Turgieniewa z Timothym Huttonem i Nastassją Kinski oraz Leo w dramacie "Ferdydurke" ("30 Door Key", 1991) według powieści Witolda Gombrowicza. W ekranizacji powieści Toma Clancy’ego "Polowanie na Czerwony Październik" (1990) w reż. Johna McTiernana z Seanem Connerym i Alekiem Baldwinem dostał rolę Andreja Bonowię–Konowałowa z załogi okrętu „W. K. Konowałow”. Powrócił ze Stanów do Polski w 1991.
W 2012 przyjął rolę Bolka Kozunia, kuzyna Pawła Lubicza (Tomasz Stockinger) w telenoweli TVP1 "Klan".
Życie prywatne.
Na czwartym roku studiów nawiązał romans ze swoją profesorką od baletu, tancerką i choreografką Janiną Niesobską. Mają syna, Krzysztofa Artura (ur. 14 kwietnia 1974), który poszedł w ślady ojca i też został zawodowym aktorem.

</doc>
<doc id="167734" url="https://pl.wikipedia.org/wiki?curid=167734" title="VNV Nation">
VNV Nation

VNV Nation - brytyjski zespół tworzący muzykę określaną mianem futurepop, a będącą połączeniem techno oraz synth popu.
W rzeczywistości twórczość Ronana Harrisa i Marka Jacksona przeszła metamorfozę z neoklasycyzującego, "dyskotekowego" electronic body music w ewidentnie lżejsze, bardziej przystępne dla przeciętnego słuchacza brzmienia. Mimo to, VNV Nation bardzo często identyfikuje się ze sceną industrialną.
Członkami zespołu są Ronan Harris i Marc Jackson. Ronan Harris jest rodowitym Irlandczykiem i pochodzi z Dublina. Marc jest Anglikiem i mieszka w Londynie. 
Skrót VNV oznacza Victory, not Vengeance (ang. "zwycięstwo, nie zemsta"). Ronan tłumaczy to motto jako próbę przekazania, iż człowiek powinien dążyć do nowych osiągnięć, zamiast pogrążać się w gorzkim żalu. VNV Nation porusza sprawy kulturowe, religijne, polityczne bądź uczuciowe. Nierzadko kluczem do zrozumienia przekazów zawartych w tekstach Ronana Harrisa jest fakt, iż jest on człowiekiem bardzo uduchowionym, nie narzuca jednak odbiorcom żadnego sposobu myślenia.
Historia.
Historia VNV Nation zaczyna się, gdy w 1990 roku Ronan Harris przeniósł się z Dublina do Londynu i zaczął tworzyć swoje pierwsze nagrania o znacznie bardziej tanecznym charakterze. Jeszcze w tym samym roku sam wyprodukował winyle ""Body Pulse" oraz "Strength of Youth", a w końcu przeprowadza się do Toronto, gdzie nadal pracuje nad swoim projektem. Do Europy wraca pod koniec 1994 roku aby dokończyć swój materiał. W końcu, w 1995 roku podpisuje umowę z niemiecką wytwórnią "Discordia" i wydaje swój pierwszy pełny album na CD, "Advance &amp; Follow". Mniej więcej w tym samym czasie do zespołu dołącza się Mark Jackson jako perkusista w występach na żywo.
Trzy lata później VNV Nation z niemiecką wytwórnią "Off-Beat" wydaje swój drugi album, "Praise the Fallen", a już trzy miesiące później kolejny album "Solitary". Od tego momentu twórczość VNV znacznie się zmienia - bit staje się lżejszy, a muzyka i teksty przybierają znacznie głębszy i bardziej refleksyjny charakter. W roku 1999 z "Dependent Records" wydany zostaje kolejny album, "Empires" podbijając serca słuchaczy i przez siedem tygodni plasując się na pierwszym miejscu w DAC, niemieckiej alternatywnej liście przebojów, jako najlepszy album w '99 roku. Praktycznie każdy następny singel i album VNV Nation osiąga podobne, mniejsze lub większe sukcesy w podobnych rankingach na całym świecie. Dodatkowo wypuszczone zostają single "Standing" i "Darkangel".
W 2001 roku zostaje wydana zremasterowana i rozszerzona wersja "Advance and Follow" opatrzona dopiskiem "(v2)", jak również singel "Genesis" w czterech różnych wersjach. W tym samym roku odbywają się trasy koncertowe "Futureperfect", a w 2002 - album o tej samej nazwie i singel "Beloved" wydany w analogicznej do "Genesis" formie. Tym samym kończy się współpraca VNV Nation z "Dependent Records", po czym w Ameryce odbywa się kolejna trasa koncertowa.
W roku 2003 Ronan i Mark zakładają własną wytwórnię "Anachron Sounds" celem zapewnienia VNV Nation niezależności artystycznej. Jako pierwszy wydany zostaje singel "Honour 2003". W rok później natomiast wydane zostaje DVD "Pastperfect"" i zaczynają się prace nad albumem "Matter + Form" (często, również przez samych członków VNV Nation, zapisywanym z ""and" zamiast plusa). Po 3 latach ciszy VNV Nation wyrusza na trasę koncertową po Stanach Zjednoczonych wraz z "Coder 23", a niedługo później "Matter + Form"" może w końcu ujrzeć światło dzienne. VNV po raz kolejny wyjeżdża w trasę koncertową zatytułowaną "Formation Tour" obejmującą 60 występów.
Obecnie trwają prace nad albumami ""Reformation" i "Judgement". Planowany singel "Homeward" wraz z remiksami "Chrome" i innym dodatkowym materiałem ma być włączony do pierwszego z nich, który miał zostać wydany jeszcze w 2006 roku, co jednak z różnych powodów, m.in. prawnych, wciąż się przedłuża. "Judgement"" z kolei, wraz z trasą koncertową go promującą, zaplanowany jest z góry na rok 2007.

</doc>
<doc id="167742" url="https://pl.wikipedia.org/wiki?curid=167742" title="Modulacja szerokości impulsów">
Modulacja szerokości impulsów

PWM () – metoda regulacji sygnału prądowego lub napięciowego, o stałej amplitudzie i częstotliwości, polegająca na zmianie wypełnienia sygnału, używana w zasilaczach impulsowych, wzmacniaczach impulsowych i układach sterujących pracą silników elektrycznych. Układ PWM zasila urządzenie bezpośrednio lub przez filtr dolnoprzepustowy wygładzający zmiany natężenia prądu elektrycznego i napięcia.
Zasada działania.
Modulacja szerokości impulsów jest najczęściej wykonywana poprzez przełączenie tranzystorów lub tyrystorów pomiędzy stanem przewodzenia a stanem zaporowym. W stanie zaporowym prąd praktycznie nie płynie, nie występują więc straty mocy. W stanie przewodzenia występuje niewielki spadek napięcia na układzie sterującym, jednak jest on minimalny w stosunku do mocy przekazywanej, co skutkuje największą sprawnością energetyczną układu regulacyjnego. Zasilanie metodą PWM pozwala na uzyskanie dużej dokładności i łatwości sterowania urządzeniem.
Długości impulsów w tej metodzie obliczane są albo przez wbudowany mikroprocesor, albo też otrzymywane analogowo poprzez porównywanie sygnału modulowanego (np. sinusoidy) z sygnałem modulującym o większej częstotliwości (np. przebiegu piłokształtnego). Porównywanie dokonywane jest w komparatorze, którego wyjście używane jest do sterowania odpowiednimi elementami przełączającymi.
Zastosowanie.
Metoda PWM jest stosowana do zasilania i kontrolowania pracy urządzeń elektrycznych w następujący sposób:
W telekomunikacji cyfrowej PWM jest jedną z metod modulacji sygnału cyfrowego.

</doc>
<doc id="167743" url="https://pl.wikipedia.org/wiki?curid=167743" title="PWM">
PWM



</doc>
<doc id="167746" url="https://pl.wikipedia.org/wiki?curid=167746" title="Samospalenie">
Samospalenie



</doc>
<doc id="167748" url="https://pl.wikipedia.org/wiki?curid=167748" title="Samospalenie (pseudonauka)">
Samospalenie (pseudonauka)

Samospalenie (określane również jako samozapłon, ang. "Spontaneous human combustion", skrót "SHC") – zjawisko polegające na samozapłonie ludzkiego ciała z nieznanych przyczyn. Istnienie zjawiska nie zostało udowodnione naukowo.
Charakterystyka.
Zdaniem osób, przekonanych co do faktycznego występowania samospalenia, typowymi zjawiskami zachodzącymi w jego trakcie są jasnoniebieski kolor płomieni oraz gęsty gryzący dym wydobywający się z ciała. Do tego dochodzi jeszcze syk do złudzenia przypominający syk ulatniającego się gazu. Z ciała pozostają tylko popioły – nawet kości ulegają spaleniu, co może świadczyć o olbrzymiej temperaturze ognia albo długim czasie spalania.
Samozapłon w badaniach akademickich.
Na uniwersytecie w Leeds doktor D. J. Gee jako pierwszy zaczął poważne badania nad zjawiskiem samozapłonu. Jakiś czas później wyniki eksperymentu przedstawił w czasopiśmie "Medicine, Science and the Law". Według nich picie alkoholu w żadnym wypadku nie oddziałuje na fenomen samozapłonu.
Możliwe, że od źródeł ognia zapalają się ubrania lub sprzęty, od nich zapala się ciało, wytapia się z niego tłuszcz (który znajdowano w okolicy „samospalonych” osób), tłuszcz podsyca ogień i po dostatecznie długim czasie nawet w stosunkowo niskiej temperaturze (niższej od 1300 stopni w piecu krematoryjnym) następuje spopielenie całego ciała, włącznie z kośćmi. Czasami jednak nie ma ewidentnych dowodów na istnienie źródła, które mogłoby spowodować pożar.
Samospalenie w hinduizmie.
Bhagawan Nityananda objaśniał mu: i dla ulgi polecał stosować substancję z rośliny khus. Muktananda wiąże te doznania z oczyszczaniem drugiego z czterech subtelnych ciał istoty ludzkiej (śarira), postrzeganego przez mistyków indyjskich w wizjach w formie białego płomienia. Ciału temu patronuje biała bogini Sweteśwari, a jaźń związana z tym ciałem nazywana jest tajdźasa.

</doc>
<doc id="167755" url="https://pl.wikipedia.org/wiki?curid=167755" title="Luca Turilli (zespół muzyczny)">
Luca Turilli (zespół muzyczny)



</doc>
<doc id="167756" url="https://pl.wikipedia.org/wiki?curid=167756" title="Jan III głubczycki">
Jan III głubczycki

Jan III Głubczycki zw. Pobożnym, Przemyślida (ur. ok. 1425, zm. pomiędzy 1482 a 1485) – książę głubczycki, w latach 1454–1464 dodatkowo na Fulneku.
Jan III był młodszym synem księcia opawsko-głubczyckiego Wacława II i bliżej nieznanej Elżbiety z Kravař. W źródłach po raz pierwszy Jan pojawia się w 1438, kiedy we Wrocławiu został pasowany na rycerza. 
Po śmierci ojca, która nastąpiła pomiędzy 1445 a 1449, został księciem w Głubczycach, podczas gdy jego brat Hanusz został władcą w niewielkim Fulneku. W 1454 wobec bezpotomnej śmierci brata na powrót zjednoczył ojcowiznę, jednak bez zasadniczej części z Opawą (choć Jan miał po ojcu formalnie prawo do 1/3 Opawszczyzny), w której rządzili jego stryjowie Wilhelm, Ernest i Przemek II, oraz bez Edelštejnu i Cukmantlu. 
Jan III był żonaty z nieznaną bliżej Katarzyną, zmarłą około 1463, z którą nie doczekał się potomstwa. Po śmierci swojej pierwszej żony nie ożenił się powtórnie, dzięki czemu zyskał w źródłach przydomek Pobożny. Nie mając dzieci i następców, książę zdecydował się w 1464 sprzedać swoje prawa do Opawszczyzny królowi czeskiemu Jerzemu z Podiebradów, zaś Fulnek zastawił niejakiemu Jerzemu Krumsinowi.
W wojnie, jaka wybuchła pomiędzy Władysławem Jagiellończynkiem a Maciejem Korwinem, Jan III początkowo wsparł tego pierwszego, wobec jednak zajęcia Śląska przez króla węgierskiego w 1479 książę uznał się za lennika Macieja.
Jan III Pobożny zmarł pomiędzy 1482 a 1485. Głubczyce po jego śmierci, jako opróźnione lenno, zostały przejęte przez Macieja Korwina, który następnie przekazał je swojemu naturalnemu synowi Janowi.

</doc>
<doc id="167760" url="https://pl.wikipedia.org/wiki?curid=167760" title="Hanusz fulnecki">
Hanusz fulnecki

Hanusz (Janusz) fulnecki (głubczycki) (ur. ok. 1420, zm. 1454) – książę na Fulneku w latach 1442/1449–1454.
Hanusz był starszym z dwóch synów księcia opawsko-głubczyckiego Wacława II i nieznanej bliżej Elżbiety z Kravař. Po śmierci ojca, która nastąpiła pomiędzy 1442 a 1449 przejął Fulnek i prawa do 1/3 ziemi opawskiej. Hanusz nie był żonaty i zmarł bezpotomnie w 1454, przekazując całość swojego dziedzictwa młodszemu bratu Janowi III Pobożnemu.

</doc>
<doc id="167762" url="https://pl.wikipedia.org/wiki?curid=167762" title="Róża (geologia)">
Róża (geologia)

Róża – w mineralogii określenie zespołu wydłużonych kryształów skupionych w formie rozety lub kwiatu róży. Nazwę dla takich skupisk zaproponował w 1933 r. William Arthur Tarr. Przykładem jest róża pustyni.

</doc>
<doc id="167765" url="https://pl.wikipedia.org/wiki?curid=167765" title="Sosna długowieczna">
Sosna długowieczna

Sosna długowieczna ("Pinus longaeva" D.K. Bailey) – gatunek drzewa iglastego z rodzaju sosna ("Pinus"), należącego do rodziny sosnowatych. Sosna długowieczna jest blisko spokrewniona z sosną ościstą ("P. aristata") oraz z "Pinus balfouriana". Niektórzy autorzy zaliczają je do tego samego gatunku, inni uznają, że są tylko blisko spokrewnione. Gatunki te mają rozłączne zasięgi występowania. Sosna długowieczna występuje na zachodnich obszarach Ameryki Północnej na terenie stanów Utah, Nevada i w Górach Białych we wschodniej Kalifornii. Sosny tego gatunku uważane są za jedne z najbardziej długowiecznych drzew na świecie. Szacuje się, że niektóre okazy znalezione w Górach Białych osiągnęły wiek 3000–5000 lat. Są one podawane jako przykład gatunku o zaniedbywalnym starzeniu się.
Rozmieszczenie geograficzne.
Sosna długowieczna występuje w USA, w stanach Kalifornia, Nevada i Utah. W Kalifornii występuje w hrabstwach Mono i Inyo, gdzie rośnie na szczytach pasm górskich Panamint Range, Inyo Mountains i Gór Białych. W Nevadzie zasięg jest rozczłonkowany i rozrzucony na wysokich, górskich stanowiskach od Gór Białych w hrabstwie Esmeralda, na północ do Ruby Mountains w hrabstwie Elko, na południe do Spring Mountains w hrabstwie Clark oraz na wschód do Ruby Mountains i Snake Range w hrabstwie White Pine. W Utah gatunek występuje na zachodnim krańcu Wyżyny Kolorado od Confusion Range w hrabstwie Millard, na północ do Uinta Mountains w hrabstwach Summit, Wasatch i Duchesne, na południe do Pine Valley Mountains w hrabstwie Washington i północnego hrabstwa Kane oraz na wschód do wyżyny Wasatch w hrabstwie Emery.
W Kalifornii występuje na wysokości 2200–3700 m, w Nevadzie 2400–3300 m, a w Utah na wysokości 2195–3265 m n.p.m.
Biologia.
Fizjologia.
Sosna długowieczna jest bardzo odporna na suszę. Sprzyja temu jej budowa morfologiczna i fizjologia. Rozgałęziony, płytki system korzeniowy maksymalizuje absorpcję wody. Z kolei igły są woskowe, o grubej kutykuli, co wspomaga zatrzymywanie wody. Długowieczne igły pozostają zdolne do regulowania utraty wody i przeprowadzania fotosyntezy. Wiekowe drzewa mają jednak trudności z utrzymywaniem preferowanej równowagi węglowej. Małe ilości fotosyntetyzującej tkanki ograniczają ich zdolność do pozyskiwania węglowodanów. Sosny te zużywają w czasie normalnej zimy około połowę rocznych zapasów węglowodanów na potrzeby oddychania. Na wysokich stanowiskach w Górach Białych w Kalifornii optymalna temperatura dla fotosyntezy wynosi 10–15 °C. Jest to efekt aklimatyzacji, gdyż u okazów rosnących na niższych położeniach lub w cieplejszych warunkach optymalna temperatura rośnie. Przy temperaturze poniżej 10 °C tempo fotosyntezy gwałtownie spada.
Rozwój.
Sosna długowieczna rozmnaża się z nasion. Nie znaleziono dowodów na rozmnażanie wegetatywne. Jest drzewem jednopiennym. Pylenie następuje od połowy lipca do późnego sierpnia. Pyłek jest przenoszony przez wiatr (anemogamia) i przystosowany do utrzymywania się w powietrzu dzięki dwóm komorom powietrznym, przytwierdzonym do każdego ziarna pyłku. Pomimo ogólnie preferowanego zapylenia krzyżowego niektóre populacje są podatne na chów wsobny (endogamia), ze względu na lokalnie słabe rozsiewanie pyłku i nasion. Dojrzałe szyszki nasienne otwierają się w drugim roku pod koniec września i uwalniają nasiona do początku października. Szyszki opadają z drzewa wkrótce potem. Nasiona rozsiewane są przez wiatr (anemochoria).
Nasiona są zdolne do kiełkowania od razu po dojrzeniu. U populacji z Gór Białych kiełkuje średnio 57% nasion (zakres od 20-86%), a u populacji z Mammoth Creek 51% nasion (zakres 29-79%).
Sosna długowieczna jest drzewem bardzo wolno rosnącym. Roczny przyrost pnia na grubość to 0,1–0,3 mm (ok. 75 słojów rocznych na 1 cm na przekroju poprzecznym pnia). Igły pozostają na drzewie przez 20-30 lat, chociaż podawane jest także 35 i 45 lat. Jest to rekordowa długość życia osiągana przez liście roślin iglastych. Przyrost igieł na długość kończy się w ciągu pierwszego roku ich życia. Potem obserwowany jest u nich przyrost wtórny. Igły w wieku 1–33 lat wytwarzają rocznie na całej długości 1–1,7 warstwy komórek łyka wtórnego przyrastającego radialnie, równocześnie nie powstaje ksylem wtórny. Igła zachowuje około 9 warstw żywych komórek łyka, co wskazuje na coroczne zastępowanie starego łyka nowym.
Wiek.
Są to najstarsze znane na świecie żyjące sosny. Sosna długowieczna jest podawana jako przykład gatunku o zaniedbywalnym starzeniu się. Często określa się jej okazy mianem najstarszych roślin na Ziemi, jednak żyją znacznie krócej od wegetatywnie rozmnażających się okazów topoli osikowych i niektórych krzewów. Średni wiek żyjących drzew to około 1000 lat. Szacuje się, że niektóre okazy znalezione w Górach Białych osiągnęły wiek 3000–5000 lat. Populacje są zróżnicowane wiekowo, przy czym zazwyczaj najmniej licznie występują w nich stare okazy, a najbardziej licznie siewki, które w Górach Białych stanowią 27-71% populacji. Na niższych stanowiskach dominują drzewa w wieku poniżej 875 lat. Na północnych stokach Gór Białych średni wiek drzew wynosi 2000 lat, podczas gdy na południowych 1000 lat.
Najstarsza żyjąca sosna długowieczna, a przy tym najstarsze drzewo spośród gatunków nierozmnażających się wegetatywnie, to nienazwany okaz z Gór Białych, który w 2012 r. osiągnął wiek 5062 lat. Do 2012 r. za najbardziej sędziwy żyjący okaz uważany był „Methuselah”, który rośnie na stanowisku w Górach Białych i osiągnął wiek ponad 4800 lat (4845 lat w 2012 r.). Dokładna lokalizacja obu najstarszych drzew nie jest podawana do wiadomości publicznej, w celu ich ochrony. Okaz starszy niż „Methuselah” został ścięty w 1964 roku przez geografa przeprowadzającego badania na górze Wheeler Peak, w górach Snake Range (obecnie tereny Parku Narodowego Wielkiej Kotliny w stanie Nevada). Drzewo nazwane zostało „Prometheus”. Jego wiek, wyznaczony przez zliczanie pierścieni, został określony na 4844 lata w chwili ścięcia.
Drzewa, nawet po całkowitym obumarciu, utrzymują się w podłożu. Klimat i twarde, żywiczne drewno pozwala im trwać przez kolejne wieki. 
Strategie przetrwania i adaptacje.
Sezon wegetacyjny rozpoczyna się na początku maja, wraz z topnieniem śniegu i wzrostem temperatury. Drzewa mają od 6 tygodni do trzech miesięcy ciepłej, letniej pogody na wzrost i przygotowanie do zimy, przy około 254 mm opadów. Gatunek posiada szereg adaptacji do tych trudnych warunków. Igły pozostają na drzewie przez 20–30 lat, co sprawia, że drzewo rzadziej musi wykształcać nowe liście a tym samym wydatkuje na ten proces mniej energii niż inne sosny, których igły opadają przeważnie co kilka lat. Długowieczność igieł zapewnia także stabilną wydajność fotosyntezy. Dzięki temu drzewo może przetrwać mniej korzystne lata (np. chłodniejsze miesiące letnie). Inną strategią przetrwania stosowaną w sytuacji, gdy drzewo zostaje uszkodzone przez ogień, piorun, suszę lub wichurę, jest stopniowe zamieranie kory i tkanek, które przewodzą wodę. Ograniczana jest w ten sposób ilość tkanki, którą liście muszą odżywiać, utrzymując równowagę zachwianą przez powstałe uszkodzenie. Przykład tej strategii zapewnia okaz w wieku ponad 4 tysięcy lat (nazwany „Pine Alpha”) o średnicy prawie 122 cm, któremu pozostał pasek żywej kory o szerokości 25,4 cm. Strategia ta działa dzięki niskiej wilgotności powietrza, która hamuje rozwój bakterii i grzybów, co chroni drzewa przed gniciem i butwieniem. Inwazje bakterii, grzybów i szkodników powstrzymuje także twarde, mocno żywiczne drewno. Kolejną strategią jest zachowanie, nawet przez najstarsze okazy, zdolności do tworzenia szyszek z nasionami zdolnymi do kiełkowania.
Systematyka i zmienność.
Synonimy: "Pinus aristata" Engelm. var. "longaeva" (D.K.Bailey) Little.
Pozycja gatunku w obrębie rodzaju "Pinus":
Sosna długowieczna jest blisko spokrewniona z "P. aristata" oraz z "P. balfouriana", z którymi tworzy podsekcję "Balfourianae" Englm. Do 1970 roku taksony te traktowane były jako jeden gatunek, dopiero D. K. Bailey, botanik amator, przedstawił różnice między wschodnimi i zachodnimi populacjami, wystarczające do wyodrębnienia nowego gatunku "Pinus longaeva". Niektórzy autorzy nadal zaliczają je do tego samego gatunku, inni uznali, że mają jedynie wspólnego przodka. Taksony należące do podsekcji "Balfourianae" rozróżnia się po formie wzrostu, korze i składzie chemicznym. "Pinus longaeva" i "P. balfouriana" łatwo krzyżują się w warunkach laboratoryjnych, dając hybrydy zdolne do dalszego rozmnażania. W warunkach naturalnych krzyżowaniu przeciwdziałają w dużej mierze rozłączne zasięgi występowania, chociaż nie znaleziono hybryd "P. longaeva" i "P. balfouriana" subsp. "austrina", mimo geograficznej bliskości ich populacji (stan na rok 2004).
Nazewnictwo.
Epitet gatunkowy "longaeva" odnosi się do długiego czasu życia okazów tego gatunku. Wywodzi się od niego polska nazwa zwyczajowa „sosna długowieczna”. W języku angielskim gatunek nazywany jest „Great Basin bristlecone pine” lub „Western bristlecone pine”. Nazwa „bristlecone pine” stosowana jest wobec "Pinus longaeva" oraz "P. aristata" i wywodzi się od szyszek o łuskach zakończonych długimi kolcami. "Pinus longaeva" zyskała dodatkowe określenie „Great Basin” lub „zachodnia”, z racji zasięgu występowania.
Ekologia.
Siedlisko.
Sosna długowieczna to gatunek wysokogórski, rośnie w strefie subalpejskiej i górnej granicy lasu, na silnie nasłonecznionych i odsłoniętych zboczach, o skalistym, jałowym podłożu. Drzewo jest odporne na niskie temperatury oraz susze. Występuje w klimacie suchym o chłodnej zimie i suchym lecie. Od gór Wasatch Range na wschodzie stanu Utah do Gór Białych w zachodniej Nevadzie i wschodniej Kalifornii klimat staje się coraz bardziej suchy. Populacje na zachodnim krańcu Nevady i we wschodniej Kalifornii rosną w zasięgu wpływu kalifornijskiego klimatu śródziemnomorskiego. Populacje rosnące bardziej w głębi lądu są w zasięgu klimatu kontynentalnego.
"Pinus longaeva" tworzy jednogatunkowe drzewostany na granicy lasu i w strefie subalpejskiej, zaś na niższych stanowiskach jest gatunkiem współdominującym lub towarzyszącym sośnie giętkiej ("P. flexilis"). Na wilgotnych stanowiskach stałym towarzyszem sosny długowiecznej jest topola osikowa ("Populus tremuloides"). Sosna jednoigielna ("Pinus monophylla") często występuje z "P. longaeva" przy jej dolnej granicy zasięgu. W lasach górskich na wschodzie Nevady i Utah sośnie długowiecznej towarzyszy powszechnie świerk Engelmanna ("Picea engelmannii"), jodła górska ("Abies lasiocarpa"), jodła kalifornijska ("A. concolor" var. "concolor") i daglezja zielona ("Pseudotsuga menziesii" var. "glauca"). Sosnom długowiecznym towarzyszą zwykle bylice ("Artemisia" spp.) i, na mniejszych wysokościach, słonorośla. Powyżej stanowisk sosny długowiecznej występują rośliny poduszkowe lub już tylko skały.
Ze względu na zajmowanie ubogich, wysokogórskich stanowisk i formowanie rzadkich drzewostanów o niezbyt bogatym podszycie populacje sosny długowiecznej nie są zbyt zagrożone pożarami lasów. Uznaje się, że częstotliwość występowania pożarów w jej zasięgu nie jest przewidywalna. Są to zwykle pożary przyziemne, gdzie materiał palny stanowi podszyt (głównie zarośla bylic), lub pożary pojedynczych drzew występujące na skutek uderzenia pioruna. Ze względu na cienką korę sosna ta jest w stanie przeżyć pożar o małej intensywności oraz pożar o profilu mieszanym, o ile rośnie w miejscu o mniejszym nasileniu ognia. Przeważnie w jej zasięgu nie występują pożary o dużej intensywności. Dzięki rzadkiemu rozmieszczeniu drzew, przy ubogim podszycie, ogień wzniecony przez uderzenie pioruna z reguły nie przenosi się na inne okazy.
Interakcje międzygatunkowe.
Zbiorowiska sosny długowiecznej i sosny giętkiej są ważnym siedliskiem dla szeregu gatunków ptaków i małych ssaków. Żyją w nich sikory (Paridae), kowaliki (Sittidae), tyrankowate (Tyrannidae), oskomiki ("Sphyrapicus"), łuszczakowate (Fringillidae), junko zwyczajny ("Junco hyemalis"), błękitnik górski ("Sialia currucoides"), orzechówka popielata ("Nucifraga columbiana") oraz przedstawiciele susłów i świszczy (Marmotini). Gniazduje w niej kowalik karoliński i inne kowaliki. Nasiona są zjadane przez ptaki i inne zwierzęta, a przy tym częściowo rozsiewane, np. przez sikory, błękitnika górskiego czy orzechówkę popielatą. Hipotezę o istotnym wpływie orzechówki na rozsiewanie sosny długowiecznej oparto na występowaniu wielopiennych egzemplarzy tej sosny. Przypominają one wyglądem grupy zrośniętych drzew, jakie zwykle wyrastają z ziemnych schowków orzechówki, w których ptak gromadzi nasiona jako zapas pożywienia. Okaz wielopienny można odróżnić od kępy drzew wykonując badania genetyczne poszczególnych pni. Do 2004 r. przeprowadzono takie badania jednokrotnie i wskazały one, że większość grup, na około 200 zbadanych, to okazy wielopienne, z kilkoma przypadkami różnych genetycznie pni, co nie potwierdza wspomnianej hipotezy. Uznano, że wpływ orzechówki wymaga dalszej weryfikacji. Sosna długowieczna nie stanowi paszy dla większych zwierząt, podawana jest jako niesmaczna dla mulaków ("Odocoileus hemionus") występujących w Utah.
Sukcesja.
Sosna długowieczna jest gatunkiem pionierskim. Na odsłoniętych i suchych stanowiskach, ubogich w składniki odżywcze, jest gatunkiem klimaksowym. Dobrze radzi sobie na glebach wapiennych, zbyt ubogich w fosfor dla gatunków konkurujących. Na stanowiskach lepszych, bardziej wilgotnych, wykazuje gwałtowny i szybki wzrost, jednak słabo konkuruje o wodę i składniki odżywcze i zwykle jest z nich eliminowana na etapie wczesnego wzrostu, np. przez "Cercocarpus ledifolius" lub bylice. "Pinus longaeva" nie toleruje zacienienia, więc nie rośnie w gęstym lesie. Na niższych, bardziej wilgotnych i bogatszych w składniki mineralne stanowiskach we wschodniej Nevadzie i Utah zastępuje ją świerk Engelmanna i w mniejszym stopniu sosna giętka.
Mikoryza.
Związki mikoryzowe sosny długowiecznej nie są jeszcze dostatecznie poznane. Dotychczasowe badania stanowisk w Górach Białych wskazały 10 taksonów grzybów ektomikoryzujących z tą sosną, w tym 4 dominujące. W kolejności od najliczniej występujących są to: gatunek z rodziny "Pyronemataceae", gatunek z rodzaju "Rhizopogon", "Wilcoxina rehmii" oraz gatunek z rodzaju "Cenococcum". Za przyczynę tak małej różnorodności grzybów mikoryzowych podawane są trudne warunki ekologiczne panujące na stanowiskach zajmowanych przez "Pinus longaeva". W lasach iglastych odczyn gleby jest zwykle kwaśny (pH 4,0–6,5), ale zimne, suche i stosunkowo alkaliczne gleby lasów Gór Białych (pH 6–7,9) mogą prowadzić do powstawania bardziej jednorodnych zbiorowisk ektomikoryzowych, które pozwalają drzewom na wydajniejsze pozyskiwanie substancji odżywczych.
Rośliny pasożytnicze.
Sosna długowieczna jest gospodarzem rośliny pasożytniczej "Arceuthobium cyanocarpum" (pasożyt pędowy). Chociaż "P. longaeva" nie występuje powszechnie w zasięgu "A. cyanocarpum", uznawana jest za jednego z głównych gospodarzy, ponieważ jest tak samo podatna na zakażenie pasożytem jak "Pinus flexilis", najczęstszy gospodarz. Zainfekowanych jest szereg populacji sosny długowiecznej w Utah i Nevadzie.
Szkodniki.
Sosna długowieczna jest atakowana przez "Dendroctonus ponderosae", chrząszcza z rodziny ryjkowcowatych.
Infekcje grzybowe.
Gatunek jest podatny na rdzę wejmutkowo-porzeczkową, chorobę wywoływaną przez grzyb "Cronartium ribicola". Grzyby słabo rozwijają się na chłodnych i suchych, wysokogórskich siedliskach sosny długowiecznej. Surowy klimat chroni większość jej populacji przed infekcją tego i innych grzybów, a przynajmniej spowalnia ich rozwój. Uważa się, że częściowo dzięki temu drzewa te mogą osiągać tak sędziwy wiek. W latach 1995–1999 odnotowane zostały incydentalne zakażenia sosen długowiecznych rosnących w górach Wasatch w stanie Utah. Innych przypadków nie zanotowano (stan na 2004 rok). Zagrożenie jednak istnieje, gdyż populacje rosnące w Górach Białych i górach Inyo położone są w pobliżu ognisk choroby w Sierra Nevada.
Zagrożenia i ochrona.
W 1998 roku Międzynarodowa Unia Ochrony Przyrody (IUCN) przyznała temu gatunkowi kategorię zagrożenia VU ("vulnerable"), uznając gatunek za zagrożony wyginięciem. Ponowna ocena stanu populacji przeprowadzona po kilkunastu latach ujawniła stabilizację ich liczebności, przez co w 2011 r. uznano stopień zagrożenia gatunku za niski i nadano mu kategorię LC ("Least Concern").
Kalifornijska organizacja non-profit California Native Plant Society (CNPS) umieściła sosnę długowieczną na swojej liście rzadkich rodzimych roślin, wpisując na listę obserwowanych gatunków ("Watch List") z powodu ograniczonego zasięgu występowania.
Sosna długowieczna rośnie na wielu terenach objętych ochroną, m.in. w Parku Narodowym Bryce Canyon w Utah, Parku Narodowym Wielkiej Kotliny w Nevadzie oraz w Kalifornii na terenie lasu narodowego Inyo w wydzielonym obszarze chronionym „Ancient Bristlecone Pine Forest”.

</doc>
<doc id="167769" url="https://pl.wikipedia.org/wiki?curid=167769" title="Wieża ciśnień Borek we Wrocławiu">
Wieża ciśnień Borek we Wrocławiu

Wieża ciśnień Borek – historyzująca wieża ciśnień o wysokości całkowitej 62 m, zlokalizowana na osiedlu Borek we Wrocławiu. Oficjalny adres wieży to: ul. Sudecka 125a, jednak znajduje się ona na pasie rozdzielającym jezdnie al. Wiśniowej w ciągu obwodnicy śródmiejskiej. W 2/3 wysokości (na wys. 42 m) - galeryjka widokowa, z której można było niegdyś - za drobną opłatą - oglądać panoramę miasta, a także - przy dobrej pogodzie - odległą o trzydzieści kilometrów Ślężę a nawet - o sto kilometrów - Karkonosze.
Wybudowana została w latach 1904-1905 według projektu Karla Klimma (zatwierdzonego w sierpniu 1903) na południowych obrzeżach miasta, a w 1906 udostępniona zwiedzającym. Zdobiące wieżę rzeźby w piaskowcu, w tym "Źródło Nimfa i Tryton", wykonali: Ignatius Taschner i Robert Bednorz. Od 1908 personel wieży wciągał na jej szczycie czerwoną flagę w dniach, kiedy warunki atmosferyczne zapewniały dobrą widoczność; opłata za wjazd windą na galerię widokową wynosiła 10 fenigów. W czasie oblężenia "Festung Breslau" w 1945 odgrywała rolę punktu obserwacyjnego do kierowania ogniem. Od II wojny światowej do lat 90. wieża nie była konserwowana (nie wykorzystywano też jej walorów turystycznych), choć zbiorniki wykorzystywano jeszcze do połowy lat 80. w systemie wodociągów miejskich. W końcu lat 90. wieża została wykupiona przez Stephan Elektronik Investment. Na podstawie projektu Wacława Bieniasza-Nicholsona przekształcono ją w kompleks restauracji o nazwie "Wieża Ciśnień". 
Wieża reprezentuje formy stylowe późnego eklektyzmu z elementami secesji w ornamentyce i rzeźbie, mieszając formy neogotyckie (sklepienie pod zbiornikiem) z neoromańskim stylem wilhelmińskim. Konstrukcja wymurowana z cegły klinkierowej. Pierwsze dwie kondygnacje służyły początkowo jako mieszkania dla obsługi technicznej wieży, obecnie przekształcone w pomieszczenia użytkowe wraz ze znajdującym się nad nimi poddaszem. Zbiornik wody znajdował się niegdyś w podpartej na dziewięciu filarach ośmiobocznej części nakrytej dachem namiotowym, na szczycie którego umieszczono masywny hełm o cechach secesyjnych. Środkowy słup zawierający dawniej wodociąg mieści obecnie jedną z wind (druga, wraz z klatką schodową, jest w bocznej wieżyczce). Wieża została wpisana do rejestru zabytków dnia 19 października 1978 roku. Obecnie wieża jest zamknięta dla zwiedzających.

</doc>
<doc id="167775" url="https://pl.wikipedia.org/wiki?curid=167775" title="Węglan wapnia">
Węglan wapnia

Węglan wapnia ("E170") – nieorganiczny związek chemiczny, sól kwasu węglowego i wapnia.
Występowanie.
Węglan wapnia jest szeroko rozpowszechniony w przyrodzie, stanowiąc podstawowy składnik wielu minerałów (np. kalcytu i aragonitu), a także niektórych skał (dolomitu, kredy i koralu).
Właściwości.
Pod wpływem wysokiej temperatury rozkłada się na tlenek wapnia i dwutlenek węgla:
Zastosowanie.
Budownictwo.
Używany jako materiał budowlany. W postaci wapienia stosowany jako kamień budowlany, zaś w formie sproszkowanych skał wapiennych jako surowiec do produkcji wapna palonego. Bardzo drobno zmielony może być także wykorzystywany jako biały barwnik – w postaci farby wodnej (tzw. "biel wiedeńska").
Przemysł spożywczy.
Jest chemicznym dodatkiem do żywności, oznaczonym jako "E170". Używany jako utwardzacz, a także biały barwnik spożywczy w produktach takich jak: pieczywo, herbatniki, wyroby cukiernicze, lody, cukierki oraz konserwowe owoce i warzywa. Choć w niewielkich ilościach jest uznawany za nieszkodliwy, to jego nadmiar może powodować bóle brzucha oraz zaparcia.
Medycyna.
Jest jedną z najczęściej spotykanych w suplementach diety form dostarczania wapnia do organizmu, którego przyswajalność w takiej formie szacuje się średnio na poziomie ok. 30%. Stosowany pomocniczo w leczeniu zgagi i refluksu żołądkowo-przełykowego ze względu na działanie zobojętniające wobec kwasu solnego:
Rolnictwo.
Stosowany w rolnictwie jako składnik wapna nawozowego węglanowego do wapnowania gleby. 
Inne zastosowania.
Węglan wapnia można znaleźć również w kosmetykach (np. w pudrze do twarzy), a także w wybielaczach, tabletkach z witaminami oraz w papierosach. W technologii oczyszczania wody wykorzystywany do wzrostu zasadowości oraz związania agresywnego dwutlenku węgla. Stopień zasadowości bywa podawany jako [g CaCO3/m³], im więcej gramów CaCO3 na jednostkę objętości, tym wyższa zasadowość.

</doc>
<doc id="167785" url="https://pl.wikipedia.org/wiki?curid=167785" title="Grind metal">
Grind metal



</doc>
<doc id="167789" url="https://pl.wikipedia.org/wiki?curid=167789" title="Karwasze">
Karwasze



</doc>
<doc id="167798" url="https://pl.wikipedia.org/wiki?curid=167798" title="Backyard Babies">
Backyard Babies

Backyard Babies – szwedzka grupa rockowa, utworzona w 1987 roku. Pierwsze w historii zespołu demo zostało nagrane przez Andreasa Svenssona (gitara, wokal), Petera Carlssona (perkusja), Johana Blomqvista (bas) oraz Tobbe (wokal). W 1989 roku ze względu na nie wystarczające umiejętności wokalne Tobbe został usunięty z zespołu, a jego miejsce zajął Nicke Borg. Już z Nicke na wokalu zespół zarejestrował dwa kolejne dema i zagrał trasę koncertową po Szwecji. W 1991 roku wydany został pierwszy oficjalny materiał zespołu – Something to Swallow, a dwa lata później nakładem Megarock Records pierwszy longplay – Diesel &amp; Power.

</doc>
<doc id="167800" url="https://pl.wikipedia.org/wiki?curid=167800" title="Sektor małych i średnich przedsiębiorstw">
Sektor małych i średnich przedsiębiorstw

Sektor małych i średnich przedsiębiorstw (sektor MŚP) – sektor publiczny i sektor prywatny grupujący średnie, małe przedsiębiorstwa oraz mikroprzedsiębiorstwa; termin międzynarodowy stosowany w krajach Unii Europejskiej oraz m.in. przez Organizację Narodów Zjednoczonych, Światową Organizację Handlu, Bank Światowy.
Takie wyodrębnione kategorie przedsiębiorstw pojawiły się w polskim prawodawstwie w 2004 r., w ramach jego harmonizacji z prawodawstwem Unii Europejskiej. Do sektora MŚP zalicza się podmiot prowadzący działalność gospodarczą bez względu na jego formę prawną. W szczególności są to osoby prowadzące działalność na własny rachunek, przedsiębiorstwa rodzinne zajmujące się rzemiosłem lub inną działalnością, bądź spółki lub konsorcja prowadzące regularną działalność gospodarczą.
Kryteria przynależności.
Obecnie obowiązującą definicję prawną MŚP zawiera Załącznik I do Rozporządzenia Komisji (UE) 651/2014.
Kryteria te dotyczą przedsiębiorców niezależnych, tj. niepowiązanych, w rozumieniu ww. Załącznika do Rozporządzenia, kapitałowo lub osobowo z innymi przedsiębiorstwami (art 3).
Powyższe kryteria muszą być spełnione przez dwa kolejne lata obrachunkowe, aby przedsiębiorca mógł wykazać się statusem MŚP (art. 4).
Poza nielicznymi wyłączeniami, przedsiębiorca, u którego ponad 25% udziałów lub praw głosu wykonuje skarb państwa, nie może być uznany za małe lub średnie przedsiębiorstwo, bez względu na faktyczny poziom zatrudnienia, wartość przychodów czy bilansu (art 3 ust. 4).
Przesłanki wspierania sektora MŚP.
Sektor MŚP korzysta ze szczególnych regulacji w ramach przepisów prawa gospodarczego, w szczególności przepisów dotyczących pomocy publicznej.
Wspieranie MŚP pomaga w tworzeniu klasy średniej, której źródłem utrzymania nie jest nisko kwalifikowana praca najemna na niskich szczeblach drabiny organizacyjnej przedsiębiorstw. Historia dowodzi, że kraje z gospodarką opartą o zasady wolnego rynku, gdzie występuje pluralistyczna demokracja parlamentarna, a w społeczeństwie przeważa klasa średnia, osiągają wyższy poziom rozwoju cywilizacyjnego i gospodarczego. W przekonaniu neoklasycznych teoretyków demokracji i wolności znaczny udział względny przedstawicieli klasy średniej dodatnio wpływa na stabilność, obliczalność oraz czytelność poglądów politycznych – a to pozwala na zbudowanie stabilnego systemu demokracji przedstawicielskiej, w którym nieuniknione konflikty odmiennych interesów mogą być rozstrzygnięte poprzez kompromis.
Cele polityki rządu wobec MŚP.
Warunkiem rozwoju MŚP jest odpowiednie kształtowanie polityki makroekonomicznej, stwarzającej warunki trwałego, zrównoważonego rozwoju gospodarki: ograniczanie deficytu budżetowego, racjonalizację wydatków budżetowych, obniżenie stopy inflacji i ograniczenie potrzeb pożyczkowych budżetu. Może to prowadzić do zwiększenia dostępu MŚP do źródeł zewnętrznego finansowania, dzięki obniżce jego kosztów (kosztów odsetkowych pozyskiwania kredytu bankowego i kosztów ryzyka inwestorów zewnętrznych). Inne istotne działania rządu to obniżanie stóp podatkowych, zwiększające możliwości finansowania rozwoju MŚP ze źródeł wewnętrznych (reinwestowanego zysku), wprowadzenie zasad liczenia amortyzacji umożliwiających pełne odtwarzanie wartości ekonomicznej majątku produkcyjnego MŚP oraz uproszczenie wszelkich procedur biurokratycznych w urzędach wszystkich szczebli.
Spośród instrumentów specyficznych dla MŚP za szczególnie ważne uznano polityki prowadzące do wyrównywania ich szans konkurowania na wolnym rynku. Obejmuje to szczególnie działalność w zakresie:
Źródła finansowania małych i średnich przedsiębiorstw.
Procesy finansowania można rozpatrywać z wielu punktów widzenia. Najczęściej można dokonać podziału rodzajów finansowania opierając się na następującej systematyce uwzględniającej różnorodne kryteria.
Należą do nich:
Finansowanie wewnętrzne (samofinansowanie) jest traktowane jako podstawowe źródło finansowania gwarantujące rozwój przedsiębiorstwa i osiąganie określonych korzyści właścicieli. W przypadku małych i średnich przedsiębiorstw są to zwykle środki właściciela firmy, inwestowane w działalność w momencie jej zakładania oraz środki wypracowane przez firmę w trakcie jej funkcjonowania. Za wewnętrzne źródła finansowania można uznać wszystkie sposoby finansowania, które nie angażują kapitału osób trzecich (wyłączając właścicieli przedsiębiorstwa).
Finansowanie zewnętrzne to dopływ środków finansowych spoza firmy. Jest wykorzystywane w procesach rozwojowych, gdy konieczny jest znaczny dopływ kapitałów. Finansowanie to polega głównie na zwiększaniu kapitałów własnych, m.in. poprzez przyjmowanie dodatkowych wspólników, udziałowców, lub na zwiększaniu poziomu zadłużenia w oparciu o kapitał obcy.
Źródła krótkoterminowe obejmują kapitały o okresie zwrotu do 1 roku i mają one najczęściej charakter kapitałów obcych – zobowiązań.
Do źródeł długoterminowych należą te kapitały obce, które podlegają spłacie w okresie powyżej 1 roku, a także kapitały własne.
Finansowanie pierwotne występuje w momencie powstawania nowego przedsiębiorstwa, w wyniku wnoszenia kapitałów własnych przez właścicieli. Ta forma finansowania pozwala zaspokoić potrzeby związane z takimi działaniami jak: wymagane przez prawo opłaty rejestracyjne przedsiębiorstwa, zapewnienie określonej wielkości kapitału założycielskiego, nabycie gruntów, nieruchomości, maszyn, urządzeń, wyposażenia itp.
Finansowanie bieżącej działalności polega na zapewnieniu ciągłości w funkcjonowaniu przedsiębiorstwa poprzez dopływ środków finansowych uzyskanych z przychodów. Głównym zadaniem finansowania bieżącego jest zapewnienie płynności finansowej przedsiębiorstwu poprzez synchronizację między przychodami a wydatkami.
Finansowanie rozwoju przedsiębiorstwa ma służyć realizacji procesów inwestycyjnych. Często dotychczasowe dochody i kapitały są niewystarczające, dlatego poszukuje się źródeł zewnętrznych.
Tabela 1. Źródła powiększania kapitałów własnych w przedsiębiorstwie
Tabela 2. Źródła powiększania kapitałów obcych w przedsiębiorstwie
Tabela 3: Kapitał własny a kapitał obcy – zestawienie porównawcze

</doc>
<doc id="167810" url="https://pl.wikipedia.org/wiki?curid=167810" title="DragonForce">
DragonForce

DragonForce (czasami nazwa zapisywana jako "Dragonforce") – zespół muzyczny z Londynu grający power metal.
Historia.
Zespół został założony we wrześniu 1999 roku i wcześniej znany jako DragonHeart. Zespół zmienił nazwę w grudniu 2001 roku, by uniknąć pomyłek z innym zespołem, firmą fonograficzną i filmem pod tymże tytułem.
Zespół tworzy dwóch gitarzystów, Herman Li i Sam Totman, oraz klawiszowiec Vadim Pruzhanov. Ten skład został uzupełniony przez basistę Freda Leclerq i perkusistę Davida Mackintosha. Muzycy pochodzą z wielu regionów świata – Hongkongu, Anglii, Nowej Zelandii, Południowej Afryki, Ukrainy.
Wczesna muzyka DragonForce to nowoczesny power metal. Z czasem ich styl wyewoluował i stworzyli charakterystyczne dla siebie brzmienie. Poprzez połączenie wielu gatunków muzycznych, jak np. heavy metalu, power metalu, speed metalu, thrash metalu, death metalu, hard rocka, a także muzyki z gier komputerowych. Swą twórczość zespół określa jako ekstremalny power metal.
Dobrze znana w metalowym podziemiu przez kilka lat, grupa zaczęła od wyprodukowanego samodzielnie dema, które zostało ściągnięte ponad pół miliona razy. DragonForce koncertował towarzysząc takim zespołom jak Halford, Stratovarius czy Virgin Steele i grając koncerty w Anglii, nie mając jeszcze nagranego albumu.
Ich debiutancki album, "Valley of the Damned", uplasował się na trzeciej pozycji na liście Burn! w Japonii (pierwszy był Marilyn Manson, drugie miejsce zajął zespół Helloween).
Potem zespół został zaproszony na pierwszą trasę do Azji Południowo-Wschodniej, gdzie mieli swoje własne show w Tajlandii, grali przed Helloween w Japonii i zagrali przed zaproszoną publicznością na Tajwanie.
Dorównywały temu świetne recenzje i wyniki sprzedaży ich albumu w Europie, a grupa była wciąż zapraszana na prestiżowe festiwale, takie jak Sweden Rock, Torres Rock w Hiszpanii, Young Metal Gods w Niemczech czy Bloodstock w Anglii. W samej Finlandii DragonForce znalazł się w Top 20 nowych artystów obok Beyonce, The Darkness i 50 Cent. W Japonii w dorocznym głosowaniu Burn! DragonForce zajął 3. miejsce w kategorii "największa nadzieja" oraz 11. miejsce za najlepszy album roku 2003 – "Valley of the Damned", a gitarzysta Herman Li znalazł się na liście najlepszych gitarzystów. W Young Guitar Magazine DragonForce zajął 10. miejsce za najlepszy album i był w Top 20 najlepszych zespołów.

</doc>
<doc id="167811" url="https://pl.wikipedia.org/wiki?curid=167811" title="Pałac Kultury">
Pałac Kultury

Pałac Kultury lub Dom Kultury - nazwa klubów działających w ZSRR i innych państwach bloku wschodniego. Przeznaczony był do celów rekreacyjnych, sportu, kultury. Typowy pałac posiadał jedną lub więcej sal kinowych, salę koncertową, studio taneczne (taniec towarzyski, ludowy, balet), grupy hobbystyczne, amatorskie grupy radiowe, teatr amatorski, amatorskie studio muzyczne i własne zespoły, sale wykładowe i tym podobne. Grupy były podzielone według wieku uczestników, od dzieci do emerytów. Niekiedy w pałacach kultury umieszczano biblioteki publiczne. Wszystkie takie grupy były bezpłatne. 
ZSRR.
Zgodnie z założeniami budynki miały służyć "kulturalnej rekreacji" radzieckich pracowników i młodzieży aby ukrócić pijaństwo i chuligaństwo.
Pałace i domy kulturalne w czasach Związku Radzieckiego pełniły rolę wcześniejszych "Domów Ludowych" (ros. народные дома). Pałace kultury były albo własnością państwa albo przedsiębiorstwa. Każde miasto, kołchoz i sowchoz miał własny dom kultury. Domami w przedsiębiorstwach zarządzał odpowiednie związki zawodowe. W pałacach odbywały się lokalne kongresy, konferencje regionalnych sekcji KPZR, Komsomołu. Na wsiach podobne funkcje stanowiły "kluby" których podstawą działalności były kino i wieczorki taneczne.
W 1988 roku na terenie całego ZSRR istniało ponad 137 000 takich klubów.
NRD.
Pałac Republiki w Berlinie Wschodnim mieścił Volkskammer i pełnił jednocześnie funkcje pałacu kultury.
Polska.
Pałac Kultury i Nauki w Warszawie.
Chińska Republika Ludowa.
W Chińskiej Republice Ludowej najbardziej znanym klubem jest Pałac Pracowników Kultury zlokalizowany niedaleko Zakazanego Miasta w Pekinie.
Okres postsowiecki.
Większość pałaców kultury kontynuowało działalność po rozwiązaniu ZSRR, ale ich status, zwłaszcza finansowy, z różnych powodów znacząco się zmienił.

</doc>
<doc id="167812" url="https://pl.wikipedia.org/wiki?curid=167812" title="Dragonforce">
Dragonforce



</doc>
<doc id="167813" url="https://pl.wikipedia.org/wiki?curid=167813" title="Dyskryminacja religijna">
Dyskryminacja religijna

Dyskryminacja religijna – dyskryminowanie osoby bądź grupy osób ze względu na wyznawaną przez nich religię (bądź niewyznawanie wcale), jak również szczególne traktowanie tych osób. O ile w XXI wieku w większości krajów demokratycznych wyznawana przez kogoś religia jest uważana za sprawę bardziej osobistą niż dawniej, to w epokach wcześniejszych religia była uważana za problem państwowy; zmiana religii zaś uchodziła za zagrożenie dla stabilizacji państwa i spotykała się z represjami.
Dyskryminacja religijna często występowała przed XIX wiekiem, lecz nawet dzisiaj można spotkać się z jej częstymi aktami, np. konflikt muzułmanów i Żydów o Jerozolimę bądź prawa skazujące na śmierć za apostazję w krajach islamskich.
Prawo w wielu monarchiach (islamskich, protestanckich i katolickich) zakazuje członkom dynastii panującej wyznawania innej religii, niż oficjalna religia państwowa. Od ponad 300 lat prawo obowiązujące w Wielkiej Brytanii zabrania członkowi rodziny królewskiej wyznawania katolicyzmu. Obecnie podejmowane są próby zmian w tym zakresie.

</doc>
<doc id="167817" url="https://pl.wikipedia.org/wiki?curid=167817" title="Steel Attack">
Steel Attack

Steel Attack to szwedzki zespół muzyczny grający power metal. Bardziej wyróżniające ich cechy, to 'męski', choć wysoki wokal (w przypadku zarówno byłego, jak i obecnego wokalisty) i brak jakichkolwiek ballad na swym koncie. Graja muzykę w tempach szybkich i średnich, złożoną kompozycyjnie, dość ostrą i ciężką. Tematyka utworów ewoluowała od "wojenno - wojowniczych" do bardziej zróżnicowanych, obejmujących dodatkowo zwykłe codzienne problemy, ujęte nieraz w dość oryginalny sposób.

</doc>
<doc id="167820" url="https://pl.wikipedia.org/wiki?curid=167820" title="Freedom Call">
Freedom Call

Freedom Call – niemiecki zespół muzyczny grający power metal, założony w 1998.

</doc>
<doc id="167823" url="https://pl.wikipedia.org/wiki?curid=167823" title="Propan">
Propan

Propan, – organiczny związek chemiczny z grupy alkanów, bezbarwny i bezwonny gaz. Ma większą gęstość od powietrza.
Propan jest nierozpuszczalny w wodzie, rozpuszcza się w etanolu i eterze dietylowym. Występuje w niewielkich ilościach w gazie ziemnym oraz w większych ilościach w ropie naftowej. Z ropy naftowej wydziela się go w czasie destylacji w formie mieszaniny z butanem, którą stosuje się jako paliwo, znane jako LPG służące do napełniania butli do kuchenek oraz napędzania pojazdów. Spalenie 1 kg gazu powoduje powstanie ok. 1,6 kg wody i 3 kg dwutlenku węgla.
Propan, jak wszystkie alkany, jest mało reaktywny. W podwyższonych temperaturach ulega reakcji spalania i reaguje z chlorowcami, w wyniku czego powstaje mieszanina chlorowcopochodnych propanu. Propan jest reagentem w wielu syntezach organicznych, jest też badany jako potencjalny surowiec w syntezie propylenu i kwasu akrylowego. Jest również wykorzystywany do produkcji tzw. "green gas", który powstaje po dodaniu niewielkiej ilości oleju silikonowego i stosowany jest w replikach ASG.

</doc>
<doc id="167826" url="https://pl.wikipedia.org/wiki?curid=167826" title="Edguy">
Edguy

Edguy - niemiecki zespół muzyczny grający power metal.
Historia.
Zespół został założony w 1992 roku w niewielkim mieście Fulda przez czwórkę szkolnych przyjaciół. Początkowo grał przede wszystkim covery takich wykonawców jak KISS, AC/DC, Deep Purple czy Iron Maiden, z czasem jednak Edguy zdecydował się na własny repertuar.
Pierwszym wydawnictwem były dwie taśmy demo "Evil Minded" oraz "Children of Steel" nagrane w 1994 roku. W tym czasie zespół gorączkowo poszukiwał wydawcy, jednak żadna z osiągalnych wytwórni muzycznych nie była nim zainteresowana. Jeszcze w 1995 roku, własnym nakładem, ukazało się trzecie demo "The Savage Poetry", które zresztą 5 lat później zostało wydane pod tym samym tytułem, jednak zagrane zupełnie od początku, z inną okładką oraz inną numeracją utworów.
Pierwszym pełnoprawnym albumem był nagrany w 1997 roku "Kingdom of Madness" nakładem wytwórni AFM Records, który jednak nie zdobył zbytniego rozgłosu. Kolejnym, tym razem znaczącym krokiem była płyta "Vain Glory Opera" z której największą chyba sławę uzyskał utwór tytułowy, grany do dziś na każdym koncercie. "Theater of Salvation" wydany rok później prezentował styl podobny jak jego poprzedniczka. Zrobiła ona wiele zamieszania wokół zespołu, którym już wtedy zaczęło interesować się więcej osób. W lipcu 2001 roku w sklepach pojawił się singel "Painting on the Wall" zapowiadający album "Mandrake". Zdaniem wielu miłośników zespołu, to właśnie ta płyta była prawdziwym przełomem w historii Edguy. W międzyczasie frontman, Tobias Sammet rozpoczął solowy projekt Avantasia, pod której szyldem
wydał 3 płyty "The Metal Opera" (2001), "The Metal Opera Part II" (2002) oraz "The Scarecrow" (2008) ostatnią z płyt poprzedzały dwie epki "Lost In Space I" oraz "Lost In Space II" wydane tego samego dnia, 16 listopada 2007.
Dwa lata później w 2003 roku wydana została płyta "Burning Down the Opera" nagrana w czasie koncertu w Paryżu. W tym czasie wygasła umowa z wytwórnią AFM Records, która nie została odnowiona. Jej następcą został Nuclear Blast. Pierwszą płytą wydaną nakładem nowej wytwórni była EP "King of Fools", na której zespół zaprezentował nieco nowy styl muzyczny. Lżejsze, bardziej "skoczne" kompozycje stały się znakiem rozpoznawczym Edguy. Sam minialbum zapowiadał kolejne pełne wydawnictwo "Hellfire Club" (2004). Płyta odniosła duży sukces komercyjny dochodząc na wysokie miejsca na listach przebojów. W tym samym roku ukazał się jeszcze singel promujący "Hellfire Club": "Lavatory Love Machine". W grudniu 2004 ukazała, po raz ostatni już z AFM Records kompilacja "Hall of Flames", na której znalazło się 21 utworów w tym 2, które wcześniej nie trafiły na żadne z oficjalnych płyt.
6 września 2005, pojawiły się dwa nowe wydawnictwa, w tym pierwsze oficjalne DVD "Superheroes" oraz EP pod takim samym tytułem. Promowały one album "Rocket Ride" (2006). Tutaj po raz kolejny Edguy zmienił styl grania na określany przez niektórych nawet pop-rockiem. "Rocket Ride" to także kolejny komercyjny sukces, a sama płyta doszła na 8 miejsce w oficjalnych listach w Niemczech oraz Szwecji.
Najnowsze dzieło Edguy "Space Police - Defenders of the Crown" zostało wydane wiosną 2014 roku.

</doc>
<doc id="167827" url="https://pl.wikipedia.org/wiki?curid=167827" title="Wolne Związki Zawodowe Wybrzeża">
Wolne Związki Zawodowe Wybrzeża

Wolne Związki Zawodowe Wybrzeża – Komitet Założycielski WZZ Wybrzeża został powołany 29 kwietnia 1978 w Gdańsku przez Andrzeja Gwiazdę, Krzysztofa Wyszkowskiego i Antoniego Sokołowskiego.
Impulsem do powstania WZZ Wybrzeża były Wolne Związki Zawodowe Górnego Śląska założone m.in. przez Kazimierza Świtonia i Romana Kściuczka, co podkreślono w deklaracji z końca kwietnia 1978.
Wolne Związki Zawodowe działały niezależnie od państwa, stawały w obronie praw robotniczych i obywatelskich, celem działalności było odzyskanie prawa do demokratycznego kierowania przez społeczeństwo państwem. WZZ wydawał biuletyn „Robotnik Wybrzeża” (ukazało się kilka numerów). Pierwszy numer ukazał się 1 sierpnia 1978; poniżej jego fragmenty:
Początkowo w składzie Komitetu Założycielskiego WZZ Wybrzeża byli Andrzej Gwiazda, Krzysztof Wyszkowski i Antoni Sokołowski. Niedługo po jego powstaniu na miejsce Sokołowskiego wszedł Edwin Myszk (jak się okazało dzięki informacjom funkcjonariusza SB MSW z Gdańska Adama Hodysza, który współpracował z WZZ Wybrzeża Edwin Myszk był TW SB MSW), a w lipcu 1978 – na miejsce Krzysztofa Wyszkowskiego – Andrzej Bulc, którego w maju 1980 zastąpił Jan Karandziej.
Aktywnymi działaczami lub współpracownikami WZZ Wybrzeża byli też m.in. Bogdan Borusewicz, Joanna Duda-Gwiazda, Andrzej Kołodziej, Maryla Płońska, Alina Pienkowska, Anna Walentynowicz, Lech Wałęsa, Lech Kaczyński, Bogdan Lis i Tadeusz Szczepański, który zginął w niewyjaśnionych okolicznościach w 1980. WZZ Wybrzeża skupiało ludzi, którzy w 1980 organizowali strajki w Stoczni Gdańskiej – byli to m.in. Piotr Maliszewski, Bogdan Felski, Maciej Miatkowski, Henryk Matysiak, Mieczysław Klamrowski, Leon Stobiecki, Mariusz Muskat i Lech Zborowski. Z WZZ Wybrzeża współpracowali działacze opozycji przedsierpniowej, m.in. Leszek Moczulski, który dostarczał prasę niezależną i pisał pozwy do sądu, m.in. w obronie Anny Walentynowicz.
Osoby należące do WZZ Wybrzeża tworzyły później NSZZ „Solidarność”.

</doc>
<doc id="167828" url="https://pl.wikipedia.org/wiki?curid=167828" title="Richard Rorty">
Richard Rorty

Richard McKay Rorty (ur. 4 października 1931 w Nowym Jorku, zm. 8 czerwca 2007 w Stanford) – amerykański filozof, przedstawiciel neopragmatyzmu (w tradycji Johna Deweya, którego uważał za swojego mistrza), profesor filozofii i literaturoznawstwa porównawczego Uniwersytetu Stanforda, członek American Philosophical Association (prezes Eastern Division w 1979), American Academy of Arts and Sciences oraz American Philosophical Society.
Najważniejsze kwestie filozoficzne.
Z rezerwą odnosił się do tradycyjnych kategorii prawdy, wiedzy i obiektywności. Istotnym terminem u Rorty’ego jest „przygodność”. Odnosi się ona do takich kwestii, jak język, jaźń, czy społeczeństwo liberalne. Pojęcie „przygodności” ma wskazywać na indywidualność, różnorodność, brak możliwości stworzenia jednej metafizyki, która obejmowałaby wszystko. Na gruncie tego terminu Rorty tworzy koncepcję „liberalnego ironisty”, czyli kogoś, kto stawia czoło przygodności, w szczególności tej zawartej we własnych przekonaniach. „Liberalny ironista” jest historykiem i nominalistą, dzięki czemu może porzucić wszelkie metafizyczne próby odniesienia się, za pomocą języka, do istoty rzeczy. Z przekonaniem tym wiąże się koncepcja tworzenia własnego metaforycznego języka. Taki pogląd wymusza podejście liberalne – każdy może używać języka, jakiego chce. „Liberalny ironista” ma dystans do swej wizji świata, która jest tylko jedną z wielu możliwych. Posiada świadomość, że niekoniecznie jest bliżej rzeczywistości niż inne.
Problemami pragmatyzmu zajął się Rorty analizując wcześniejszych twórców tej teorii, między innymi Charlesa Peirce’a, Johna Deweya i Hilarego Putnama. Jego idee głównie nawiązywały do wyzbycia się metafizyki z filozofii i stworzenia liberalnego społeczeństwa, gdzie każdy mógłby rozwijać własne intelektualne zdolności. To wiąże się z kwestią humanitarnej polityki.
W polityce był autorytetem dla umiarkowanej lewicy amerykańskiej i jako przeciwnik prawicy religijnej krytykował interwencje USA w Iraku i Wietnamie. Dobrobyt Zachodu po II wojnie światowej uznawał za najlepszy okres w dziejach.

</doc>
<doc id="167829" url="https://pl.wikipedia.org/wiki?curid=167829" title="Avantasia">
Avantasia

Tobias Sammet’s Avantasia – sideproject powołany w 2000 roku przez wokalistę i muzyka Tobiasa Sammeta znanego z występów w power metalowej grupie muzycznej Edguy. Sammet do gry w zespole zaprosił gitarzystę Henjo Richtera znanego z grupy Gamma Ray, basistę Markusa Grosskopfa znanego z grupy Helloween oraz perkusistę Alex Holzwarth znanego z grupy Rhapsody of Fire.
Historia.
Wiosną 1998 roku podczas tournée zespołu Edguy "Theater of Salvation", Tobias Sammet rozpoczął zbieranie pomysłów na „operę metalową”, czyli autorski album stworzony z gościnnym udziałem zaprzyjaźnionych muzyków.
Po zakończeniu tournée przystąpił do realizacji swoich planów, werbując wielu znanych wykonawców muzyki metalowej m.in. Kai Hansena oraz byłego solistę zespołu Helloween Michaela Kiske. W 2000 roku ukazał się pierwszy album grupy pt. "The Metal Opera". Koncept został ukończony we wrześniu 2002 roku drugim albumem "The Metal Opera Part II".
Cykl The Metal Opera został zrealizowany w konwencji opery posiada on ciągłą fabułę, a każdy piosenkarz odgrywa inną rolę. Zdecydowaną większość utworów stanowią brzmienia powermetalowe, orkiestracje oraz śpiew chóru.
Najbardziej złożonym utworem drugiego albumu jest utwór "The Seven Angels". Ten trwający ponad 14 minut utwór zawiera klasyczny refren, dźwięk dwóch gitar solowych, przejście wokalne wraz z akompaniamentem pianina. Utwór śpiewany jest przez siedmiu piosenkarzy, którzy wcielili się w postacie elfów.
Fabuła The Metal Opera.
Głównym bohaterem jest Gabriel Laymann, nowicjusz klasztoru dominikanów w Mainz. Akcja toczy się w roku 1602 roku gdzie wraz z resztą braci bierze udział w polowaniu na czarownice. Jednak niespodziewane spotkanie swojej przyrodniej siostry Anny Held, osądzanej o wykonywanie czarów, powoduje że Laymann odrzuca regułę klasztoru. Podstępnie zakrada się do biblioteki gdzie studiuje zakazane księgi. Zostaje przyłapany przez swojego nauczyciela brata Jakoba i uwięziony w lochu.
Główny bohater spotyka tam starszego człowieka Lugaida Vandroiy, który przedstawia mu się jako druid ("Reach Out For The Light"). Spotkany człowiek opowiada Gabrielowi o innym zagrożonym wymiarze – Avantasii. W zamian za pomoc w uratowaniu Avantasii druid obiecuje uratowanie Anny. Razem udaje im się uciec z lochów (Breaking Away) po czym Vandroiy zabiera Gabriela do kamieniołomu, gdzie ukryty jest portal łączący oba światy. Vandroiy używa go by przenieść Gabriela do równoległego świata.
W tym czasie biskup Mainz Johann Adam von Bicken, brat Jakob oraz rządca Falk von Kronberg są w drodze do Rzymu gdzie zamierzają spotkać się z papieżem Clemensem VIII ("Glory of Rome"). Niosą ze sobą także księgę odkrytą przez Gabriela. Wedle starożytnego zapisu wynika że księga jest ostatnią siódmą częścią pieczęci, która w całości daje właścicielowi absolutną wiedzę gdy tylko dostanie się on do wieży wyznaczającej środek Avantasii.
Gdy Gabriel dostaje się do równoległego świata jest powitany przez dwóch jego mieszkańców elfa Elderana oraz krasnoluda Regrina ("Inside"). Opowiadają mu o toczącej się wojnie przeciwko siłom zła oraz o planach papieża ("Sign Of The Cross"). Jeżeli papież użyje pieczęci połączenie między Avantasią a światem ludzi zostanie zamknięte, a oba światy dotkną straszliwe kataklizmy. Gabriel przybywa w momencie gdy Clemens VIII rozmawia z tajemniczym głosem dochodzącym z wieży. Zręcznemu Gabrielowi udaje się skraść pieczęć papieżowi po czym zanosi ją do miasta elfów ("The Tower"). Zdarzenie to kończy pierwszy album.
Jednak Gabriel nie jest usatysfakcjonowany. Chce dowiedzieć się więcej o świecie Avantasii dlatego Elderane wysyła nowicjusza do drzewa poznania. Tam Gabriel podczas objawienia widzi brata Jakoba który znosił okropny ból w jeziorze ognia ("The Final Sacrifice"). Elderane opowiada Gabrielowi o złotym kielichu ukrytym w rzymskich katakumbach. Kielich jest więzieniem dla ogromnej ilości torturowanych dusz, artefakt strzeżony jest także przez siejącą postrach bestię. Mimo niepowodzeń delfickich wypraw, Gabriel i Regrin powracają na ziemię by zmierzyć się z bestią. Przyjaciele znajdują kielich i przewracają go co umożliwia ucieczkę duszom. Przebudzona bestia zabija jednak krasnoluda, Gabrielowi udaje się uciec.
Gabriel wraca do Vandroiya, który czekał na niego. Druid spełnia obietnice, zakrada się do więzienia by uwolnić Annę. Jednak znajduje tam „przemienionego” brata Jakoba który także chce uwolnić Annę. Falk von Kronberg nakrywa ich i każe aresztować. Rozpoczęła się walka w której poległ Vandroiy raniony przez Kronberga, który później zostaje uśmiercony przez brata Jakoba. Anna ucieka by ponownie złączyć się z Gabrielem. Podążają wspólnie nieznaną drogą w przyszłość ("Into The Unknown").

</doc>
<doc id="167831" url="https://pl.wikipedia.org/wiki?curid=167831" title="Cymbrowie">
Cymbrowie

Cymbrowie () – lud pochodzenia prawdopodobnie germańskiego, wywodzący się z krainy Himmerland na północy Półwyspu Jutlandzkiego. Pochodzenie Cymbrów nie jest jednoznacznie ustalone, ponieważ imiona ich wodzów noszą celtyckie brzmienie: "Boiorix", "Lugins", "Claodicus", "Ceasorix".
Pod koniec II w. p.n.e. Cymbrowie podjęli wędrówkę na południe Europy. Prawdopodobnie wówczas zakończyli władzę Celtów na obszarze środkowoniemieckim. W 120 p.n.e. Cymbrowie ruszyli przez ziemie celtyckich Bojów i Skordysków na południe. W następnych latach przeprawili się przez Dunaj i w 113 p.n.e. pokonali pod Noreią dwa próbujące ich zatrzymać rzymskie legiony, dowodzone przez konsulaGnejusza Papiriusza Karbona. W tym samym roku 113 p.n.e. ich najazd odparli Bojowie. Następnie Cymbrowie skierowali się na zachód i wspólnie z Helwetami przekroczyli Ren i weszli do Galii. W 105 p.n.e. razem z Teutonami, Ambronami i Herudami pobili w bitwie pod Arausio (dzisiejsze Orange) dwie rzymskie armie pod wodzą konsulów Gnejusza Maliusza Maksymusa i Serwiliusza Cepiona. Po tej bitwie przed Cymbrami i Teutonami stanęła otworem cała Galia, którą niemiłosiernie złupili. W okolicach Namur Cymbrowie zbudowali warownię "Aduatuca", w której zostawili 6 tys. wojowników na straży swoich zdobyczy. Następnie Cymbrowie zainteresowali się Iberią, z której zostali w 103 p.n.e. wyparci przez Celtyberów. W 101 p.n.e. rzymski wódz Gajusz Mariusz rozbił Cymbrów pod Vercellae, gdy ci próbowali wedrzeć się do Italii.
Po tej bitwie Cymbrowie zniknęli z kart historii, zostawiając, jako ślad swojej wędrówki, plemię Aduatuków w okolicach Namur. 
Dziełem Cymbrów jest być może odnaleziony w bagnie Gundestrup tzw. srebrny kocioł z Gundestrup.

</doc>
<doc id="167832" url="https://pl.wikipedia.org/wiki?curid=167832" title="Episkopalianie">
Episkopalianie



</doc>
<doc id="167834" url="https://pl.wikipedia.org/wiki?curid=167834" title="Bateria ogniw">
Bateria ogniw

Bateria ogniw, bateria elektryczna – zestaw dwóch lub więcej pojedynczych ogniw elektrycznych. Mimo że określenie „bateria” oznacza zestaw składający się z kilku elementów, potocznie jest używane także w odniesieniu do pojedynczych ogniw.
Oznaczenia i parametry baterii.
Spotykane standardy konstrukcji baterii przedstawione są w tabeli. Podano oznaczenia ich typów: amerykańskie handlowe (USA), Międzynarodowej Komisji Elektrotechnicznej – "International Electrotechnical Commission" (IEC) oraz Amerykańskiego Instytutu Standaryzacji – "American National Standards Institute" (ANSI), a także inne spotykane w Polsce.
(∗) Baterie 4,5 V, 6 V, 9 V, i 12 V budowane są jako zestawy ogniw 1,5 V połączonych szeregowo.
Standardy europejskie opisano w "IEC 60086-1 Primary batteries – Part 1: General" (BS397 w Wielkiej Brytanii), natomiast amerykańskie opisano w "ANSI C18.1 American National Standard for Dry Cells and Batteries-Specifications".
Oznaczenia według IEC.
W przypadku baterii pastylkowych rozpowszechnił się wymiarowy system oznaczania wielkości przy zachowaniu oznaczeń literowych IEC (choć spotyka się opuszczanie litery R). I tak np. LR1130 oznacza baterię alkaliczno-braunsztynową cylindryczną o wysokości 3,0 mm (dwie ostatnie cyfry) i średnicy 11 mm (według oznaczeń IEC – LR54), a SR621 baterię srebrową o wysokości 2,1 mm i średnicy 6 mm (IEC – SR60).
Wśród akumulatorów spotyka się oznaczenia wymiarowe według schematu średnica/wysokość (w mm): HR 11/45 (KR 11/45) – akumulator NiMH (Ni-Cd) formatu R3, HR 15/51 (KR 15/51) – akumulator NiMH (Ni-Cd) formatu R6.

</doc>
<doc id="167835" url="https://pl.wikipedia.org/wiki?curid=167835" title="RMF Maxx">
RMF Maxx

RMF MAXX (do 27 września 2022 roku RMF MAXXX) – komercyjna stacja radiowa, z siedzibą w Krakowie, należąca do Grupy RMF wchodzącej w skład koncernu medialnego Bauer.
Pierwsza rozgłośnia rozpoczęła nadawanie 27 września 2004 roku o godzinie 5:00. Powstała na bazie krakowskiego Radia Region, będącego kontynuatorem zamkniętego przed laty przez KRRiT Radia Blue FM.
Grupą docelową sieci są głównie ludzie młodzi w wieku 18–34 lat. Radio kształtuje swój nowoczesny, aktywny i modny wizerunek.
Nadawanie.
Lokalizacje stacji nadawczych.
Przejmowanie lokalnych rozgłośni radiowych pozwoliło na szybkie przekształcenie stacji z lokalnej krakowskiej rozgłośni w ponadregionalną sieć.
Dawniej.
RMF MAXX nie posiada stacji nadawczych w województwach: łódzkim, lubelskim i warmińsko-mazurskim, jednak odbiór w pierwszych dwóch województwach jest możliwy w niektórych miejscach ze względu na częstotliwości 89,7 MHz (Końskie), 95,8 MHz (Konin oraz Warszawa), 102,6 MHz (Częstochowa) i 106,5 MHz (Kielce).
Powielanie częstotliwości.
Ostatnimi laty RMF MAXX poszerza zasięg nadawania głównie powielając częstotliwości z najbliższych miejscowości do którego zostało zarejestrowany odbiór. W 2010 tym sposobem RMF MAXX powieliło sygnał z Łomży na Białystok. W maju 2012 radio RMF MAXX powieliło częstotliwość 96,7 MHz RON Kraków na nadajnik w Tarnowie oraz częstotliwość 101,7 MHz nadajnika w Zielonej Górze na nadajnik w Gorzowie Wielkopolskim 16 lipca 2012 powielono częstotliwość 97,6 MHz nadajnika Czarnorzekach na nadajnik w Rzeszowie (RTON Baranówka). Odbywa się to bez konieczności udziału w ogłaszanych przez KRRiT konkursach. W listopadzie 2012 roku powielono częstotliwość 106,7 MHz nadajnika w Gdyni (RMF MAXX Trójmiasto) na nadajnik w Elblągu. 12 czerwca 2013 w Gorzowie i Tarnowie, a 3 lipca 2013 w Rzeszowie i Elblągu wyłączono nadajniki ze względu na brak pozwoleń na powielenie.
Rozszczepienia lokalne.
RMF MAXX stosuje rozszczepienie antenowe, dzięki którym oprócz programu wspólnego dla całej sieci, emitowane są również lokalne informacje i reklamy. Zarówno wspólne pasmo, jak i lokalne serwisy wraz z blokami reklamowymi przesyłane są do poszczególnych miast z centrali w Krakowie, ograniczając do minimum koszty działania lokalnych redakcji po przejętych stacjach. Wyłącznie w Poznaniu emitowano także program Klub FM prowadzony przez DJa Neevalda.
Muzyka.
Stacja emituje repertuar składający się z kilkudziesięciu najnowszych przebojów, czyli format contemporary hit radio. Usłyszymy w niej głównie muzykę z gatunku pop oraz elektroniczną muzykę taneczną (muzykę klubową) – głównie z gatunku: dance(epic house, euro house, vocal trance) i house, a także muzykę z gatunku hip-hop &amp; R&amp;B i niekiedy także utwory rockowe. Na antenie pojawiają się też nieco starsze piosenki. W nocnym paśmie dominują utwory produkcji krajowej. Utworem zagranym po raz pierwszy w historii przez RMF MAXXX była piosenka wykonana przez Chada Kroegera – „Hero”
RMF MAXXX TV.
W październiku 2006 rozpoczęła się testowa emisja internetowej wersji RMF Maxxx TV. Był to przekaz wideo zsynchronizowany z anteną radiową – internauci mieli możliwość oglądania teledysków do emitowanych w radiu utworów, jak również obserwować pracę prezenterów radia. Było to przedsięwzięcie nowatorskie na polskim rynku mediowym, spotykane już jednak w innych krajach europejskich.
Przekaz został zawieszony.
Na początku maja 2009 nadawca kanału złożył wniosek o koncesję na nadawanie drogą satelitarną do KRRiT. Koncesja została przyznana w październiku 2009. RMF Maxxx nadaje na platformach cyfrowych Cyfrowy Polsat i Cyfra + przez satelitę HotBird 3 w systemie niekodowanym.
Od lutego 2011 roku, przez pewien czas znowu była możliwość oglądania RMF Maxxx TV przez internet z teledyskami, jednak ramówka była inna niż ramówka radia RMF Maxxx.
Patronat mediowy.
19 listopada 2010 Polski Związek Hokeja na Lodzie poinformował, że rozgłośnia RMF Maxx stała się wyłącznym patronem radiowym Polskiej Ligi Hokejowej. Umowę podpisano do końca sezonu 2010/11.

</doc>
<doc id="167836" url="https://pl.wikipedia.org/wiki?curid=167836" title="Alison i Peter Smithson">
Alison i Peter Smithson

Alison Margaret Smithson i Peter Denham Smithson – brytyjscy
architekci, teoretycy i krytycy architektury. Alison urodziła się jako Alison Gill 22 czerwca 1928 w Sheffield, zmarła 14 sierpnia 1993 w Londynie. Peter urodził się 18 września 1923 w Stockton-on-Tees w hrabstwie Durham, a zmarł 3 marca 2003 w Londynie.
Życiorys.
Smithsonowie poznali się studiując na Uniwersytecie Durham w Newcastle upon Tyne, a od 18 sierpnia 1949 byli małżeństwem, mieli trójkę dzieci (Simon, Samantha i Soraya). Pracowali w londyńskim miejskim biurze planowania, a rok później założyli wspólne biuro architektoniczne, stając się także w życiu zawodowym nierozłączną parą.
Z początku pozostawali pod wpływem minimalistycznej architektury Miesa van der Rohe, zainspirowani monografią autorstwa Philipa Johnsona, poszukując sposobu na tworzenie architektury pozbawionej wszelkiego manieryzmu, a jednocześnie odpowiadającej wymogom i możliwościom współczesności. Do tego doszła inspiracja socjalną architekturą Skandynawii. Szybko jednak wypracowali własny pogląd na architekturę i urbanistykę, zauważając paradoks dehumanizacji architektury modernistycznej. W 1950 wygrali konkurs na szkołę w Hunstanton i szybko stali się znani. Podjęli współpracę z biurem inżynierskim Ove Arupa, przede wszystkim Peterem Jenkinsem. W latach 50. działali w ramach Team Ten m.in. z Bakemą i należąc do światowej awangardy, wywarli duży wpływ na rozwój późnego modernizmu, propagując hasło moralnej odpowiedzialności architektów za rozwój miast. Styl Smithsonów opisywano określeniem "brutalizm", które wywodziło się z "szorstkiej" powierzchni ich budynków, wykonanych z nieuszlachetnianych materiałów, jednak w rzeczywistości stanowił sposób dostosowania współczesnej formy do zastanej sytuacji. Smithsonowie w swoich projektach podejmowali odwieczne problemy architektury omijane przez wielu modernistów, jak problem rozwiązania narożnika, czy problem solitera i tkanki.
W latach 70. popularność i wpływ Smithsonów gwałtownie zmalały, a oni sami wycofali się na dłuższy czas z aktywnego uprawiania architektury, poświęcając się teorii i nauczaniu. Przez 40 lat napisali wspólnie kilkadziesiąt książek i esejów, m.in. o architektonicznym definiowaniu terytorium. Podejmowane od początku lat 80. próby powrotu do projektowania (konkursy na Parc de La Villette i Nowej Biblioteki Aleksandryjskiej) zostały przerwane przez śmierć Alison.

</doc>
<doc id="167838" url="https://pl.wikipedia.org/wiki?curid=167838" title="Peter Smithson">
Peter Smithson



</doc>
<doc id="167839" url="https://pl.wikipedia.org/wiki?curid=167839" title="Alison Smithson">
Alison Smithson



</doc>
<doc id="167840" url="https://pl.wikipedia.org/wiki?curid=167840" title="Wirginia (imię)">
Wirginia (imię)

Wirginia – imię żeńskie pochodzenia łacińskiego. Oznacza "dziewicę". 
Forma męska imienia Wirginiusz. 
Jest jedna święta i jedna błogosławiona o tym imieniu. 
Wirginia imieniny obchodzi: 7 stycznia, 7 maja, 8 lipca, 5 sierpnia.
Znane osoby noszące to imię:
Zobacz też:

</doc>
<doc id="167841" url="https://pl.wikipedia.org/wiki?curid=167841" title="Vhäldemar">
Vhäldemar

Vhäldemar – zespół muzyczny z Hiszpanii grający power metal.

</doc>
<doc id="167844" url="https://pl.wikipedia.org/wiki?curid=167844" title="Ciało Galois">
Ciało Galois



</doc>
<doc id="167845" url="https://pl.wikipedia.org/wiki?curid=167845" title="MEPIS">
MEPIS



</doc>
<doc id="167846" url="https://pl.wikipedia.org/wiki?curid=167846" title="Heavenly">
Heavenly

Heavenly to zespół muzyczny z Paryża grający power metal, utworzony w 1994 przez wokalistę Benjamina Sotto i perkusistę Maxa Pilo.

</doc>
<doc id="167847" url="https://pl.wikipedia.org/wiki?curid=167847" title="Ryoji Noyori">
Ryoji Noyori



</doc>
<doc id="167848" url="https://pl.wikipedia.org/wiki?curid=167848" title="Religie a homoseksualizm">
Religie a homoseksualizm

Religie a homoseksualizm – religie odnoszą się w różny sposób do kwestii homoseksualności u ludzi. To odniesienie się poszczególnych wyznań do tej orientacji seksualnej ma wpływ na sytuację osób homoseksualnych w społeczeństwach wyznających poszczególne religie.
Buddyzm.
Budda nie zostawił ścisłych wytycznych w sprawie orientacji seksualnej i istnieje duże zróżnicowanie w kwestii podejścia do homoseksualizmu wśród różnych szkół.
Bhante Dhammika, mnich szkoły Theravada, analizując najstarsze pisma buddyjskie wykazuje, że Budda nie określił homoseksualizmu jako niewłaściwego i nie robi tego bez przyczyny. Zgodnie z jego analizą, Budda doskonale zdaje sobie sprawę z istnienia homoseksualizmu, ale nie potępia go, bo nie widzi w nim nic złego. Zabronione jest wyłącznie wyświęcenie na mnicha osoby określonej jako "pandaka". Jest to osoba określona jako homoseksualna, ale rozwiązła i namawiająca innych do rozwiązłości. Bhante Dhammika stwierdza, że Budda nie zabrania jednak przyjmowania do Sanghi homoseksualistów w ogóle, a wyłącznie tych, którzy mogą swoją rozwiązłością deprawować innych mnichów, bowiem zarówno homo- i heteroseksualiści są w stanie utrzymać nakazany celibat.
W oświadczeniu z 2005 XIV Dalajlama, duchowy przywódca szkoły Gelug, odwołując się do starych tekstów buddyjskich zaliczył homoseksualizm do „niewłaściwych zachowań seksualnych” wymieniając także wśród nich stosunki oralne, analne, onanizm oraz czyny, które powodują krzywdę partnera, przy czym nie robi różnicy czy zachowania te zachodzą w związkach hetero- czy homoseksualnych. Dodał również, że treść owych tradycyjnych tekstów powinna zostać na nowo zinterpretowana i na nowo dostosowana do kultury nowoczesnego społeczeństwa, oraz że zachowania homoseksualne, o ile nie wiążą się z gwałtem czy wykorzystywaniem, nie są w żaden sposób szkodliwe. Lama Ole Nydahl ze szkoły Kagyu zajmuje wobec homoseksualizmu neutralne stanowisko.
Hinduizm.
Hinduizm potępia zachowania homoseksualne wymieniając je obok kazirodztwa, cudzołóstwa, prostytucji, gwałtu i zoofilii. Według tego wierzenia za tego typu czyny w następnym życiu grozi wcielenie się w zwierzę. Mimo to są pewne bóstwa hinduskie, które patronują zachowaniom homoseksualnym.
Religie abrahamowe.
Większość wyznań trzech religii abrahamicznych (judaizm, chrześcijaństwo i islam) nie traktuje orientacji homoseksualnej na równi z orientacją heteroseksualną, jednocześnie twierdząc, że kontakty seksualne par homoseksualnych stanowią grzech i są niedopuszczalne moralnie. Wraz z rozwojem społeczeństw te opinie i twierdzenia ulegały różnym przemianom w wielu z tych wyznań: od całkowitej negacji po akceptację.
Chrześcijaństwo.
Wczesnochrześcijańska teologia podkreślała znaczenie grzechu nieczystości i gloryfikowała dziewictwo. Ponadto jak dowodził Augustyn z Hippony spośród wszystkich grzechów najgorszy jest grzech przeciw „naturze”, bo „pożycie samo jest tu pogwałcone, a przecież winno ono być z Bogiem; bo perwersyjną lubieżnością plami się naturę, której On sam jest Twórcą”. Za grzech taki uchodziły praktyki seksualne nie pozwalające na poczęcie: masturbacja, seks homoseksualny, seks heteroseksualny tylko dla przyjemności i inne zachowania seksualne, które określano łącznie jako „sodomię”, za którą chrześcijański cesarz Teodozjusz I Wielki, za namową ówczesnego biskupa Mediolanu świętego Ambrożego, w 390 roku wprowadził karę śmierci poprzez spalenie na stosie.
Współczesne wyznania chrześcijańskie mają różny stosunek do orientacji homo- i biseksualnej, jak i samych kontaktów homoseksualnych. Poglądy te jednocześnie stanowią oś sporu między liberalną i konserwatywną teologią. Liberalni teologowie postrzegają orientację homoseksualną jako stałą, niewybraną, normalną i neutralną moralnie dyspozycję mniejszości ludzkości. Interpretują oni potępiające kontakty homoseksualne fragmenty Biblii jako uwarunkowane kulturowo (podobnie jak fragmenty dopuszczające wielożeństwo i niewolnictwo). Teologowie konserwatywni postrzegają homoseksualizm jako zło, często zakładają, że orientacja homoseksualna jest wynikiem wyboru, podlega zmianie, jest zachowaniem nienaturalnym i niemoralnym, niezależnie od rodzaju relacji, w jakiej jest wyrażana.
Do najbardziej akceptujących homoseksualizm Kościołów chrześcijańskich należy zaliczyć luteran skandynawskich, niektóre kościoły anglikańskie, prezbiteriańskie, kongregacjonalistyczne, metodystyczne, i inne, które udzielają błogosławieństwa parom homoseksualnym lub uznają je za małżeństwa. W Niemczech pojawiają się ośrodki duszpasterskie – np. przy jednym z ewangelickich kościołów w Kolonii. W USA największym kościołem zaliczanym do tej grupy jest kongregacjonalistyczny Zjednoczony Kościół Chrystusa. Niektóre kościoły chrześcijańskie są podzielone w tej kwestii, a niektóre znajdują się na krawędzi schizmy (np. wspólnota anglikańska po wyświęceniu homoseksualisty Gene’a Robertsona przez Kościół episkopalny w USA).
Większość kościołów ewangelikalnych i fundamentalistycznych nie akceptuje homoseksualizmu (największą z nich w USA jest Południowa Konwencja Baptystów). Jednoznaczne, sprzeciwiające się stanowisko w tej sprawie zajmują zielonoświątkowe Zbory Boże, Armia Zbawienia, Kościół Jezusa Chrystusa Świętych w Dniach Ostatnich oraz Adwentyści Dnia Siódmego (wyjątek: Międzynarodowe Braterstwo Adwentystów Dnia Siódmego).
Biblia a homoseksualizm.
Z badania przeprowadzonego na tekście, wczesna Biblia nie zawierała fragmentów potępiających homoseksualizm, które zostały dodane później.
Obecna wersja Biblii w kilku fragmentach mówi o męskiej aktywności homoseksualnej:
Prócz powyższych fragmentów mogących świadczyć o potępieniu aktywności homoseksualnej, niektóre fragmenty Biblii są uważane przez liberalnych egzegetów za dowody romantycznych związków między osobami tej samej płci:
Nie istnieją żadne wzmianki w Biblii o wypowiedziach Jezusa na temat homoseksualizmu (Horner s. 110). Przedmiotem analizy może być istota ofiary Krzyża – Chrystus odkupił każdą osobę ludzką, a więc także osoby odczuwające skłonności homoseksualne. 
Wśród teologów protestanckich trwa dyskusja na temat odniesienia tych fragmentów do współczesnych zachowań seksualnych i implikacji moralnych i duszpasterskich wynikających z różnego odczytania tych fragmentów. Według teologów katolickich i protestanckich tradycyjna egzegeza biblijna potępia czyny homoseksualne, jako tzw. grzech sodomski.
Katolicyzm.
Zgodnie z Katechizmem Kościoła Katolickiego wydanym w 1992 roku Kościół katolicki zgadza się z tezą, że homoseksualizm wynika z różnych uwarunkowań oraz że "jego psychiczna geneza pozostaje w dużej części nie wyjaśniona", a także przyznaje, iż "pewna liczba mężczyzn i kobiet przejawia głęboko osadzone skłonności homoseksualne". Do roku 1997 Katechizm Kościoła Katolickiego zawierał zdanie: „"Osoby takie nie wybierają swej kondycji homoseksualnej; dla większości z nich stanowi ona trudne doświadczenie."”, później zdanie to zostało zmienione na: „"Skłonność taka, obiektywnie nieuporządkowana, dla większości z nich stanowi ona trudne doświadczenie."”. Według nauki Kościoła opartej na Biblii i Tradycji jedynym dopuszczalnym etycznie miejscem realizowania się życia seksualnego jest małżeństwo. Akt homoseksualny jest więc "grzechem pozostającym w głębokiej sprzeczności z czystością" i "nie wynika z prawdziwej komplementarności uczuciowej i płciowej" i w żadnym wypadku nie będzie mógł zostać zaaprobowany. Kościół "wzywa osoby homoseksualne do czystości" (tzn. abstynencji seksualnej), jednocześnie zaleca katolikom traktować te osoby "z szacunkiem, współczuciem i delikatnością" oraz nakazał "unikać wobec nich jakichkolwiek oznak niesłusznej dyskryminacji".
22 lipca 1992 roku Kongregacja Nauki Wiary, której prefektem wówczas był kardynał Joseph Ratzinger, ogłosiła dokument, w którym stwierdziła, iż dyskryminacja ze względu na orientacje seksualną nie jest tym samym, co dyskryminacja ze względu na rasę, pochodzenie etniczne itd., jako że „budzi niepokój moralny”. Według dokumentu Kongregacji Nauki Wiary „istnieją dziedziny, w których nie jest przejawem niesprawiedliwej dyskryminacji uwzględnienie skłonności seksualnej, na przykład gdy chodzi o adopcję dziecka lub powierzenie go opiekunom, zatrudnienie nauczycieli lub trenerów sportowych, służbę wojskową” i aprobując dyskryminację ze względu na orientacje seksualną (dziś prawnie zakazaną w niektórych krajach). Podstawowe prawa człowieka (m.in. zagwarantowane przez Europejską Konwencję Praw Człowieka, jak i konstytucje niektórych krajów) według dokumentu Kongregacji mogą zostać „słusznie ograniczone ze względu na obiektywne nieuporządkowane zachowania zewnętrzne”. Dokument, dla przykładu, podał przypadek „osób chorych fizycznie lub umysłowo”, którym można ograniczyć możliwość korzystania z pewnych praw „by chronić dobro wspólne”.
29 listopada 2003 roku Kongregacja Nauki Wiary pod przewodnictwem Josepha Ratzingera ogłosiła dokument potępiający wszelkie próby ustawodawcze „sprzyjające związkom homoseksualnym”. Wprowadzenie w prawie rejestrowanych związków partnerskich dokument przyrównuje do „legalizacji zła”. Jednocześnie zgodnie z dokumentem oczekuje się od wiernych Kościoła katolickiego „przeciwstawienia się zalegalizowaniu prawnemu związków homoseksualnych” zaś wobec parlamentarzystów katolickich, którzy „mają do czynienia z prawem przychylnym związkom homoseksualnym” Kongregacja nałożyła „obowiązek moralny” wyraźnego publicznego sprzeciwu i głosowania przeciw projektom takich ustaw.
29 listopada 2005 roku Kongregacja Nauki Wiary pod przewodnictwem Josepha Ratzingera ogłosiła dokument zakazujący przyjmowania do seminariów osób, "które praktykują homoseksualizm, wykazują głęboko zakorzenione tendencje homoseksualne lub wspierają tak zwaną „kulturę gejowską”" oraz wyświęcania ich na księży. W 2008 roku Watykan zapowiedział wydanie instrukcji, wedle której kandydaci do seminariów będą sprawdzani jakiej są orientacji seksualnej i w przypadku wykrycia homoseksualnej nie będą przyjmowani. Zenon Grocholewski, przewodniczy Kongregacji ds. Wychowania Katolickiego, stwierdził iż "homoseksualizm to dewiacja, nieprawidłowość i skaza", która nie pozwala księżom wypełniać misji właściwie.
Organizacje takie jak "DignityUSA" (utworzonej w 1969 roku) czy "DignityCanada" i inne, zrzeszające katolików, którzy wierzą, iż geje, lesbijki, biseksualiści oraz osoby transpłciowe są takimi jakimi stworzył ich Bóg i mającymi takie samo prawo do spełniania swojej seksualności jak osoby heteroseksualne w zgodzie z wiarą chrześcijańską są krytykowane przez hierarchię Kościoła. W 1986 roku kard. Joseph Ratzinger w liście skierowanym do biskupów potępił głoszone przez nich poglądy i uznał za niezgodne z zasadami wiary Kościoła katolickiego. W swoim liście stwierdził, że orientacja homoseksualna jest „obiektywnym zaburzeniem” (z ang. „objective disorder”) i jest „tendencją” w kierunku powiązanego z nią „moralnego zła” (z ang. „intrinsic moral evil”). W swoim liście dał również do zrozumienia, że organizacje te, nie powinny korzystać z pomieszczeń kościelnych, zaś głoszone treści przez „grupy prohomoseksualne” nazwał „oszukańczą propagandą”. Stwierdził, że „aktywność homoseksualna” jest „moralnym zaburzeniem” (z ang. „moral disorder”) i „sprzeciwia się stwórczej mądrości Boga”. Biskupów zachęcił do tworzenia duszpasterskich grup, „które w pełni uznają nauczanie Kościoła w kwestii homoseksualizmu”, wspierając się „specjalistami w zakresie takich nauk, jak psychologia, socjologia i medycyna, zawsze jednak z zachowaniem pełnej wierności nauce Kościoła”. .
W grudniu 2008 roku Stolica Apostolska zapowiedziała sprzeciw wobec projektu rezolucji ONZ, wzywającej do zniesienia penalizacji kontaktów homosekualnych, ponieważ zawierały akty pozwalające na małżeństwa i rodziny jednopłciowe.
Niektóre osoby duchowne krytykowały oficjalne stanowisko Kościoła w kwestiach homoseksualnych. Przykładem mogą być:
W maju 2018 papież Franciszek miał powiedzieć homoseksualnemu mężczyźnie: „Juan Carlos, to, że jesteś gejem nie ma znaczenia. Takim stworzył cię Bóg, i takim cię kocha i nic mi do tego. Papież cię kocha, jakim jesteś; musisz być szczęśliwym by być tym, kim jesteś” (Juan Carlos, que tú seas gay no importa. Dios te hizo así y te quiere así y a mí no me importa. El Papa te quiere así, tú tienes que estar feliz con quien tú eres).
Prawosławie.
Nie ma istotnych różnic w stosunku do homoseksualizmu między Kościołem katolickim a Cerkwią prawosławną. Powołując się na Ojców Kościoła (wspólnych również dla katolików) kościoły wschodnie uważają homoseksualizm za grzech sodomski – przejaw upadku grzesznej natury człowieka. Podobną pozycję zajmują wschodnie Kościoły ortodoksyjne (zwłaszcza Kościół koptyjski).
Protestantyzm.
Wyznania protestanckie w zdecydowanej większości potępiają homoseksualizm jako grzech i wynik odrzucenia Boga i nieposłuszeństwa wobec Niego. Nieliczne liberalne wspólnoty powszechnie uważane za protestanckie akceptują homoseksualizm na równi z heteroseksualizmem powołując się na "trudność odniesienia biblijnych cytatów bezpośrednio do dyskusji w nowoczesnym społeczeństwie".
Adwentyzm.
Kościół Adwentystów Dnia Siódmego sprzeciwia się kontaktom homoseksualnym oraz związkom osób tej samej płci, stojąc na stanowisku, iż intymność seksualna jest zarezerwowana jedynie dla małżeństw kobiety i mężczyzny. Według Kościoła Biblia afirmuje jedynie „wzorzec heteroseksualny” i wszystkie relacje seksualne poza małżeństwem są zakazane.
Stanowisko otwartego potępienia, popierające praktykę wyłączania praktykujących homoseksualnych adwentystów ze zborów, stało się przyczyną zawiązania w 1976 roku Międzynarodowego Braterstwa Adwentystów Dnia Siódmego.
Anglikanizm.
Wspólnota skupiająca kościoły anglikańskie jest wyraźnie podzielona na dwa odrębne nurty związane z tym zagadnieniem: liberalny i konserwatywny. Niektóre diecezje anglikańskie postulują zmianę stanowiska Kościoła dotyczącą wprowadzenia równości małżeńskiej. W lipcu 2002 diecezja New Westminster w Kolumbii Brytyjskiej po decyzji Synodu i zatwierdzeniu przez biskupa Inghama postanowiła udzielać oficjalnych błogosławieństw dla par homoseksualnych. Kościół anglikański w Stanach Zjednoczonych (episkopalianie) zatwierdził dwóch otwarcie homoseksualnych biskupów: biskupa V. Gena Robinsona, jako ordynariusza diecezji New Hampshire i biskupa kobietę Mary Glasspool, jako sufragana diecezji Los Angeles.
Baptyzm.
W swojej konserwatywnej teologicznie części jednoznacznie potępia stosunki homoseksualne jako grzech. Homoseksualistom zaleca się abstynencję seksualną. Nieliczne Kościoły Baptystyczne tworzące Kościół otwarty – odnoszą się do kwestii homoseksualnej z tolerancją lub akceptacją.
Kalwinizm.
W swojej konserwatywnej teologicznie części kalwinizm jednoznacznie potępia stosunki homoseksualne jako grzech. Homoseksualistom zaleca się abstynencję seksualną. Nieliczne kościoły kalwińskie opierające się na wartościach otwartości i egalitaryzmu całkowicie popierają małżeństwa jednopłciowe.
Kościół Szkocji.
25 maja 2007 roku Zgromadzenie Generalne Kościoła Szkocji przyjęło raport jednej z komisji teologicznych, w którym przyznano, że Kościół jest winny „historycznej nietolerancji wobec osób homoseksualnych”. Przyjęto, iż nie ma żadnej sprzeczności w byciu chrześcijaninem i osobą homoseksualną, nie ma żadnych teologicznych powodów by osobom homoseksualnym odmawiać dostępu do sakramentów czy urzędów kościelnych oraz że Kościół powinien się przeciwstawiać z całą mocą dyskryminacji osób homoseksualnych w życiu społecznym i publicznym.
Zjednoczony Kościół Chrystusa.
Zjednoczony Kościół Chrystusa (UCC) jest jednym z największych amerykańskich kościołów o charakterze reformowanym. W 1985 roku Generalny Synod Zjednoczonego Kościoła Chrystusa przyjął rezolucje zatytułowaną "Wezwanie Kongregacji Zjednoczonego Kościoła Chrystusa do deklaracji Otwarcia i Afirmacji", w której poparł zakaz dyskryminacji ze względu na orientację seksualną oraz wezwał kongregacje do otwarcia się dla wierzących lesbijek, gejów i biseksualistów. W 2003 roku Generalny Synod dodał także osoby transgenderyczne do deklaracji.
W czerwcu 2005 roku Dwudziesty Piąty Generalny Synod zachęcił kongregacje do afirmacji "równego prawa do małżeństwa dla wszystkich" i do rozważenia "prawa do ślubów, które nie dyskryminuje ze względu na płeć małżonków". Rezolucja również zachęca kongregacje do popierania legalizacji małżeństw osób tej samej płci.
Luteranizm.
Kościół Ewangelicko-Augsburski w Polsce, na Synodzie Kościoła w roku 2011, przyjął do wiadomości projekt stanowiska Konferencji Biskupów w sprawie małżeństwa, rodziny i seksualności osób o orientacji homoseksualnej. Projekt wyraża brak zgody na błogosławienie par homoseksualnych oraz sprzeciw wobec ordynacji osób deklarujących orientację homoseksualną. Zaleca także objęcie opieką duszpasterską wszystkich osób, niezależnie od ich orientacji seksualnej.
Ewangelickie Kościoły Czech, Słowacji, Węgier i Litwy wyrażają sprzeciw wobec błogosławieństwa dla par jednopłciowych oraz dopuszczenia do urzędu duchownego osób będących w związkach homoseksualnych.
Kościół Luterański w Norwegii (3,9 miliona wiernych) – w roku 2007 Synod Kościoła Luterańskiego w Norwegii zezwolił osobom homoseksualnym pozostającym w związkach jednopłciowych na pełnienie funkcji pastorskich, jednocześnie odrzucając propozycję udzielania kościelnych ślubów parom homoseksualnym. W roku 2008 parlament norweski uchwalił ustawę o małżeństwach homoseksualnych. Od tego czasu kwestia ta jest dyskutowana w norweskim kościele luterańskim. 6 spośród 11 biskupów norweskiego kościoła luterańskiego (a więc większość) uważa akty homoseksualne („homosexual practice”) za niebudzące sprzeciwu moralnego, choć oficjalnie norweski kościół luterański nadal uważa je za moralnie budzące sprzeciw.
Kościół Ewangelicko-Luterański w Ameryce (4,7 miliona wiernych) – 10 sierpnia 2009 Zgromadzenie w Minneapolis dopuściło ordynację homoseksualistów pozostających w związkach jednopłciowych.
Kościół Ewangelicki Niemiec (EKD) prowadzi dyskusję dotyczącą miejsca osób homoseksualnych w Kościele. Nie praktykuje się udzielania błogosławieństw parom homoseksualnym.
Kościół Danii (4,5 miliona wiernych) – w roku 1997 biskupi Kościoła Danii potwierdzili, że małżeństwo jest instytucją przewidzianą wyłącznie dla par heteroseksualnych. Uznali przy tym prawo osób homoseksualnych do pozostawania w trwałych związkach jednopłciowych. Pary homoseksualne mogą wystąpić do pastora o błogosławieństwo, choć nie przewiduje się specjalnej kościelnej ceremonii / specjalnego kościelnego rytuału. Pastor decyduje, za radą biskupa, czy udzielić błogosławieństwa parze homoseksualnej i w jakiej formie. 7 biskupów zaleciło wprowadzenie w swoich diecezjach sformalizowanych procedur dla błogosławieństw par homoseksualnych. 4 biskupów odmówiło wprowadzenia podobnych procedur na terenie swoich diecezji. Tylko 30% duchownych odmawia udzielania błogosławieństw parom homoseksualnym. Biskupi podkreślają, że należy zachować rozróżnienie pomiędzy małżeństwem a błogosławieństwem związku partnerskiego osób homoseksualnych. W 2004 roku 60% pastorów było przeciwnych udzielaniu kościelnych małżeństw osobom homoseksualnym. Osoby homoseksualne pełnią funkcje kapłańskie, choć uważane jest to za prywatną sprawę danego pastora.
Ewangelicko-Luterański Kościół Finlandii (4,3 miliona wiernych) – nie zajął jednoznacznego stanowiska w sprawie osób homoseksualnych. Biskupi podkreślają, że osoby homoseksualne nie mogą być odtrącane i prześladowane. Jednocześnie zalecają osobom homoseksualnym powstrzymywanie się od praktyk seksualnych.
Kościół Luterański Synodu Missouri (2,3 miliona wiernych), Kościół Ewangelicko-Luterański Synodu Wisconsin (380 tysięcy wiernych) i Synod Ewangelicko-Luterański (Evangelical Lutheran Synod – kościół z siedzibą w Minnesocie; zajmują negatywne stanowisko w sprawie homoseksualizmu (aktów homoseksualnych).
Kościół Szwecji.
Największy Kościół luterański Szwecji jest otwarty wobec par homoseksualnych.
Od 2006 roku rozpoczął udzielanie błogosławieństw parom osób tej samej płci.
W 2007 roku po raz pierwszy w „Paradzie Równości” w Szwecji wzięły udział osoby duchowne (ok. 30 pastorów). Michael Kjörling, sekretarz generalny luterańskiego Kościoła Szwecji powiedział "Każdy człowiek ma taką samą wartość jako dzieło boże i homoseksualiści nie są tu żadnym wyjątkiem". Na pytanie czy Biblia potępia homoseksualizm odpowiedział: "Zalecam dużą ostrożność w czytaniu tekstów sprzed kilku tysięcy lat, powstałych w innej części świata i kulturze, do tego napisanych w praktycznie nieistniejącym dziś języku. Te teksty trzeba interpretować w ich społecznym i historycznym kontekście. Wtedy dozwolona była np. poligamia, i o tym jest w Biblii, a dzisiaj poligamia nie ma uzasadnienia i się jej zakazuje. Podobnie z homoseksualizmem – trudno odnosić biblijne cytaty bezpośrednio do dyskusji w nowoczesnym społeczeństwie, żyjącym w innych strukturach, na temat partnerstwa i małżeństwa. Kościół Szwecji uznaje, że dziś, po tym, przez co przez dwa tysiące lat przeszła ludzkość, społeczeństwo musi się przede wszystkim kierować zasadą „miłuj bliźniego swego jak siebie samego”. W ramach tej zasady nie potępiamy związków homoseksualnych, ale stawiamy im takie same wymagania jak małżeństwom, tzn. wierność i trwanie do grobowej deski. Taka miłość jest dobra i zgodna z wolą Boga, więc mniejsze znaczenie ma, czy jest to miłość między osobami tej samej płci, czy nie".
W 2009 roku Synod kościelny decyzją 70% głosów oficjalnie zaakceptował małżeństwa osób tej samej płci. Od tamtej pory pary tej samej płci mogą zawierać związki małżeńskie w kościołach w obecności pastorów i biskupów.
Pentekostalizm.
O homoseksualizm był oskarżany prekursor pentekostalizmu Charles Fox Parham, który był także więziony z tego powodu. . Druga co do wielkości zielonoświątkowa denominacja w USA Zbory Boże określiła to w swoim oświadczeniu: "zachowania homoseksualne, jak i niedozwolone zachowania heteroseksualne są niemoralne i będą podlegać osądzeniu przez Boga".
Z negatywnymi i pozytywnymi opiniami spotkał się przypadek sprawy oskarżenia o mowę nienawiści kazania szwedzkiego pastora Åke Greena, który w późniejszym czasie został uniewinniony.
Unitarianizm.
Unitarianie są otwarci dla wszystkich osób niezależnie od orientacji seksualnej. Kongregacje Unitarianijnych Uniwersalistów uznają małżeństwa osób tej samej płci, udzielając ślubów. W innych kościołach parom osób tej samej płci udziela się błogosławieństw.
W proteście przeciwko dyskryminacji par homoseksualnych w zawieraniu ślubów kościelnych od 8 kwietnia 2008 roku 300-letni Kościół "Newington Green Unitarian Church" w Londynie zawiesił udzielanie ślubów parom heteroseksualnym.
Starokatolicyzm.
Większość kościołów starokatolickich zrzeszonych w Unii Utrechckich Kościołów Starokatolickich ma liberalne poglądy na temat kontaktów homoseksualnych, udzielając błogosławieństw par osób tej samej płci. Jednym z wyjątków jest Kościół Polskokatolicki.
Kościoły przeciwne błogosławieństw par osób tej samej płci to Kościół Starokatolicki na Słowacji i Polski Narodowy Kościół Katolicki związane ze Światową Radą Narodowych Kościołów Katolickich.
Pełna akceptacja dla osób homoseksualnych włącznie z błogosławieństwem par osób tej samej płci oraz udzielaniem sakramentu święceń panuje w Kościołach zrzeszonych w Ekumenicznej Wspólnocie Katolickiej.
Świadkowie Jehowy.
Zdaniem Świadków Jehowy Biblia otwarcie i jednoznacznie potępia rozpustę, do której należą również kontakty homoseksualne (List do Rzymian 1:26, 27; List do Galatów 5:19–21). Jednakże Świadkowie Jehowy, mimo iż zdecydowanie nie aprobują homoseksualizmu, nie są homofobami. Zachowując neutralność, ani nie popierają, ani nie podważają ustanowionych przez państwo praw dotyczących małżeństw jednopłciowych oraz zachowań homoseksualnych. Jednocześnie zdecydowanie różnicują "skłonności homoseksualne" (których Biblia nie potępia) od "praktyk (czynów) homoseksualnych" (które są jednoznacznie zabronione i potępione w Biblii).
Biblia nie określa, czy homoseksualizm ma podłoże biologiczne, choć przyznaje, że pewne skłonności są głęboko zakorzenione (2. List do Koryntian 10:4, 5). Dlatego osoby, które odczuwają pociąg do osób tej samej płci, powinny wystrzegać się homoseksualnych czynów, jeśli chcą być uważane za chrześcijan.
Islam.
Koran, uznawany przez muzułmanów jako święta księga islamu, wypowiada się co do czynów homoseksualnych w surze al-Araf ("Wzniesione krawędzie") (7,79) oraz w surze asz-Szuara ("Poeci") (26,166), nawiązując do opowiadania o Sodomie. Hadisy, czyli świadectwa opinii proroka Mahometa jeszcze bardziej ostro wypowiadają się w tej kwestii ("Zabij tego który to czyni, a także tego, któremu to czynią") zabraniając zarówno "liwat", stosunków seksualnych między mężczyznami, jak i "sihak", stosunków lesbijskich. Islamskie szkoły prawa różniły się głównie co do kary, jaką powinni ponosić homoseksualiści oraz sposobu dowodzenia winy. Historycznie w krajach islamskich homoseksualizm był czasem tolerowany, czemu sprzyjała poligamia. W wielu jednak, w których islam jest religią państwową za homoseksualizm nadal grozi kara śmierci: w Iranie, Arabii Saudyjskiej, Mauretanii, Sudanie i Jemenie. Przykładem jest egzekucja przez powieszenie dwóch irańskich nastolatków, z powodu stosunków homoseksualnych, wykonana w lipcu 2005 roku. W innych państwach przepisy są łagodniejsze, co zazwyczaj oznacza wieloletnie więzienie. Również lesbijki bywały prześladowane – historyk at-Tabari opisuje przypadek ukarania śmiercią pary lesbijek uprawiających seks w haremie kalifa al-Hadiego.
Z drugiej zaś strony prawa te nie zawsze są ściśle egzekwowane. W egipskiej oazie Siwa do 1928 roku (potajemnie do początku lat 50. XX wieku) praktykowane były małżeństwa między mężczyznami, co było jednak pewnym regionalnym wyjątkiem. W krajach zachodnich w diasporze muzułmańskiej istnieją organizacje homoseksualistów-muzułmanów (Queer Jihad, Al-Fatiha), uważane jednak przez współwyznawców za apostatów. Oprócz tego w nielicznych krajach muzułmańskich istnieją organizacje LGBT (Indonezja, Turcja, Liban, Sierra Leone, Bangladesz).
Judaizm.
Żydzi ortodoksyjni w ich interpretacji Tory i Talmudu potępiają czynny homoseksualizm, nie przywiązując wagi do pragnień homoseksualnych, które uważają za pozbawione znaczenia moralnego. Zjednoczona Synagoga Judaizmu Konserwatywnego, największa organizacja tego nurtu judaizmu wyraziła stanowisko, że status Żydów homoseksualistów powinien być podobny, jak Żydów naruszających jedną z pozostałych 613 micw judaizmu; nie uznaje związków homoseksualnych i nie ordynuje homoseksualnych rabinów, ale sprzeciwia się dyskryminacji prawnej i nie wyłącza gejów i lesbijek z synagogi. Judaizm reformowany, aczkolwiek dopiero od niedawna, zezwala na uczestniczenie rabinów w ceremoniach błogosławienia związków jednopłciowych. Światowemu Kongresowi Żydowskich Organizacji Gejów i Lesbijek „Keshet Ga’avah” odmówiono przyjęcia w skład Światowego Kongresu Żydów.
Natomiast progresywne formy judaizmu jak judaizm reformowany oraz judaizm rekonstrukcjonistyczny akceptują w takim samym stopniu seks homoseksualny i heteroseksualny. Przedstawiciele judaizmu rekonstrukcjonistycznego wierzą, iż tradycyjne prawo przeciwko homoseksualności nie jest obowiązującym prawem, gdyż nie odzwierciedla nowego rozumienia seksualności człowieka.
Według judaizmu ortodoksyjnego czynnością homoseksualną nie są: 1) stosunek między dwiema kobietami, Tora według nich zabrania tylko stosunków seksualnych między mężczyznami; 2) stosunek oralny między dwoma mężczyznami także nie jest czynnością homoseksualną, za akt homoseksualny jest uważany tylko stosunek analny.
Rastafari.
Rasta generalnie sprzeciwiają się homoseksualizmowi, uznając go za grzeszny i niezgodny z wolą Jah. W wielu kręgach artystów sceny dancehall związanych z fundamentalistycznym "domem" Bobo Ashanti pojawia się motyw nawoływania do nienawiści na tle odmiennej orientacji seksualnej. Wielu rasta jednakże odcina się od ataków nienawiści, podzielając zdanie iż rastaman winien na grzech odpowiadać dobrem.
Religie afrykańskie.
Santeria.
Wyznawcy tej religii są bardzo otwarci na mniejszości seksualne, a nawet pomagają im w budowaniu poczucia swojej wartości. Sprzeciwiają się dyskryminacji osób LGBT. Uważają, że są oni pożądani i potrzebni w rytuałach, gdyż znacznie częściej wpadają w trans niż reszta ludzi. Jednak osoby LGBT nie mogą być kapłanami w tej religii, gdyż jak wierzą jej wyznawcy Ifa nie lubi gejów i lesbijek.
Candomblé.
9 kwietnia 2008 w São Paulo odbył się pierwszy na świecie ślub pary gejów w obrządku religii candomblé.
Religie rdzennych mieszkańców Ameryki.
W wierzeniach Indian północnoamerykańskich, winkte (ang. "two-spirit", "osoba o podwójnej duszy") były osobami, które posiadały podwójną duszę – męską i kobiecą, z przyzwoleniem na związki z osobami tej samej płci. W wierzeniach Indian osoby z podwójną duszą, jako podwójnie błogosławione, były traktowane jako liderzy religijni i nauczyciele. Przykładem plemion szanujących podwójne dusze są plemiona Równin, Wielkich Jezior Południowego Zachodu i Kalifornii. Podobne wierzenia opisano w przypadku plemion syberyjskich. Są też doniesienia, które sugerują negatywny stosunek części Indian do homoseksualizmu, których analiza musi uwzględniać ówczesny stosunek europejskich komentatorów, którzy byli pod wpływem własnych uprzedzeń homofobicznych by zniekształcić stosunek plemion. Uprzedzenia do homoseksualizmu do obu Ameryk przynieśli biali kolonizatorzy.
Religie wschodniej Azji.
Shintō i taoizm odnosiły się do homoseksualizmu neutralnie lub w ogóle nie zajmowały się tą kwestią. W tradycji konfucjańskiej (który nie był religią, lecz systemem filozoficzno-społecznym, zastępującym religię) początkowo neutralny stosunek zmienił się z upływem lat – w 1740 w Chinach stosunki homoseksualne zostały zakazane.

</doc>
<doc id="167853" url="https://pl.wikipedia.org/wiki?curid=167853" title="Macierz Vandermonde">
Macierz Vandermonde



</doc>
<doc id="167854" url="https://pl.wikipedia.org/wiki?curid=167854" title="Teutoni">
Teutoni

Teutoni, Teutonowie (łac. "Teutones", "Teutoni", gr. "Τεύτονες") – lud germański lub celtycki zamieszkujący pierwotnie tereny nad Łabą, na południe od Półwyspu Jutlandzkiego i siedzib Cymbrów. Po raz pierwszy wymienieni w źródłach antycznych przez Pyteasza z Massalii. Wraz z Cymbrami i Ambronami pobili wojska rzymskie pod Arausio (Arauzjoną) w Galii w 105 p.n.e. Podczas tej bitwy, dowodzonej ze strony Rzymian przez konsula Gnejusza Maliusza Maksymusa i prokonsula Kwintusa Serwiliusza Cepiona, zginęło ponad 100 000 Rzymian. Była to jedna z największych klęsk wojsk rzymskich w dziejach. Plemiona germańskie nie wykorzystały jednak osłabienia Rzymu i odstąpiły od inwazji na Półwysep Apeniński.
Przy następnej próbie inwazji Italii zostali rozbici przez Gajusza Mariusza w bitwie pod Aquae Sextiae (dzisiejsze Aix-en-Provence) latem 102 p.n.e.
Współcześnie pod pojęciem „teutoni” – również ironicznie – rozumie się „(typowych) Niemców”. Określenie to może mieć znaczenie żartobliwe lub obraźliwe. Przymiotnik „teutoński” było również używane – ironicznie – jako „typowo niemiecki”.

</doc>
<doc id="167855" url="https://pl.wikipedia.org/wiki?curid=167855" title="Łosice">
Łosice

Łosice – miasto w województwie mazowieckim, nad rzeką Toczną, w powiecie łosickim, siedziba gminy miejsko-wiejskiej Łosice. W latach 1975–1998 miasto administracyjnie należało do województwa bialskopodlaskiego.
Łosice uzyskały lokację miejską w 1505 roku, zdegradowane w 1869 roku, ponowne nadanie praw miejskich w 1919 roku. Były miastem królewskim Korony Królestwa Polskiego w starostwie łosickim ziemi mielnickiej województwa podlaskiego w 1795 roku.
Według danych z 30 czerwca 2020 miasto miało 7028 mieszkańców.
Położenie.
Na Południowym Podlasiu, we wschodniej części Wysoczyzny Siedleckiej, 30 km na wschód od Siedlec i ok. 120 km na wschód od Warszawy, ok. 35 km na północny zachód od Białej Podlaskiej, ok. 60 km od przejścia granicznego w Terespolu i Kukurykach. Miasto jest położone na terasie pradolinnym rzeki Tocznej (lewego dopływu Bugu o dł. 35 km.), 165 m n.p.m. na Wysoczyźnie Siedleckiej. Część wschodnią miasta otaczają pasma moreny, zbudowane z warstwowych piasków i żwirów. Okolice Łosic otaczają wzgórza kemowe.
Historia.
Pierwsze wzmianki o Łosicach pochodzą z 1264. Około 6 km na pn.-wsch. od dzisiejszych Łosic, wśród dawnych bagien znajduje się grodzisko w Dzięciołach, datowane na XI–XII w. Grodzisko ma kształt kolisty o średnicy 256 m. Oprócz grodziska w Dzięciołach (zwanego „okopy”), grodziska średniowieczne znajdują się w Klimach, Ostromęczynie, Chłopkowie, Huszlewie i Walimie. Prawdopodobnie osada z Dzięciołów została przeniesiona w inne miejsce, na teren obecnych Łosic, umożliwiające regularne rozplanowanie miasta i dogodny dojazd z różnych stron. Mimo że Łosice, jak i Brześć nad Bugiem od początków powstały jako osady Mazowszan, to z powodów geopolitycznych okolice miejscowości w średniowieczu były miejscem styku 2 elementów etniczno-kulturowych: mazowieckiego i ruskiego. Obszar Łosic zajmowały w XIII w. osady ruskie. W XV w. w rejonie Łosic znajdowały się wsie drobnej szlachty mazowieckiej. W 1505 król Polski Aleksander Jagiellończyk w Radomiu przenosi miasto Łosice z prawa ruskiego na prawo magdeburskie. Sądownictwo nad mieszczanami miał sprawować wójt, a sprawami miejskimi mieli zarządzać burmistrz i rajcy. Przywilej zezwalał na budowę ratusza, wagi, postrzygalni sukna, urządzanie targu cotygodniowego i czterech jarmarków rocznie. 4 jarmarki odbywały się w dniach 24 czerwca (Jana Chrzciciela), 13 lipca (św. Małgorzaty), 15 sierpnia (Wniebowzięcie NMP) i 29 września (św. Michała), sobota zaś była dniem targowym. W Łosicach istniały wówczas dwie cerkwie prawosławne – Zaśnięcia Matki Bożej i św. Michała. 1511 erygowano w mieście parafię katolicką. Dzierżawa łosicka należała do starostwa w Mielniku, później była oddzielnym starostwem. W jego skład weszły miasto Łosice oraz 8 wsi: Kornica, Rudka, Szpaki, Szydłówka, Olszanka, Prochenki, Łepki i Korczówka, a parafia łosicka składała się z 10 wsi ziemiańskich. Na mocy specjalnego przywileju Władysława IV miasto posiadało prawo sprzedaży trunków w całym kraju.
W 1648 obydwie prawosławne parafie w mieście przeszły na unię. W kwietniu 1657 doszło do koncentracji polskich sił wojskowych oraz pospolitego ruszenia pod Łosicami. Spotkały się dywizje Czarnieckiego, Lubomirskiego i grupa litewska Sapiehy. Musieli oni walczyć nie tylko ze Szwedami, ale również z księciem siedmiogrodzkim, który miał nadzieję na uzyskanie korony polskiej. Ich liczbę można oceniać na 25 tys. regularnych żołnierzy. Wobec braku piechoty zdecydowano o odwrocie w kierunku Brześcia, zaś Czarniecki został wezwany przez króla Jana Kazimierza do Dankowa. Pod koniec XVII w. zaczęli w Łosicach osiadać Żydzi. Stanowili oni dla mieszczan konkurencję. W okresie Księstwa Warszawskiego awansowały do rangi miasta powiatowego. Pełniły tę funkcję w okresie Królestwa Polskiego. Łosiczanie wzięli liczny udział w powstaniu listopadowym i powstaniu styczniowym. Miasto utraciło prawa miejskie w 1869, a odzyskało w 1915. Prawa miejskie Łosic na przestrzeni wieków były potwierdzane 17 razy przez 12 królów polskich. W 1892 Łosice nawiedził duży pożar. W 1875, wskutek likwidacji unickiej diecezji chełmskiej, jedyna istniejąca cerkiew w Łosicach (Zaśnięcia Matki Bożej) stała się ponownie cerkwią prawosławną. Do 1887 na jej miejscu wzniesiono nową świątynię prawosławną, którą w wymienionym roku konsekrował arcybiskup chełmsko-warszawski Leoncjusz.
W 1905 Łosice znajdowały się w powiecie konstantynowskim. W Łosicach wtedy odbyły się antyrządowe demonstracje młodzieży, a także wybuchły walki chłopskie o wprowadzenie języka polskiego do administracji gminnej oraz strajki robotników rolnych. Po rewolucji 1905 i ukazie tolerancyjnym wybudowano w Łosicach nowy kościół katolicki.
W czasie I wojny światowej Łosice i okolice były obszarem okupacji niemieckiej. Nie weszły jednak w skład Generalnego Gubernatorstwa Warszawskiego, tylko miały być przedmiotem ewentualnych przetargów na wypadek utworzenia w przyszłości pro-niemieckiego państwa ukraińskiego i były pod zarządem niemieckiej komendy etapów Ober-Ost. W 1923 łosicka cerkiew została zrewindykowana na rzecz Kościoła katolickiego, zaś w 1929 – już jako kościół Chrystusa Miłosiernego – została przeniesiona do Dęblina.
W 1939 Łosice miały 5730 mieszkańców, z czego 48% stanowili Żydzi.
Łosice i ich najbliższe okolice w latach II wojny światowej były bazą działania ruchu oporu i widownią wielu akcji zbrojnych. W rejonie miasta walczył oddział 34 pułku piechoty pod dowództwem mjr. Stefana Wyrzykowskiego ps. Zenon. W okresie okupacji wielotysięczna miejscowa społeczność żydowska została zamknięta w utworzonym w tym celu getcie. W 1942 po likwidacji getta kilka tysięcy Żydów z Łosic zostało wywiezionych i zamordowanych w obozie zagłady w Treblince. Niemcy zniszczyli także miejscowy kirkut.
6 sierpnia 1944 Łosice zostały zajęte przez Armię Radziecką, lecz jeszcze do 1950 trwał okres powojennego niepokoju. Oddziały zbrojne Narodowych Sił Zbrojnych w styczniu 1945 opanowały Łosice. Podziemie zamordowało burmistrza miasta – członka PPR – J. Pietruczuka i jego córkę. Ponadto do aktywnego Podziemia zaliczano Ruch Oporu AK, Delegaturę Sił Zbrojnych i Zrzeszenie Wolność i Niezawisłość.
W 1956 Łosice ponownie zostały siedzibą powiatu w województwie warszawskim. W latach 1975–1998 były miastem-gminą w województwie bialskopodlaskim, a od 1 stycznia 1999 zostały siedzibą powiatu w województwie mazowieckim.
Przynależność administracyjno-polityczna Łosic:
Gospodarka.
Ośrodek usługowy regionu rolniczego; drobny przemysł.
Transport.
W mieście krzyżują się drogi krajowe i wojewódzkie:
Łosice nie mają połączenia kolejowego. Najbliższa stacja kolejowa: Niemojki w odległości około 5 km od Łosic na linii kolejowej nr 31 Siedlce – Czeremcha – Siemianówka.
Religia.
W mieście ma siedzibę dekanat łosicki należący do rzymskokatolickiej diecezji siedleckiej i wchodzące w jego skład dwie parafie: parafia św. Zygmunta oraz parafia Trójcy Świętej. Na terenie Łosic znajduje się też Sala Królestwa miejscowego zboru Świadków Jehowy.
Sport.
W mieście do 2014 roku działał powstały w 1987 roku klub piłkarski Orzeł Łosice. Największym osiągnięciem piłkarzy Orła były występy w bialskopodlasko – siedleckiej klasie międzywojewódzkiej (czwarty poziom rozgrywek piłkarskich) w sezonach 1992/1993 i 1997/1998. W trakcie rozgrywek siedleckiej klasy okręgowej w sezonie 2013/2014 klub wycofał się z rozgrywek po 24 kolejce.

</doc>
<doc id="167856" url="https://pl.wikipedia.org/wiki?curid=167856" title="Ludwik Górski (polityk)">
Ludwik Górski (polityk)

Ludwik Górski (ur. 1867 r. w Woli Pękoszewskiej, zm. 1931 r. w Warszawie) – polski ziemianin, polityk konserwatywny.
Syna Jana Górskiego i Marii z hrabiów Łubieńskich, brat Emmanuela Marii Józefa Szczepana (1859–1865), Marii Józefa Łukasza Seweryna Jana (1860–1860), Konstantego Mariana Marii (1862–1909), Zofii (1863–1864), Antoniego (1869–1939), Jana (1871–1974) oraz Pii Marii (1878–1974). 
Ukończył studia chemiczne i rolnicze w Berlinie po których wrócił do Królestwa Kongresowego i prowadził gospodarstwo w Kozietułach pod Grójcem. W tym okresie zaprzyjaźnił się ze swoim sąsiadem księciem Zdzisławem Lubomirskim.
Po wybuchu I wojny światowej Lubomirski ściągnął go do Warszawy do pracy w Centralnym Komitecie Obywatelskim w Warszawie, a następnie w Radzie Głównej Opiekuńczej. Po powstaniu Królestwa Polskiego Górski został powołany do tymczasowej Rady Stanu. W okresie od lipca 1917 r. do 27 lutego 1918 r. pełnił one funkcję dyrektora Komisji Wojskowej, ustępując z tego stanowiska wraz z dymisją rządu Jana Kucharzewskiego. Po dymisji wycofał się z życia politycznego i powrócił do gospodarki majątkiem rolnym.

</doc>
<doc id="167857" url="https://pl.wikipedia.org/wiki?curid=167857" title="Koizumi Jun'ichirō">
Koizumi Jun'ichirō



</doc>
<doc id="167859" url="https://pl.wikipedia.org/wiki?curid=167859" title="Macierz Vandermonde’a">
Macierz Vandermonde’a

Macierz Vandermonde’a – macierz kwadratowa formula_1 postaci:
Wyznacznik tej macierzy nazywany jest "wyznacznikiem Vandermonde’a" i jest wielomianem postaci:
Przykład:
Macierz
jest macierzą Vandermonde’a. Jej wyznacznik jest równy
Jednoznaczność wielomianu interpolacyjnego.
Macierz Vandermonde’a pozwala udowodnić następujące twierdzenie o jednoznaczności wielomianu interpolacyjnego:
Dla dowolnego zbioru różnych punktów: formula_6 istnieje dokładnie jeden wielomian formula_7 o stopniu mniejszym niż formula_8 i taki, że dla każdego formula_9
Dowód:
Ponieważ punkty są różne, to wyznacznik macierzy Vandermonde’a stworzonej z punktów formula_10 jest różny od 0, więc macierz jest odwracalna. Niech formula_11 oznacza tę macierz. Rozwiązanie układu równań:
pozwala na wyliczenie współczynników wielomianu.
Stosując metodę eliminacji Gaussa można rozwiązać ten układ w czasie formula_13 Zastosowanie postaci Lagrange’a wielomianu interpolacyjnego
pozwala na wykonanie tego w czasie formula_15

</doc>
<doc id="167860" url="https://pl.wikipedia.org/wiki?curid=167860" title="Wielomian Vandermonde'a">
Wielomian Vandermonde'a



</doc>
<doc id="167867" url="https://pl.wikipedia.org/wiki?curid=167867" title="Koichi Tanaka">
Koichi Tanaka



</doc>
<doc id="167870" url="https://pl.wikipedia.org/wiki?curid=167870" title="Witold Chodźko">
Witold Chodźko

Witold Chodźko herbu Kościesza (ur. 1 listopada 1875 w Piotrkowie Trybunalskim, zm. 17 stycznia 1954 w Warszawie) – polski lekarz psychiatra i neurolog, społecznik, polityk, minister zdrowia publicznego i opieki społecznej, wolnomularz.
Rodzina Chodźków herbu Kościesza.
Witold Chodźko był synem Leonarda i Zofii z domu Jasińskiej. Rodzina Chodźków była znana i rozgałęziona na Litwie. W Polskim Słowniku Biograficznym umieszczono życiorysy ośmiu Chodźków zasłużonych dla nauki i literatury polskiej. Dziad Witolda, Jan Chodźko gospodarzył na roli w majątku Wilejkowicze w parafii Żodziszki, miał kilkoro dzieci, z których najstarszy Tyburcy Chodźko, za udział w powstaniu styczniowym został w 1864 zesłany do Wiatki, gdzie przebywał 27 lat. Drugi i najmłodszy syn Leonard, ojciec Witolda, ukończył gimnazjum w Wilnie i w 1865 znalazł się w Piotrkowie Trybunalskim, gdzie został współwydawcą czasopisma „Tydzień”, do którego pisywał artykuły wstępne i literackie. Następnie założył księgarnię. W 1883 przerwał pracę z powodu gruźlicy płuc, przeniósł się do rodziny na Litwę, gdzie zmarł.
Ojciec Aleksandry, filologa klasycznego – żony Zbigniewa Domaniewskiego (muzyka) oraz Marii (architekta) – żony architekta Jana Zachwatowicza, wybitnego konserwatora zabytków. Dziadek Krystyny Zachwatowicz (scenografa) – żony Andrzeja Wajdy (reżysera) i Joanny Katarzyny Zachwatowicz-Jasieńskiej (muzyka) – żony Ksawerego Jasieńskiego (spikera Polskiego Radia).
Edukacja.
W 1894 został przyjęty na Wydział Lekarski Uniwersytetu Warszawskiego, gdzie uzyskał dyplom lekarski w 1899. Następnie wyjechał za granicę, aby kształcić się w neurologii.
W Paryżu odbywał staż w klinice Alexisa Joffroya w Hôpital de la Pitié-Salpêtrière.
Był także asystentem na oddziale neurologicznym dr Józefa Babińskiego, pod którego kierunkiem napisał pracę "Przyczynek do kwestii objawu ruchu paluchowego Babińskiego", opartą na zbadaniu przeszło tysiąca chorych i zdrowych.
Z Paryża wyjechał do Grazu do Kliniki Neurologicznej Gabriela Antona.
Praca naukowa i zawodowa.
Po powrocie do kraju i wobec niemożności uzyskania płatnego etatu w szpitalach warszawskich, osiadł w osadzie Zaręby Kościelne koło Małkini jako lekarz wolno praktykujący. Zaistniała możliwość zatrudnienia go w Lublinie, gdzie Władysław Olechnowicz miał prywatną lecznicę dla chorych psychicznie. Przeniósł się do Lublina i został jego asystentem w 1901. W 1902 nadetatowym (bezpłatnym) asystentem w Szpitalu św. Wincentego a Paulo w Lublinie. W 1903 został przeniesiony na stanowisko ordynatora do Szpitala św. Jana Bożego w Lublinie. W tym szpitalu prowadził już samodzielnie, jako młodszy ordynator oddział psychiatryczny w 1907. Następnie otrzymał stanowisko dyrektora Szpitala dla Psychicznie i Nerwowo Chorych w Kochanówce koło Łodzi. Posadę tę objął w 1907 i sprawował ją do 1914. Po wyjeździe z Kochanówki objął w latach 1914–1915 kierownictwo psychiatrycznego zakładu dla psychicznie chorych w Czerwonym Dworze we wsi Pustelnik pod Radzyminem. Od 1915 był ordynatorem Oddziału Psychiatrycznego w Szpitalu Św. Jana Bożego w Warszawie i pracował tam do 1918 roku. W 1914 ożenił się z Heleną Witkowską.
Działalność ministerialna.
Tymczasowa Rada Stanu powołała go 15 lutego 1917 na stanowisko kierownika Referatu Zdrowia Publicznego w Departamencie Spraw Wewnętrznych. Następnie z referatu stworzono wydział, potem sekcję i Dyrekcję Służby Zdrowia Publicznego. Był dyrektorem Służby Zdrowia, Opieki Społecznej i Ochrony Pracy Spraw Wewnętrznych Rady Regencyjnej do 1918. Kierował kolejno wszystkimi szczeblami organizacyjnymi zarówno w Radzie Stanu, jak i w Radzie Regencyjnej za czasów premiera rządu Jana Kucharzewskiego.
4 kwietnia 1918 Rada Regencyjna wyłączyła dział zdrowia z Ministerstwa Spraw Wewnętrznych i przekazała Ministerstwu Opieki Społecznej i Ochrony Pracy. Chodźko dalej kierował tam departamentem. Rada Regencyjna wydzieliła 30 października 1918 z tego ministerstwa nowy resort, tzn. Ministerstwo Zdrowia Publicznego i Opieki Społecznej.
Naczelnik Państwa Józef Piłsudski mianował Chodźkę 13 grudnia 1918 podsekretarzem stanu w tym Ministerstwie, powierzając mu jednocześnie kierownictwo tego resortu.
Przy zmianie gabinetu ministrem zdrowia został mianowany 16 stycznia 1919 doc. higieny Tomasz Janiszewski z ramienia PSL „Piast”, który pozostawał na tym stanowisku do 9 grudnia 1919. Przez ten czas Chodźko nadal był podsekretarzem stanu. W grudniu 1919 roku został mianowany na stanowisko kierownika resortu w stopniu podsekretarza stanu.
Witold Chodźko był zwolennikiem eugeniki. Podczas piastowania stanowiska ministra zdrowia odgrywał istotną rolę w propagowaniu działań i metod eugenicznych. Innymi osobami, które należąc do ruchu eugenicznego pełnili funkcje ministerialne byli: Tomasz Janiszewski, Leon Wernic, Stefan Kramsztyk, Edward Loth.
We wrześniu 1945 roku znalazł się w składzie organu doradczego ministra zdrowia, Państwowej Rady Zdrowia.
Działalność w Lidze Narodów.
Był delegatem Rządu Polskiego w Lidze Narodów:
Działalność polityczna.
Członek Ligi Państwowej Polskiej. Od 1917 należał do Centrum Narodowego. Był członkiem Stronnictwa Postępowej Demokracji.
Był członkiem Rady Najwyższej Loży Masońskiej „Prawda”. Z tego powodu Leon Chajn uważał, że profesorowie Uniwersytetu Warszawskiego nie wysunęli jego kandydatury do Nagrody Nobla.
Działalność społeczna.
Był członkiem Towarzystwa Lekarskiego Lubelskiego, brał udział w Komisji do Spraw Przemysłu Lekarskiego T.L.L., został członkiem Oddziału Lubelskiego Warszawskiego Towarzystwa Higienicznego. Brał czynny udział w Towarzystwie Oświatowo-Kulturalnym „Światło”, którego przewodniczącym był Stefan Żeromski, a Witold Chodźko jego zastępcą. Był współzałożycielem i przewodniczącym do chwili wyjazdu z Lublina Towarzystwa „Kropla Mleka”. Przewodniczył Polskiemu Towarzystwu Psychiatrycznemu. Był wiceprezesem i prezesem Polskiego Komitetu Walki z Handlem Kobietami i Dziećmi (1923); prezesem Federacji Polskich Stowarzyszeń Ligi Narodów (1925), wiceprezesem Centralnego Komitetu Społecznego Ofiarom Powodzi (1925), członkiem Rady Głównej Ligi Obrony Powietrznej Państwa (1927), prezesem Naczelnej Izby Lekarskiej (1929–1934), członkiem Polskiej Akademii Umiejętności (od 1930), prezesem Rady Fundacji im. Jakuba Potockiego i prezesem Polskiego Towarzystwa Medycyny Zapobiegawczej (1935–1936).
Działalność w okresie okupacji hitlerowskiej.
Działał w zakresie spraw zdrowotnych w Polskim Komitecie Opiekuńczym miasta stołecznego Warszawy i był zastępcą prezesa Stołecznego Komitetu Samopomocy Społecznej. Był pracownikiem biblioteki Państwowej Szkoły Higieny i naczelnym lekarzem Grodziskiego Oddziału Polskiego Czerwonego Krzyża
Wspomnienia.
Witold Chodźko zmarł 17 stycznia 1954 roku w Warszawie. Pochowany jest na cmentarzu Powązkowskim (kwatera 170, rząd 2, miejsce 6).
Maria Zachwatowiczowa:
S. Żeromski w liście do Chodźki pisał o działalności doktorostwa w Lublinie:
Prof. J. Brzozowski na uroczystym posiedzeniu w Lublinie ku uczczeniu pamięci Chodźki mówił m.in.:

</doc>
<doc id="167872" url="https://pl.wikipedia.org/wiki?curid=167872" title="Łosice (gmina)">
Łosice (gmina)

Łosice (daw. "miasto Łosice"/"gmina Łosice" + "gmina Czuchleby"/"gmina Świniarów") – gmina miejsko-wiejska w województwie mazowieckim, w powiecie łosickim. W latach 1975–1998 gmina położona była w województwie bialskopodlaskim.
Siedziba gminy to Łosice.
Według danych z 30 czerwca 2004 gminę zamieszkiwały 11 263 osoby.
Struktura powierzchni.
Według danych z roku 2002 gmina Łosice ma obszar 121,22 km², w tym:
Gmina stanowi 15,71% powierzchni powiatu.
Demografia.
Dane z 30 czerwca 2004:
Sołectwa.
Biernaty Średnie, Chotycze, Chotycze-Kolonia, Czuchleby, Dzięcioły, Jeziory, Łuzki, Meszki, Niemojki, Niemojki Stacja, Nowosielec, Patków, Patków-Prusy, Rudnik, Stare Biernaty, Szańków, Kolonia Szańków, Świniarów, Toporów, Woźniki, Zakrze.
Sąsiednie gminy.
Huszlew, Mordy, Olszanka, Platerów, Przesmyki, Stara Kornica

</doc>
<doc id="167881" url="https://pl.wikipedia.org/wiki?curid=167881" title="Drobnica">
Drobnica



</doc>
<doc id="167882" url="https://pl.wikipedia.org/wiki?curid=167882" title="Fracht">
Fracht

Fracht (niem. "Fracht") – opłata za przewóz towarów drogą morską. 
Stawki zwykle uzależnione są od masy i objętości przesyłki.
Fracht zasadniczo wypłacany jest po dostarczeniu towaru na miejsce przeznaczenia, w uzgodnionym terminie i w stanie nieuszkodzonym. Ponieważ transport morski był obarczony dużym ryzykiem niezależnie od starań przewoźnika, wypracowano najróżniejsze formy zabezpieczania interesów przewoźnika, takie jak: płatność z góry, płatność niezależna od wyniku lub częściowa, zastaw na przewożonym towarze. 
Może być też pobierana opłata za niewykorzystaną ładowność wynajętego środka transportu.
Jeśli przewoźnik zbiera po drodze produkty od różnych producentów, aby dostarczyć je w jedno miejsce, w niekorzystnej sytuacji finansowej znaleźliby się producenci mający siedziby najdalej od miejsca dostawy. Zwykle wprowadza się wtedy zasadę "freight equalization" - wyrównywanie opłat frachtowych, czyli stawki niezależne od odległości.
W języku potocznym słowo "fracht" odnosi się również do transportu lądowego i powietrznego, tak też nazywa się sam ładunek, list przewozowy oraz czynność przewożenia.

</doc>
<doc id="167884" url="https://pl.wikipedia.org/wiki?curid=167884" title="Nabój 7,62 x 39 wz. 43">
Nabój 7,62 x 39 wz. 43



</doc>
<doc id="167885" url="https://pl.wikipedia.org/wiki?curid=167885" title="Shire (rasa konia)">
Shire (rasa konia)

Shire – rasa koni, pochodząca z Wielkiej Brytanii. Są to wielkie zimnokrwiste konie, jedne z najcięższych, oraz największych koni świata. Użytkowane jako konie pociągowe i do jazdy konnej. W ich ojczyźnie można je spotkać jako konie wierzchowe, co wynika z tradycji angielskiego rycerstwa.
Historia.
W średniowieczu Anglia była ośrodkiem kultury rycerskiej. Rycerze potrzebowali mocnych, dużych koni, których widok mógłby trwożyć wrogów i mogących unieść rycerza w pełnej zbroi. Za największe zwierzęta płacono najwyższe ceny. Dążąc do ideału, hodowcy z wielkim trudem wyhodowali konia dużego i ciężkiego, ale harmonijnie zbudowanego i bardziej nadającego się pod wierzch niż większość koni zimnokrwistych. Tak powstała rasa shire.
W gospodarce rolnej przejęły rolę wołów, od których były szybsze i nadawały się do pracy w lesie. Wzdłuż dobrze rozwiniętych kanałów był idealnym koniem do holowania barek. W XIX w. znalazły nowe zastosowanie w komunikacji miejskiej: ciągnęły pierwsze tramwaje konne na Wyspach Brytyjskich. Dzisiaj shire’y są hodowane i utrzymywane przez miłośników rasy.
Od 1878 działa "Towarzystwo Koni Shire", które dba o ochronę rasy i podtrzymuje zainteresowanie nimi. Promuje wiedzę o historii konia shire i jego przyszłości w społeczeństwie.
Niektóre browary, w których dawniej siłę pociągową zapewniały shire, rewitalizowały transport konny, głównie w celach public relations i w promieniu do 10 km od browaru piwo ponownie dostarczane jest przez zaprzęg konny. Konie rasy shire uczestniczą w wielu imprezach publicznych, takich jak festyny, otwarcia pubów, a także wesela i Royal Windsor Horse Show.
Wygląd.
Konie tej rasy mają budowę ciała harmonijną, są silnie umięśnione, długonogie, z krótkim tułowiem i szeroką piersią. Mają suche głowy o szerokim, często garbonosym profilu, na wysoko osadzonej szyi. Na głowie występują różnego rodzaju odmiany (łysiny, strzałki, gwiazdki). Cechami charakterystycznymi tej rasy są ponadto obfite, jedwabiste szczotki, zaczynające się już od stawu skokowego, krótki, gęsty ogon oraz gęsta grzywa. Maść gniada z dużymi białymi odmianami na głowie i kończynach, siwa, skarogniada i kara. Osiągają wysokość od 1,8 do 2 m i wagę 900 do 1100 kg (ogiery).
Charakter.
Są to konie uległe, cierpliwe, spokojne i przyjacielskie. Usposobienie łagodne.

</doc>
<doc id="167886" url="https://pl.wikipedia.org/wiki?curid=167886" title="Jan Loth">
Jan Loth

Jan Tadeusz Loth (ur. 31 sierpnia 1900 w Warszawie, zm. 7 czerwca 1933 w Otwocku) – polski piłkarz, grający na pozycjach bramkarza, pomocnika oraz napastnika, także lekkoatleta i tenisista. Brat Stefana Lotha.
Życiorys.
Najbardziej znaczącym klubem w karierze Jana Lotha była Polonia Warszawa. Piłkę nożną w klubie zaczął uprawiać w 1918 roku. Po wykazaniu się świetną dyspozycją i zdobyciu wicemistrzostwa kraju, powołany został na pierwszy mecz w historii reprezentacji Polski z Węgrami w 1921 roku w Budapeszcie (1:0 dla Węgrów). Za grę w tym spotkaniu zebrał świetne oceny i został uznany za najlepszego Polaka w tym meczu przez kibiców (na samym meczu było tylko dwóch polskich widzów – Edward Kleinadel i Wacław Babulski) i dziennikarzy z Węgier i Polski. Kilka lat później zmienił pozycję i zaczął grać w pomocy oraz napadzie. W 1926 roku po raz kolejny z drużyną Polonii Warszawa zdobył wicemistrzostwo Polski. Loth grał również w tenisa ziemnego oraz uprawiał lekkoatletykę. Był rekordzistą kraju w sztafecie 4 × 400 metrów i wicemistrzem w skoku wzwyż. W 1927 roku przestał grać w piłkę, w 1930 w tenisa. W reprezentacji Polski rozegrał 5 meczów, w tym 3 jako bramkarz. To jedyny polski piłkarz, który na szczeblu pierwszej reprezentacji grał i w bramce, i w polu.
Zmarł na gruźlicę. Został pochowany na cmentarzu ewangelicko-augsburskim w Warszawie (aleja F, grób 34).

</doc>
<doc id="167887" url="https://pl.wikipedia.org/wiki?curid=167887" title="Shire">
Shire



</doc>
<doc id="167889" url="https://pl.wikipedia.org/wiki?curid=167889" title="Proton Cars">
Proton Cars

Proton (skrót od ) – malezyjskie przedsiębiorstwo produkujące samochody oraz motocykle. Zostało założone w 1985 roku.
Historia firmy.
Przedsiębiorstwo Proton powstało w maju 1983 roku jako "Perusahaan Otomobil Nasional Berhad". W lipcu 1985 r. rozpoczęło produkcję modelu Proton Saga na licencji Mitsubishi.
Samochody tej marki wyposażane są przeważnie w silniki i inne podzespoły samochodów Mitsubishi. W latach 1985–2004 koncern Mitsubishi posiadał 7,93% akcji tego przedsiębiorstwa. W kwietniu 2004 roku firma przyjęła nazwę Proton Holdings Berhad.
Dynamicznie rozwijające się przedsiębiorstwo Proton przejęło w 1996 roku 80% akcji europejskiego przedsiębiorstwa wyspecjalizowanego w produkcji samochodów sportowych – Lotus. W 2002 roku udział ten został zwiększony do 95,65%. Oprócz Malezji zakłady produkcyjne bądź montownie tego przedsiębiorstwa można spotkać w takich krajach jak: Australia, Indonezja (od 2005), Iran (od 2002), Nepal, Singapur, Turcja oraz Wielka Brytania.
Pierwszy Proton o nazwie Saga pojawił się w 1985 roku. W roku 1997 produkcja wzrosła do 230 tysięcy samochodów rocznie. Następnie spadała i w 2004 roku wyniosła 179,7 tys. szt., zaś w 2006 roku – 76 tys. sztuk. Do tego należy dodać około 3 tys. sztuk modeli firmy Lotus powstałych w Wielkiej Brytanii. W 2004 roku Proton zaprezentował pierwszy własny projekt (Gen-2), opracowany przy pomocy Lotusa. Model ten miał trafić do Polski w ramach rozliczenia za kupioną przez Malezję partię czołgów PT-91 Twardy.
W Iranie od lipca 2002 roku w ilości około 1 tys. sztuk rocznie montowany jest model Proton Wira. Planuje się tam również montaż modeli Gen-2 i Impian.
W 2007 roku (pod marką Europestar) rozpoczęto produkcję modelu Persona w Chinach.
Modele.
Produkowane:
Wycofane z produkcji:

</doc>
<doc id="167891" url="https://pl.wikipedia.org/wiki?curid=167891" title="Zenko Suzuki">
Zenko Suzuki



</doc>
<doc id="167894" url="https://pl.wikipedia.org/wiki?curid=167894" title="Mały przedsiębiorca">
Mały przedsiębiorca

Mały przedsiębiorca – określenie osoby fizycznej prowadzącej działalność gospodarczą lub innego przedsiębiorcy działających na niedużą skalę.
W myśl art. 7 ust. 1 pkt 2 polskiej ustawy z dnia 6 marca 2018 r. - Prawo przedsiębiorców () to przedsiębiorca, który:
Mała jednostka – w myśl ustawy o rachunkowości to:
– w stosunku do których organ zatwierdzający podjął decyzję w sprawie sporządzania sprawozdania finansowego.

</doc>
<doc id="167895" url="https://pl.wikipedia.org/wiki?curid=167895" title="Papier drukowy zwykły">
Papier drukowy zwykły

Papier drukowy zwykły – rodzaj papieru przeznaczonego do druku typograficznego. 
Według normy PN/P-95001 wytwarzany jest w klasach III, IV, V, VI i VII.
Papier ten w klasie V w praktyce nie stosowany. Wypełniony kaolinem stanowiącym 13-17% masy papieru. Powierzchnia matowa, uzyskiwana na gładziku maszynowym z walcami metalowymi, lub satynowa, tj. o wyższym połysku i gładkości, uzyskiwana na kalandrach. Samozrywalność, będąca średnią w obu kierunkach, dla klasy III nie powinna być mniejsza niż 2600 m, a dla klasy VII - 1900 m.
Papier drukowy zwykły nie jest klejony i nie nadaje się do pisania atramentem.

</doc>
<doc id="167897" url="https://pl.wikipedia.org/wiki?curid=167897" title="Mariner 11">
Mariner 11



</doc>
<doc id="167898" url="https://pl.wikipedia.org/wiki?curid=167898" title="Abe Nobuyuki">
Abe Nobuyuki



</doc>
<doc id="167899" url="https://pl.wikipedia.org/wiki?curid=167899" title="Mariner 12">
Mariner 12



</doc>
<doc id="167900" url="https://pl.wikipedia.org/wiki?curid=167900" title="Papier mapowy">
Papier mapowy

Papier mapowy to rodzaj papieru przeznaczony do produkcji wielokolorowych map i planów, a zatem posiadający takie cechy jak: nierozciągliwość, wytrzymałość na zginanie i minimalna liczba cętek. Produkowany w klasie I, II i III, w gramaturach 80 g/m², 100 g/m², 120 g/m², biały, mocno satynowany, pełnoklejony w masie.

</doc>
<doc id="167901" url="https://pl.wikipedia.org/wiki?curid=167901" title="Park Krajobrazowy Doliny Dolnej Odry">
Park Krajobrazowy Doliny Dolnej Odry



</doc>
<doc id="167902" url="https://pl.wikipedia.org/wiki?curid=167902" title="Park Krajobrazowy Dolina Dolnej Odry">
Park Krajobrazowy Dolina Dolnej Odry

Park Krajobrazowy Dolina Dolnej Odry został utworzony 1 kwietnia 1993, obejmuje obszar położony na Międzyodrzu pomiędzy rozgałęzieniem Odry na Odrę Wschodnią i Zachodnią (główny nurt) na północ od Widuchowej do Kanału Leśnego (na południe i zachód od Szczecina). Powierzchnia parku wynosi 6009 ha, otaczająca go otulina liczy 1140 ha. Wraz z niemieckim parkiem narodowym Nationalpark Unteres Odertal tworzy Międzynarodowy Park Dolina Dolnej Odry. Administracyjnie położony jest w gminach: Kołbaskowo, Gryfino i Widuchowa.
Park wchodzi w skład Zespołu Parków Krajobrazowych Województwa Zachodniopomorskiego z siedzibą w Szczecinie przy ul. Kopalnianej 2.
Całe terytorium parku pokrywają obszary sieci Natura 2000 – obszar specjalnej ochrony ptaków „Dolina Dolnej Odry” PLB32003 oraz specjalny obszar ochrony siedlisk „Dolna Odra” PLH320037.
Charakterystyka.
Obszar parku obejmuje fluwiogeniczne torfowiska i mokradła poprzecinane siecią kanałów i starorzeczy, z florą i fauną niespotykaną już w dolinach innych, wielkich rzek europejskich, m.in. grzybieńczyk wodny, salwinia pływająca, starzec bagienny. Ok. 4% powierzchni Parku zajmują lasy olsowe. Łęgi wierzbowe rosną przede wszystkim na brzegach rzek oraz starorzeczy i kanałów. Ekspansywnym zbiorowiskiem na całym Międzyodrzu są zarośla łozowe i wiklinowe, reprezentowane przede wszystkim przez wierzbę szarą, wierzbę trójpręcikową i wiciową. Najbardziej rozległe przestrzenie porastają turzycowiska, mannowiska i trzcinowiska, a w mniejszym wymiarze szuwar pałkowy.
Najważniejszą grupę zwierząt w Parku stanowią ptaki, ponieważ jest on dla nich ważnym przystankiem na południkowej drodze ich przelotów oraz miejscem koncentracji wielu gatunków ptaków wodno- błotnych, takich jak gęsi i żurawie. Z gatunków lęgowych ptaków zagrożonych wyginięciem w skali Europy występują tu: bielik, rybołów, kania czarna, kania ruda, błotniak zbożowy, błotniak łąkowy, sowa błotna, wodniczka (ptak zagrożony wyginięciem w skali światowej), wodnik.
Dwa największe ssaki chronione występujące w Parku to bóbr i wydra. Najliczniejszą grupą drapieżników w Parku są łasicowate: wydra europejska, kuna leśna, kuna domowa, łasica, tchórz, gronostaj. Mniej licznie występują psowate, do których zaliczają się lis i jenot. Spośród ssaków parzystokopytnych występuje tu dzik oraz sarna.
Wody stanowią ważne środowisko bytowania i rozrodu ryb, stwarzając poprzez wielką różnorodność kanałów (pod względem wielkości, głębokości, prędkości przepływu, różnego stopnia zarastania) całą gamę siedlisk, odpowiadających rybom różnych gatunków. Do najliczniej występujących należą tu gatunki, takie jak leszcz, krąp, płoć, szczupak, węgorz, kleń, boleń, lin, karp, sum, okoń, sandacz. Spośród rzadszych lub chronionych gatunków możemy tu spotkać kiełbia, piskorza, kozę, sumika karłowatego, minoga rzecznego oraz miętusa.
Liczną grupę stanowią również gatunki płazów i gadów.
Z wysokich zboczy Doliny Dolnej Odry, sięgających w okolicach Szczecina i Widuchowej do 70 m n.p.m., rozciąga się widok na wyspy Międzyodrza.
Rezerwaty przyrody.
Na terenie parku znajdują się dwa rezerwaty przyrody:
W bezpośrednim sąsiedztwie Parku jest zlokalizowany rezerwat Wzgórze Widokowe nad Międzyodrzem, leżący po południowej stronie autostrady A6 ok. 200 m na zachód od mostu A6 nad Odrą Zachodnią na kulminacji Wału Stobniańskiego (4,2 ha) – z widokiem na tereny Międzyodrza i Wzgórz Bukowych z Puszczą Bukową.
Historia.
Ze względu na podmokły charakter Parku obszar ten nie został nigdy w pełni skolonizowany przez człowieka. Istotne znaczenie dla krajobrazu obszaru Parku posiada wspomniana sieć starorzeczy, kanałów, rowów i rozlewisk, których łączna długość wynosi ponad 200 km. Część z nich służyła wcześniej procesom melioracyjnym na obszarze, który został w ostatnich latach poddany postępującej naturalizacji. W okresie międzywojennym znaczne nakłady finansowe pochłonęły inwestycje, mające na celu wykorzystanie rolnicze Międzyodrza, ale nie przyniosły one spodziewanych efektów. Po 1945 zaniechano działań o charakterze rolniczym, a także zaprzestano konserwacji powstałych urządzeń hydrotechnicznych. Pograniczny charakter omawianego obszaru praktycznie uniemożliwił poruszanie się po tym terenie ludzi. W związku z tym przyroda powoli wróciła do stanu sprzed prac hydrologicznych i dzisiaj jest to w sposób naturalny zalewana, zależnie od poziomu wody w Odrze, przestrzeń pokryta turzycowiskami, szuwarami, zaroślami łozy, skupieniami łęgu wierzbowo-topolowego i kompleksami łęgu solowego.
Po dawnych pracach nad melioracją pozostało wiele zabytkowych budowli hydrotechnicznych służących niegdyś do regulacji poziomu wody na Międzyodrzu, głównie w celu utrzymywania pastwisk oraz zabezpieczenia przeciwpowodziowego.

</doc>
<doc id="167903" url="https://pl.wikipedia.org/wiki?curid=167903" title="Średni przedsiębiorca">
Średni przedsiębiorca

Średni przedsiębiorca – w myśl art. 7 ust. 1 pkt 3 polskiej ustawy z dnia 6 marca 2018 r. - Prawo przedsiębiorców () przedsiębiorca, który w co najmniej jednym z dwóch ostatnich lat obrotowych: 

</doc>
<doc id="167904" url="https://pl.wikipedia.org/wiki?curid=167904" title="Jednostka mikro">
Jednostka mikro

Jednostka mikro – to pojęcie wprowadzone ustawą o rachunkowości, określające jednostkę spośród wymienionych poniżej, której organ zatwierdzający podjął decyzję w sprawie sporządzania sprawozdania finansowego z zastosowaniem [zwolnienia z obowiązku sporządzania określonego bilansu(-ów), dopuszczalnego w oparciu o] art. 46 ust. 5 pkt 4, art. 47 ust. 4 pkt 4, art. 48 ust. 3, art. 48a ust. 3, art. 48b ust. 4 lub art. 49 ust. 4.:
Mikroprzedsiębiorca.
Mikroprzedsiębiorca to szczególny rodzaj jednostki mikro wyodrębniony na gruncie polskiej ustawy z dnia 6 marca 2018 r. – Prawo przedsiębiorców () w oparciu o zawartą w jej art. 7 ust. 1 pkt 1 definicję, zgodnie z której brzmieniem jest to przedsiębiorca, który w co najmniej jednym z dwóch ostatnich lat obrotowych:
Jednym z ważniejszych uprawnień wiążących się z tym statusem jest możliwość skorzystania z wyłączenia spod przepisów ustawy o pracowniczych planach kapitałowych.

</doc>
<doc id="167907" url="https://pl.wikipedia.org/wiki?curid=167907" title="Gwiazdy typu widmowego B">
Gwiazdy typu widmowego B

Gwiazda typu widmowego B – olbrzymia, jasna, niebiesko-biała gwiazda, o temperaturze fotosfery w granicach 10 000 – 30 000 K.
Widma tych gwiazd charakteryzują się liniami absorpcyjnymi neutralnego i zjonizowanego helu i wodoru, szczególnie w chłodniejszym zakresie. Ciąg główny gwiazd typu B, takie jak Spica i Regulus, to gwiazdy o masie 3-30 mas Słońca i od 100 do 50 000 jaśniejsze od Słońca.
Gwiazdy klasy B są często znajdowane razem z typem O, w asocjacjach OB, ponieważ są masywne i nie żyją na tyle długo, by oddalić się od miejsca powstania. Nadolbrzymy typu B, takie jak Rigel, są 25 razy masywniejsze od Słońca i 250 000 razy jaśniejsze.

</doc>
<doc id="167912" url="https://pl.wikipedia.org/wiki?curid=167912" title="Sol Campbell">
Sol Campbell

Sulzeer Jeremiah "Sol" Campbell (ur. 18 września 1974) – były angielski piłkarz jamajskiego pochodzenia występujący na pozycji obrońcy. Campbell grał w takich klubach jak Newcastle United, Tottenham Hotspur, Arsenal, Portsmouth i Notts County oraz w reprezentacji Anglii.
Rodzice Campbella pochodzili z Jamajki, lecz sam piłkarz urodził się już w Anglii. W dorosłym futbolu zadebiutował w grudniu 1992 roku w wieku 18 lat. Wtedy to wystąpił w barwach Tottenhamu Hotspur w spotkaniu Premier League. W zespole Kogutów Campbell spędził dziewięć lat, w trakcie których rozegrał 255 oficjalnych spotkań i zdobył 10 goli. W 1999 roku jako kapitan poprowadził zespół do końcowego triumfu w Pucharze Ligi Angielskiej (dzięki zwycięstwu w finale nad Leicester City). W 2001 roku przeszedł do głównego rywala Tottenhamu, Arsenalu co wywołało spore kontrowersje. Swój poprzedni zespół opuścił na zasadzie prawa Bosmana i był pierwszym tak znanym piłkarzem, który z tego prawa skorzystał. W ciągu pięciu lat, które spędził w drużynie Kanonierów rozegrał 135 spotkań, zdobył dwa mistrzostwa Anglii oraz dwa Puchar Anglii. Był także częścią zespołu Arsenalu z sezonu 2003/04, który później stał się znany jako "The Invincibles", czyli "Niezwyciężeni". W 2006 roku w finale Ligi Mistrzów przeciwko FC Barcelonie Campbell zdobył jedynego gola dla Londyńczyków, zaś samo spotkanie zakończyło się porażką 1-2. W sierpniu 2006 roku na zasadzie wolnego transferu przeniósł się do innego klubu Premier League, Portsmouth. W drużynie tej grał przez trzy lata. W 2008 roku w finale Pucharu Anglii przeciwko Cardiff City wyszedł na boisko jako kapitan drużyny.
Spore zdziwienie wzbudziła jego decyzja w końcu sezonu 2008/09, gdy zdecydował się podpisać pięcioletni kontrakt z klubem League Two, Notts County. Prawdopodobnie skłoniła go do tego postać dyrektora sportowego tego klubu, którym był były selekcjoner reprezentacji Anglii Sven-Göran Eriksson. Jednakże jeszcze większą niespodzianką było rozwiązanie jego kontraktu za porozumieniem stron we wrześniu 2009 roku, po zaledwie miesiącu gry i rozegraniu przez niego jednego spotkania.
Swoje pierwsze pełne spotkanie w barwach reprezentacji Anglii Campbell rozegrał w wieku 21 lat. W maju 1998 Campbell został drugim, po Bobbym Moorze najmłodszym w historii kapitanem drużyny narodowej. Miał wtedy 23 lata i 248 dni. Pierwszego i jedynego gola w narodowych barwach Campbell zdobył w spotkaniu Mistrzostw Świata 2002 w grupowym spotkaniu przeciwko Szwecji. W 2006 Campbell stał się jedynym piłkarzem, który reprezentował Anglię w sześciu kolejnych turniejach rangi międzynarodowej. Występował na Mistrzostwach Europy w 1996, 2000 i 2004 roku oraz na Mistrzostwach Świata w 1998, 2002 2006 roku. Ogólnie w reprezentacji rozegrał 73 spotkania i był wybierany do złotych jedenastek Mistrzostw Świata 2002 i Mistrzostw Europy 2004.
Campbell trzykrotnie był wybierany przez Professional Footballers' Association do jedenastki sezonu – w 1999, 2003 i 2004 roku.
W maju 2012 oficjalnie zakończył karierę piłkarską.
Kariera klubowa.
Campbell pochodzi z Londynu. W roku 1989 rozpoczął treningi w juniorskiej drużynie miejscowego Tottenhamu Hotspur. Do pierwszej drużyny został włączony trzy lata później. Zadebiutował w niej 5 grudnia tego samego roku w przegranym 1:2 ligowym spotkaniu z lokalnym rywalem – Chelsea. W tym samym meczu strzelił też swojego pierwszego gola. Pojedynek ten był jedynym spotkaniem, w którym Campbell zagrał w pierwszym sezonie spędzonym w drużynie "Spurs". Podstawowym zawodnikiem swojego klubu stał się dwa lata później. W sezonie 1998/1999 wraz ze swoją drużyną zdobył Puchar Ligi. Forma Campbella prezentowana w Tottenhamie sprawiła, że w lecie 2001 roku zainteresowane nim były takie kluby jak Arsenal, Inter Mediolan, FC Barcelona, Liverpool czy Bayern Monachium. Ostatecznie Campbell przeszedł do ekipy Arsenalu.
W nowej drużynie zadebiutował 30 lipca, kiedy to zagrał przez dziesięć minut w wygranym 2:0 spotkaniu z RCD Mallorca. W Premier League zadebiutował natomiast 18 sierpnia w wygranym 4:0 wyjazdowym spotkaniu z Middlesbrough. Pierwszą bramkę zdobył zaś 26 grudnia w meczu z Chelsea. Już od pierwszego sezonu spędzonego w ekipie "Kanionerów" Campbell był jednym z podstawowych zawodników swojej ekipy. W debiutanckim sezonie został także mistrzem kraju i zdobył Puchar Anglii oraz Tarczę Wspólnoty. W następnych rozgrywkach zagrał w 33 ligowych meczach i również zdobył Puchar kraju. W sezonie 2003/04 został Mistrzem Anglii, zaś rok później zdobywcą krajowego pucharu.
8 sierpnia 2006 roku podpisał dwuletni kontrakt z Portsmouth. W nowym klubie zadebiutował 19 sierpnia w wygranym 3:0 ligowym spotkaniu z Blackburn Rovers. Pierwszą bramkę zdobył natomiast 23 grudnia w meczu z Sheffield United, w którym jego drużyna wygrała 3:1. W sezonie 2007/08 zdobył wraz ze swoim klubem Puchar Anglii pokonując w finale drużynę Cardiff City. W Portsmouth był kapitanem i wystąpił w 95 ligowych meczach, w których strzelił dwie bramki. Po sezonie 2008/2009, kiedy to skończył mu się kontrakt opuścił klub.
W sierpniu 2009 roku przeszedł do Notts County. Zagrał tam jeden mecz, 19 września przeciwko Morecambe, po czym 23 września za porozumieniem stron opuścił klub.
12 stycznia 2010 po miesiącu treningów w Arsenalu, Sol Campbell został zarejestrowany jako gracz ligi rezerw i rozegrał 45 minut spotkania w drużynie rezerw przeciwko West Ham United, które Arsenal wygrał 4-2. Klub poinformował iż prowadzi negocjacje ws. krótkotrwałego kontraktu dla angielskiego defensora. 15 stycznia oficjalnie podpisał kontrakt do końca sezonu. Z dniem pierwszego lipca 2010 roku po wygaśnięciu kontraktu został wolnym zawodnikiem.
Po opuszczeniu przez niego Arsenalu, Campbella łączono z wieloma klubami, m.in. z Sunderlandem. 28 lipca 2010 roku podpisał roczny kontrakt z Newcastle United.
Kariera reprezentacyjna.
W reprezentacji swojego kraju Campbell zadebiutował 18 maja 1996 w wygranym 3:0 meczu z Węgrami. W tym samym roku został powołany przez Terry'ego Venablesa do kadry na Euro 1996. Anglia na tym turnieju dotarła do półfinału, w którym przegrała 6:5 w rzutach karnych z Niemcami, a sam Campbell zagrał w jednym spotkaniu (wygranym 2:0 ze Szkocją).
Dwa lata później znalazł się w składzie na Mundial. Tym razem jego reprezentacja dotarła do 1/8 finału, w którym poległa w serii rzutów karnych z reprezentacją Argentyny. On sam wystąpił w czterech meczach. Tym razem "The Three Lions" nie zdołali wyjść ze swojej grupy zajmując w niej 3. lokatę. Campbell zagrał we wszystkich trzech meczach swojej ekipy.
Dwa lata później Campbell został członkiem kadry Anglii na Mistrzostwa Świata, na których jego reprezentacja dotarła do ćwierćfinału. Campbell na tej imprezie zagrał w pięciu meczach, a także w grupowym spotkaniu ze Szwecją (1:1) zdobył pierwszą i jedyną bramkę w barwach narodowych. W roku 2004 Sven-Göran Eriksson powołał go na Euro. Anglia tym razem poległa w ćwierćfinale z Portugalią w rzutach karnych, a Campbell wystąpił w czterech pojedynkach oraz został wybrany przez UEFA do najlepszej jedenastki turnieju.
Ostatnim turniejem w jego reprezentacyjnej karierze były Mistrzostwa Świata 2006, na których jego reprezentacja dotarła do ćwierćfinału, a on sam wystąpił tylko w jednym meczu (zremisowanym 2:2 ze Szwecją). Ostatni raz w barwach narodowych Campbell zagrał 3 czerwca 2006 w wygranym 6:0 meczu z Jamajką. Łącznie w reprezentacji wystąpił 73 razy i strzelił przy tym jedną bramkę.
Media.
Campbell zaliczył krótki epizod w filmie Guya Ritchiego "Przekręt". Wystąpił tam w roli ochroniarza nielegalnej walki bokserskiej. Wystąpił także w serialu telewizji ITV pt. Żony piłkarzy, gdzie zagrał samego siebie.
Sukcesy.
Mistrzostwo
Wicemistrzostwo
Mistrzostwo
Wicemistrzostwo

</doc>
<doc id="167917" url="https://pl.wikipedia.org/wiki?curid=167917" title="Eisaku Sato">
Eisaku Sato



</doc>
<doc id="167919" url="https://pl.wikipedia.org/wiki?curid=167919" title="Ammonios z Egiptu">
Ammonios z Egiptu

Ammonios z Egiptu, Ammonios z Aleksandrii (I–II w.n.e.) – filozof, kierownik Akademii Platońskiej. Nauczyciel Plutarcha i zwolennik religijno-mistycznego kierunku w platonizmie.

</doc>
<doc id="167920" url="https://pl.wikipedia.org/wiki?curid=167920" title="Akihito">
Akihito



</doc>
<doc id="167932" url="https://pl.wikipedia.org/wiki?curid=167932" title="Anatolij Golicyn">
Anatolij Golicyn

Anatolij (Michaiłowicz) Golicyn, ros. Анатолий Михайлович Голицын ("Anatolij Klimow") (ur. 25 sierpnia 1926, zm. 29 grudnia 2008 na południu USA) – major KGB, który w grudniu 1961 roku opuścił rezydenturę Pierwszego Zarządu Głównego Komitetu Bezpieczeństwa Państwowego w Helsinkach, prosząc o azyl placówkę amerykańskiego wywiadu (CIA).
Życiorys.
Pochodzenie i wojsko.
Urodzony na Ukrainie z mieszanego małżeństwa rosyjsko-ukraińskiego, w czasie II wojny światowej pełnił służbę w Armii Czerwonej. Był jednocześnie słuchaczem szkoły kontrwywiadu, po której ukończeniu skierowano go do pracy w centrali Ministerstwa Bezpieczeństwa Państwowego, gdzie został przydzielony do II Zarządu Głównego Ministerstwa Bezpieczeństwa Publicznego, zajmującego się kontrwywiadem.
Praca w KGB.
Od 1952 do 1955 roku przebywał na placówce MBP (od 1954 roku placówce KGB) w Wiedniu, gdzie zajmował się inwigilacją emigracji rosyjskiej. Pod koniec lat 50. XX w. został przeniesiony z II Zarządu Głównego KGB do I Zarządu Głównego KGB, zajmującego się wywiadem zagranicznym.
Ucieczka.
W 1960 roku został odesłany na placówkę wywiadu w Helsinkach, skąd uciekł w grudniu następnego roku (1961). Jako przyczynę ucieczki na Zachód podał "rozczarowanie komunizmem oraz intrygi i walki w KGB". Anatolij Golicyn ujawnił dane dotyczące wielu radzieckich szpiegów i operacji wywiadowczych. Dopomógł brytyjskiej Tajnej Służbie Wywiadowczej w zakończeniu sprawy Harolda (Kima) Philby’ego, wieloletniego kreta w brytyjskich służbach specjalnych. Zdemaskował też radzieckiego szpiega w Admiralicji Brytyjskiej, Williama Vassala. Analizą i sprawdzeniem wiarygodności ujawnionych przez niego rewelacji, w tym informacji o penetracji brytyjskiej Security Service przez wywiad radziecki, zajął się powołany specjalnie w tym celu tzw. Komitet Płynności ("Fluency Committee").
Zamieszanie we Francji.
Informacje Golicyna dotyczące działalności radzieckich służb wywiadowczych we Francji były powodem dymisji dwóch szefów francuskiego wywiadu i doradcy ds. wywiadu prezydenta de Gaulle’a. Również na ich podstawie skazano w 1983 roku na dziesięć lat więzienia profesora Hugh Hambletona, kanadyjskiego ekonomistę, który przekazywał KGB tajne dokumenty NATO. Szczegóły radzieckich operacji wywiadowczych Golicyn omawiał osobiście z szefami wywiadów kilku państw zachodnich.
Golicyn – CIA.
Funkcjonariusze CIA oceniali go jako trudnego we współpracy człowieka o wybuchowym temperamencie. Golicyn domagał się dostępu do wszystkich teczek CIA i brytyjskich służb wywiadowczych. O skali jego ambicji świadczą realne, jak sądził, plany powołania ponadnarodowej agencji kontrwywiadowczej, która miałaby szansę skutecznie przeciwdziałać KGB. Na jej czele widział siebie. Oskarżenia Golicyna zrujnowały karierę kilku doświadczonych funkcjonariuszy CIA, zwolnionych ze służby jedynie na podstawie poszlak i bez możliwości obrony. Szef kontrwywiadu CIA, James Jesus Angleton, na którym rewelacje Golicyna dotyczące radzieckiego kreta w CIA wywarły wielkie wrażenie, udostępnił mu wiele tajnych dokumentów Agencji. Inni uciekinierzy z radzieckich służb specjalnych, jak agent o ps. Fedora i Jurij Nosienko, dokładali wszelkich starań, aby podważyć wiarygodność zeznań przekazanych przez Golicyna zachodnim służbom wywiadowczym. Szczególnie utrudniły one życie temu drugiemu.
Sprawa J. Nosienki.
Golicyn poinformował także szefa kontrwywiadu CIA, że KGB ma zamiar przeprowadzać operację, która będzie polegała na wysyłaniu na Zachód fałszywych uciekinierów z radzieckich służb wywiadowczych, rozprowadzających fałszywe informacje. W związku z tym, oficer KGB, Jurij Nosienko, po ucieczce w 1964 roku (Nosienko już rok wcześniej nawiązał kontakt z CIA w Genewie, miał pracować jako podwójny agent, lecz po pewnym czasie zmienił zdanie) został uznany za podwójnego agenta i zamknięty bez żadnych oskarżeń na 1227 dni, poddany intensywnym przesłuchaniom przy użyciu różnych środków nacisku, m.in. zamknięto go w samotnej celi, pozbawiano snu i niemal głodzono.
Oskarżenia pod adresem Harolda Wilsona.
Anatolij Golicyn fałszywie oskarżył brytyjskiego premiera Harolda Wilsona o to, że szpiegował na rzecz KGB i był tzw. agentem wpływu. Twierdził, iż współpraca z sowieckim wywiadem rozpoczęła się w latach 40., kiedy Wilson był ministrem handlu i przemysłu. Wówczas to, podczas służbowego wyjazdu do Moskwy w ramach kontaktów handlowych, miał rzekomo zawrzeć bliskie przyjaźnie z Anastasem Mikojanem i Wiaczesławem Mołotowem, które zaowocowały współpracą z KGB. Te znajomości były kontynuowane również w okresie, kiedy Wilson został szefem opozycji. Według Golicyna przyszły premier doprowadził wówczas do otrucia lidera opozycji Hugh Gaitskella, aby przejąć po nim przywództwo Labour Party. Pomówienia te zostały podważone m.in. przez byłego oficera brytyjskiego kontrwywiadu, Security Service, Petera Wrighta. W swojej książce „Spycatcher” Wright przedstawia te plotki jako część prowokacji Security Service działającej z pomocą CIA w celu obalenia lewicowego rządu kierowanego przez Harolda Wilsona.
Książki.
"New Lies for Old".
Anatolij Golicyn w 1984 roku wydał książkę pt. "New Lies For Old" (Nowe kłamstwa w miejsce starych), w której przewidywał przeprowadzenie przez ZSRR pieriestrojki, jako operacji mającej na celu uśpienie czujności Zachodu. W 2007 roku książka została wydana po polsku pod tytułem "Nowe kłamstwa w miejsce starych, komunistyczna strategia podstępu i dezinformacji", nakładem biblioteki Służby Kontrwywiadu Wojskowego, wersja elektroniczna została opublikowana w Internecie.

</doc>
<doc id="167933" url="https://pl.wikipedia.org/wiki?curid=167933" title="Sturmgeschütz IV">
Sturmgeschütz IV

Sturmgeschütz IV (StuG IV, SdKfz 167) – niemieckie samobieżne, szturmowe działo pancerne z okresu II wojny światowej. Charakteryzowało się dobrymi warunkami trakcyjnymi, miało sprawdzone działo kalibru 75 mm oraz niską sylwetkę.
Historia.
Początkowo jedynym typem działa szturmowego (niem. "Sturmgeschütz") będącego na uzbrojeniu niemieckiej "Panzerwaffe" (tj. broni pancernej) był StuG III produkowany na podwoziu czołgu średniego PzKpfw III. Późniejsze próby tych dział, jak i udany chrzest bojowy sprawiły, że ten typ uzbrojenia został doceniony. Rozwój wydarzeń sprawił, że w firmie Krupp złożono zamówienie w 1942 na opracowanie na podwoziu 9/BW, czyli czołgu PzKpfw. IV Ausf. G, nowego działa szturmowego. W 1943 roku powstał prototyp działa szturmowego, w którym wykorzystano wspomniane podwozie czołgu PzKpfw. IV.
Działa szturmowe Stug IV miały standardowe opancerzenie dział StuG III. Modyfikacji uległo tylko stanowisko kierowcy, które zostało umieszczone w stanowisku przed nadbudową kadłuba. W późniejszym okresie działa otrzymały zdalnie sterowany karabin maszynowy na wierzchu nadbudówki - na luku ładowniczego (tzw. rundumsfeuer MG 34) i wyrzutnię granatów odłamkowych w celu ochrony własnej przed piechotą przeciwnika (tzw. "Nahverteidigungswaffe", niem. - broń obrony bezpośredniej). 
Od razu zakładano wykorzystanie sprawdzonej nadbudówki działa StuG III - zyskując tym samym czas i środki na wdrożenie nowego wzoru uzbrojenia. Pojazd otrzymał nazwę: 7,5 StuK L/48 auf Fgst PzKpfw IV Sd Kfz 167 - Sturmgeschütz IV.
Pokaz nowego działa szturmowego zaplanowano na 6 grudnia 1943 roku. Pokaz zakończył się powodzeniem - nowy projekt został zaakceptowany i rozpoczęto planowanie produkcji seryjnej. 16 grudnia Hitler polecił rozpoczęcie produkcji seryjnej, która była prowadzona w zakładach Nibelungenwerke i Krupp od grudnia 1943 r. do stycznia 1944 r. Wyprodukowano 31 pojazdów przebudowanych z czołgów i 1108 pojazdów seryjnych.
Poszczególne elementy były produkowane przez:
Pierwszy zachowany egzemplarz działa został odnaleziony w 1999 roku. Działo zostało wydobyte z bagna otaczającego rzekę Sępolenkę w Przepałkowie, z rejonu, w którym ugrzęzło więcej pojazdów w trakcie ucieczki niemieckich czołgów. Działo znajduje się w Muzeum Orła Białego w Skarżysku-Kamiennej, przeszło rekonstrukcję i zostało udostępnione 25 lipca 2020 r.
W 2008 r. dobrze zachowane działo Sturmgeschütz IV (z zaledwie 211 km na liczniku) wyciągnięto z rzeki Rgielewki w gminie Grzegorzew. Wydobyty wóz bojowy wzbogacił kolekcję Muzeum Broni Pancernej w Poznaniu. W roku 2009 wyremontowano działo do stanu jezdnego. 

</doc>
<doc id="167938" url="https://pl.wikipedia.org/wiki?curid=167938" title="Sturmtiger">
Sturmtiger

Tiger-Mörser, 38 cm RW61 auf Sturm (panzer) mörser Tiger, także "Sturmmörser Tiger", bardziej znany jako Sturmtiger lub Sturmpanzer VI – niemieckie działo pancerne z okresu II wojny światowej zbudowane na podwoziu czołgu Panzerkampfwagen VI Tiger, uzbrojone w specjalny moździerz rakietowy 38cm SturmMörser RW61 L/5.4. Zaprojektowany został jako pojazd wsparcia piechoty w czasie walk ulicznych. Zbudowano zaledwie 18 pojazdów tego typu, wszystkie z nich powstały jako modyfikacja uszkodzonych w boju Tigerów.
Historia projektu.
Pomysł na nowy pojazd wsparcia piechoty, będący w stanie zniszczyć bronione budynki lub umocnienia jednym strzałem, zrodził się w czasie bitwy o Stalingrad w 1942. W tym czasie najcięższym działem pancernym na uzbrojeniu Wehrmachtu był Sturminfanteriegeschütz 33B, odmiana Sturmgeschütz III uzbrojona w ciężkie działo piechoty 150 mm – 12 z nich zostało zniszczonych w Stalingradzie.
Jego następca Sturmpanzer IV Brummbär wszedł do produkcji na początku 1943, niemniej Wehrmacht nadal widział potrzebę podobnego, ale ciężej uzbrojonego i opancerzonego pojazdu. Zdecydowano więc zbudować nową konstrukcję opartą na podwoziu czołgu Tygrys i uzbrojoną w haubicę 210 mm.
Okazało się jednak, że w tym czasie broń ta była niedostępna i została zastąpiona przez wyrzutnię moździerzowo-rakietową o kalibrze 380 mm, która powstała po zmodyfikowaniu wyrzutni bomb głębinowych używanej przez Kriegsmarine.
Pierwszy prototyp powstał w październiku 1943. W tym samym miesiącu na poligonie Orzysz (niem. Arys) został zaprezentowany Hitlerowi. Po długotrwałych testach Hitler zaaprobował jego produkcję w kwietniu 1944. Pomiędzy sierpniem a wrześniem tego roku zbudowano 18 Sturmtigerów. Do ich konstrukcji używano wyłącznie Tygrysów uszkodzonych w czasie walk, a nie nowych pojazdów.
Konstrukcja.
Sturmtiger bazował na późnym modelu Tygrysa, zachowując jego podwozie i układ napędowy. Zmieniono przednią część kadłuba, gdzie zostało zamontowane nowe uzbrojenie. W porównaniu z normalnym Tygrysem, Sturmtiger był znacznie krótszy – Tygrys miał 8,45 m długości, a Sturmtiger 6,28 m, głównie dlatego, że nie miał on armaty wystającej daleko za kadłub. Był także trochę niższy – 2,85 m w porównaniu z 3 m wysokości Tygrysa.
Opancerzenie.
Ponieważ Sturmtigery miały brać udział w walkach ulicznych, w bezpośredniej styczności z nieprzyjacielem, musiały być one bardzo grubo opancerzone, aby mieć szansę na przetrwanie. Jego przednie opancerzenie miało 150 mm grubości, a boczne 80 mm grubości. W porównaniu z normalnym Tygrysem pojazd ten był o 11 ton cięższy.
Uzbrojenie.
Główne uzbrojenie pojazdu stanowił 380 mm Raketenwerfer 61 L/5.4, wyrzutnia rakietowa/moździerz ładowana odtylcowo, która wystrzeliwała naboje z napędem rakietowym na niewielkie odległości. Pociski miały około 1,5 m długości i zawierały ładunek wybuchowy o wadze 125 kg lub ładunek kumulacyjny do niszczenia fortyfikacji, będący w stanie spenetrować 2,5 m żelazobetonu.
Zasięg tej broni wynosił około 5600 metrów. Cały nabój ważył pomiędzy 345 a 350 kg. Wyrzucany był z lufy jak normalny granat moździerzowy z prędkością 45 m/s, a jeszcze w lufie włączał się dodatkowy silnik rakietowy, który przyspieszał pocisk do prędkości około 250 m/s.
Takie rozwiązanie tworzyło pewne problemy, gorące gazy z silnika rakietowego nie mogły oczywiście być wpuszczane do przedziału bojowego, gdzie znajdowała się załoga, a lufa nie byłaby w stanie wytrzymać spowodowanego przez nie ciśnienia, jeżeli nie byłyby one w jakiś sposób odprowadzone. Aby rozwiązać ten problem, przy nasadzie lufy dodano szereg specjalnych kanałów wentylacyjnych, których zadaniem było odprowadzenie gorących gazów, nadając jej charakterystyczny kształt.
Zapas amunicji wynosił tylko 14 nabojów – z powodu ich dużej wielkości i ciężaru. Jeden pocisk był od razu ładowany do lufy, drugi znajdował się na ładowniku, a reszta w specjalnych stojakach amunicyjnych. Aby pomóc z ładowaniem amunicji, z tyłu pojazdu umieszczono niewielki dźwig, ale nawet przy jego pomocy do załadowania amunicji potrzebna była cała pięcioosobowa załoga.
W tylnej części pojazdu znajdował się także 90 mm "NbK 39 Nahverteidigungswaffe" (broń bliskiej obrony) który używany był do obrony przed piechotą znajdująca się w bezpośredniej bliskości pojazdu, był to granatnik operowany z wewnątrz pojazdu, który mógł być wycelowany w dowolną stronę. Dodatkowo z przodu Sturmtigera znajdował się jeszcze karabin maszynowy MG34.
Zastosowanie bojowe.
Sturmtigery powstały jako broń wsparcia piechoty do użycia w walkach ulicznych lub przy atakach na grubo opancerzone schrony bojowe, ale w czasie kiedy weszły one do służby sytuacja na froncie zmieniła się bardzo niekorzystnie z punktu widzenia Niemców, z wojskami Wehrmachtu znajdującymi się niemalże wyłącznie w obronie.
Nowe pojazdy zostały sformowane w trzy kompanie Sturmtiger:
Panzer Sturmmörser Kompanien (PzStuMrKp) 1000, 1001 i 1002. Oryginalnie miały być wyposażone w 14 pojazdów, ale liczba ta została zredukowana do czterech w każdej kompanii, podzielonej na dwa plutony.
PzStuMrKp 1000 została powołana 13 sierpnia 1944 i wzięła udział w walkach powstania warszawskiego – był to jedyny znany przypadek zastosowania tych pojazdów do ich oryginalnej roli. PzStuMrKp 1001 i 1002 zostały powołane we wrześniu i październiku. PzStuMrKp 1000 i 1001 wzięły udział w czasie walk w Ardenach.
Po tej ofensywie wszystkie sturmtigery zostały użyte do obrony Niemiec wyłącznie na froncie wschodnim. Okazały się świetną bronią defensywną, bardzo trudną do zniszczenia – aby je unieszkodliwić, potrzebny był zazwyczaj atak lotniczy lub bardzo ciężkie bombardowanie artyleryjskie. Tylko kilka sturmtigerów zostało zniszczonych bezpośrednio przez nieprzyjaciela, większość z nich została porzucona przez załogi po awariach mechanicznych lub po skończeniu się paliwa.
Dwa pojazdy tego typu przetrwały II wojnę światową, jeden znajduje się w muzeum czołgów w Kubince, a drugi w Deutsches Panzermuseum w Niemczech.

</doc>
<doc id="167940" url="https://pl.wikipedia.org/wiki?curid=167940" title="Karabin FG42">
Karabin FG42

Fallschirmjägergewehr 42 (FG42) – niemiecki karabin automatyczny produkowany w czasie II wojny światowej dla oddziałów powietrznodesantowych Fallschirmjäger.
Historia konstrukcji.
W początkowym okresie II wojny światowej niemieccy spadochroniarze uzbrojeni byli podobnie do innych formacji armii niemieckiej. Podstawowe indywidualne uzbrojenie stanowiły karabinki powtarzalne Mauser Kar98k, uzupełniane przez pistolety maszynowe MP 38 i MP 40. Broń zespołową stanowiły uniwersalne karabiny maszynowe MG 34.
Podstawową wadą użytkowanej broni (poza pistoletami maszynowymi) był brak możliwości wykonania z nią skoku na spadochronie. Żołnierze wyposażeni w karabinki i obsługi karabinów maszynowych zmuszeni byli skakać uzbrojeni tylko w pistolet, cztery Stielhandgranate 24 i nóż bojowy. Ich podstawowa broń była natomiast zrzucana w osobnych zasobnikach. Po desantowaniu spadochroniarze musieli odszukać zasobniki, pobrać uzbrojenie i dopiero wtedy mogli rozpocząć walkę.
Ten sposób desantowania był skuteczny jedynie w początkowym okresie wojny, głównie dzięki elementowi zaskoczenia. Desant na Kretę 20 maja 1941 pokazał, że zrzucanie niemal nieuzbrojonych żołnierzy jest nierozważne. Szczególnie tragiczny los spotkał żołnierzy 3 batalionu 3 Pułku Strzelców Spadochronowych zrzuconych pomiędzy stanowiskami należącej do 5 Brygady Nowozelandzkiej kompanii karabinów maszynowych, a 28 batalionem piechoty tej dywizji. Odległość pomiędzy zrzutowiskiem a stanowiskami Nowozelandczyków wynosiła niecałe trzysta metrów. Nie mogąc dotrzeć do zasobników z bronią, Niemcy zostali właściwie rozstrzelani przez obsługi karabinów maszynowych. Podobnie wyglądała sytuacja innych jednostek. Wnioski były jednoznaczne, należało opracować broń, która będzie miała osiągi porównywalne do karabinków, ale której gabaryty umożliwią zrzut razem z żołnierzem.
Po raz pierwszy spadochroniarze zgłosili zapotrzebowanie na nową broń w lecie 1941 roku. Wystosowano zapytanie do GL/C Erprobungsstelle-6 (komórka Luftwaffe zajmująca się rozwojem broni pokładowej) o możliwość skonstruowania karabinu o długości nie większej niż jeden metr, mogącego strzelać seriami, zasilanego amunicją karabinową, o celności nie mniejszej niż Kar98k. Dodatkowo wymagano możliwości miotania granatów nasadkowych i budowy na tyle solidnej, aby nowy karabin mógł służyć do walki wręcz. Ponieważ GL/C E-6 nie zajmowało się bronią strzelecką, spadochroniarzy skierowano do Heereswaffenamtu (niem. Urząd Uzbrojenia Wojsk Lądowych). Odpowiedź specjalistów z Heereswaffenamt była jednoznaczna. Stwierdzono, że skonstruowanie takiej broni jest niemożliwe i zaproponowano w zamian karabin samopowtarzalny Gew41(W) (była to jednak broń cięższa niż Kar98k, zdolna do prowadzenia wyłącznie ognia pojedynczego, oraz bardzo awaryjna). Innym rozwiązaniem było czekanie na ukończenie prac nad karabinkiem automatycznym MKb 42 zasilanym amunicją pośrednią, który w 1940 r. przechodził już testy poligonowe, ale nadal nie został jeszcze wdrożony do produkcji seryjnej.
W tej sytuacji ogłoszono konkurs na nowy karabin automatyczny. Sformułowane założenia taktyczno-techniczne karabinu oznaczonego jako LC-6 były zgodne z propozycjami spadochroniarzy, dodatkowo zażądano zasilania z magazynków wymiennych, masywnej lufy umożliwiającej prowadzenie intensywnego ognia. Nietypowym elementem specyfikacji było żądanie aby karabin strzelał ogniem pojedynczym z zamka zamkniętego, a ogniem ciągłym z zamka otwartego.
Założenia taktyczno-techniczne wysłano do firm Gustloff, Mauser, Grossfuss, Haenel, Rheinmetal i Krieghoff. Odpowiedziały trzy firmy: Mauser z wersją MG 81 (odrzucony z powodu dużej masy i zasilania taśmowego), Krieghoff i Rheinmetall. Ponieważ model Krieghoffa został szybko odrzucony, na placu boju pozostał tylko Rheinmetall z karabinem automatycznym skonstruowanym przez Louisa Stangego.
Karabin Stangego swoim układem przypominał ręczny karabin maszynowy Johnson M1941. Zamek i suwadło były wzorowane na lekkim karabinie maszynowym Lewis, a resztę mechanizmów oparto na wcześniejszych konstrukcjach Stangego. Jednocześnie z wersją na nabój 7,92 × 57 mm Mauser opracowano wersję karabinu zasilaną amunicją pośrednią 7,92 × 33 Kurz (Stange słusznie uważał, że nabój karabinowy będzie za silny dla tak lekkiej broni), ale została ona odrzucona, prawdopodobnie na polecenie Hermanna Göringa (spadochroniarze byli częścią dowodzonej przez niego Luftwaffe). Także strzelający nabojem karabinowym model LC-6 uznano za wymagający poprawek. Dlatego w kwietniu 1942 pojawił się gruntownie przekonstruowany LC-6/II, który spotkał się z akceptacją decydentów. Po zakończeniu badań broń zaprezentowano ekspertom Heereswaffenamtu (prawdopodobnie w nadziei, że po zdobyciu aprobaty wojsk lądowych łatwiejsze będzie uruchomienie produkcji seryjnej).
Oficerowie HWA, którym zaprezentowano broń niemożliwą do skonstruowania według ich ekspertyz z 1941, postanowili poddać ją wszystkim próbom, jakim poddawano modele wprowadzane do uzbrojenia. Karabin będący prototypem nie wytrzymał testów i uległ zniszczeniu. Stangemu dostarczono więc szczątki karabinu i sprawozdanie, które opisywało jego broń jako zupełnie nieudaną.
Stange nie poddał się i w niecały miesiąc po próbach w HWA powstała wersja LC-6/III. Do końca 1942 wyprodukowano 50 egzemplarzy serii próbnej. Jednak HWA nadal nie zaakceptowało karabinu, a co gorsza, opinię HWA podzielał Adolf Hitler. Los karabinu wydawał się przypieczętowany, jednakże Göringowi udało się przekonać Hitlera aby poparł projekt. Ten nagle stał się entuzjastą nowego karabinu i polecił zamówić 100 000 nowych karabinów nazwanych "Fallschirmjägergewehr 42". Ta decyzja przeraziła zarówno Stangego (karabin nadal wymagał dopracowania), jak i HWA (zaangażowany w będący na ukończeniu program MKb 42).
Pierwsza partia FG42 (oznaczanych w literaturze jako FG42 Model 1 lub FG42/1) (50 sztuk) powstała na początku 1943 roku. Sześć z nich zostało wysłanych do GL/C E-6 na badania. Wyniki testów kolejny raz okazały się niepomyślne. Karabiny okazały się zawodne i nietrwałe (jeden egzemplarz uległ zniszczeniu po wystrzeleniu zaledwie 2100 nabojów). W czasie prób miotania granatów nasadkowych jeden ze strzelców został raniony w twarz magazynkiem a metalowa kolba deformowała się po kilku strzałach granatami. Z drugiej strony FG42 był poręczny i miał niewielką masę, na czym szczególnie zależało spadochroniarzom.
W wyniku testów dokonano kolejnych zmian w konstrukcji karabinu (ta wersja jest oznaczana jako FG42 Model 2 lub FG42/2) i rozpoczęto produkcję w zakładach Krieghoffa (właścicielem tych zakładów był Göring). Po raz pierwszy FG42 został użyty bojowo w czasie akcji odbicia Benito Mussoliniego 12 września 1943 roku.
W 1943 roku karabin został ponownie przeprojektowany. Komora zamkowa FG42/2 była wykonana z deficytowej stali chromoniklowej. Nowy model miał mieć komorę zamkową ze stali węglowej (początkowo planowano użycie stali chromowo-manganowej, ale ta również była materiałem deficytowym). Zmiana materiału komory zamkowej spowodowała znaczne zwiększenie masy karabinu (spadochroniarze zrezygnowali z limitu masy równego 4,15 kg), przy okazji zwiększono masę zamka (zmniejszyła się szybkostrzelność teoretyczna). Zmieniono także konstrukcję większości pozostałych mechanizmów (zmiany okazały się na tyle duże, że nawet magazynki karabinu stały się niewymienne z wcześniejszymi wersjami).
Ciągłe kłopoty z FG42 spowodowały, że w styczniu 1944 HWA zaproponowało dowództwu spadochroniarzy zakończenie programu FG42, w zamian za pierwszeństwo w dostawach karabinków automatycznych StG44 (będących finalnym efektem programu MKb 42). Spadochroniarze byli gotowi przyjąć propozycję, co jednak nie spotkało się z akceptacją Göringa, dla którego wprowadzenie FG42 do uzbrojenia stało się sprawą prestiżową.
Na początku 1944 roku FG42/1 ponownie został poddany testom w HWA. Ocena była miażdżąca. Skrytykowano niską trwałość, użycie deficytowych materiałów, nadmierną szybkostrzelność, dokuczliwy, głośny huk wystrzałów i nadmierny płomień wylotowy. Dodatkowo za niedopuszczalne uznano stosowanie specjalnych narzędzi do demontażu bloku gazowego (co było konieczne przy czyszczeniu tego elementu).
W czerwcu 1944 spadochroniarze przeprowadzili próby porównawcze kilku typów pistoletów maszynowych, karabinów i karabinów maszynowych. Między badanymi konstrukcjami znalazł się między innymi StG44 i nowy FG42 n/A (z komorą zamkową ze stali węglowej, czasem oznaczany też jako FG42 Model 3 lub FG42/3). Próby prowadzono w sposób mający udowodnić wyższość FG42, a ich wynik stał się podstawą do uruchomienia jego produkcji w zakładach Krieghoffa. Jednak produkcja rozpoczęła się dopiero w listopadzie 1944 roku a jej tempo było niskie. Dlatego w 1945 roku produkcję FG42 planowano rozpocząć w zakładach w Turyngii: L. O. Dietrich w Altenburg (wyprodukowano tam około 500 sztuk FG42 n/A) i Wagner &amp; Co. w Mühlhausen/Thüringen (prawdopodobnie nie zdążono uruchomić tam produkcji). Łącznie wyprodukowano około 7 000 sztuk karabinów FG42 wszystkich wersji. 
Po wojnie niektóre z rozwiązań zastosowanych w FG42 zostały zaadaptowane w amerykańskim karabinie maszynowym M60.
Wersje.
LC-6.
Pierwszy model prototypowy. Komora zamkowa w formie wytłoczki z blach stalowych ze wstawkami ze stali stopowej. Charakterystyczna zegarowa sprężyna powrotna. Karabin całkowicie metalowy (nawet kolba, łoże i chwyt z blaszanych wytłoczek). Dwójnóg zamontowany na zakończeniu lufy. Zbudowano modele kalibru 7,92 × 57 mm Mauser i 7,92 × 33 Kurz.
LC-6/II.
Drugi prototyp. Zmieniony celownik. Dwójnóg przeniesiono na blok gazowy. Nowy kształt metalowej kolby i nowe, wykonane z tworzywa sztucznego łoże.
LC-6/III.
Trzeci prototyp. Komora zamkowa frezowana ze stali chromoniklowej. Celownik jak w LC-6. Bardzo silnie pochylono do tyłu chwyt pistoletowy (według niektórych źródeł miało to umożliwić strzelanie w dół w czasie opadania na spadochronie, byłaby to koncepcja nonsensowna, ale w III Rzeszy decyzję często podejmowali dyletanci). Nowy, skonstruowany specjalnie dla tego karabinu garłacz do miotania granatów nasadkowych.
FG42 (model 1).
Pierwsza wersja seryjna (50 sztuk). W zasadzie odpowiada prototypowi LC-6/III.
FG42 (model 2).
Druga wersja seryjna (około 2 000 sztuk). Zewnętrznie odróżnia się nową kolbą metalową posiadającą przetłoczenia zwiększające sztywność. Komora spustowa została wzmocniona. Kabłąk spustu jest ukształtowany z paska blachy przymocowanego do komory spustowej. Zastosowano nową sprężynę bijnika. Zmniejszono opór spustu.
FG42 n/A.
Trzecia wersja seryjna (około 5 000 sztuk). Komora zamkowa w formie wytłoczki z blach stalowych ze wstawkami ze stali węglowej. Kolba drewniana. Chwyt pistoletowy zgięty w dół pod kątem 90 stopni, wyposażony w plastikowe okładki. Nad oknem wyrzutowym zamocowano odbijacz łusek (były odbijane do przodu). Zmieniono konstrukcję gniazda magazynka. Nowy cięższy zamek.
Opis konstrukcji.
Karabin FG42 n/A był bronią samoczynno-samopowtarzalną. Automatyka broni działała na zasadzie odprowadzania gazów prochowych, zamek ryglowany przez obrót. Broń strzelała z zamka zamkniętego (ogień pojedynczy) lub otwartego (serie). Mechanizm spustowy z możliwością strzelania ogniem pojedynczym lub seriami. Oddzielna dźwignia bezpiecznika. Zasilanie z pudełkowych magazynków o pojemności 10 lub 20 naboi, dołączanych poziomo do gniazda po lewej stronie broni. Składane przyrządy celownicze: muszka w osłonie i regulowany celownik przeziernika Lymana. Kolba drewniana, stała.

</doc>
<doc id="167945" url="https://pl.wikipedia.org/wiki?curid=167945" title="American Pie (utwór)">
American Pie (utwór)

American Pie (czyt. IPA: /ə'mɛrəkən paɪ/, SAMPA: /@"mEr@k@n paI/) – piosenka Dona McLeana, pochodząca z albumu o tym samym tytule, wydanym w październiku 1971 roku. Utwór stał się jego największym przebojem, docierając do miejsca 2. na brytyjskiej liście przebojów UK Singles Chart, oraz wspinając się na sam szczyt amerykańskiego zestawiania Hot 100 magazynu "Billboard". W 2002 roku „American Pie” został wprowadzony do Grammy Hall of Fame.
Geneza utworu.
Piosenka w stylu folk rock, grana jest na gitarze akustycznej z towarzyszeniem zespołu instrumentalnego. Tekst piosenki, pełen trudnych do rozszyfrowania aluzji i odniesień, dotyczy głównie katastrofy lotniczej, w której w dniu 3 lutego 1959 roku zginęli trzej pionierzy rock and rolla: Buddy Holly, Ritchie Valens i The Big Bopper. Wydarzenie to znane jest pod określeniem "Dzień, w którym umarła muzyka" – zwrot, który rozpowszechniła ta piosenka. Dzieło od czasu swej premiery – w 1971 roku – utrzymuje wysoką popularność. Mimo że jak na radiowe standardy jest bardzo długa (w wersji oryginalnej ma ponad osiem i pół minuty), tylko w USA doczekała się ponad trzech milionów zarejestrowanych emisji radiowych.
Inne wersje.
Powstało wiele coverów tego utworu.
Cover Madonny.
Madonna nagrała tę piosenkę w roku 2000, na potrzeby filmu "Układ prawie idealny" ("The Next Best Thing"), wyreżyserowanego przez Johna Schlesingera. Utwór pojawia się w filmie początkowo w wersji a cappella, śpiewany przez Ruperta Everetta, Madonnę i innych aktorów. W wersji oryginalnej piosenkę można usłyszeć podczas napisów końcowych i w takiej też formie znajduje się ona na ścieżce dźwiękowej do filmu.
W przeciwieństwie do oryginału piosenka Madonny nie jest aż taka długa, ponieważ znacznie skrócono tekst. Utwór zaczyna się czterema wersami z pierwszej zwrotki, po czym słyszymy drugą zwrotkę, następnie refren i zwrotkę szóstą, po której dwukrotnie śpiewany jest refren.

</doc>
<doc id="167946" url="https://pl.wikipedia.org/wiki?curid=167946" title="Ożaglowanie rozprzowe">
Ożaglowanie rozprzowe

Ożaglowanie rozprzowe – rodzaj ożaglowania skośnego, w którym czworokątny żagiel rozpinany jest przez drzewce, nazywane rozprzą, które zamocowane jest do masztu w jego dolnej części i biegnie skośnie aż do górnego tylnego rogu żagla. 
Żagiel przymocowany jest przednim likiem do masztu oraz rogiem do końca rozprzy, dolny lik może być przymocowany do bomu, ale jest on stosowany raczej w nowszych konstrukcjach, dla polepszenia własności aerodynamicznych żagla. Liki wolny i górny nie są mocowane do drzewc.
Podczas żeglugi jednym z halsów, rozprza znajduje się przed żaglem, co powoduje zaburzenia jego kształtu, jednak przy dobrym żaglu nie wpływa to znacząco na jego pracę.
Podobnie jak w ożaglowaniu gaflowym można używać topsla.
Ożaglowanie rozprzowe stosowane było na wielu łodziach roboczych.
Obecnie najczęściej można je spotkać na jednostkach klasy Optimist, gdzie rozprza zamocowana jest stosunkowo wysoko na maszcie oraz używany jest bom.

</doc>
<doc id="167949" url="https://pl.wikipedia.org/wiki?curid=167949" title="Prorok Jeremiasz">
Prorok Jeremiasz



</doc>
<doc id="167951" url="https://pl.wikipedia.org/wiki?curid=167951" title="Ciudad de Panamá">
Ciudad de Panamá



</doc>
<doc id="167958" url="https://pl.wikipedia.org/wiki?curid=167958" title="Pila">
Pila



</doc>
<doc id="167959" url="https://pl.wikipedia.org/wiki?curid=167959" title="Parawan">
Parawan



</doc>
<doc id="167960" url="https://pl.wikipedia.org/wiki?curid=167960" title="Tsurugi">
Tsurugi

 – prosty, obosieczny miecz japoński, pochodzenia chińskiego, z głownią rozszerzającą się ku dołowi.
W znacznym uproszczeniu historycznym białą broń używaną w Japonii, pochodzącą z Chin, można podzielić na dwa rodzaje. Od chińskiej "jiàn" (劍) broni obosiecznej, o prostym ostrzu, pochodzą podobne, japońskie, różne tego rodzaju (剣) nazwy mieczy i broni, jak: "tōken" (刀剣, ogólna nazwa mieczy, sztyletów, noży), "jūken" (銃剣, bagnet), shuriken (手裏剣), czy też szermierka kendō (剣道). 
Natomiast od chińskich broni jednosiecznych, o zakrzywionym ostrzu "dāo" (刀), pochodzą m.in. japońskie: "katana" (刀), "tantō" (短刀), "nihon-tō", "tegatana" (手刀, uderzenie ręką, jak mieczem). 

</doc>
<doc id="167961" url="https://pl.wikipedia.org/wiki?curid=167961" title="Kobyłka">
Kobyłka

Kobyłka – miasto w województwie mazowieckim, w powiecie wołomińskim, w aglomeracji warszawskiej, ok. 17 km od centrum Warszawy w kierunku północno-wschodnim na Nizinie Mazowieckiej.
W latach 1975–1998 miasto administracyjnie należało do województwa warszawskiego. Ma dogodne połączenia kolejowe oraz autobusowe ze stolicą. Położone na linii kolejowej nr 6 z Warszawy do Białegostoku.
Do 1954 roku siedziba wiejskiej gminy Kobyłka.
Demografia.
Dane z 31 grudnia 2019:
Według danych z 2002 średni dochód na mieszkańca wynosił 290 € (1146,94 zł).
We wrześniu 2013 liczba ludności w Kobyłce osiągnęła liczbę 20 000 osób.
Położenie geograficzne.
Miasto Kobyłka leży na Równinie Wołomińskiej w centralnej części Niziny Mazowieckiej. Kobyłka graniczy z miastami: Zielonka, Marki; z Gminą Radzymin oraz z Miastem i Gminą Wołomin. Przez miasto przebiega droga wojewódzka nr 634, a wzdłuż zachodniej i północno-zachodniej granicy fragment odcinka Marki – Radzymin drogi ekspresowej S8. Dostęp do węzła zapewniać będzie węzeł „Kobyłka” położony na granicy Kobyłki i Nadmy (ulica Gospodarcza w Kobyłce, ulica Szkolna w Nadmie). Na terenie gminy znajdują się dwie stacje kolejowe: Kobyłka i Kobyłka Ossów.
Struktura powierzchni.
Według danych z 2002 Kobyłka ma obszar 20,05 km², w tym:
Miasto stanowi 2,1% powierzchni powiatu.
Podział miasta.
Dzielnice miasta Kobyłka to: Antolek, Mareta, Grabicz, Kobylak, Kolonia Chór, Sosnówka, Zalasek, Piotrówek, Jędrzejek, Maciołki, Nadarzyn, Stefanówka, Turów, Źródnik.
Herb miasta.
Herbem miasta jest tarcza podzielona poziomo – w jednej trzeciej od góry złota, u dołu błękitna. W górnym polu pośrodku czerwony koń, po bokach potrójne liście dębu z dwoma żołędziami. W polu dolnym srebrny kościół (miniatura bazyliki Świętej Trójcy).
Historia.
Pierwsza osada powstała na początku XV w., zwana była Targową Wolą lub Załuszczynem. Wieś szlachecka założona w drugiej połowie XVI wieku w powiecie warszawskim ziemi warszawskiej województwa mazowieckiego, była własnością Stanisława Mińskiego. W II poł. XVIII w. założono tu persjarnię produkującą pasy jedwabne i lite, drukarnię jezuicką i szkołę rolniczą. W 1794 rozegrano przedostatnią bitwę insurekcji kościuszkowskiej z wojskiem rosyjskim. Bitwa pod Kobyłką zakończyła się porażką powstańców. Podczas Bitwy Warszawskiej w pobliskim Ossowie rozgrywały się starcia, w których 14 sierpnia 1920 zginął ksiądz Ignacy Skorupka. W tym czasie w Kobyłce znajdowała się stacja telegraficzna. Ponownie zniszczona podczas II wojny światowej. Po 1945 powstały Zakłady Wytwórcze Urządzeń Motoryzacyjnych, Zakład Doświadczalny Maszyn Budowlanych i Drogowych „Budor”, Zakłady Wytwórcze Sprzętu Telekomunikacyjnego „Telkom-Telcent”. W 1969 Kobyłka uzyskała prawa miejskie.
Edukacja.
Tradycje oświatowe w Kobyłce związane są ze szkolnictwem parafialnym, o którego utrzymanie musieli troszczyć się proboszczowie. Nauczycielami byli przeważnie organiści, księża lub klerycy. Z momentem wprowadzenia ustawy o usunięciu monopolu na edukację dla Kościoła Katolickiego, zyskała ona charakter wiejski i stała się placówką w której uczyły się dzieci fornali. W okresie II wojny światowej kierownik tutejszej szkoły Czesław Murawski został aresztowany i wywieziony do Oświęcimia. Pozostali nauczyciele zaczęli organizować tajne komplety nauczania w prywatnych mieszkaniach. 
Patronką szkoły nr 1 od 14 października 1980 jest Zofia Nałkowska, mieszkająca przez wiele lat w swojej rezydencji w sąsiednim Wołominie.
Placówki.
Publiczna Szkoła Podstawowa z Oddziałami Dwujęzycznymi Nr 1 im. Zofii Nałkowskiej.
Szkoła została założona w roku 1910, w zaborze rosyjskim. Tradycje oświatowe w Kobyłce związane są ze szkolnictwem parafialnym, dlatego o ich utrzymanie musieli troszczyć się proboszczowie, a nauczycielami byli przeważnie organiści, księża lub klerycy. Z momentem wprowadzenia ustawy o usunięciu monopolu na edukację dla Kościoła Katolickiego, zyskała ona charakter wiejski i stała się placówką w której uczyły się dzieci fornali. Najazd Niemiec hitlerowskich na Polskę spowodował, że działalność szkoła wznowiła dopiero po zakończeniu kampanii wrześniowej, choć akcja ta natrafiła na poważne trudności. Większość budynków szkolnych zajęło wojsko niemieckie, brakowało kadry pedagogicznej, a wkrótce nasiliły się represje wobec nauczycieli. Kierownik szkoły – Czesław Murawski został aresztowany i wywieziony do Oświęcimia, wraz z grupą działaczy społecznych z Kobyłki. Podobny los spotkał i innych nauczycieli. Pozostali zaczęli tworzyć tajne komplety nauczania w prywatnych mieszkaniach.
Dnia 14 października 1980 r. szkole nadano imię Zofii Nałkowskiej oraz ufundowano sztandar.
Po reformie oświaty z roku 2008, powstał Zespół Szkół, obejmujący również gimnazjum, mieszczące się w tym samym budynku co szkoła podstawowa.
26 lutego 2022 roku, szkoła rozpoczęła program wsparcia dla Ukraińców poszkodowanych w wyniku rosyjskiej inwazji na Ukrainie.

</doc>
<doc id="167962" url="https://pl.wikipedia.org/wiki?curid=167962" title="Grabia">
Grabia



</doc>
<doc id="167965" url="https://pl.wikipedia.org/wiki?curid=167965" title="Aikuchi">
Aikuchi



</doc>
<doc id="167966" url="https://pl.wikipedia.org/wiki?curid=167966" title="Hamidashi">
Hamidashi



</doc>
<doc id="167967" url="https://pl.wikipedia.org/wiki?curid=167967" title="Kaiken">
Kaiken

 – mały nóż japoński z głownią jednosieczną lub obusieczną (długości ok. 15-20 cm). 
Kaiken był używany przez mężczyzn i kobiety. Służył do obrony wewnątrz pomieszczeń i w wąskiej przestrzeni. 
Kobiety nosiły go za pasem "obi" lub w rękawie. Kiedyś nóż ten służył kobietom także do odbierania sobie życia przez przecięcie żyły po lewej stronie szyi. 
(Uwaga: W przeszłości stosowano zapis transkrypcyjny kwaiken. Forma ta nie jest już stosowana – zapis właściwy to "kaiken" (jap. 懐剣). W tym samym znaczeniu używa się słowa "futokoro-gatana" (jap. 懐刀), także w znaczeniu „człowiek zaufany”, „prawa ręka”.

</doc>
<doc id="167968" url="https://pl.wikipedia.org/wiki?curid=167968" title="SKS">
SKS



</doc>
<doc id="167969" url="https://pl.wikipedia.org/wiki?curid=167969" title="Johann Speymann">
Johann Speymann

Johann Speymann (ur. 1563, zm. 3 września 1625) – kupiec, rajca i burmistrz Gdańska.
Życiorys.
Studiował w Krakowie, Strasburgu, Wittenberdze, Królewcu, Heidelbergu, Padwie, Pizie i Sienie. W czasie pobytu we Włoszech otrzymał z rąk papieża Klemensa VIII szlachectwo. W Gdańsku trudnił się handlem zbożem głównie z Italią.
W latach 1601-1603 pełnił funkcję ławnika sądu miejskiego, w 1603-1613 rajcy miejskiego, a w latach 1613-1625 burmistrza Miasta Gdańska.
Wraz z burmistrzem Bartłomiejem Schachmannem był współinicjatorem budowy takich obiektów w Gdańsku jak: fontanna Neptuna, Wielka Zbrojownia, Złota Kamienica (siedziba rodu) i Złota Brama.
Był człowiekiem zamożnym; w swym testamencie pozostawił czterem córkom, oprócz domu rodzinnego przy Długim Targu i dwóch innych domów, spichlerz i połowę innego spichrza, ogród ze strzelnicą i letnią rezydencję podmiejską.
Jest patronem dzwonu fis3 carillonu Ratusza Głównego Miasta w Gdańsku.

</doc>
<doc id="167970" url="https://pl.wikipedia.org/wiki?curid=167970" title="Misericordia">
Misericordia



</doc>
<doc id="167971" url="https://pl.wikipedia.org/wiki?curid=167971" title="Wielomian nierozkładalny">
Wielomian nierozkładalny

Wielomian nierozkładalny – termin z teorii wielomianów, który może odnosić się do każdego z dwóch blisko powiązanych ze sobą pojęć:
W przypadku gdy pierścień współczynników wielomianów tworzy ciało, pojęcie rozkładalności/nierozkładalności w pierścieniu wielomianów pokrywa się z pojęciem przywiedlności/nieprzywiedlności w pierścieniu współczynników. Jeśli jednak współczynniki są elementami ogólniejszych pierścieni (całkowitych), pojęcia te nie pokrywają się.

</doc>
<doc id="167974" url="https://pl.wikipedia.org/wiki?curid=167974" title="Zespół Gilberta">
Zespół Gilberta

Zespół Gilberta (ang. Gilbert's syndrome) – uwarunkowana genetycznie choroba metaboliczna, związana z zaburzeniem metabolizmu bilirubiny w wątrobie.
Epidemiologia.
Występuje u 5-7% populacji, znacznie częściej u mężczyzn.
Etiopatogeneza.
Jest spowodowany mutacją genu "UGT1A1" w "locus" 2 q37, który koduje UDP-glukuronylotransferazę (UGT). Prowadzi to do zaburzenia sprzęgania bilirubiny w hepatocytach. Mutacje w tym samym genie powodują zespół Criglera-Najjara typu 1 i typu 2.
Objawy i przebieg.
Zespół Gilberta jest zazwyczaj bezobjawowy. Podwyższony poziom bilirubiny jest zwykle rozpoznawany przypadkowo.
Okresowo może pojawić się żółtaczka z objawami przypominającymi grypę.
W badaniach laboratoryjnych występuje zwiększenie stężenia bilirubiny niesprzężonej, zwykle &lt; 4–5 mg/dl (72-90 μmol/l). Wyniki innych badań są prawidłowe.
Rozpoznanie.
Rozpoznanie potwierdzają:
Wcześniej należy wykluczyć inne przyczyny hiperbilirubinemii.
Leczenie.
Choroba nie wymaga leczenia. Zaleca się unikania czynników, które mogą wywołać żółtaczkę.

</doc>
<doc id="167975" url="https://pl.wikipedia.org/wiki?curid=167975" title="Szyszak (hełm)">
Szyszak (hełm)

Szyszak, dawniej szłom (węg. "sisak", niem. "zischägge") – termin odnoszący się do dwóch konstrukcji hełmu otwartego: średniowiecznego (tak zwany "szłom") którego dzwon uformowany był w bardzo wysoki stożek, oraz nowożytnego (tak zwany "pappenheimer") o złożonej budowie, z dzwonem wyposażonym w dodatkowe elementy: daszek, policzki, folgowany nakarczek, oraz podnoszony nosal.
Średniowiecze.
Na ziemiach polskich od wczesnego średniowiecza szyszak znany był jako szłom. Cztery szyszaki zostały odkryte w Wielkopolsce (w Gieczu, Gnieźnie, Gorzuchach i w Olszówce).
Średniowieczne okazy niemal nie różnią się konstrukcją i zdobieniem. Wszystkie pochodzą z X lub XI wieku. Ich dzwon, zbliżony kształtem do wybrzuszonego stożka, wykonano z czterech znitowanych blach żelaznych, umocnionych na dole obręczą z charakterystyczną ozdobną rozetką lub rodzajem diademu z przodu. Złączenia blach ornamentowane są listewkami miedzianymi. Na bocznych kwaterach dzwonu umieszczono dekoracyjne rozetki, a szczyt wieńczy tulejka z miedzianymi listewkami dla umieszczenia pióropusza najczęściej wykonanego z końskiego włosia bądź piór. Dolna krawędź hełmu złączona była z nitowanym oplotem kolczym chroniącym uszy, szyję i kark. Do ochrony szyi używano plecionki kolczej. Żelazo dzwonu pokryto miedzianą złoconą blachą, a obręcz, rozetki i tulejka noszą ślady srebrzenia.
Głównym ośrodkiem produkcji owych szyszaków była Ruś. Z Rusi hełmy te rozchodziły się na zachód i docierały na tereny Polski, Serbii oraz Chin, na Sambię i na Węgry. W Polsce wyrobem hełmów zajmowali się szłomnicy.
Nowożytność.
Szyszak nowożytny używany był na ziemiach polskich przez wojska narodowego autoramentu, w szczególności husarię. Doczekał się wielu modyfikacji, na przykład husarskie, skrzydlate, karacenowe.
Budowa szyszaka husarskiego:

</doc>
<doc id="167976" url="https://pl.wikipedia.org/wiki?curid=167976" title="Electra (miesięcznik)">
Electra (miesięcznik)

Electra – komercyjny e-zin publikowany przez wydawnictwo Lupus na przełomie 1995 i 1996 r.; redaktorem naczelnym był Paweł Wimmer.
Pismo było pierwszą zakrojoną na ogólnopolską skalę próbą utworzenia magazynu w jednym z wiodących formatów publikacji elektronicznych. Electra była "pełnowymiarowym" i zarejestrowanym czasopismem, publikowanym w technice Envoy, która w połowie lat 90. silnie konkurowała z formatem PDF. Pismo zawierało kilkadziesiąt artykułów z dziedziny sprzętu, oprogramowania i Internetu, przygotowywanych przez dziennikarzy Lupusa i osoby z nim współpracujące. Wszystkie artykuły były składane graficznie w procesorze tekstów WordPerfect, a następnie "drukowane" za pomocą sterownika Envoya do postaci publikacji elektronicznej; pismo zawierało zaawansowany system nawigacyjny, przenoszony z WordPerfecta bezpośrednio do publikacji. Całość była zapisywana, jako plik wykonywalny (z wbudowaną przeglądarką), na jednej dyskietce komputerowej i rozsyłana do prenumeratorów, którzy mogli odczytywać zawartość w systemie Windows lub Mac OS.
Ukazały się jedynie trzy numery pisma, gdyż liczba kilkuset płatnych prenumeratorów nie zdołała w tym czasie przekroczyć założonej granicy opłacalności 1000 odbiorców. Zimą 1996 r. podjęto decyzję o zaniechaniu wydawania Electry.

</doc>
<doc id="167981" url="https://pl.wikipedia.org/wiki?curid=167981" title="Henryk Szumski">
Henryk Szumski

Henryk Szumski (ur. 6 kwietnia 1941 w Potulicach, zm. 30 stycznia 2012 w Komorowie) – generał broni Wojska Polskiego, dowódca Śląskiego Okręgu Wojskowego (1987–1989), szef Sztabu Generalnego Wojska Polskiego (1997–2000), członek Rady Bezpieczeństwa Narodowego (2000–2005).
Życiorys.
W latach 1961–1964 był podchorążym Oficerskiej Szkoły Wojsk Pancernych im. Stefana Czarnieckiego w Poznaniu. Od 1964 był dowódcą plutonu, a następnie kompanii w 68 pułku czołgów średnich w Budowie. W latach 1968–1971 był słuchaczem Akademii Sztabu Generalnego im. gen. broni Karola Świerczewskiego w Rembertowie. Po ukończeniu studiów został przydzielony do 24 pułku czołgów średnich w Stargardzie Szczecińskim, w którym pełnił funkcję szefa sztabu, a następnie dowódcy pułku.
Podczas dowodzenia 16 Kaszubską Dywizją Pancerną w Elblągu został skierowany na studia do Wojskowej Akademii Sztabu Generalnego Sił Zbrojnych ZSRR im. Klimenta Woroszyłowa w Moskwie. Ukończywszy ją w 1980 objął dowództwo w 12 Dywizji Zmechanizowanej im. Armii Ludowej w Szczecinie.
W grudniu 1981 uczestniczył w pacyfikacji strajku w Stoczni Szczecińskiej i innych szczecińskich zakładach pracy. Drogą wodną dokonano desantu na położoną na wyspie Stocznię „Gryfia”. Podporządkowane płk. Szumskiemu oddziały wojskowe wjechały na teren PP „Polmozbyt” i PP „Wutech”.
11 października 1982 roku Minister Obrony Narodowej wyróżnił go wpisem do „Honorowej Księgi Czynów Żołnierskich” „za wzorową służbę i pracę w Siłach Zbrojnych Polskiej Rzeczypospolitej Ludowej oraz szczególne zasługi dla socjalistycznej Ojczyzny w okresie stanu wojennego”. W 1983 otrzymał nominację na stopień generała brygady.
W latach 1984–1986 był szefem sztabu w Pomorskim Okręgu Wojskowym, a następnie zastępcą szefa Sztabu Generalnego do spraw operacyjnych. Dowódca Śląskiego Okręgu Wojskowego w okresie 19 października 1987 – 4 września 1989. W 1988 otrzymał stopień generała dywizji. W latach 1989–1993 służył na różnych stanowiskach w Sztabie Generalnym i Biurze Bezpieczeństwa Narodowego.
Między 10 marca 1997 a 28 września 2000, na mocy decyzji Prezydenta RP, pełnił funkcję szefa Sztabu Generalnego WP. Otrzymał także nominację na stopień generała broni. 23 grudnia 2000 został mianowany przez Prezydenta RP na członka Rady Bezpieczeństwa Narodowego, w której zasiadał do 2005 roku.
30 stycznia 2012 roku zmarł po ugodzeniu nożem przez swojego syna.
9 lutego 2012 odbył się pogrzeb gen. Szumskiego w Alei Zasłużonych na cmentarzu wojskowym na Powązkach(kwatera D31-tuje-7), w którym uczestniczyli m.in. prezydent Aleksander Kwaśniewski, szef BBN Stanisław Koziej, minister obrony Tomasz Siemoniak, były minister obrony Janusz Onyszkiewicz i gen. Mirosław Hermaszewski. W trakcie pogrzebu odczytano także list od nieobecnego na pogrzebie gen. Wojciecha Jaruzelskiego.

</doc>
<doc id="167989" url="https://pl.wikipedia.org/wiki?curid=167989" title="Tymbark">
Tymbark

Tymbark – wieś (dawniej miasto) w Polsce położona w województwie małopolskim, w powiecie limanowskim, w gminie Tymbark.
Tymbark uzyskał lokację miejską w 1353 roku, zdegradowany w 1896 roku. Tymbark był miastem królewskim położonym w końcu XVI wieku w tenucie tymbarskiej w powiecie szczyrzyckim województwa krakowskiego. W latach 1975–1998 miejscowość administracyjnie należała do województwa nowosądeckiego.
Położenie.
Znajduje się niespełna 66 km na południowy wschód od Krakowa drogą przez Myślenice i Mszanę Dolną, oraz w odległości 10 km na zachód od Limanowej, oraz przy linii kolejowej Nowy Sącz – Chabówka i przy drodze krajowej nr 28 pomiędzy Limanową – Mszaną Dolną. Tymbark położony jest w centralnej części Beskidu Wyspowego. Zabudowania i pola Tymbarku znajdują się w dolinie rzeki Łososina i dolnej części uchodzącej do niej Słopniczanki, oraz na zboczach wzniesień: Paproć, Zęzów i Łopień.
Pochodzenie nazwy.
W roku 1353 na terenie dzisiejszego Tymbarku powstała parafia, erygowana przez króla Kazimierza Wielkiego, który następnie w roku 1357 lokował tu dla kolonistów niemieckich miasto "Tannenberg". Pierwotna nazwa miasta (niem. „jodłowa góra”), jak i jego mieszkańcy ulegli następnie procesowi polonizacji.
Historia.
Miasto królewskie zostało założone przez Kazimierza III Wielkiego na prawie magdeburskim w 1353 roku. Zasadźcą był Hanco Dives, syn Jana Bogacza. Prawa miejskie Tymbark stracił w roku 1934.
W XIX w. kościele parafialnym w Tymbarku znajduje się zabytkowa sygnaturka „Katarzyna” z roku 1349, dzwon „Urban” z roku 1536, kamienna chrzcielnica z roku 1541 oraz XVII w. obraz świętej Anny Samotrzeć.
W roku 1936 założono z inicjatywy nauczyciela "Górskiej Szkoły Rolniczej" w Łososinie Górnej, inż. Józefa Marka, Podhalańską Spółdzielnię Owocarsko-Warzywną, która dziś stanowi zakład przetwórstwa owocowego należący do Spółki Akcyjnej Tymbark
Zabytki.
Do obiektów wciągniętych na listę zabytków nieruchomych województwa małopolskiego należą:
Ponadto w Tymbarku znajdują się liczne zabytkowe kapliczki i figurki, m.in. kapliczka na Górach i kamienna kapliczka z figurą św. Floriana, oraz XIX-wieczny kościół Narodzenia Najświętszej Maryi Panny.

</doc>
<doc id="167990" url="https://pl.wikipedia.org/wiki?curid=167990" title="Gdański Ogród Zoologiczny">
Gdański Ogród Zoologiczny

Gdański Ogród Zoologiczny – ogród zoologiczny zlokalizowany w Oliwie, dzielnicy Gdańska. Zajmuje powierzchnię ponad 123 hektarów Trójmiejskiego Parku Krajobrazowego, co czyni z niego największą pod względem powierzchni placówkę tego typu w Polsce. 
Dyrektorem ogrodu od 1991 jest Michał Targowski.
Historia.
Od 1927 do okresu II wojny światowej w Oliwie zlokalizowany był zwierzyniec, którego mieszkańcami były m.in.: jelenie, niedźwiedź brunatny, bizon, żyrafy, małpy, dziki, wilki i szopy. Siedziba znajdowała się w istniejącym do dziś budynku przy ulicy Bytowskiej 5. Los zwierząt jest nieznany.
Uroczyste otwarcie gdańskiego zoo nastąpiło 1 maja 1954. Mieści się ono w Dolinie Leśnego Młyna na terenie funkcjonującego do 1945 sanatorium dla osób cierpiących na schorzenia górnych dróg oddechowych i choroby reumatyczne.
Dynamiczny rozwój ogrodu w latach 50. i 60. XX wieku jest zasługą pierwszego dyrektora, Michała Massalskiego. W połowie lat 80. w zoo można było podziwiać około 800 przedstawicieli 176 gatunków. W tym czasie ogród odwiedzało rocznie około 400 tysięcy gości.
31 grudnia 2019 zoo zamieszkiwało 220 gatunków zwierząt (868 sztuk):
Frekwencja w roku 2019 wyniosła 486 693 zwiedzających.
Zoo słynie na świecie z hodowli kondorów wielkich, z których otrzymuje regularne przychówki. W lipcu 2008 otwarto żyrafiarnię, w której mieszkają obecnie 4 żyrafy Rothschilda ("Giraffa camelopardalis rothschildi"). W tym samym roku sprowadzono surykatki i geparda. W marcu 2009 przybył do Gdańska pierwszy takin złoty. 6 października 2014 do zoo przyjechały cztery lwy rasy angolskiej, dla których wybudowano nową lwiarnię (ostatni raz te drapieżniki prezentowano w Gdańsku w latach 90. XX wieku).
Zwierzęta.
Gdański Ogród Zoologiczny uczestniczy w Europejskim Programie Ochrony Zwierząt (EEP). 
Od 2005 jako jedyny ogród w Polsce prezentuje anoa (w europejskich ogrodach zoologicznych, żyje około 60 osobników) oraz lutangi jawajskie. Wśród prezentowanych zwierząt jest wiele rzadkości są to m.in. oryksy szablorogie, hipopotamy karłowate, grupa kawalerska żyraf Rothschilda, antylopy bongo leśne, gepardy, szpaki balijskie, pingwiny tońce, mandryle, orangutany, szympansy, jelenie Alfreda, dzioborożce kafryjskie, takiny miszmi, tygrysy amurskie.
Wyróżnienia.
Ogród wpisano do prestiżowego Europejskiego Stowarzyszenia Ogrodów Zoologicznych, obok 10 innych największych ogrodów w Polsce: w Toruniu, Wrocławiu, Płocku, Warszawie, Opolu, Poznaniu, Łodzi, Krakowie, Chorzowie i Zamościu oraz do Światowego Stowarzyszenia Ogrodów Zoologicznych i Akwariów.

</doc>
<doc id="167991" url="https://pl.wikipedia.org/wiki?curid=167991" title="Tymbark (gmina)">
Tymbark (gmina)

Tymbark – gmina wiejska w województwie małopolskim, w powiecie limanowskim. W latach 1975–1998 gmina położona była w województwie nowosądeckim.
Siedziba gminy to wieś Tymbark.
Według danych z 30 czerwca 2004 gminę zamieszkiwały 6192 osoby.
Struktura powierzchni.
Według danych z roku 2002 gmina Tymbark ma obszar 32,7 km², w tym:
Gmina stanowi 3,44% powierzchni powiatu.
Demografia.
Dane z 30 czerwca 2004:
Położenie.
Cały obszar gminy znajduje się w zlewisku potoków Łososinki i Słopniczanki, należących – poprzez rzekę Łososinę – do lewostronnego systemu rzecznego Dunajca, prawego dopływu Wisły. Łososina jest obecnie bardzo zanieczyszczona (wody jej nie mieszczą się w żadnej z klas czystości), choć nazwę swą bierze od pływających w niej niegdyś łososi, których tarliska znajdowały się w potokach źródliskowych na północnych zboczach gór Jasień i Mogielica.
Gmina mieści się w terenie górzystym, o nachyleniu zboczy do kilkunastu stopni, a jej gleby (w większości brunatne i mady) zaliczane są do IV i V klasy jakości, są trudne do uprawy i nie są zbyt urodzajne.
Oświata.
W gminie Tymbark funkcjonują:
Turystyka.
Otoczona przez lasy i góry Gmina Tymbark położona jest w sercu Beskidu Wyspowego. Są to malownicze tereny górzyste o stosunkowo silnym nachyleniu zboczy, wprost idealne dla uprawiania pieszej turystyki.
Na terenie gminy znajduje się kilka interesujących dla turysty obiektów, jak np.:
Sąsiednie gminy.
Dobra, Jodłownik, Limanowa, Limanowa (gmina miejska), Słopnice

</doc>
<doc id="167994" url="https://pl.wikipedia.org/wiki?curid=167994" title="Klewki">
Klewki



</doc>
<doc id="167996" url="https://pl.wikipedia.org/wiki?curid=167996" title="Uzdatnianie wody">
Uzdatnianie wody

Uzdatnianie wody – proces polegający na doprowadzeniu zanieczyszczonej wody do stanu czystości wymaganego dla danego zastosowania.
Skład elementarnych procesów uzdatniania wody dobiera się zgodnie z zastosowaniem produktu finalnego. Głównymi metodami pozyskiwania wody uzdatnionej są:
Wodę uzdatnia się dla potrzeb komunalnych (woda wodociągowa, woda pitna), przemysłu (woda przemysłowa, w szczególności spożywczego), medycyny i farmacji.

</doc>
<doc id="167997" url="https://pl.wikipedia.org/wiki?curid=167997" title="Mediawiki">
Mediawiki



</doc>
<doc id="167998" url="https://pl.wikipedia.org/wiki?curid=167998" title="Helena (księżyc)">
Helena (księżyc)

Helena (Saturn XII) – mały, lodowy księżyc Saturna, odkryli go Pierre Laques i Jean Lecacheux w 1980 roku z obserwatorium naziemnego w Pic du Midi.
Jego nazwa pochodzi od Heleny Trojańskiej, postaci z mitologii greckiej. Helena porusza się po tej samej orbicie co dużo masywniejsza Dione, w punkcie Lagrange’a L4 na orbicie tego księżyca, jest więc tzw. księżycem trojańskim.
Na powierzchni tego księżyca znajdują się zarówno góry i kratery, jak też niezwykle gładkie, pokryte smugami obszary.

</doc>
<doc id="167999" url="https://pl.wikipedia.org/wiki?curid=167999" title="Saturn XII">
Saturn XII



</doc>
<doc id="168001" url="https://pl.wikipedia.org/wiki?curid=168001" title="Addycja nukleofilowa">
Addycja nukleofilowa

Addycja nukleofilowa – reakcja chemiczna typu addycji, polegająca na przyłączeniu reagenta nukleofilowego do wiązania wielokrotnego substratu. W reakcji tej rozerwaniu ulega wiązanie π i utworzone zostają dwa nowe wiązania pojedyncze.
Reakcji addycji ulegają wyłącznie związki, w których występują wiązania wielokrotne, np. wiązania wielokrotne pomiędzy atomami węgla C=C lub C=O.
Schematyczny przebieg addycji nukleofilowej do wiązania C=C:
Reakcja ta składa się z dwóch etapów:

</doc>
<doc id="168002" url="https://pl.wikipedia.org/wiki?curid=168002" title="S/1980 S 6">
S/1980 S 6



</doc>
<doc id="168007" url="https://pl.wikipedia.org/wiki?curid=168007" title="Trainspotting (film)">
Trainspotting (film)

Trainspotting – komediodramat produkcji brytyjskiej, w reżyserii Danny’ego Boyle’a z 1996 roku. Film powstał na podstawie autobiograficznej książki Irvine'a Welsha, opisującej światek edynburskich narkomanów. Trwa 93 minuty. Film był zwycięzcą plebiscytu publiczności 12. Warszawskiego Festiwalu Filmowego. "Trainspotting" okazał się wielkim sukcesem finansowym, zarabiając 48 milionów funtów przy budżecie 1,5 miliona funtów. Ma szybkie tempo, a przy tym zawiera sceny wizji narkomana, który odstawił heroinę.
W styczniu 2017 miała swoją premierę kontynuacja filmu, zatytułowana "T2 Trainspotting", gdzie za reżyserię i scenariusz odpowiadały te same osoby.
Fabuła.
Późne lata 80., biedna dzielnica Edynburga. Mark Renton należy do grupy narkomanów zażywających głównie heroinę. Handel narkotykami, bójki, kradzieże, napady, AIDS, śmierć noworodka zaniedbanego przez matkę to ich rzeczywistość, choć Renton tak naprawdę mieszka jeszcze z rodzicami. Ma on zamiar skończyć z nałogiem i rozpocząć uczciwe życie szanowanego obywatela. Koledzy, w tym psychopatyczny Begbie, podążają za nim jednak nawet do Londynu, gdzie został agentem wynajmu nieruchomości.
Tytuł.
Tytułu nie da się zrozumieć, oglądając film. Chodzi o pewną scenę istniejącą tylko w książce Welsha, gdzie Begbie i Renton spotykają starego pijaka, który okazuje się ojcem Begbiego. Nie utrzymują ze sobą kontaktów. Dzieje się to na nieużywanej stacji kolejowej, którą oni traktują jako toaletę. Starzec pyta ich, czy spisują numery lokomotyw (na tym polega hobby zwane „trainspotting”). Według reżysera Boyle’a, w latach 80. określenie „trainspotting” oznaczało wszelkie trywialne męskie obsesje, w tym branie narkotyków.

</doc>
<doc id="168013" url="https://pl.wikipedia.org/wiki?curid=168013" title="Hatebreed">
Hatebreed

Hatebreed - amerykańska grupa muzyczna wykonująca hardcore oraz metalcore. Powstała w 1994 roku z inicjatywy muzyków pochodzących z kapel Bridgeport i New Haven w stanie Connecticut. Zespół podczas nagrywania drugiego albumu "Perseverance", przy aranżacji utworu "Final Prayer" zaprosił do zagrania solówki oraz do zaśpiewania w chórkach Kerry’ego Kinga z grupy Slayer. 
Wokalista grupy Jamey Jasta prowadził w stacji telewizyjnej MTV program Headbangers Ball.

</doc>
<doc id="168020" url="https://pl.wikipedia.org/wiki?curid=168020" title="Skarb państwa">
Skarb państwa

Skarb państwa, także Skarb Państwa – podmiot cywilnoprawnych (w tym majątkowych) praw państwa, z reguły osoba prawna reprezentująca państwo jako właściciela majątku, z wyłączeniem części pozostających we władaniu innych państwowych osób prawnych (między innymi funduszów celowych, przedsiębiorstw i banków państwowych, jednostek samorządu terytorialnego, samorządowych osób prawnych). Jako osoba prawna w obrocie prawnym jest równouprawniona z innymi osobami prawnymi i fizycznymi (w przeciwieństwie do uprawnień władczych państwa).
Opis.
Skarb państwa wywodzi się z rozróżnienia w starożytnym Rzymie majątku publicznego ("aerarium") i prywatnego majątku cesarza ("fiscus"). W Polsce rozdzielenie skarbu królewskiego i publicznego nastąpiło w 1590. Skarb państwa może być zarządzany przez odrębną instytucję lub reprezentowany przez różnych urzędników. W porządku prawnym jest zwykle jedyną osobą prawną niemającą organów – ich rolę spełniają "stationes fisci".
W Polsce.
Skarb Państwa w zakresie ochrony majątku i interesów zastępuje Prokuratoria Generalna, a w zakresie gospodarowania mieniem państwowym i prywatyzacji podmioty określone w ustawie z dnia 16 grudnia 2016 o zasadach zarządzania mieniem państwowym. Istnieją wydzielone agencje gospodarujące mieniem Skarbu Państwa (między innymi Agencja Mienia Wojskowego, Krajowy Ośrodek Wsparcia Rolnictwa). Skarb Państwa zasadniczo nie ponosi odpowiedzialności za zobowiązania przedsiębiorstw państwowych i innych państwowych osób prawnych, jak również jednostek samorządu terytorialnego i samorządowych osób prawnych, jednak odrębne przepisy mogą w tym względzie stanowić inaczej. Z kolei państwowe osoby prawne oraz jednostki samorządu terytorialnego i samorządowe osoby prawne nigdy nie ponoszą odpowiedzialności za zobowiązania Skarbu Państwa.
Zgodnie z art. 2 ust. 1 uchylonej ustawy o zasadach wykonywania uprawnień przysługujących Skarbowi Państwa, minister właściwy do spraw Skarbu Państwa przygotowywał i przedkładał Radzie Ministrów oraz, z jej upoważnienia, Sejmowi coroczne sprawozdania o stanie mienia Skarbu Państwa oraz o ekonomicznych, finansowych i społecznych skutkach prywatyzacji. Dokument był publikowany przez Sejm w postaci druku sejmowego.

</doc>
<doc id="168027" url="https://pl.wikipedia.org/wiki?curid=168027" title="Jan VI (papież)">
Jan VI (papież)

Jan VI (zm. 11 stycznia 705 w Rzymie) – 85. papież w okresie od 30 października 701 do 11 stycznia 705.
Życiorys.
Był Grekiem z pochodzenia. Za jego pontyfikatu wojska Longobardów kilkakrotnie dotarły aż pod mury Rzymu, lecz Jan zdołał przekupić ich w 702, by odstąpili od plądrowania miasta. Utrzymał pozycję Kościoła Zachodniego wobec Cesarstwa Bizantyńskiego, nawet gdy do Rzymu przybył egzarcha raweński Teofilakt, szukający schronienia przed wojskami italskimi. Wówczas Jan nakazał zamknięcie bram miasta, co ocaliło egzarsze życie, a także udało mu się uspokoić ludność zebraną przed murami. Wykupił wszystkich niewolników z posiadłości cesarskich po najeździe Longobarda Gisulta.
W 704 roku zwołał synod, na którym rozwiązał problem trzykrotnie odwoływanego biskupa Yorku Wilfryda.

</doc>
<doc id="168029" url="https://pl.wikipedia.org/wiki?curid=168029" title="Zasoby przyrody">
Zasoby przyrody



</doc>
<doc id="168030" url="https://pl.wikipedia.org/wiki?curid=168030" title="Jan VII (papież)">
Jan VII (papież)

Jan VII, (ur. w Rossano, zm. 18 października 707) – 86. papież w okresie od 1 marca 705 do 18 października 707.
Życiorys.
Jan VII był Grekiem z Kalabrii, synem urzędnika bizantyńskiego Platona i Blatty. W przeciwieństwie do papieża Sergiusza prowadził politykę ugodową wobec żądań dworu konstantynopolitańskiego. Gdy, obalony wcześniej Justynian II, został przywrócony na tron, wysłał do papieża antyrzymskie kanony soboru trullańskiego, Jan odesłał je niepodpisane. Z tego powodu biografowie Liber Pontificalis określali go jako tchórza.
Był wszechstronnie wykształconym miłośnikiem sztuki. Za jego panowania powstały pierwsze rzymskie ikony, Maria z Dzieciątkiem z kościoła Santa Maria Nuova oraz Madonna tronująca z Santa Maria in Trastevere w Rzymie, a ponadto zdobił je freskami i mozaikami (jedna z nich przedstawia samego papieża i znajduje się w kaplicy Najświętszej Marii Panny).
Nawiązał dobre stosunki z królem Longobardów Aripertem II dzięki czemu doprowadził do zwrotu Kościołowi niektórych dóbr podalpejskich.
Pochowano go w kaplicy Matki Boskiej, którą wybudował w bazylice św. Piotra.

</doc>
<doc id="168031" url="https://pl.wikipedia.org/wiki?curid=168031" title="Smerfy">
Smerfy

Smerfy (, ) – bajkowa rasa małych, niebieskich stworzeń, wykreowanych przez belgijskiego rysownika komiksowego Pierre’a Culliforda, tworzącego pod pseudonimem Peyo. Smerfy są bohaterami serii komiksowej, filmów i serialu animowanego. Od śmierci Peyo w 1992 r. serię komiksową tworzą różni scenarzyści i rysownicy we współpracy z synem artysty, Thierrym Cullifordem.
Komiks.
Peyo był autorem serii komiksowej "Johan &amp; Pirlouit," zamieszczanej w odcinkach w belgijskim czasopiśmie „Le Journal de Spirou”. Jej akcja rozgrywała się w średniowiecznej Europie. Bohater o imieniu Johan pełni w niej rolę pazia królewskiego. Towarzyszy mu wierny, lecz chełpliwy giermek-karzeł imieniem Sójka (w oryginale Pirlouit). Johan wyrusza w obronie uciśnionych na swym wiernym koniu, za nim podąża Sójka na swym koźle Biquette. Są obowiązkowi, wierni królowi i odważni.
23 października 1958 Peyo wprowadził do komiksu nową grupę bohaterów, co samo w sobie nie wywołało większych emocji, gdyż Johan i Sójka nieustannie napotykali na swej drodze nowych ludzi i odwiedzali dziwne miejsca. W tym odcinku ich zadaniem było odzyskanie magicznego fletu, co wymagało pomocy ze strony czarodzieja Homnibusa, który do realizacji zadania powołał do istnienia grupkę niebieskich skrzatów. W taki sposób narodziły się Smerfy (w oryginale "Schtroumpfs").
"Schtroumpf" (wym. „sztrumpf”) jest wymyślonym słowem. Według informacji z wywiadu przeprowadzonego z Peyo, nazwa przyszła mu na myśl w czasie, kiedy prosił przyjaciela o sól podczas obiadu: próbując przypomnieć sobie słowo, które wyleciało mu z pamięci, ostatecznie rzekł: „Passe-moi le schtroumpf” („Podaj mi "schtroumpf"”). Słowo, które brzmi podobnie do niemieckiego "strumpf" (skarpeta), co jest zbiegiem okoliczności, zostało następnie przetłumaczone na prawie 30 języków. W każdym przypadku małe, niebieskie ludziki okazały się komercyjnym przebojem. Smerfy zdobyły szybko tak dużą popularność, że stały się bohaterami oddzielnej serii komiksowej, która w krótkim czasie osiągnęła wielki sukces.
Film animowany i serial telewizyjny.
Animowana wersja "Smerfów" powstała w latach 1981–1989 w znanej amerykańskiej wytwórni filmów rysunkowych Hanna-Barbera dla telewizji NBC. W sumie wyprodukowano 256 odcinków kreskówki, na które składa się 421 epizodów (niektóre 10-, inne 20-minutowe). W czasie produkcji "Smerfów" powstał też 16-odcinkowy serial "Przygody Johana" "i Pirlouita" (w którym niebieskie ludziki także biorą udział). "Smerfy" były wyświetlane w 30 krajach. Niektóre motywy muzyczne pojawiające się w serialu mają swoje źródło w muzyce poważnej (m.in. VII symfonia "Niedokończona" Franza Schuberta, "Koncert fortepianowy nr 1" Ferenca Liszta, a także Symfonia nr 40 w g-moll W.A.Mozarta i "W grocie Króla Gór" E. Griega).
Zanim powstał serial animowany, Smerfy zadebiutowały w filmie animowanym (współtworzonym przez samego Peyo) "Smerfowy flet" (w Polsce nadawany w wersji lektorskiej), który był adaptacją pierwszego komiksu z ich udziałem. Mimo że Smerfy wymienione są w tytule, Johan i Pirlouit są głównymi bohaterami, a Smerfy grają rolę drugoplanową. W filmie Smerfy pomagają odzyskać bohaterom magiczny flet, który sprawia, że ludzie tańczą bez opamiętania, a następnie wycieńczeni od tańczenia zapadają w śpiączkę. Film zawiera jeden z bardzo rzadkich przypadków, w którym jeden ze Smerfów zdejmuje z głowy swoją czapkę i widać, że jest bez niej łysy (inne takie przypadki: w komiksie "Czarne Smerfy", gdzie Papa Smerf nie ma czapki na głowie w jednym kadrze; w odcinku serialu "Smerfowa chłodnia", gdy Ciamajda wpada do dziury w drzewie; w odcinku serialu "Podjadający Łasuch" – tutaj prawdopodobnie najdłuższy fragment – gdy Łasuch pokazuje, że pod czapką ukrywa tort). Film "Smerfowy Flet" zawierał także treści dość brutalne, które w serialu zostały złagodzone; np. w filmie Ważniak obrywa od innych Smerfów kijem po głowie, podczas gdy w serialu zostaje przez nie „wykopany” z wioski (momentu samego kopniaka nigdy zresztą nie widać).
W Polsce Smerfy znane są głównie dzięki telewizyjnemu serialowi, który zagościł na antenie 1. Programu TVP 15 listopada 1987 roku. W maju 2005 Telewizja Polska wznowiła nadawanie serialu w TVP1 (w poniedziałki i we wtorki o godz. 19:00) od serii 5. (bez pierwszych jej odcinków). Po zakończeniu emisji (w której jednak brakowało wielu odcinków z serii 6., 7. i 9. oraz całej serii 8.), w kwietniu 2006 została ona w znacznej części powtórzona. "Smerfy" można było oglądać w poniedziałki i piątki o godzinie 19:00. Od września 2006 kreskówkę można było obejrzeć w każdy piątek o godzinie 19:00. Od 3 listopada 2006 rozpoczęto emisję pierwszej serii, w większości z nowym dubbingiem. Mimo to wyemitowano trzy odcinki z tym znanym sprzed wielu lat. Potem pokazano drugą serię z nowym dubbingiem oraz serię 3. z nowym. Następnie wyemitowano 4 serię (niektóre odcinki z nowym, inne ze starym). Od 27 marca 2009 Telewizja Polska wznowiła nadawanie serialu w TVP1 od pierwszego odcinka, w piątki o 19:00, jednak po kilku miesiącach serial zakończył swoją emisję. Od 9 października 2010 roku serial powrócił do TVP1 w sobotniej Wieczorynce o 19:00 i był emitowany do 11 czerwca 2011 roku. Od 7 sierpnia 2011 roku po dwumiesięcznej przerwie nadawany był w każdą niedzielę o 13:15 i był emitowany do 28 sierpnia 2011 roku. Po czterech miesiącach przerwy nadawany był od 25 grudnia 2011 roku i był emitowany do 15 stycznia 2012 roku. Od 6 kwietnia 2012 roku serial powrócił do TVP1 i był nadawany do 3 maja 2012 roku. Od 6 lipca 2013 roku serial powrócił do TVP1 w sobotniej wieczorynce o 19:00 ponownie od pierwszego odcinka.
22 kwietnia 2013 roku serial pojawił się na kanale teleTOON+.
Wersja polska kolejnych serii była produkowana w następującej kolejności: pod koniec lat 80. wykonano polską wersję serii 1.– 3., 5., a także (częściowo) 6., 7. i 8. W latach 90. zdubbingowano serie 4., 9. i dokończono dubbing serii 7. W roku 2006 wykonano nową polską wersję większości odcinków serii 1.-4., które można obecnie oglądać. Przyczyną wykonania nowej wersji jest najprawdopodobniej zniszczenie lub zaginięcie poprzedniej wersji. Mimo to poszczególne odcinki z serii 1. i 4., które zachowały się w starej wersji, nie są na nowo dubbingowane. W 2010 roku wykonano dubbing do niektórych odcinków 7. serii, które nie były nigdy emitowane.
Nowa wersja filmu.
Columbia Pictures nabyła prawa do wizerunku rysunkowych postaci Smerfów.
Trójwymiarowy film pełnometrażowy miał premierę w lipcu 2011. Producentem został Jordan Kerner.
Film doczekał się dwóch kontynuacji: Smerfy 2 (2013) i (2017).
Album kolekcjonerski.
Od września 2006 na polskim rynku pojawiła się nowa pozycja wydawnicza. Firma PANINI zaoferowała album kolekcjonerski z nalepkami – "Smerf Sticker-Album". Cała seria składa się z 204 naklejek, po 5 sztuk w każdym pakiecie. Do albumu dołączony został dwustronny plakat, do którego także można przyklejać nalepki. Łączna liczba nalepek to 227 (23 na plakacie oraz 204 w albumie).
Album ukazał się nie tylko w Polsce, lecz również m.in. w Belgii, Francji, Niemczech, czy Włoszech. Numer polskiego wydania to .
Piosenki o Smerfach.
W Polsce – na bazie popularności bajki – powstało wiele piosenek, których bohaterami były Smerfy. Zostały one wydane na płytach winylowych:
"Smerfne Hity".
"Smerfne Hity" to cykl kaset i płyt zawierających piosenki o Smerfach. Zaczął się ukazywać w Polsce w 1997. Muzyka do piosenek jest zazwyczaj zaczerpnięta i sparodiowana ze znanych przebojów, choć są też piosenki z muzyką stworzoną specjalnie na potrzeby "Smerfów". Słowa piosenek rzadko nawiązują w treści do oryginalnego przeboju, bardzo często jednak naśladują brzmienie oryginalnego tekstu. Tekst do większości piosenek ułożył Jacek Cygan. Dotąd ukazało się jedenaście albumów z serii "Smerfne Hity" i dwa specjalne, "Smerfna Zima" i "Smerfne Hity na lato". Została też wydana kaseta zatytułowana "Smerfne czapeczki", ale tylko dwie piosenki na niej były bezpośrednio powiązane ze Smerfami. Na fali popularności "Smerfnych Hitów" ukazało się również wiele innych wydawnictw muzycznych – jedne w tekstach piosenek zawierały odniesienia do Smerfów (np. wydane w 1997 "Smerfowe Przeboje"), inne zaś miały Smerfy tylko w tytule (np. "Smerfne Disco" z 1998).
Gry ze Smerfami.
Smerfy są także głównymi bohaterami gier na telefony komórkowe z systemem iOS i Android – Smurf’s Village, polegającej na budowie wioski Smerfów i Smurf’s Life.
Smerfy w kulturze.
Pod koniec kwietnia 2006 wyemitowano w telewizji belgijskiej 20-sekundową reklamówkę polityczną, przypominającą kolejny odcinek "Smerfów". Kreskówkę tę przygotowano na zlecenie ONZ-owskiego Funduszu Pomocy Dzieciom UNICEF. W filmie pokazano nalot bombowców, które zrównały z ziemią Wioskę Smerfów. Samoloty dokonały zniszczenia w chwili, gdy Smerfy beztrosko bawiły się w swojej wiosce. W nalocie zginęła Smerfetka, a pozostałe przy życiu Smerfy w panice biegały w poszukiwaniu bezpiecznego schronu. Film skończył się płaczem Smerfusia, który siedzi obok leżącej Smerfetki i napisem: „Nie pozwól, by wojna wpłynęła na życie naszych dzieci”.
Przez ukazanie brutalnej śmierci Smerfetki realizatorzy filmu chcieli zwrócić uwagę na los dzieci, które jako żołnierze z karabinami są wykorzystywane przez dorosłych w prowadzeniu wojen na całym świecie, głównie w Afryce.

</doc>
<doc id="168034" url="https://pl.wikipedia.org/wiki?curid=168034" title="Bodypainting">
Bodypainting

Bodypainting (ang. body – ciało, painting – malowanie, czyli malowanie ciała) jest to sztuka malowania na ciele farbami, przez niektórych uważana za jedną z najstarszych form sztuki. W przeciwieństwie do tatuaży, malunek jest tymczasowy.
Historia.
Bodypainting był praktykowany już dziesiątki tysięcy lat temu wśród starożytnych plemion na całym świecie. Tradycyjne plemiona używając sztuki malowania ciała chcą ukazać związek pomiędzy historią, duchowością oraz ciałem. Ceremonie są obchodzone we wszystkich kulturach by uczcić narodziny, śmierć,wkroczenie w okres dojrzewania, śluby oraz dojrzewanie. Okrywając ciało symbolami i obrazami zwiększano skuteczność rytuałów ubierając skórę w myśli i emocje. Malowanie na ciele jest procesem przekształcenia i powiększenia duszy.
Aborygeni używali farby, by chronić ciało przed słońcem. Pogańskie celtyckie plemiona w Szkocji za czasów rzymskiego cesarstwa malowały ciała wykorzystując woad (niebieski barwnik z urzetu barwierskiego). Pigment ów miał chronić przed zimnem, jednak fakt ten nie został udowodniony.
W Indiach i na Bliskim Wschodzie jest nadal praktykowany makijaż przy użyciu henny (Mehendi). 
Rdzenna ludność Ameryki Południowej używa annato, huito, lub mokrego węgla do zdobienia twarzy i ciała.
Substancje używane do malowania ciała były ważnym elementem handlowym (ochra, Camwood camwood, cynober i kaolin był przedmiotem obrotu w Azji, Afryce i Europie). 
Bodypainting ma także praktyczne cele w uzdrawianiu, ponieważ niektóre naturalne ochry posiadają właściwości antyseptyczne i mogą także chronić nieodziane ciało przed owadami w ciepłych klimatach, henna jest wykorzystywana w leczeniu chorób skóry, przede wszystkim zapobiega grzybicy. Za sprawą swoich ściągających właściwości stosuje się ją przeciwko poceniu się stóp i rąk oraz w leczeniu ich pęknięć, odmrożeń i zrogowaceń. Na bazie henny, oliwy i sproszkowanej siarki przygotowuje się maść, którą następnie smaruje się całe ciało przeciw świerzbowi.
Bodypainting pochodzący ze starożytnych plemion jest korzeniem współczesnego bodypaintingu. To naturalna inspiracja obrazami tradycyjnej sztuki malowania ciała, ale także ważne jest w nim traktowanie starożytnych kultur z szacunkiem i zrozumieniem. Wiele aspektów dekoracji ciała jest uważanych za święte lub osobiste, więc należy traktować je z szacunkiem.
Początek współczesnej sztuki malowania ciała przypada na lata 60, kiedy artyści eksperymentowali z malowaniem ciał, przekształcając żywe postacie w płótna.
Modele byli malowani farbą, następnie ich ciała odbijano na płótnie, lub innym podłożu. (Przykładem może być francuski artysta Yves Klein i jego seria obrazów „Anthropometries”).
Generacja dzieci kwiatów popierała aspekty tradycyjnych kultur wraz z dekoracją ciała. W latach 70. i na początku lat 80. moda glam rocku przyjęła sztukę malowania twarzy jako nową ekstremalną formę ekspresji. W tych czasach przesłaniem było odkrywanie.
Jedną z pierwszych współczesnych artystów bodypaintingu była Veruschka. Malowała siebie samą chcąc zmienić swój wygląd.
W 2006 w Nowym Orleanie została otwarta przez Craig'a Tracy'ego pierwsza galeria poświęcona wyłącznie sztuce body painting.(The Painted Alive Galeria na Royal Street).
Obecnie, poza sztuką, malowanie ciała jest powszechnie stosowane podczas demonstracji (np. PETA ), w reklamie, filmach, fotografii.
Techniki.
Najbardziej popularne techniki bodypaintingu:
Henna.
Tradycyjnie henna służy do barwienia włosów, dłoni, twarzy i stóp. Mehendi jest sztuką zdobienia ciała za pomocą pasty z naturalnej henny. Taki tatuaż z henny jest tymczasowy (ok. dwóch tygodni).
Pędzel, gąbka.
W tej technice artysta nakłada farby wodne lub tłuste na ciało za pomocą gąbek kosmetycznych i pędzli.
Aerograf (airbrush).
Artyści pracujący z tą techniką używają aerografów, czyli urządzenia składającego się z igły i zbiornika z farbą, która jest wydmuchiwana po igle i rozpylana. Powietrze tłoczone jest do aerografu za pomocą kompresora. Zaletą malowania pistoletem ciśnieniowym jest szybkość. Szybciej pokrywa się cało farbą i tworzy detale. Można stworzyć szablony, dzięki którym łatwo odwzorować skomplikowany wzór wielokrotnie. Efekt jest podobny do malowania sprayem, tylko bardziej precyzyjny.
Artysta nosi ze sobą kompresor i aerografy oraz pilnuje ich czystości. Ważna jest nauka odpowiedniej obsługi i konserwacji sprzętu oraz dużo praktyki. Mieszanie farb jest trudne, więc korzysta się z szerokiej gamy.
Efekty specjalne (Special Effects – SFX).
Ta technika jest kombinacją efektów specjalnych, malowaniem pędzlem oraz gąbką i malowania aerografem. Wszystkie techniki malowania są tutaj dozwolone, z możliwością zmieniania kształtu ciała. Dodatki efektów specjalnych przeważnie są wykonane z lateksu oraz pianki ale mogą być wykonane ze wszystkiego, co można przykleić do ciała.
Możliwe jest kupienie gotowych dodatków lub nauczyć się wykonywać własne elementy. Należy wykonać odlew danej części ciała, z odlewu wykonać formę, na której tworzymy specjalne efekty i ponownie robimy odlew końcowy w celu uzyskania samej formy pożądanego elementu. Dodatki efektów specjalnych mogą być doczepione do ciała przed malowaniem, tak aby dzieło tworzyło specjalną formę.
Potrzebne jest odbycie kursu z efektów specjalnych, aby nauczyć się jak wykonywać i doczepiać elementy. Ważne jest także, aby wiedzieć, co jest bezpieczne dla modela i jak odpowiednio traktować modela podczas wykonywania efektów specjalnych. Gdy raz się tego nauczy, otwiera się nowy wymiar możliwości dla artysty. Należy nadal pamiętać, że jest to bodypainting, więc efekty specjalne powinny być dodatkiem do dzieła, a nie jego głównym celem.
UV bodypainting.
Bodypainting fluorescencyjny może być wykonywany za pomocą pędzli i gąbek kosmetycznych oraz aerografów. Specjalne farby świecą pod ultrafioletowym światłem. Grube wzory i obrazy tworzą wspaniałe efekty dla oka, a czarna (lub jakakolwiek inna nie fluorescencyjna) farba może być użyta, by sprawić niektóre części ciała niewidzialnymi.
Do przedstawień lub sesji zdjęciowych bodypainting UV ważne jest posiadanie ciemnego pomieszczenia. Każde dodatkowe światło, poza ultrafioletowym, zepsuje efekt świecenia ciała. Różne rekwizyty oraz dodatki mogą stworzyć niesamowite efekty na poruszającym się modelu przy występach na żywo. Przy fotografowaniu ważne jest, aby model się nie ruszał. Nie ma możliwości fotografowania z lampą błyskową, dlatego potrzebny jest aparat fotograficzny, który dobrze sprawdza się przy słabym oświetleniu.

</doc>
<doc id="168037" url="https://pl.wikipedia.org/wiki?curid=168037" title="Konstantyn (papież)">
Konstantyn (papież)

Konstantyn, (ur. w Syrii, zm. 9 kwietnia 715 w Rzymie) – 88. papież w okresie od 25 marca 708 do 9 kwietnia 715.
Życiorys.
Był Syryjczykiem i ostatnim biskupem rzymskim (aż do czasów Pawła VI), który udał się do Konstantynopola. Przed wyborem na papieża, był subdiakonem, reprezentantem Agatona na soborze konstantynopolitańskim.
Cesarz Justynian II Rhinotmetos, który po 10 latach wygnania ponownie objął tron, mścił się okrutnie na swoich przeciwnikach. Zniszczył Rawennę, ograbił południową Italię, teraz dążył do podporządkowania sobie Rzymu. Spotkanie papieża z cesarzem miało charakter pozornie przyjazny i papież Konstantyn powrócił do Rzymu (24 października 711 roku) po uzgodnieniu spornych zagadnień związanych z decyzjami soboru trullańskiego. Trzy miesiące później Justynian II został zamordowany przez spiskowców, na których czele stanął oficer cesarski Filipikos Bardanes. Ściętą głowę cesarza wysłano do Rzymu i wystawiono na publiczny widok. Bardanes usiłował ponownie narzucić Kościołowi wschodniemu monoteletyzm. Papież Konstantyn nie uznał uzurpatora. Odmówiono przyjęcia heretyckiego cesarza, zakazano bicia jego wizerunku na monetach i zaprzestano wymieniać jego imię w czasie modłów. Kiedy egzarcha raweński spróbował wprowadzić w życie decyzje cesarskie, na ulicach wybuchły zamieszki, które starał się opanować Konstantyn wysyłając księży z krzyżami i Ewangeliami. Sytuacja uspokoiła się dopiero po zrzuceniu z tronu Filipikosa i objęciu władzy przez Anastazjusza II

</doc>
<doc id="168041" url="https://pl.wikipedia.org/wiki?curid=168041" title="Nihon-tō">
Nihon-tō

Nihon-tō (jap. 日本刀; dosł. "miecz japoński") – ogólna nazwa japońskiej siecznej broni białej, wykonywanej ręcznie, według tradycyjnych technologii. Ze względu na dosłowne tłumaczenie, nihon-tō zwyczajowo nazywane są "mieczami", mimo że (poza tsurugi) nie zaliczają się do tego typu broni.
Wśród nihon-tō można wyodrębnić:
Ponadto Nihon-tō dzieli się na różne kategorie. Zalicza się do nich m.in. podział od strony historycznej na miecze dawne (kotō), czyli wytworzone przed erą Keichō (1596-1615) i nowe (shintō), wykuwane po tym okresie.

</doc>
<doc id="168052" url="https://pl.wikipedia.org/wiki?curid=168052" title="Wolverhampton">
Wolverhampton

Wolverhampton – miasto i dystrykt metropolitalny w hrabstwie West Midlands w Anglii. Miasto leży na północny zachód od Birmingham i jest drugim co do wielkości w konurbacji West Midlands. W 2011 roku dystrykt liczył 249 470 mieszkańców. Zachodnie dzielnice miasta, jak Bilston czy Heath Town leżą w okręgu tradycyjnie nazywanym Black Country. Miasto położone jest na Płaskowyżu Midland, na średniej wysokości 120 m n.p.m. Przez miasto nie przepływają duże rzeki, jednakże swoje źródła mają tu Penk River, River Tame oraz Smestow Brook, dopływ River Stour. Oznacza to, że miasto leży na granicy jednego z największych angielskich działów wodnych.
Powszechnie uważa się, że miasto zostało nazwane na cześć Lady Wulfruny, która założyła je w 985 r. Nazwa pochodzi od Anglo-Saskiego "Wulfrūnehēantūnco" oznaczającego „najważniejsza zagroda lub farma”. Nazwa miasta jest często skracana do „W-ton” lub „Wolves”, a przez wielu mieszkańców także do „Wolvo”.
Początkowo, miasto rozwijało się jako miejscowość targowa, specjalizująca się w handlu wełną. Po rewolucji przemysłowej, miasto stało się jednym z ważniejszych centrów przemysłowych: wydobywczego (węgiel kamienny, wapień i rudy żelaza) i produkcyjnego (stal, zamki, motocykle i samochody – tu powstał pierwszy na świecie pojazd, który zdobył lądowy rekord prędkości (ponad 320 km/h). Najważniejszymi sektorami przemysłowymi w mieście są inżynieria i usługi.
Historia.
Wolverhampton, a raczej obszar leżący pomiędzy Tettenhall i Wednesfield, uważany jest za miejsce decydującej bitwy pomiędzy Sasami a Duńczykami w 963 r. Wolverhampton jest wspomniana w Domesday Book (1086) jako "Hantone". W czasach saksońskich istniał w mieście klasztor, założony przez Lady Wulfrune i uświęcony w 994 r., któremu Lady przeznaczyła tereny dzisiejszego Upper Arley w Worcestershire, Bilston, Willenhall, Wednesfield Park, Pelsall, Ogley Hay koło Brownhills, Hilton koło Wall, Hatherton, Kinvaston, Hilton koło W-ton oraz Featherstone. Obszar ten został pierwszą „diecezją” dla wybudowanego w 1425 r. Kościoła Św. Piotra (St. Peter’s Church).
Pomnik Lady Wulfruny, wyrzeźbiony przez Sir Charlesa Wheelera, stoi na schodach przed głównym wejściem do kościoła, od strony Civic Hallu.
Do XIII wieku, miasto rozwijało się i słynęło z udziału w handlu wełną. Fakt ten można zaobserwować do dziś, gdyż w herbie miasta znajduje się worek wełny (Woolpack) oraz w nazwach uliczek w centrum: Blossom’s Fold, Farmers Fold czy Victoria Fold. ("ang. fold" = owczarnia).
Z początkiem XVI wieku zaczął zmieniać się charakter miasta, zaczęło ono przekształcać się w centrum przemysłu metalurgicznego, swoje siedziby założyły tu firmy produkujące klucze i zamki do drzwi, a także zakłady przetwarzające żelazo i mosiądz.
W 1512 r., Sir Stephen Jenyns, były burmistrz Londynu, pochodzący z Wolverhampton, założył Wolverhampton Grammar School, która jest jedną z najstarszych działających szkół w Wielkiej Brytanii. W wieku XIX, południowo-wschodnie dzielnice weszły w obręb tzw. Black Country, nazwanego tak z powodu zanieczyszczeń przemysłowych, które pokryły ten teren czarną sadzą. W okresie wiktoriańskim, Wolverhampton wzbogaciło się, w znacznej mierze dzięki rozwojowi przemysłu opartego na węglu kamiennym i żelazie, surowców, których bogate pokłady występowały na terenie miasta. Pozostałościami tego okresu są domy w okolicy, do których należą Wighwick Manor czy też The Mount (oba zbudowane przez rodzinę Mander) oraz Tettenhall Towers. W 1866 r. wykonano pomnik ku czci Księcia Alberta. Podczas jego odsłonięcia była obecna królowa Wiktoria, dla której było to pierwsze publiczne wystąpienie od śmierci małżonka. W uznaniu dla miasta, królowa nadała tytuł szlachecki ówczesnemu, dziesiątemu, burmistrzowi Wolverhampton, przemysłowcowi Johnowi Morrisowi. Market Square, pierwotnie nazywany High Green, został przemianowany na Queen Square, jako podziękowanie za wizytę królowej. Statua księcia, zastąpiła stojące tam od 1855 r. rosyjskie działo, zdobyte pod Sewastopolem i do dziś stoi na Queen Square.
Przy tym samym placu znajdują się, pierwsze w Anglii automatyczne światła sygnalizacji drogowej, zainstalowane w 1927 r. Obecnie w tym miejscu znajdują się nowoczesne światła, ale ich słupki są pomalowane na biało-czarno, tak jak był to w przypadku oryginalnych z końca lat dwudziestych. W 1837 r. do miasta dotarła kolej, z pierwszą stacją ulokowaną w obrębie dzisiejszego Heath Town. Stacja ta została zburzona w 1965 r. Dziś teren ten tworzy rezerwat przyrody. W 1852 r. otwarto Wolverhampton High Street Station (obecny dworzec główny), lecz oryginalny budynek został zburzony (1965) i odbudowany w obecnej postaci. Wolverhampton St George’s (skrzyżowanie w centrum, przy którym znajduje się komisariat policji, M&amp;S oraz klub Oceana) jest obecnie północnym, końcowym przystankiem dla Midland Metro. Wolverhampton było i do dziś pozostaje, nielicznym z miast w Anglii, obsługiwanym przez tramwaje. W 1923 r., na krótki czas, pojawiły się trolejbusy, na ten czas Wolverhampton posiadało największy na świecie tabor trolejbusowy.
Sport.
Miasto reprezentowane jest w Premier League przez Wolverhampton Wanderers FC (Wolves), jeden z najstarszych angielskich klubów piłkarskich, który wchodził w skład założycielskiej dwunastki, Ligi Piłkarskiej (Football League). Najlepszy okres z historii klubu to lata 50. dwudziestego wieku, kiedy to wygrali oni trzy razy ligę i zdobyli dwa razy Puchar Anglii (FA Cup). Prasa ogłosiła ich „nieoficjalnymi mistrzami świata” po słynnych zwycięstwach z węgierskim Budapest Honvéd FC. Byli także pierwszym angielskim klubem, który zagrał w ZSRR. Zwycięstwa Wolves, odniesione w meczach towarzyskich, na arenie europejskiej, zainicjowały powstanie rozgrywek o Puchar Europy, który ewoluował i z czasem zmieniono jego nazwę na Ligę Mistrzów UEFA. Siedzibą klubu jest Molineux Stadium, na którym pierwszy mecz zagrano 2 września 1889 r., kiedy to Wolves pokonali Aston Villa 1:0. Stadion przekształcił się diametralnie w trakcie swojego istnienia. Przetrwał on w niezmienionej formie prawie czterdzieści lat, kiedy to w 1979 r. wybudowano trybunę Johna Irelanda.
Przez kolejne 20 lat ze stadion nie przechodził modernizacji. Kłopoty finansowe doprowadziły do zamknięcia trybun Północnej i Waterloo Rd. Wszystko zmieniło się z przybyciem do klubu Jacka Haywarda w 1990 r. Wówczas rozpoczęła się przebudowa stadionu (wybudowano trybuny Stana Cullisa, Billy'ego Wrighta i Jacka Harrisa, oraz kompletnie odnowiono trybunę Johna Irelanda, którą później, w 2003 r. przemianowano na trybunę Steve'a Bulla, najbardziej bramkostrzelnego zawodnika Wolves w historii klubu). Stadion posiada 28 500 miejsc siedzących, 60 lóż dla osobistości, salon prasowy, sale konferencyjną, loże prywatne oraz restaurację – Sir Jack’s. Koszt przebudowy stadionu wyniósł około 20 000 000 funtów szterlingów.
Drugim piłkarskim klubem jest przedstawiciel ligi regionalnej – Wolverhampton Casuals FC.
W mieście istnieją także: Klub Lekkoatletyczny Wolverhampton &amp; Bilston, oraz Wolverhampton Wolves, jeden z klubów żużlowych w Wielkiej Brytanii.
Funkcjonuje tam także klub kolarski – Wolverhampton Wheelers – założony w 1891 r. Miasto posiada też tor wyścigów konnych (Wolverhampton Racecourse), położony w Dunstall Park, tor do wyścigów całorocznych i jedyny z oświetleniem szerokostrumieniowym.
Uniwersytet w Wolverhampton.
Brytyjski uniwersytet, wykształcony z politechniki w Wolverhampton w 1992 r., jednak jego korzenie sięgają XIX wieku. Ma cztery kampusy: w Wolverhampton, Walsall, Compton oraz Telford. Aktualnie studiuje tam około 23 000 studentów i oferuje 380 kursów licencjackich, magisterskich oraz doktoranckich. Kanclerzem uniwersytetu jest obecnie dr Caroline Gipps.
Podział administracyjny Wolverhampton.
Bilston North, Bilston East, Blakenhall, Bushbury North, Bushbury South and Low Hill, East Park, Ettingshall, Fallings Park, Graiseley, Heath Town, Merry Hill, Oxley, Park, Penn, Spring Vale, St. Peter's, Tettenhall Regis, Tettenhall Wightwick, Wednesfield North i Wednesfield South.

</doc>
<doc id="168055" url="https://pl.wikipedia.org/wiki?curid=168055" title="Pozbawienie wolności (przestępstwo)">
Pozbawienie wolności (przestępstwo)

Pozbawienie wolności – przestępstwo polegające na bezprawnym zamachu na swobodę pokrzywdzonego w opuszczeniu miejsca, w którym się aktualnie znajduje. Zachowanie sprawcy polega najczęściej na pozostawieniu ofiary w zamkniętym pomieszczeniu, skrępowaniu jej, czy też odebraniu środków umożliwiających przemieszczanie się takich jak kule czy wózek inwalidzki.
"Szczególne udręczenie" zachodzi wtedy, gdy skutkiem, choćby nieumyślnym działania sprawcy jest wyrządzenie pokrzywdzonemu dodatkowych dolegliwości ponad samo pozbawienie wolności. Cierpienia pokrzywdzonego mające postać szczególnego udręczenia mogą wynikać ze znęcania się nad nim fizycznie lub psychicznie, ale także z okoliczności konkretnego przypadku np. świadomości pozostawienia małego dziecka bez opieki.
"Pozbawienie wolności przez czas przekraczający 7 dni" stanowi typ kwalifikowany niezależnie od tego, czy było połączone ze szczególnym udręczeniem.
Typ kwalifikowany zagrożony jest karą pozbawienia wolności od roku do lat 10.

</doc>
<doc id="168056" url="https://pl.wikipedia.org/wiki?curid=168056" title="Creative Technology">
Creative Technology

Creative Technology Limited – przedsiębiorstwo komputerowe, którego główna siedziba znajduje się w Singapurze. Zostało założone 1 czerwca 1981 roku przez Sim Wong Hoo, który do swojej śmierci był głównym dyrektorem firmy. Spółka publiczna, notowana na giełdach w Singapurze (C76) i amerykańskiej giełdzie NASDAQ (CREAF).
Amerykańska gałąź przedsiębiorstwa nosi nazwę Creative Labs Inc.
Creative produkuje sprzęt peryferyjny do komputerów oraz sprzęt multimedialny – m.in. głośniki, klawiatury, myszy, kamery wideo, kamery internetowe, odtwarzacze mp3 (np. konkurencyjny dla iPoda ZEN). Powszechnie znana z kart dźwiękowych z serii Sound Blaster.
Polska.
W Polsce od 1995 r. jako Creative Labs Inc. Firma przybyła do Polski z USA i zadebiutowała swoim najświeższym wtedy odkryciem, zestawem typu 7.0 składającym się z siedmiu różnych głośników. W październiku 2009 wyłącznym przedstawicielem i zarazem autoryzowanym serwisem Creative w Polsce została firma PowerSales International.

</doc>
<doc id="168058" url="https://pl.wikipedia.org/wiki?curid=168058" title="Minister Skarbu Państwa">
Minister Skarbu Państwa



</doc>
<doc id="168063" url="https://pl.wikipedia.org/wiki?curid=168063" title="Leki">
Leki



</doc>
<doc id="168064" url="https://pl.wikipedia.org/wiki?curid=168064" title="Egzamin gimnazjalny">
Egzamin gimnazjalny

Egzamin gimnazjalny – egzamin, podczas którego sprawdzane było opanowanie wiadomości i umiejętności nabytych podczas trzyletniej nauki w gimnazjum. Egzamin odbywał się corocznie w kwietniu w latach 2002-2019.
Egzamin gimnazjalny przeprowadzany był w trzeciej klasie gimnazjum. Pierwszy egzamin gimnazjalny odbył się w Polsce w 2002 roku, natomiast ostatni w roku 2019. Był on powszechny i obowiązkowy. Przystąpienie do egzaminu było jednym z warunków ukończenia szkoły. Przewidziano jednak w przepisach wyjątkowe sytuacje, które pozwalały na zwolnienie niektórych uczniów z obowiązku przystąpienia do niego.
Laureaci lub finaliści olimpiad przedmiotowych oraz laureaci konkursów przedmiotowych o zasięgu wojewódzkim lub ponadwojewódzkim z zakresu jednego z grupy przedmiotów objętych egzaminem byli zwolnieni z odpowiedniej części egzaminu gimnazjalnego. W tym przypadku uczeń uzyskiwał z danej części egzaminu maksimum możliwych punktów. Wynik egzaminu stanowił połowę maksymalnej możliwej do osiągnięcia liczby punktów rekrutacyjnych do szkół ponadpodstawowych.
Egzamin był zewnętrzny, sprawdzany przez egzaminatorów powołanych przez dyrektora Okręgowej Komisji Egzaminacyjnej. Arkusze testowe były kodowane, sprawdzający nie wiedzieli czyje prace oceniają. Wyniki egzaminu w formie zaświadczenia uczniowie otrzymywali około 1,5 miesiąca po przeprowadzeniu samego egzaminu.
Nie było możliwości niezdania egzaminu – jeśli tylko uczeń się na nim stawił, zdał egzamin. Jeśli uczeń nie odpowiedział na żadne pytanie, otrzymywał jedynie wynik 0 punktów (od 2012 roku 0% punktów), który mógł mieć wpływ na jego przyjęcie do szkoły ponadgimnazjalnej.
Formuła w latach 2002-2011.
Części egzaminu.
Egzamin składał się z trzech części:
Z każdej części egzaminu można było uzyskać maksymalnie 50 punktów.
Humanistyczna.
Część humanistyczna składała się z zadań otwartych i zamkniętych, dotyczących zawartych w arkuszu tekstów i sprawdzając ich zrozumienie przez zdającego.
Zdający pisał także dwa teksty:
Egzamin zwykle trwał 120 minut (180 minut – czas wydłużony).
Matematyczno-przyrodnicza.
W części matematyczno-przyrodniczej zdający rozwiązywał zadania:
Egzamin zwykle trwał 120 minut (180 minut – czas wydłużony).
Językowa.
Część językowa składała się z trzech części:
Egzamin zwykle trwał 90 minut (135 minut – czas wydłużony).
Formuła w latach 2012-2019.
Części egzaminu.
Egzamin składa się z trzech części:
W nowej formule egzaminu wynik podawano w procentach i centylach.

</doc>
<doc id="168065" url="https://pl.wikipedia.org/wiki?curid=168065" title="Helena Trojańska">
Helena Trojańska

Helena Trojańska (gr. Helénē) – w mitologii greckiej królewna i królowa Sparty; bohaterka "Iliady" Homera.
Uchodziła za córkę Tyndareosa, króla Sparty, lub boga Zeusa, który pod postacią łabędzia zapłodnił Ledę, a Helena wykluła się z jaja.
Była najpiękniejszą kobietą swoich czasów. O jej rękę starali się, według różnych źródeł:
Z wielu starających się o jej rękę zalotników wybrała Menelaosa, księcia Myken i brata Agamemnona, króla Myken, który był żonaty z Klitajmestrą, siostrą Heleny. Aby zapobiec waśniom, jej przybrany ojciec Tyndareos, król Sparty (był to pomysł Odyseusza), zobowiązał innych, by w razie potrzeby pośpieszyli z pomocą wybranemu przez Helenę oblubieńcowi. Kiedy Tyndareos zmarł, Menelaos został królem Sparty. Helena miała z Menelaosem córkę Hermionę. W wyniku wywołanego przez Eris sporu trzech bogiń: Hery, Afrodyty i Ateny o to, która z nich jest najpiękniejsza, została przyrzeczona królewiczowi trojańskiemu Parysowi, który spór rozsądził na korzyść Afrodyty. Parys porwał Helenę do swojej ojczystej Troi. Menelaos, by odbić ukochaną, zorganizował wyprawę przeciw Troi, pod dowództwem swego brata, Agamemnona. W czasie wojny Parys został zabity, a Helena została żoną jego brata, Deifobosa. Wreszcie, po 10 latach wojny, Troja została zdobyta, a Menelaos ujrzawszy piękno żony, niezmienione mimo upływu czasu, wybaczył jej niewierność i lata rozłąki i zabrał jako małżonkę na swój dwór w Sparcie.
Jako bohaterka epopei Homera, "Iliady" i "Odysei", stała się symbolem kobiecości i piękna. Według poety Stesichorosa z Himery na Sycylii, w Troi miał się znajdować tylko fantom Heleny, ona sama zaś przebywała w Egipcie, skąd zabrał ją Menelaos powracający spod Troi. Według Eurypidesa jest odpowiedzialną za okropności wojny trojańskiej, chytrą kokietką, zimną, próżną i nieczułą na tragedię, której była przyczyną.
Spartanie czcili jej pamięć w świątyni w Therapne, leżącej na południowy wschód od antycznego miasta.

</doc>
<doc id="168066" url="https://pl.wikipedia.org/wiki?curid=168066" title="System zarządzania bazą danych">
System zarządzania bazą danych

System zarządzania bazą danych, SZBD (ang. "Database Management System, DBMS") – oprogramowanie bądź system informatyczny służący do zarządzania bazą danych. System zarządzania bazą danych może być również serwerem bazy danych (SBD) lub też może udostępniać bazę danych lokalnie – na określonym komputerze.
SZBD działające w architekturze klient-serwer.
Większość obecnie spotykanych systemów działa w trybie klient-serwer, gdzie baza danych jest udostępniana klientom przez SZBD będący serwerem. Serwer bazy danych może udostępniać dane klientom bezpośrednio lub przez inny serwer, np. poprzez serwer WWW lub serwer aplikacji.
Systemy bazy danych w architekturze klient-serwer to m.in.:
SZBD bez podziału na klienta i serwer.
Istnieją bazy danych, które nie muszą być współdzielone przez wielu użytkowników jednocześnie. W takim przypadku używa się SZBD nierozróżniających podziału na klienta i serwer, np.

</doc>
<doc id="168069" url="https://pl.wikipedia.org/wiki?curid=168069" title="Maximilian hrabia von Spee">
Maximilian hrabia von Spee



</doc>
<doc id="168073" url="https://pl.wikipedia.org/wiki?curid=168073" title="Land Rover">
Land Rover

Land Rover – brytyjski producent samochodów terenowych i SUV-ów działający od 1948 roku. Należy i jest częścią koncernu motoryzacyjnego Tata Motors oraz współtworzy od 2013 sojusz Jaguar Land Rover.
Historia.
W 1948 roku wprowadzono do produkcji pierwszy model marki - Land Rover Series, produkowany do 2016 roku bez większych zmian jako model Defender. Podobnie jak amerykańskie samochody Jeep, niemieckie Mercedesy klasy G oraz radzieckie UAZ 469B, Land Rovery wykorzystuje się jako uniwersalne terenowe samochody wojskowe. Od 1970 roku firma rozpoczęła produkcję lepiej wyposażonych samochodów Range Rover.
Land Rover od 1989 roku produkuje pojazdy pod swoją marką (dawniej były to modele marki Rover). W grudniu 2000 roku koncern Ford Motor Company wykupił tę firmę od BMW. W marcu 2008 roku dobiegła końca sprzedaż Land Rovera indyjskiemu koncernowi Tata Motors.

</doc>
<doc id="168074" url="https://pl.wikipedia.org/wiki?curid=168074" title="Karabin maszynowy MG08">
Karabin maszynowy MG08

Maschinengewehr 08 (MG08) (Maxim MG08, Spandau MG08, DWM MG08, sMG08) – niemiecki ciężki karabin maszynowy, znany w Polsce jako Maxim wz. 08. Jedna z głównych wersji karabinu maszynowego konstrukcji Hirama Maxima.
Historia konstrukcji.
Hiram Stevens Maxim skonstruował swój pierwszy karabin maszynowy w 1883 roku. W następnych latach starał się zainteresować swoim wynalazkiem wojskowych. W 1888 roku prezentował swoją broń w stolicy Austro-Węgier Wiedniu, a następnie w Niemczech. W trakcie pobytu w Niemczech doszło do prób poligonowych, w czasie których porównywano km Maxima z kartaczownicami Gatlinga, Nordenfelta i Gardnera. Wyniki prób były jednoznaczne: Hiram Maxim obsługujący swój karabin maszynowy w pojedynkę wystrzelił 333 pociski w czasie poniżej 30 sekund, czteroosobowa obsługa kartaczownicy potrzebowała na to ponad minuty.
Jednak wojskowi niemieccy, podobnie jak w innych krajach, pozostawali sceptyczni. Wielkim entuzjastą nowej broni był za to cesarz Niemiec Wilhelm II, osobiście oglądający wyniki testów. Pomimo to, dopiero w 1894 karabiny maszynowe Maxim model 1894 zaczęły wchodzić na uzbrojenie oddziałów desantowych niemieckiej marynarki wojennej, a armia zdecydowała o wprowadzeniu karabinów maszynowych jeszcze później. W 1901 roku rozpoczęła się licencyjna produkcja pierwszego modelu ckmu Maxima MG01 w zakładach DWM, ale był on zbyt ciężką bronią (masa z podstawą 63,5 kg). Popularność zdobył dopiero produkowany od 1908 roku „odchudzony” model MG08 (masa 55,9 kg). Karabin maszynowy MG08 był produkowany w rządowych zakładach Królewskiej Fabryce Karabinów w Spandau i prywatnej Deutsche Waffen und Munitions Fabriken (DWM) w Berlinie (większość była produkowana przez zakłady w Spandau, stąd broń ta nazywana była także potocznie wśród żołnierzy ententy „Spandau”). Niemiecka armia używała tego karabinu na czworonożnej podstawie saneczkowej, ale istniała też wersja eksportowa na trójnożnej podstawie skonstruowana w DWM.
W czasie I wojny światowej MG08 był podstawowym ciężkim karabinem maszynowym armii niemieckiej. W momencie wybuchu wojny miała ona na uzbrojeniu około 12 000 tych ckm-ów, ale ich liczba wzrastała w ciągu wojny. W 1915 roku opierając się na konstrukcji MG08 skonstruowano lekki karabin maszynowy MG 08/15.
W 1915 także powstała modyfikacja MG08 jako lotniczego karabinu maszynowego chłodzonego powietrzem lMG08 (początkowe „L” pisane małą literą, od "luftgekühlt" – chłodzony powietrzem). Przede wszystkim używana była w wariancie stałego zsynchronizowanego karabinu maszynowego na niemieckich samolotach I połowy I wojny światowej, rzadziej w wersji ruchomej, z kolbą i chwytem pistoletowym. Wyróżniała się perforowaną osłoną lufy. Od 1917 broń ta została zastąpiona przez LMG08/15 – lotniczą wersję lkm MG08/15. Rozwinięciem konstrukcji MG08 był też lżejszy karabin maszynowy Parabellum MG13 zakładów DWM i jego późniejsza chłodzona powietrzem wersja lotnicza LMG14.
Po wojnie MG08 nadal znajdował się na uzbrojeniu Reichswehry. Ponieważ była ona mniejsza niż armia przedwojenna, nowych karabinów MG08 nie produkowano. Wprowadzano tylko drobne zmiany w eksploatowanych już ckm-ach (np. na podstawie donośnika zamocowano stelaż "Patronentrommel 16" czyli zasobnika na 100 nabojową taśmę). W 1924 roku zmieniono też oficjalną nazwę broni na sMG08 ("schwere Maschinengewehr 08").
W 1934 roku do uzbrojenia armii niemieckiej wprowadzono nowy uniwersalny karabin maszynowy MG34. Spowodowało to stopniowe przenoszenie ckm-ów MG08 do jednostek drugoliniowych. Ostatnią dużą modernizacją było przystosowanie w 1936 ckm-u sMG08 do zasilania metalową taśmą Gurt 34 (z ukm-u MG34).
W 1942 roku ostatnie sMG08 wycofano z jednostek frontowych, ale w jednostkach pomocniczych czy fortecznych były używane do końca wojny.
Maxim wz. 08.
W okresie międzywojennym ciężkie karabiny maszynowe MG08 były używane przez Wojsko Polskie jako ckm Maxim wz. 08. Był on podstawowym typem ciężkiego karabinu maszynowego używanym w Wojsku Polskim po odzyskaniu niepodległości i w latach 20. W 1936 Polska posiadała ich 5964 szt., a w 1939 jeszcze 4500.
Używane przez Wojsko Polskie ckm-y Maxim wz. 08 pochodziły z kilku źródeł. Pierwszym były arsenały armii niemieckiej znajdujące się na terenie Polski. Później na uzbrojeniu znalazły się Maximy wz. 08 zdobyte podczas powstania wielkopolskiego. Trzecim źródłem była Francja, w której zakupiono duże ilości poniemieckiej broni zebranej z pobojowisk I wojny światowej. Stan pozyskanych karabinów maszynowych był na ogół nie najlepszy i często wymagały one remontu. Ponieważ na terenie Rzeczypospolitej nie znajdował się żaden zakład produkujący karabiny maszynowe Maxima, części do napraw pozyskiwano metodą kanibalizacji egzemplarzy znajdujących się w najgorszym stanie technicznym. Zamki ckm-ów Maxim wz. 08 były wykorzystywane także do przebudowy rosyjskich ckm-ów Maxim wz. 1910 do wersji Maxim wz. 1910/28.
Karabiny maszynowe Maxim wz. 08 znajdowały się na uzbrojeniu zarówno piechoty jak i kawalerii. Ponieważ używane przez kawalerię siodło juczne przeznaczone do transportu karabinu maszynowego było wzorowane na siodle używanym przez austro-węgierską kawalerię i nie mogło pomieścić saneczkowej podstawy ckm-u wz. 08, karabiny maszynowe używane przez jazdę były osadzane na specjalnie przystosowanej podstawie austro-węgierskiego ckm-u Schwarzlose MG M.07/12 (według stanu z 1 lipca 1938 roku Wojsko Polskie posiadało 587 takich zmodyfikowanych podstaw). Część karabinów maszynowych Maxim wz. 08 była osadzona na polskiej podstawie trójnożnej produkowanej przez firmę "Borek".
Na początku lat 30. rozpoczęto wycofywanie ckm wz. 08 z czynnych dywizji piechoty, zastępując je ckm wz. 30, a na przełomie 1938/39 wycofano je z brygad kawalerii. Podczas kampanii wrześniowej ckm Maxim używane były przez jednostki rezerwowe oraz obrony przeciwlotniczej, jako uzbrojenie polskich pociągów pancernych, a także jako wyposażenie okrętów MW.
Opis konstrukcji.
Ciężki karabin maszynowy MG08 był zespołową bronią samoczynną. Zasada działania oparta o krótki odrzut lufy. Ryglowanie układem kolankowo-dźwigniowym. Mechanizm spustowy umożliwiał tylko ogień ciągły. Zasilanie taśmowe (taśma ciągła, parciana). Przeładowanie obrotową rączką zamkową. MG08 posiada lufę niewymienną, chłodzoną wodą, zakończoną odrzutnikiem. Przyrządy celownicze składają się z muszki stałej i nastawnego celownika ramkowego. Podstawa saneczkowa.

</doc>
<doc id="168075" url="https://pl.wikipedia.org/wiki?curid=168075" title="MG08">
MG08



</doc>
<doc id="168076" url="https://pl.wikipedia.org/wiki?curid=168076" title="MG 08">
MG 08



</doc>
<doc id="168077" url="https://pl.wikipedia.org/wiki?curid=168077" title="Kontrakcja objętości">
Kontrakcja objętości

Kontrakcja objętości – zjawisko fizyczne polegające na zmianie objętości roztworu lub mieszaniny na skutek reakcji chemicznej lub oddziaływań międzycząsteczkowych pomiędzy składnikami mieszaniny.
W przypadku roztworów i mieszanin, w których nie zachodzą reakcje chemiczne, kontrakcja objętości prowadzi prawie zawsze do zmniejszania jej objętości, co wynika z obniżonej ruchliwości jej cząsteczek na skutek powstawania ich aglomeratów, połączonych oddziaływaniami elektrostatycznymi lub wiązaniami wodorowymi. Gdy jednak doda się do takiej mieszaniny czynnik rozbijający aglomeraty, kontrakcja objętości ma charakter odwrotny i prowadzi do większego wzrostu objętości mieszaniny niż objętość nowo dodanej substancji.
Przykładem mieszaniny, która ma mniejszą objętość niż użyte do jej sporządzenia składniki, jest mieszanina wody i etanolu (alkoholu etylowego). Za kontrakcję objętości odpowiedzialne są w tym przypadku wiązania wodorowe powstające pomiędzy atomami wodoru grupy hydroksylowej etanolu a wolnymi parami elektronowymi na atomie tlenu w cząsteczce wody.
Kontrakcja objętości może też zachodzić na skutek reakcji chemicznej. Dotyczy to zwłaszcza reakcji zachodzących w fazie gazowej, choć występuje również w cieczy. W przypadku, gdy efektem reakcji chemicznej jest zmniejszenie liczby cząsteczek (np. w reakcjach addycji), dochodzi do zmniejszenia się objętości mieszaniny. Gdy na skutek reakcji dochodzi do wzrostu liczby cząsteczek (np. w reakcjach rozpadu), następuje wzrost objętości mieszaniny.

</doc>
<doc id="168078" url="https://pl.wikipedia.org/wiki?curid=168078" title="Św. Anna">
Św. Anna



</doc>
<doc id="168080" url="https://pl.wikipedia.org/wiki?curid=168080" title="Bandura">
Bandura

Bandura (prawdopodobnie z gr. "pandóra" – wszystko dająca) – ukraiński ludowy instrument muzyczny należący do chordofonów, w którym struny szarpie się palcami lub plektronem.
Historia.
Pierwsze wzmianki pochodzą z VI wieku naszej ery z Grecji. Pierwowzorem bandury była najprawdopodobniej kobza lub lutnia. Inne źródła podają instrument strunowy zwany "syrena syrenarum", łączący cechy lutni i psalterium, którego wynalazcą był Francesco Landino.
Pierwsza wzmianka o ukraińskich bandurzystach pochodzi ze źródeł polskich z 1441 roku. Kojarzony był z Kozakami. Na początku XX wieku instrument przeżył odrodzenie jako symbol Ukrainy – atrybut pieśniarzy wykonujących dumki. W latach stalinowskich zakazano gry na bandurze, kojarzonej z ukraińskim „nacjonalizmem”, bandurzyści byli prześladowani. Po odzyskaniu przez kraj niepodległości, popularność instrumentu została przywrócona.
W polskich dawnych kolędach i pastorałkach, bandura towarzyszyła np. lirze korbowej. Aleksander Obodziński, XVII-wieczny poeta, w swoim utworze opublikowanym w 1640 r. w Krakowie pt. "Pandora monarchów polskich", wymienia wśród innych instrumentów także „skoczne bandury”. Na dworze króla Jana III Sobieskiego, na bandurze grał ukraiński muzyk Wesołowski, śpiewając przy tym polskiemu władcy dumki.
23 lipca1997 roku Narodowy Bank Ukrainy, wprowadził do obiegu srebrną pamiątkową monetę z wizerunkiem Kozaka, grającego na bandurze.
Rodzaje bandur.
Obecnie wyróżnia się trzy główne typy bandur:
Istnieje też bandura typu lwowskiego, tzw. lwiwianka.

</doc>
<doc id="168081" url="https://pl.wikipedia.org/wiki?curid=168081" title="Maxim wz. 08">
Maxim wz. 08



</doc>
<doc id="168082" url="https://pl.wikipedia.org/wiki?curid=168082" title="OS/400">
OS/400

OS/400 - system operacyjny komputerów firmy IBM z rodziny AS/400 (obecnie iSeries). OS/400 oraz AS/400 zostały zaprezentowane w 1988 roku. Najnowsza wersja OS/400 nazywa się i5/OS. Szczególną cechą tego systemu jest tekstowy interfejs użytkownika z wielopoziomowym systemem menu oraz specyficznym (i bardzo rozbudowanym) zestawem poleceń, które mogą m.in. obsługiwać i przetwarzać bazy danych.

</doc>
<doc id="168083" url="https://pl.wikipedia.org/wiki?curid=168083" title="Wizytówka">
Wizytówka

Wizytówka w sensie poligraficznym jest drukiem akcydensowym. Wizytówka to zazwyczaj prostokątny, podręczny kartonik, zapisany treścią zależną od rodzaju wizytówki. Towarzyszy chwilom nawiązywania znajomości, stając się elementem konwenansu. Jest oznaką uprzejmości i szacunku, a współcześnie może też pełnić funkcje reklamowe.
Historia.
Wizytówka pojawiła się w XV w. w Chinach, gdzie również wynaleziono papier. Chiński urzędnik był zobligowany specjalnym dekretem do posiadania wizytówki ze specjalnego papieru czerpanego, która zawierała jedynie imię i nazwisko jej właściciela oraz zajmowane stanowisko. Dużą popularnością cieszyły się wizytówki we Francji w czasach Ludwika XIV. Pierwszą drukowaną wizytówkę znaleziono na terenie Niemiec i pochodzi ona z końca XVIII wieku. W Rosji wizytówki rozpowszechniły się za czasów Katarzyny II. Pod koniec wieku XIX zaczęły cieszyć się popularnością wizytówki reklamowe.
Rodzaje wizytówek.
Ze względu na przeznaczenie wizytówki można stosować podział wizytówek:
Wymiary.
Z przyczyn praktycznych wymiar współczesnej wizytówki zazwyczaj nie przekracza 9 cm x 5,5 cm, ponieważ większe wizytówki dla ich zarchiwizowania wymagałyby specjalnych wizytowników.
Szeroko rozpowszechniony międzynarodowy wymiar standardowy został ujęty w normie ISO 7810 ID-1 i jest zgodny z wymiarem kart kredytowych:
85,60 mm × 53,98 mm (3,370 in × 2,125 in).
Mniej rozpowszechnionym wymiarem wizytówek jest format A8: 74 mm × 52 mm (2,913 in × 2,047 in)

</doc>
<doc id="168085" url="https://pl.wikipedia.org/wiki?curid=168085" title="Sportfreunde Stiller">
Sportfreunde Stiller

Sportfreunde Stiller to zespół muzyczny pochodzący z niemieckiego miasta Monachium.
Zespół został założony w 1996 roku przez Petera „Balboa” Bruggera (gitara, wokal), Floriana „Rakete” Webera (perkusja, wokal) i Andiego Erharda (bass). Pierwszą nazwą było nazwisko piłkarskiego trenera Hansa Stillera (klub "SV Germering").
Ich utwór „Independent” z albumu "Die gute Seite" był umieszczony w grze wideo "FIFA 2003".

</doc>
<doc id="168087" url="https://pl.wikipedia.org/wiki?curid=168087" title="ACF Fiorentina">
ACF Fiorentina

ACF Fiorentina (znany jako Fiorentina) – włoski klub piłkarski założony 29 sierpnia 1926 roku jako AC Fiorentina. Zespół ma siedzibę we Florencji, od sezonu 2004/2005 nieprzerwanie występuje w rozgrywkach Serie A.
Fiorentina jest jednym z najbardziej utytułowanych klubów w kraju – ma na koncie dwa tytuły mistrza kraju zdobyte w 1956 i 1969 roku, sześć Pucharów Włoch i jeden Superpuchar Włoch. W rozgrywkach międzynarodowych zespół zwyciężył w Pucharze Zdobywców Pucharów 1960/1961 pokonując w finałowym dwumeczu Rangers F.C. oraz dotarł do finału Pucharu Mistrzów 1956/1957, w którym przegrał z Realem Madryt.
Drużyna swoje domowe spotkania rozgrywa na Stadio Artemio Franchi liczącym 47 282 miejsc siedzących. Najczęściej występuje w fioletowych koszulkach, fioletowych spodenkach oraz fioletowych getrach. Klub posiada dwa przydomki – „Viola” (Fioletowi) oraz „Gigliati” (Liliowi). Od 2020 roku trenerem zespołu jest Giuseppe Iachini, natomiast funkcję kapitana drużyny pełni Germán Pezzella. Największymi rywalami klubu są Juventus F.C., A.C. Milan, Inter Mediolan, S.S. Lazio i AS Roma. Kibice Fiorentiny są natomiast w dobrych kontaktach z fanami Torino FC, Hellasu Werona i Modeny.
W 2001 roku ujawniono długi klubu sięgające 50 milionów USD. W 2002 roku Fiorentinę zdegradowano z powodu problemów finansowych do czwartej ligi, jednak od razu wywalczyła ona awans do trzeciej. Następnie dzięki reformom przeprowadzonym przez Włoski Związek Piłki Nożnej zespół przeniesiono do drugiej ligi, z której jeszcze w 2004 roku awansował do Serie A. W roku 2006 klub oskarżono o udział w aferze Calciopoli i zdegradowano do drugiej ligi. Po złożeniu odwołania Fiorentina pozostała w pierwszej lidze, jednak została ukarana karą punktową. Ostatecznie klub oczyszczono ze wszystkich zarzutów.
Historia.
Początki.
Klub został założony 26 sierpnia 1926 roku jako Associazione Calcio Fiorentina. Powstał w wyniku połączenia dwóch istniejących już wcześniej zespołów – CS Firenze i PG Fiorentina Libertas. Fuzji dokonał markiz Luigi Ridolfi, członek Narodowej Partii Faszystowskiej. Jego celem było stworzenie silnej drużyny, która mogłaby włączyć się do walki o mistrzostwo kraju. Początkowo Fiorentina rozgrywała mecze na stadionie mieszczącym się przy ulicy Bellini, ale w 1931 roku wybudowano dla klubu nowy obiekt noszący nazwę Stadio Comunale. W sezonie 1930/1931 zespół zwyciężył w rozgrywkach drugiej ligi i po raz pierwszy w historii awansował do Serie A. Do „Fioletowych” zakupiono kilku nowych piłkarzy, między innymi Urugwajczyka Pedra Petronego, zwycięzcę Mistrzostw Świata 1930. 20 września 1931 roku Fiorentina zadebiutowała w pierwszej lidze remisując 1:1 z Milanem. 15 listopada zawodnik Fiorentiny Alfredo Pitto wystąpił w meczu reprezentacji Włoch z Czechosłowacją, stając się pierwszym zawodnikiem „Violi” grającym w reprezentacji Italii. W swoim pierwszym sezonie w Serie A Fiorentina zajęła w końcowej tabeli czwartą lokatę zdobywając 39 punktów w 34 spotkaniach. Pozyskany przed sezonem Pedro Petrone zdobył podczas rozgrywek 25 goli i wspólnie z Angelem Schiavio z Bologni został królem strzelców ligi. W 1933 roku urugwajski napastnik odszedł do Club Nacional de Football, a najlepszym strzelcem „Fioletowych” stał się Vinicio Viani.
W sezonie 1934/1935 Fiorentina zakończyła rozgrywki Serie A na trzecim miejscu. Straciła pięć punktów do mistrza kraju – Juventusu i trzy punkty do wicemistrza – Ambrosiany-Interu. 16 czerwca 1935 roku „Viola” rozegrała swój pierwszy pojedynek z drużyną z innego kraju. W Budapeszcie wygrała 2:0 z Újpestem, a mecz odbył się w ramach rozgrywek Pucharu Mitropa. Pod koniec roku, 26 grudnia, Fiorentina zadebiutowała w Pucharze Włoch. W swoim pierwszym spotkaniu tego turnieju pokonała 8:0 Sestrese Calcio, co do dzisiaj pozostaje rekordowym wynikiem w tych rozgrywkach. Po serii dobrych występów w lidze i zajmowaniu wysokich miejsc w tabeli w sezonie 1935/1936 klub z Florencji uplasował się w Serie A na dwunastej pozycji, natomiast w sezonie 1936/1937 zajął w niej dziewiątą lokatę. Rozgrywki 1937/1938 Fiorentina zakończyła na ostatnim miejscu w tabeli i po raz pierwszy w historii spadła do drugiej ligi.
Powrót do Serie A i wygrana w Pucharze Włoch.
Pobyt Fiorentiny w Serie B nie trwał jednak długo, bowiem już w sezonie 1938/1939 „Viola” zajęła w niej pierwszą lokatę i powróciła do grona pierwszoligowców. Awans zapewniła sobie 28 maja 1939 roku, kiedy to wygrała 4:1 z Alessandrią Calcio. W sezonie 1939/1940 „Fioletowi” dopiero w ostatniej kolejce rozgrywek zapewnili sobie utrzymanie w Serie A. Podczas tych rozgrywek zespół osiągnął swój pierwszy poważny sukces – 15 czerwca 1940 roku wygrywając 1:0 z Genoą zapewnił sobie zwycięstwo w Pucharze Włoch. W kolejnych trzech latach drużyna w pierwszej lidze zajmowała kolejno czwarte, dziewiąte i siódme miejsce. Następnie wszystkie oficjalne rozgrywki piłkarskie we Włoszech zawieszono z powodu II wojny światowej. Po zakończeniu wojny rozgrywki ponownie wystartowały, a Włoski Związek Piłki Nożnej podzielił pierwszą ligę na dwie grupy – północną oraz środkowo–południową. Cztery najlepsze kluby z obu grup awansowały do rundy finałowej, jednak wśród nich nie znalazła się Fiorentina, która w swojej grupie zajęła piątą pozycję. W sezonie 1946/1947 system rozgrywek pierwszej ligi wyglądał już tak, jak miało to miejsce przed wojną. „Viola” zajęła w Serie A szesnaste miejsce i utrzymała się w lidze dzięki jednemu punktowi przewagi nad strefą spadkową. Od początku lat 50. Fiorentina zajmowała w lidze miejsca w górnej części tabeli, jednak w tym czasie ani razu nie znalazła się w najlepszej trójce Serie A. W sezonie 1951/1952 uplasowała się na czwartej pozycji, a taką samą lokatę zajęła także w sezonie 1953/1954, jednak wówczas zdobyła tyle samo punktów co trzeci Milan.
Pierwsze mistrzostwo kraju i kolejne sukcesy.
Przed sezonem 1955/1956 roku do włoskiego klubu zakupiono między innymi dwóch napastników – Brazylijczyka Julinho oraz Miguela Montuoriego, którzy od razu stali się ważnymi elementami drużyny. Oprócz nich o sile ofensywnej zespołu stanowił również Giuseppe Virgili. Fiorentina od ósmej kolejki rozgrywek prowadziła w tabeli i na pięć kolejek przed końcem zapewniła sobie pierwsze w historii mistrzostwo Włoch. „Viola” przez cały sezon wygrała 20 spotkań, trzynaście zremisowała i doznała tylko jednej porażki (w ostatniej kolejce sezonu z Genoą). Najlepszymi strzelcami klubu zostali Giuseppe Virgili oraz Miguel Montuori (odpowiednio 21 i 13 goli w 32 występach). Cztery kolejne sezony po wywalczeniu mistrzowskiego tytułu Fiorentina kończyła na drugich pozycjach w Serie A. W sezonie 1956/1957 jako pierwsza włoska drużyna dotarła natomiast do finału Pucharu Mistrzów, w którym przegrała jednak z Realem Madryt 0:2 po golach Alfredo Di Stéfano i Francisca Gento. Rok później Fiorentina dotarła do finału Pucharu Włoch, w którym doznała porażki 0:1 z S.S. Lazio.
Następnie rozpoczęły się lata 60. uważane za najlepszy okres w historii „Fioletowych”. W 1960 roku „Viola” znowu wystąpiła w finałowym spotkaniu Pucharu Włoch, jednak tym razem musiała uznać wyższość Juventusu, który zwyciężył 3:2 po dogrywce. Po czterech z rzędu wicemistrzostwach kraju, Fiorentina w sezonie 1960/1961 zajęła w lidze dopiero siódmą pozycję. Zdobyła jednak dwa inne trofea – Puchar Włoch dzięki wygranej z Lazio oraz Puchar Zdobywców Pucharów pokonując w dwumeczu Rangers. Do ćwierćfinału tego turnieju Fiorentina awansowała dzięki wolnemu losowi, następnie w ćwierćfinale pokonała FC Luzern, a w półfinale wyeliminowała Dinamo Zagrzeb. W 1962 roku włoska drużyna ponownie dotarła do finału Pucharu Zdobywców Pucharów, jednak tym razem rozpoczęła rywalizację od 1/8 finału. W niej wygrała z Rapidem Wiedeń, następnie pokonywała kolejno Dynamo Žilinę i Újpest, a w finale spotkała się z Atlético Madryt. Tym razem o zwycięstwie miał rozstrzygnąć jeden pojedynek na Hampden Park w Glasgow, jednak zakończył się on remisem 1:1. 5 września na Neckarstadionie w Stuttgarcie rozegrano więc rewanż, w którym 3:0 zwyciężyło Atlético. 2 lutego 1964 roku zawodnik „Violi” – Kurt Hamrin w meczu z Atalantą strzelił pięć goli i ustanowił pod tym względem nowy rekord pierwszej ligi włoskiej. W sezonie 1964/1965 Fiorentina zajęła w Serie A piątą pozycję, wystąpiła także w finale Pucharu Mitropa, w którym przegrała jednak z Vasasem. Rok później drużyna prowadzona przez Giuseppego Chiappellę po raz trzeci w swojej historii zdobyła Puchar Włoch eliminując w finale Romę, z którą wygrała 2:1 po dogrywce. Oprócz tego Fiorentina zwyciężyła także w Pucharze Mitropa, w finale którego pokonała czechosłowacką Jednotę Trenčín.
Okres w historii Fiorentiny nazywany „złotym dziesięcioleciem” zakończył się wraz ze zdobyciem drugiego mistrzostwa Włoch w sezonie 1968/1969. Trenerem drużyny był wówczas Argentyńczyk Bruno Pesaola. „Viola” wygrała szesnaście pojedynków, trzynaście zremisowała i podobnie jak miało to miejsce w sezonie, kiedy wywalczyła swój pierwszy tytuł mistrzowski – zanotowała tylko jedną porażkę. Na początku rozgrywek w tabeli prowadził AC Milan, a następnie pierwsze miejsce zajmowało Cagliari Calcio. Fiorentina na prowadzenie wysunęła się pod koniec sezonu, natomiast mistrzostwo zapewniła sobie dzięki wygranej 2:0 z Juventusem w przedostatniej kolejce rozgrywek. Najlepszym strzelcem „Fioletowych” został Mario Maraschi, który w trzydziestu pojedynkach zdobył czternaście goli.
Debiut Antognoniego i kolejny Puchar Włoch.
Początek kolejnego dziesięciolecia Fiorentina rozpoczęła od zajęcia piątego miejsca w tabeli Serie A w sezonie 1969/1970. W Pucharze Mistrzów „Viola” zaczęła rywalizację od 1/16 finału, w której wyeliminowała szwedzki Östers IF Växjö wygrywając z nim 1:0 oraz 2:1. W kolejnej rundzie Fiorentina spotkała się z Dynamem Kijów. Mecz na Ukrainie zakończył się zwycięstwem gości 2:1, natomiast w rewanżu we Florencji padł wynik 0:0, co dało awans do kolejnej rundy „Fioletowym”. W ćwierćfinale Fiorentina została wyeliminowana przez Celtic F.C., który najpierw wygrał u siebie 3:0, a później awans do półfinału zapewniła mu przegrana tylko 0:1. W 1972 roku w drużynie „Violi” zadebiutował Giancarlo Antognoni, który na Stadio Comunale spędził piętnaście kolejnych sezonów i rozegrał dla swojego klubu 341 ligowych pojedynków. W tym samym roku Fiorentina przegrała w finale Pucharu Mitropa z obrońcą tytułu – bośniackim zespołem Čelik Zenica. 3 czerwca 1973 roku włoska drużyna wystąpiła w finale Pucharu Anglo-Włoskiego, w którym przegrała jednak 1:2 z Newcastle United. W sezonie 1974/1975 Fiorentina zajęła ósme miejsce w rozgrywkach ligowych, jednak po raz czwarty w historii wywalczyła Puchar Włoch. W finałowym pojedynku rozegranym na Stadio Olimpico w Rzymie „Fioletowi” pokonali Milan 3:2, a gole dla zwycięzców zdobywali kolejno Gianfranco Casarsa, Vincenzo Guerini i Paolo Rossi. W 1975 roku „Gigliati” odnieśli zwycięstwo w Pucharze Ligi Anglo-Włoskiej, a w finałowym dwumeczu dwukrotnie wygrali 1:0 z West Hamem United. Podczas rozgrywek włoskiej ligi 1976/1977 Fiorentina po raz pierwszy od piętnastu lat zajęła miejsce na podium i zakończyła ligowe zmagania na trzeciej pozycji. W kolejnym sezonie Fiorentina notowała już znacznie gorsze wyniki w Serie A i ostatecznie uplasowała się dopiero na trzynastej lokacie. Utrzymanie zapewniła sobie dzięki lepszej sytuacji bramkowej niż Genoa CFC i US Foggia, które mając tyle samo punktów co „Fioletowi” spadli do Serie B. W sezonie 1978/1979 Fiorentina powróciła do górnej części tabeli i zajęła w lidze siódme miejsce.
Era Pontello i kłopoty drużyny.
W 1980 roku klub został sprzedany Flaviowi Pontello, który razem ze swoją rodziną szybko dokonał zmiany hymnu i herbu drużyny. Decyzja ta doprowadziła do wielu skarg ze strony fanów włoskiej drużyny, jednak Pontello kupił do Fiorentiny także wielu cenionych piłkarzy – Francesca Grazianiego i Eralda Pecciego z Torino FC, Daniela Bertoniego z Sevilli, Danielego Massaro z Monzy i młodego Pietra Vierchowoda z Sampdorii. W 1981 roku nowym trenerem zespołu został Giancarlo De Sisti, który w sezonie 1981/1982 zdobył z Fiorentiną wicemistrzostwo Włoch. „Viola” przez długi okres zajmowała w ligowej tabeli pierwsze miejsce i straciła je dopiero w ostatniej kolejce sezonu. W niej Fiorentina bez leczącego kontuzję Giancarla Antognoniego zremisowała 0:0 z Cagliari Calcio, a w spotkaniu tym nie został uznany prawidłowo zdobyty gol Francesca Grazianiego. „Fioletowi” stracili w ten sposób mistrzostwo kraju na rzecz Juventusu, który po bramce Liama Brady’ego z rzutu karnego wygrał 1:0 z US Catanzaro. Sytuacja ta rozpoczęła konflikt na linii Fiorentina–Juventus, który trwa do dziś. W kolejnych dwóch latach „Viola” zajęła w tabeli pierwszej ligi kolejno piąte i trzecie miejsce. Następnie rozpoczął się okres, w którym Fiorentina bardzo dobre miejsca w lidze przeplatała ze słabymi występami i pozycjami w środku tabeli. Do zespołu zostali sprowadzeni między innymi Ramón Díaz oraz młody Roberto Baggio, jednak następnie w klubie zaczęły narastać problemy ekonomiczne. Flavio Pontello postanowił zrezygnować z funkcji prezesa i sprzedać klub.
Fiorentina nie była w stanie włączyć się do walki o mistrzostwo Włoch i zajmowała miejsca w środku tabeli. Problemy finansowe drużyny okazały się na tyle poważne, że z klubu musiało zostać sprzedanych wielu piłkarzy, między innymi Daniela Passarellę, Giovanniego Gallego i Danielego Massaro. W sezonie 1989/1990 „Viola” walczyła tylko o utrzymanie w Serie A, jednak zdecydowanie lepiej radziła sobie w Pucharze UEFA. W pierwszej rundzie piłkarze Fiorentiny po serii rzutów karnych zapewnili sobie zwycięstwo z Atlético Madryt i awans do 1/16 finału. W niej spotkali się z FC Sochaux-Montbéliard, jednak oba pojedynki między tymi zespołami zakończyły się remisami. O awansie znów musiały zadecydować rzuty karne, które zakończyły się zwycięstwem Fiorentiny. W trzeciej rundzie „Viola” wyeliminowała Dynamo Kijów, z którym wygrała 1:0 na Stadio Comunale i zremisowała 0:0 na wyjeździe. W ćwierćfinale Fiorentina dwukrotnie pokonała 1:0 AJ Auxerre, a w półfinale dzięki różnicy bramek strzelonych na wyjeździe okazała się lepsza od Werderu Brema. W finale rozgrywek „Gigliati” spotkali się z Juventusem. Mecz w Turynie zakończył się wygraną „Starej Damy” 3:1, w rewanżu we Florencji padł wynik 0:0 i triumfatorem Pucharu UEFA został Juventus. Przed Mistrzostwami Świata we Włoszech z Fiorentiny sprzedano Roberta Baggio, który trafił właśnie do Juventusu. Doprowadziło to do fali protestów ze strony kibiców, w efekcie czego prezes klubu, Lorenzo Righetti, zrezygnował z zajmowanego przez siebie stanowiska.
Spadek do drugiej ligi, odrodzenie i kolejne sukcesy.
W 1990 roku nowym prezesem klubu został Mario Cecchi Gori, natomiast nowym trenerem – Sebastião Lazaroni. Brazylijczyk z roli szkoleniowca został jednak zastąpiony już w 1991 roku przez Luigiego Radicego. W sezonach 1990/1991 oraz 1991/1992 Fiorentina zajmowała w Serie A dwunaste miejsca. W 1991 roku do klubu kupiono Gabriela Batistutę, a nazwę stadionu zmieniono na Stadio Artemio Franchi. W 1992 roku drużynę „Fioletowych” zasilili natomiast między innymi doświadczeni Stefan Effenberg, Fabrizio Di Mauro i Brian Laudrup. Na placu Santa Croce zorganizowano prezentację zespołu, na którą przybyło mnóstwo kibiców. Fani drużyny pokupowali tysiące karnetów na zbliżający się sezon 1992/1993 licząc na włączenie się Fiorentiny do walki o mistrzostwo Włoch. Klub oraz nowi zawodnicy zupełnie jednak zawiedli i „Gigliati” zajmując w lidze szesnaste miejsce spadli do Serie B. Z drużyny odeszło wielu podstawowych zawodników, natomiast nowym trenerem Fiorentiny został Claudio Ranieri. Klub z Florencji zwyciężył rozgrywki drugiej ligi w sezonie 1993/1994 i powrócił do Serie A. Do zespołu sprowadzono między innymi Portugalczyka Rui Costę z SL Benfica i Brazylijczyka Márcia Santosa z Girondins Bordeaux. 5 listopada 1993 roku zmarł prezes Fiorentiny Mario Cecchi Gori, którego na stanowisku zastąpił jego syn – Vittorio. Sezon 1994/1995 klub zakończył na dziesiątej pozycji w tabeli.
Odrodzenie Fiorentiny nastąpiło w sezonie 1995/1996. Drużyna po raz pierwszy od dwunastu lat zajęła w Serie A miejsce na podium kończąc rozgrywki na trzeciej lokacie. Klub wywalczył też Puchar Włoch, a w finałowym dwumeczu pokonał 3:0 Atalantę Bergamo. Radość na stadionie trwała do godziny czwartej nad ranem, a na obiekcie było zgromadzonych 40 tysięcy widzów. Fiorentina udany rok 1996 zakończyła zdobyciem Superpuchar Włoch, a w finale rozegranym na San Siro pokonała po dwóch golach Gabriela Batistuty 2:1 mistrza kraju – AC Milan. Następnie Fiorentina rozpoczęła rywalizację w Pucharze Zdobywców Pucharów. W pierwszej rundzie pokonała Glorię Bystrzyca remisując 1:1 na wyjeździe i wygrywając 1:0 u siebie. Następnie „Viola” wyeliminowała Spartę Praga – zwyciężyła 2:1 na Stadio Comunale i zremisowała 1:1 na Stadionie Letná. W ćwierćfinale Fiorentina pokonała SC Braga zwyciężając 2:0 w Portugalii i przegrywając 0:1 we Włoszech. W półfinale podopieczni Claudia Ranieriego spotkali się z Barceloną. Pojedynek na Camp Nou zakończył się remisem 1:1, jednak na Stadio Comunale Barcelona wygrała 2:0 i awansowała do finału, w którym pokonała później Paris Saint-Germain. W 1997 roku nastąpiła zmiana na stanowisku szkoleniowca Fiorentiny – Claudio Ranieri został zastąpiony przez Alberta Malesaniego. W sezonie 1997/1998 „Viola” zajęła w lidze piąte miejsce. Prezes Cecchi Gori oczekiwał jednak sukcesów, dlatego też zwolnił Malesaniego i zastąpił go Giovannim Trapattonim. Podczas rozgrywek 1998/1999 Fiorentina długo zajmowała pierwszą pozycję w tabeli, jednak ostatecznie uplasowała się dopiero na trzeciej lokacie. Pozwoliło jej to na awans do Ligi Mistrzów po 30 latach przerwy. „Gigliati” rozpoczęli rywalizację w Champions League od trzeciej rundy eliminacyjnej, w której pokonali w dwumeczu 5:1 Widzew Łódź. W pierwszej rundzie grupowej Fiorentina uplasowała się na drugiej pozycji za Barceloną, wyprzedziła Arsenal FC i AIK Fotboll. W drugiej rundzie grupowej zajęła trzecie miejsce za Manchesterem United i Valencią i odpadła z rozgrywek. Ligowe zmagania „Viola” zakończyła na siódmej lokacie, a po ich zakończeniu działacze klubu sprzedali swojego najlepsza strzelca w historii – Gabriela Batistutę do Romy.
Bankructwo klubu.
Sezon 2000/2001 Fiorentina rozpoczęła pod wodzą Turka Fatiha Terima, który już w lutym 2001 roku zakończył pracę w klubie. Nowy dyrektor zespołu – Mario Sconcerti mimo uchybień regulaminowych na stanowisko trenera zatrudnił Roberta Manciniego. Drużyna zajęła w lidze dziewiąte miejsce, wywalczyła jednak szósty w historii klubu Puchar Włoch wygrywając w dwumeczu z Parmą. W pojedynku na Stadio Ennio Tardini „Fioletowi” zwyciężyli 1:0 po bramce Paola Vanoliego, natomiast na własnym boisku zremisowali 1:1 po golu Nuno Gomesa. Następnie ujawniono fatalny stan finansowy zespołu, jego długi sięgały 50 milionów dolarów, a prezes Vittorio Cecchi Gori spłacił tylko niewielką część tej sumy. Przed rozpoczęciem sezonu 2001/2002 Fiorentina wysprzedała wielu swoich podstawowych zawodników, wśród nich znaleźli się między innymi Francesco Toldo i Rui Costa. Na Stadio Comunale pozostał między innymi Enrico Chiesa, jednak w piątej kolejce doznał kontuzji, która wyeliminowała go z gry do końca rozgrywek. Na stanowisku trenera Roberta Manciniego zastąpił Ottavio Bianchi, następnie szkoleniowcem znowu został Luciano Chiarugi, jednak zmiany te nie pomogły Fiorentinie. „Viola” w tabeli Serie A zajęła dopiero siedemnaste miejsce i spadła do drugiej ligi, a oprócz tego przegrała w Superpucharze Włoch z Romą.
1 sierpnia 2002 roku Włoski Związek Piłki Nożnej nie przyjął znajdującej się w fatalnej sytuacji Fiorentiny do rozgrywek drugiej ligi i zdegradował ją do Serie C2. Kierownictwo „Fioletowych” zmieniło nazwę klubu na Florentia Viola i sprzedała wszystkich oprócz Angela Di Livio podstawowych piłkarzy. Zespołowi udało się zająć pierwsze miejsce w czwartej lidze, a napastnik Christian Riganò zdobył 30 goli. Następnie działacze drużyny zmienili jej nazwę na ACF Fiorentina. W sierpniu działacze włoskiego związku przeprowadzili reorganizację Serie B, zwiększyli liczbę grających w niej drużyn z 20 do 24 i przywrócili do niej Genoę, Catanię, Salernitanę oraz Cosenzę. Cosenza nie zgłosiła się jednak do rozgrywek, a kierownictwo włoskiego związku do drugiej ligi przesunęło Fiorentinę, która miała grać o jedną klasę rozgrywek niżej. W sezonie 2003/2004 „Fioletowi” zajęli w Serie B szóste miejsce i dzięki wygraniu baraży z Perugią Calcio powrócili do pierwszej ligi. Najpierw „Gigliati” pokonali rywali 1:0, a następnie zremisowali 1:1. Autorem obu trafień dla Fiorentiny był Enrico Fantini. W 2004 roku nowym prezesem zespołu został Diego Della Valle – biznesmen, który przedstawił burmistrzowi Florencji, Leonardowi Domeniciemu, najkorzystniejszą ofertę spośród wszystkich inwestorów.
Stabilizacja.
Fiorentina rozpoczęła sezon 2004/2005 od przegranej 0:1 z Romą. Przed zakończeniem 2004 roku klub zajmował w tabeli siódme miejsce, jednak od początku 2005 roku zaczął grać o wiele gorzej i spadł do strefy spadkowej. 23 stycznia nowym trenerem drużyny został Dino Zoff. Fiorentina zapewniła sobie utrzymanie w lidze dopiero w ostatniej kolejce, w której wygrała 3:0 z Brescią Calcio. „Viola” uplasowała się na szesnastej pozycji i tylko dzięki lepszej sytuacji bramkowej wyprzedziła Parmę oraz Bolognę, które musiały rozegrać między sobą baraż o utrzymanie. Przed rozpoczęciem sezonu 2005/2006, 10 czerwca 2005 roku nowym szkoleniowcem Fiorentiny został Cesare Prandelli. Do klubu sprowadzono między innymi napastnika Lukę Toniego z US Palermo oraz bramkarza Sébastiena Freya z Parmy. Fiorentina stworzyła silny skład opierający się na takich zawodnikach jak Frey, Dario Dainelli, Tomáš Ujfaluši, Alessandro Gamberini, Cristian Brocchi, Martin Jørgensen, Adrian Mutu, Toni czy młodzi Riccardo Montolivo i Giampaolo Pazzini. „Fioletowi” w końcowej tabeli Serie A zajęli czwarte miejsce i wywalczyli sobie prawo startu w eliminacjach Ligi Mistrzów. Luca Toni z 31 golami na koncie został królem strzelców rozgrywek i pobił tym samym rekord wszech czasów pod względem liczby strzelonych bramek w jednym sezonie Serie A. Sam klub ustanowił natomiast rekord pod względem liczby wygranych meczów (22) oraz wygranych meczów na własnym stadionie (16). Fiorentina została jednak oskarżona o udział w aferze Calciopoli związanej z ustawianiem meczów.
14 lipca 2006 roku decyzją trybunału sportowego „Violę” zdegradowano do Serie B i ukarano dwunastoma ujemnymi punktami na starcie rozgrywek oraz zakazem występów w kolejnej edycji Ligi Mistrzów. Działacze Fiorentiny odwołali się od tej decyzji i karę zmieniono – sąd apelacyjny włoskiej federacji piłkarskiej anulował degradację i ukarał klub 19 ujemnymi punktami na starcie kolejnego sezonu Serie A. Decyzja o pozbawieniu możliwości startu w Champions League została podtrzymana. 27 października 2006 roku Sąd Arbitrażowy zdecydował o zmniejszeniu kary dla Fiorentiny do 15 karnych punktów. 30 marca 2007 roku komisja odwoławcza CONI oczyściła „Fioletowych” ze wszystkich zarzutów, lecz punkty, które im odebrano nie zostały zwrócone. Mimo kary punktowej i zamieszania spowodowanego całą tą sprawą sezon 2006/2007 Fiorentina zakończyła na szóstym miejscu w Serie A i zapewniła sobie prawo startu w Pucharze UEFA. Adrian Mutu i Luca Toni strzelili po 16 bramek stając się jednym z najskuteczniejszych duetów napastników w tegorocznych rozgrywkach. Występy w Pucharze UEFA 2007/2008 „Gigliati” rozpoczęli od wyeliminowania FC Groningen po rzutach karnych, bowiem dwa poprzednie spotkania zakończyły się remisami 1:1. Fiorentina rozpoczęła zatem rywalizację w rundzie grupowej i wspólnie z Villarrealem i AEK-iem Ateny awansowała do 1/16 finału. W niej „Viola” wygrała w dwumeczu 3:1 z Rosenborg BK, a następnie wyeliminowała Everton F.C. po rzutach karnych. W ćwierćfinale zespół z Florencji spotkał się z PSV Eindhoven, z którym najpierw wygrał 2:0, później zremisował 1:1.
W półfinale Fiorentina trafiła na Rangers. Zarówno mecz w Szkocji, jak i we Włoszech zakończył się bezbramkowym remisem, jednak Rangersi wygrali 4:2 w serii rzutów karnych i wyeliminowali „Fioletowych”. W lidze Fiorentina zajęła czwarte miejsce i zapewniła sobie prawo startu w eliminacjach Ligi Mistrzów. Kibice klubu za nienaganność i entuzjazm zostali nagrodzeni tytułem „Viola Fair”, natomiast Cesare Prandelli otrzymał „Złotą Ławkę”. Prezydent UEFA Michel Platini podał styl rządzenia klubem i zachowanie kibiców jako przykład do naśladowania. Latem 2008 roku zespół był jednym z najaktywniejszych na rynku transferowym. Na Stadio Artemio Franchi sprowadzono między innymi Juana Manuela Vargasa, Stevana Joveticia i Alberta Gilardino, który razem z Adrianem Mutu stworzył jeden z najlepszych duetów napastników w lidze. Fiorentinę opuścili za to między innymi Fabio Liverani, Christian Vieri i Tomáš Ujfaluši. W Champions League Fiorentina zajęła trzecie miejsce w rundzie grupowej i zgodnie z zasadami rozpoczęła rywalizację w Pucharze UEFA. Z tych rozgrywek Fiorentina została jednak wyeliminowana w 1/16 finału przez Ajax Amsterdam, z którym najpierw przegrała 0:1, a następnie zremisowała 1:1. Od początku ligowych zmagań „Fioletowi” włączyli się do walki o miejsce dające awans do europejskich pucharów. Rywalizację w Serie A rozpoczęli od remisu 1:1 z Juventusem po golu Alberta Gilardino w 89. minucie. Ostatecznie w lidze zajęli czwarte miejsce i zapewnili sobie prawo startu w eliminacjach Ligi Mistrzów. 24 września 2009 roku z funkcji prezesa klubu zrezygnował Andrea Della Valle. Na początku 2010 roku z Florencji odeszli Dario Dainelli i Martin Jørgensen, a nowym kapitanem zespołu został Riccardo Montolivo. 29 stycznia 2010 roku napastnik Fiorentiny – Adrian Mutu otrzymał pozytywny wynik testów dopingowych. W jego organizmie wykryto sibutraminę, którą zawierają leki odchudzające. Testy zostały przeprowadzone po ligowym pojedynku z Bari oraz rewanżowym spotkaniu Pucharu Włoch z S.S. Lazio. W dwumeczu z rzymskim zespołem Rumun strzelił 2 gole, a Fiorentina zwyciężyła 3:2. Włoski Trybunał Antydopingowy nałożył na zawodnika karę 9-miesięcznej dyskwalifikacji. Fiorentina rozgrywki Serie A 2009/2010 zakończyła na 11. pozycji i nie uzyskała awansu do europejskich pucharów. W Lidze Mistrzów dotarli do 1/8 finału, w którym zostali wyeliminowani przez Bayern Monachium różnicą goli strzelonych na wyjeździe. W pierwszym spotkaniu wygranym przez niemiecką drużynę 2:1, zwycięskiego gola z pozycji spalonej (w 89 minucie spotkania) zdobył Miroslav Klose. Postawę sędziego skrytykował wówczas między innymi kapitan Fiorentiny – Riccardo Montolivo oraz sam szef FIFA Sepp Blatter. W sezonie 2010/11 Fiorentina pozyskała m.in. Artura Boruca, Harisa Seferovicia, Alessio Cerciego oraz Adema Ljajicia. W czerwcu 2010 roku ogłoszono następcę Cesare Prandelliego. Nowym trenerem zespołu został Serb Siniša Mihajlović. Rozgrywki ligowe Viola zakończyła na dziewiątym miejscu. W kolejnym sezonie 2011/12 do klubu przybyli: Valon Behrami, Matija Nastasić, Mattia Cassani i Andrea Lazzari. Natomiast zespół opuścili: Sebastien Frey, Adrian Mutu, Gaetano D’Agostino oraz Matthias Lepiller. W grudniu ze stanowiska trenera zwolniono Mihajlovicia i zatrudniono Delio Rossiego. Pod wodzą nowego trenera Fiorentina zakończyła sezon na 13 miejscu. W 2012 roku po raz kolejny zmieniono trenera kluby. Nowym szkoleniowcem został Vincenzo Montella. Do klubu zostali sprowadzeni: Amauri, Ruben Olivera, Mounir El Hamdaoui, Emiliano Viviano, Alberto Aquilani, David Pizarro, Stefan Savić oraz Luca Toni.
Klub opuścili wtedy m.in.: Alessandro Gamberini, Valon Behrami, Alessio Cerci, Riccardo Montolivo oraz Haris Seferović. W zimowym okienku transferowym klub pozyskał hiszpańskiego napastnika Villarreal CF Giuseppe Rossiego oraz polskiego pomocnika Legii Warszawa Rafała Wolskiego. Ponadto klub zasilił na zasadzie wypożyczenia Mohamed Sissoko. Fiorentina zakończyła sezon na czwartym miejscu i tym samym po kilku latach zapewniła sobie baraże o Ligę Europejską.
W letnim okienku transferym uprzedzającym sezon 2013/14 Viola dokonała wiele ciekawych transferów. Pozyskała: Joaquina, Massimo Ambrosiniego oraz niemieckiego super strzelca Maria Gomeza. Do Manchesteru City został sprzedany najlepszy snajper drużyny Stevan Jovetić, zaś do AS Romy odszedł Adem Ljajić.
Piłkarze.
Zwycięzcy mistrzostw świata
Zwycięzcy mistrzostw Europy
Mistrzowie olimpijscy
Królowie strzelców Serie A
Trenerzy.
"Lista trenerów Klubu"
Stadion.
Fiorentina swoje domowe mecze rozgrywa na Stadio Artemio Franchi. Obiekt był budowany od 1930 roku i oddany do użytku w 1931 roku, natomiast pierwszy mecz rozegrano na nim 13 września. Projektantem obiektu był Pier Luigi Nervi. Stadion mieści się we Florencji, niecałe pięć kilometrów od zjazdu z autostrady A1 Mediolan–Neapol. Obiekt może pomieścić 47 495 widzów i jest podzielony na pięć trybun – Fiesole, Ferrovia, Maraton, trybuna główna i trybuna honorowa. Stadion liczy łącznie 145 miejsc prasowych, 32 556 odkrytych i 13 932 zadaszonych. Wymiary boiska piłkarskiego to 105 × 68 metrów. Najwięcej kibiców było obecnych na spotkaniu Fiorentiny z Interem, które odbyło się 25 listopada 1984 roku. Wówczas na trybunach znajdowało się 58 271 osób. Stadio Artemio Franchi było jedną z aren Mistrzostw Świata 1990. W przeszłości obiekt był wielokrotnie przebudowywany, między innymi bieżnię lekkoatletyczną zastąpiono dodatkową trybuną. Do 1991 roku stadion nosił nazwę „Stadio Comunale”, później nazwano go imieniem Artemia Franchiego – byłego prezesa klubu i Włoskiego Związku Piłki Nożnej.
Kibice.
Fani Fiorentiny podzieleni są na dwie główne grupy kibicowskie – Curva Fiesole i Curva Marione. Grupy te nie współpracują ze sobą, obie dopingują swoją drużynę oddzielnie. Początkowo kibice „Violi” byli zjednoczeni w grupie Curva Fiesole, jednak ze względu na zamieszanie z meczowymi karnetami w 1994 roku została utworzone Curva Ferrovia. Fani klubu są apolityczni, wcześniej wyznawali poglądy lewicowe. W skład ugrupowania Curva Fiesole wchodzą między innymi licząca najwięcej członków Colletivo Autonomo Viola, a także Settebello i Vieusseux. Curva Ferrovia to takie organizacje jak Onda d’urto (poprzednio Alcool Camp) i Direttivo.
Za największych wrogów kibice Fiorentiny uważają takie kluby jak Juventus F.C., AS Roma, Inter Mediolan i SSC Napoli. Fani zespołu nie lubią się również ze zwolennikami Milanu, S.S. Lazio, Bologni, Salernitany Calcio, Genoi, Sieny, Pisy Calcio i US Palermo. Większość tych konfliktów spowodowanych jest różnicą poglądów, zwłaszcza politycznych, bowiem kibice „Fioletowych” na ogół nie tolerują między innymi drużyn, których fani wyznają poglądy prawicowe.
Kibice Fiorentiny znajdują się w dobrych stosunkach z kilkoma innymi włoskimi klubami. Wśród nich są między innymi Torino FC i Hellas Werona, fani których podobnie jak kibice „Violi” są w konflikcie ze zwolennikami Juventusu. Oprócz tego fani Fiorentiny mają zgodę z AS Livorno Calcio, Modeną i mniej znanymi US Catanzaro i Valdelsa FC. Fani „Fioletowych” są także w dobrych stosunkach z wielokrotnym mistrzem Portugalii – Sportingiem.

</doc>
<doc id="168089" url="https://pl.wikipedia.org/wiki?curid=168089" title="Białka błonowe">
Białka błonowe

Białka błonowe – białka związane ze strukturą błony biologicznej. 
W błonach tych białka pełnią rozliczne funkcje niezbędne dla prawidłowego funkcjonowania komórki. Występują, między innymi, w roli:
Podział białek błonowych.
Białka integralne.
Białek integralnych nie można łatwo oddzielić od błony (na przykład za pomocą roztworów soli) ze względu na wiązania hydrofobowe z elementami dwuwarstwy lipidowej. Ta klasa białek jest zakotwiczona w błonie motywem białkowym. Do ich ekstrahowania należy używać detergentów. Integralne białka błonowe dzieli się na:
Na szczególną uwagę zasługują sposoby kotwiczenia białek integralnych w dwuwarstwie. Silnie hydrofobowy charakter części lipidowej błony wymusza specyficzną budowę białek: strukturę α helisy lub beczułki beta. Struktury te wymuszają skierowanie polarnych łańcuchów bocznych aminokwasów danego białka do wnętrza struktury, co najczęściej daje efekt polarnego kanału pozwalającego na przepływ odpowiednich polarnych cząsteczek. 
Białka powierzchniowe.
Białka powierzchniowe łatwo można oddzielić od błony za pomocą roztworów soli. Nie perforują one żadnej z monowarstw błony, a z błoną związane są za pomocą słabych oddziaływań molekularnych, głównie wiązań jonowych, wodorowych i sił van der Waalsa. Oddziałują w ten sposób z samą błoną lub z białkami integralnymi. Te białka mają zwykle duże fragmenty polarne i łączą się z fosfolipidami błony wiązaniami jonowymi. 
Białka zakotwiczone.
Te białka utrzymywane są w pobliżu błony za pomocą niebiałkowego (lipidowego) elementu zakotwiczonego w błonie. Zależnie od białka można je izolować z błony tylko za pomocą detergentów lub roztworów soli. Białka zakotwiczone zostają wyposażone w motyw kotwiczący na drodze modyfikacji potranslacyjnej. Wyróżnia się następujące modyfikacje białek zakotwiczonych:
W niektórych klasyfikacjach białka zakotwiczone uznaje się za białka integralne błony.
Prawdopodobnie aż 30% białek kodowanych w ludzkim genomie stanowią białka błonowe .

</doc>
<doc id="168090" url="https://pl.wikipedia.org/wiki?curid=168090" title="Francisco Jiménez Tejada">
Francisco Jiménez Tejada

Xisco, właśc. Francisco Jiménez Tejada (ur. 16 czerwca 1986) – piłkarz hiszpański występujący na pozycji napastnika w urugwajskim klubie CA Peñarol. Zaliczył jedenaście występów w reprezentacji Hiszpanii do lat 21.

</doc>
<doc id="168100" url="https://pl.wikipedia.org/wiki?curid=168100" title="Instalacja (sztuka)">
Instalacja (sztuka)

Instalacja – wieloelementowa realizacja artystyczna w konkretnej przestrzeni (miejscu, obiekcie itp.) zastanej lub konstruująca taką przestrzeń.
Instalacja to inaczej dzieło plastyczne o przestrzennych walorach zbudowane przez artystę i dopasowane do konkretnej przestrzeni (najczęściej będącą zastaną przestrzenią). Instalacja złożona jest w całość z wielu elementów gotowych lub w tym celu wykonanych, ale może być wykonana z jednego konkretnego elementu. Szersze rozumienie instalacji wynika ze wzajemnych relacji między poszczególnymi przedmiotami albo z ich kontekstu, np. kulturowego, przestrzennego, społecznego lub symbolicznego.
Instalacje poprzedziły w sztuce XX w. idee ready-mades Marcela Duchampa, "environment" z lat 50. i 60. oraz realizacje przestrzenne minimal artu. O ile environment wytwarza przestrzeń własną, to instalacja wchodzi w aktywne realizacje z przestrzenią zastaną. Mogą być w instalacji również używane inne media, np. fotografie, film, video, zwierzęta bądź siły natury. Instalacja jest używana przez różne kierunki sztuki współczesnej jako pełnoprawny środek wypowiedzi artystycznej, może być także efektem akcji lub performance.
Instalacje wykorzystują wszelkie materiały i media. Ze względu na operowanie przestrzenią wywodzi się z doświadczenia rzeźby i związana jest z rozwojem sztuki w drugiej połowie XX wieku. Ewolucja tej formy wynika z praktyk takich jak: tworzenie "environment" – autorskich środowisk artystycznych, "asamblaży" – zestawienia przedmiotów gotowych, tworzenie "kolekcji" przedmiotów, aranżacji rzeźbiarskiej zwracającej uwagę na relacje pomiędzy obiektami. Historycznie, pierwsze tego typu realizacje wykorzystywały miejsca „ubogie”, opuszczone budynki, przestrzenie poprzemysłowe, miejsca niezwiązane powszechnie ze sztuką, niejako wprowadzając sztukę w przestrzeń życia, jak również w przestrzeń natury, w ten sposób dodając do dzieła znaczenia wynikające ze specyfiki miejsca, przeciwstawiając się jednocześnie koncepcji dzieła jako „odizolowanego” obiektu. Instalacja może być czasowa lub stała. Prace instalacyjne zostają umieszczone w pomieszczeniach wystawowych, takich jak muzea i galerie, a także przestrzeni publicznej i prywatnej. W gatunku tym wykorzystuje się przedmioty codziennego użytku, naturalne materiały, jak również nowe media, takie jak: wideo, dźwięk, performance, rzeczywistość wirtualna i internet.

</doc>
<doc id="168101" url="https://pl.wikipedia.org/wiki?curid=168101" title="AJ Auxerre">
AJ Auxerre

AJ Auxerre, właśc. Association de la jeunesse auxerroise – francuski klub piłkarski z siedzibą w Auxerre (departament Yonne). Założony 29 grudnia 1905 roku. Założycielem klubu był ksiądz, ojciec Ernest-Théodore Valentin Deschamps. Obecnie drużyna występuje w rozgrywkach Ligue 1.

</doc>
<doc id="168104" url="https://pl.wikipedia.org/wiki?curid=168104" title="Al Smith">
Al Smith

Alfred Emanuel Smith (znany jako Al Smith) (ur. 30 grudnia 1873 w Nowym Jorku, zm. 4 października 1944 tamże) – amerykański polityk, faworyt Stowarzyszenia Tammany Hall.
Smith urodził się na Manhattanie w rodzinie katolickiej. W wieku lat 14 musiał porzucić szkołę po śmierci swego ojca.
Wczesna kariera polityczna (1903-1919).
Karierę polityczną rozpoczął w 1903 roku, kiedy to wybrano go w skład legislatury stanowej z ramienia Partii Demokratycznej. W latach 1915-1918 pełnił urząd szeryfa Nowego Jorku.
Gubernator (1919-1921 i 1923-1929).
Po raz pierwszy wybrano go gubernatorem Nowego Jorku w 1918 roku. Smith ubiegał się o ponowny wybór w 1920 roku, ale przegrał z republikaninem Nathanem L. Millerem.
Ubiegał się raz jeszcze o ten urząd w roku 1922 i wygrał. Urząd gubernatora sprawował dwie kadencje, aż do 1929 roku. W tym czasie zainicjował wiele nowatorskich podówczas w USA reform społecznych, które rozwinął potem tak w stanie jak i całym kraju Franklin Delano Roosevelt.
Kandydat na prezydenta (1928).
W wyborczym roku 1928 Smith ubiegał się o nominację demokratów jako ich kandydat na prezydenta i uzyskał ją. Jego rywalem z ramienia republikanów był sekretarz handlu Herbert Hoover.
Smith opowiadał się w kampanii za zniesieniem prohibicji.
Bigoteria amerykańska rozpętała w czasie tej kampanii straszliwą kampanię przeciwko katolikowi Smithowi (był on pierwszym katolikiem, który uzyskał nominację jednej z dwóch głównych partii jako kandydat prezydencki). Straszyli, że jeżeli Smith zostanie prezydentem, to faktycznym władcą Stanów Zjednoczonych będzie papież. Smith wyraźnie przegrał wybory z Hooverem (który krytycznie wypowiadał się o tej kampanii oszczerstw). Zwyciężył tylko w tradycyjnie popierających Demokratów stanach Głębokiego Południa.
Późniejsze lata (1929-1944).
Po przegranej w wyborach Smith zajął się biznesem. Na konwencji demokratów w 1932 roku rzucił wyzwanie Franklinowi D. Rooseveltowi. Nominacji jednak i tym razem nie uzyskał. Smith prowadził następnie kampanię na rzecz Roosevelta.
Smith powszechnie uchodził za człowieka wielkiej prawości.

</doc>
<doc id="168109" url="https://pl.wikipedia.org/wiki?curid=168109" title="Centrum Badawcze imienia Josepha Amesa">
Centrum Badawcze imienia Josepha Amesa

NASA Ames Research Center (skr. ARC) – ośrodek NASA zlokalizowany w Moffett Field w Kalifornii, placówka położona jest na granicy miast Mountain View i Sunnyvale.
Ośrodek zajmuje się badaniami w zakresie fizyki przestrzeni kosmicznej, magnetosfery, gazodynamiki, bioastronautyki, egzobiologii, informatyki i cybernetyki.
ARC zostało założone 20 grudnia 1939 roku, jako drugie laboratorium NACA (ang. "National Advisory Committee for Aeronautics") i przeniesione do NASA w 1958. Lokacja Sunnyvale w Moffett Field została wybrana w październiku 1939 przez komitet Charlesa Lindbergha. Wybór został zatwierdzony aktem Kongresu Amerykańskiego z sierpnia 1939. Poprzednia nazwa ARC "Ames Aeronautical Laboratory" została nadana na cześć Josepha Amesa, prezydenta Uniwersytetu Johnsa Hopkinsa.

</doc>
<doc id="168112" url="https://pl.wikipedia.org/wiki?curid=168112" title="Local Multipoint Distribution Service">
Local Multipoint Distribution Service

Local Multipoint Distribution Service (LMDS) – technologia szerokopasmowego bezprzewodowego dostępu do internetu, wykorzystująca transmisję radiową w paśmie wysokich częstotliwości 20-40 GHz (w USA 31,0 – 31,3 GHz), w obrębie obszarów o powierzchni kilku kilometrów kwadratowych. Technologia ta umożliwia dobrej jakości transmisję o wysokiej przepustowości nawet do 1 Gb/s. Transmisja w paśmie 26–28 GHz nie powoduje żadnych zakłóceń w pracy urządzeń nadawczo-odbiorczych innych operatorów, charakteryzując się jednocześnie wysoką odpornością na zakłócenia. Jest jednak podatna na wpływ warunków atmosferycznych.
Technika ta jest wykorzystywana w wielu firmach chcących mieć duże bezpieczeństwo przesyłanych informacji.
W systemach LMDS stosujących do transmisji platformę DVB (ang. Digital Video Broadcasting) wyróżnia się dwa kanały pomiędzy dostawcą usług i użytkownikiem:
1) rozsiewczy (BC – Broadcast Channel) – jednokierunkowy szerokopasmowy kanał rozsiewczy przenoszący sygnały wizyjne, foniczne i danych; kanał ten jest tworzony dla użytkownika przez dostawcę usług; może on zawierać łącze zapewniające przenoszenie usług interaktywnych w relacji dostawca usług – użytkownik;
2) interakcyjny (IC – Interaction Channel) – jako dwukierunkowy kanał interakcyjny utworzony pomiędzy dostawcą usług i użytkownikiem, składający się z:
W systemach tych stacja bazowa pełni funkcję punktu dostępowego, który może wysyłać w kierunku terminali duże porcje danych. W odróżnieniu od ruchomych systemów komórkowych urządzenie odbiorcze abonenta systemu LMDS jest nieruchome, a jego położenie – ustalone w obrębie danej komórki. Obecny rozwój technologii LMDS przebiega w kierunkach wyznaczanych przez dwa modele:
Model jednowarstwowy tworzy jedną komórkę, w której urządzenia odbiorcze i nadawcze instaluje się na dachach wysokich budynków lub na odsłoniętych terenach wiejskich. Wszystkie anteny powinny być tak rozmieszczone, aby nic ich nie przysłaniało, stłumienie sygnałów wysokiej częstotliwości jest bowiem bardzo łatwe. System pracuje wówczas na częstotliwościach 26 – 40 GHz.
Dwuwarstwowe konstrukcje składają się z makrokomórek i mikrokomórek. Makrokomórki wykorzystują do transmisji częstotliwości z zakresu 26 – 40 GHz, a ich promień z reguły nie przekracza 3 km. Stanowią one rdzeń architektury i mogą być widziane jako tradycyjna część systemu jednowarstwowego. Makrokomórki są dalej dzielone na mikrokomórki działające na niższych częstotliwościach (typowo: 5 lub 17 GHz).
Aby zagwarantować dużą skuteczność wykorzystania widma, w systemie LMDS stosuje się zaawansowane techniki modulacji. Najczęściej są to modulacje kwadraturowe QPSK, 16QAM i 64QAM. W najnowszych systemach przewiduje się stosowanie wszystkich trzech albo pary QPSK w połączeniu z 16QAM lub 64QAM. Gdy wymagana jest duża pojemność, rzędu Mb/s na km², abonent zaś znajduje się blisko, można korzystać z modulacji 64QAM i 16QAM. Jeśli abonent znajduje się w znacznej odległości od stacji bazowej, system automatycznie zmienia rodzaj modulacji na QPSK.
W łączu radiowym terminal-stacja bazowa jako metodę dostępu stosuje się wielodostęp:
W systemie stosowane są trzy podstawowe typy protokołów dostępu:
Typy protokołów są dobierane dynamicznie. Interfejsy sieciowe użytkownika uzyskują informację, czy w danym momencie mogą stosować protokół losowy, czy jeden z protokołów rezerwacyjnych.
Obliczanie przepustowości dla poszczególnych modulacji:

</doc>
<doc id="168113" url="https://pl.wikipedia.org/wiki?curid=168113" title="Arsienij Tiszkow">
Arsienij Tiszkow

Arsienij Wasiljewicz Tiszkow (ros. Арсений Васильевич Тишков, ur. 23 sierpnia 1909 w Penzie, zm. 19 września 1979 w Moskwie) – generał major, oficer radzieckiego wywiadu zagranicznego, m.in. zastępca Aleksandra Paniuszkina, szefa Pierwszego Zarządu Głównego Komitetu Bezpieczeństwa Państwowego w 1954. 
Życiorys.
Pracę w radzieckich służbach specjalnych zaczął pod koniec 1935 roku, wstępując do Ludowego Komisariatu Spraw Wewnętrznych – NKWD. Po reorganizacji NKWD, w lutym 1941 roku, został przeniesiony do nowo utworzonego Ludowego Komisariatu Bezpieczeństwa Państwowego. Do 1946 roku jeszcze dwukrotnie był przenoszony z Ludowego Komisariatu Bezpieczeństwa Państwowego do NKWD, aż osiadł w nowo utworzonym Ministerstwie Bezpieczeństwa Państwowego – MGB. W międzyczasie w 1945]roku piastował chwilowo stanowisko zastępcy szefa radzieckiej Misji Wojskowej w Belgradzie. W październiku 1946 roku, już jako pracownik MGB, został rezydentem wywiadu zagranicznego MGB w Budapeszcie, od 28 czerwca do 20 listopada 1949 oficjalnie był ambasadorem nadzwyczajnym i pełnomocnym ZSRR na Węgrzech. Od września 1950 roku zastępca szefa "4 Zarządu" Komitetu Informacji (ds. wywiadu nielegalnego). Następnie od listopada 1951 roku szef Zarządu Wywiadu Nielegalnego I Zarządu Głównego MGB. Po likwidacji MGB i przejęciu dotychczasowych obowiązków tej instytucji przez Ministerstwo Spraw Wewnętrznych ZSRR, co nastąpiło zaraz po śmierci Józefa Stalina w 1953 roku, Tiszkow został szefem "Zarządu Wywiadu Nielegalnego" II Zarządu Głównego MVD, oraz jednocześnie od 16 lutego do 22 maja 1953 roku sprawował funkcję zastępcy Jewgienija Pitowranowa, ówczesnego przedstawiciela Ministerstwa Spraw Wewnętrznych w Niemieckiej Republice Demokratycznej. W 1954 roku, po utworzeniu Komitetu Bezpieczeństwa Państwowego (KGB), został zastępcą Aleksandra Paniuszkina, szefa I Zarządu Głównego KGB, w tym samym roku został także zastępcą komendanta Szkoły nr 101 I Zarządu Głównego KGB. W 1960 roku został komendantem Szkoły nr 101 I Zarządu Głównego KGB.
Od 1967 roku na emeryturze, zmarł 19 września 1979.
Odznaczenia.
I 12 medali.

</doc>
<doc id="168119" url="https://pl.wikipedia.org/wiki?curid=168119" title="Nagroda Japońska">
Nagroda Japońska

 – nagroda naukowa, przyznawana badaczom z całego świata przez „Japan Prize Foundation”.
Otrzymują ją naukowcy, „których oryginalne i niezwykłe osiągnięcia w zakresie nauki i technologii zostają uznane za poszerzające granice wiedzy, przyczyniające się do utrzymania pokoju i zwiększenia dobrobytu ludzkości”. Nagrodzonym osobom przyznawany jest dyplom, medal okolicznościowy oraz czek w wysokości ok. 50 mln jenów (około pół miliona dolarów amerykańskich). Nagrody są przyznawane jedynie żyjącym naukowcom i po raz pierwszy zostały rozdane w 1985 roku. W ceremonii ich nadania uczestniczy japońska para cesarska.
W 2022 roku jedynym polskim laureatem jest zoolog, prof. Andrzej Tarkowski z Uniwersytetu Warszawskiego, którego uhonorowano tą nagrodą za jego odkrycia w zakresie embriologii ssaków.

</doc>
<doc id="168122" url="https://pl.wikipedia.org/wiki?curid=168122" title="Proces Wienera">
Proces Wienera

Proces Wienera (ruch Browna) – proces stochastyczny z czasem ciągłym nazwany dla uhonorowania osiągnięć Norberta Wienera. Jest też często nazywanym ruchem Browna, gdyż jest modelem matematycznym procesu fizycznego o tej nazwie, który po raz pierwszy zaobserwował botanik Robert Brown. Proces Wienera jest najbardziej znanym przykładem procesu gaussowskiego, a ponadto jest szczególnym przypadkiem ogólniejszego procesu Lévy’ego. Proces Wienera nierzadko opisuje zjawiska występujące w ekonomii, finansach czy fizyce.
W matematyce, badania nad procesem Wienera zapoczątkowały rozwój teorii martyngałów z czasem ciągłym. Proces odgrywa kluczową rolę w badaniach bardziej skomplikowanych procesów, na przykład, procesów będących rozwiązaniami stochastycznych równań różniczkowych jak procesy dyfuzji. W matematyce stosowanej, procesu Wienera używa się, m.in., do wyznaczenia całki stochastycznej z tzw. białego szumu oraz używa się go do modelowania innych szumów (zob. szum czerwony).
W fizyce, proces Wienera używa się do modelowania ruchów cząsteczek w zawiesistej cieczy oraz różnorakich procesów dyfuzyjnych (zob. równanie Fokkera-Plancka oraz równanie Langevina). Rozwiązanie równania Schrödingera wyraża się poprzez proces Wienera (zob. wzór Feynmana-Kaca). W finansach, procesu Wienera używa się do wyznaczenia modelu Blacka-Scholesa wyceny opcji europejskich.
Definicja.
Proces stochastyczny formula_1 na przestrzeni probabilistycznej formula_2 nazywa się (standardowym) procesem Wienera, gdy spełnia następujące warunki:
Niektórzy autorzy zakładają, że formula_12 oraz że wszystkie trajektorie procesu Wienera są ciągłe.
Charakteryzacje.
Proces Wienera jest procesem gaussowskim, tj. dla wszelkich formula_4 wektor losowy
ma (wielowymiarowy) rozkład normalny. W klasie procesów gaussowskich istnieje następująca charakteryzacja procesu Wienera.
"Twierdzenie". Proces gaussowski formula_15 jest procesem Wienera wtedy i tylko wtedy, gdy
W szczególności, proces Wienera spełnia powyższe warunki a.-c. Rzeczywiście, jeżeli formula_20 jest procesem Wienera, to.
z uwagi na to, że formula_12 p.n. (warunek 1.) oraz zmienna formula_23 ma rozkład normalny formula_24 (warunek 3.). Z niezależności rozkładów, tj. warunku 2., wynika, że dla formula_25 zachodzi
By udowodnić, że proces gaussowski spełniający warunki a.-c. jest procesem Wienera należy zauważyć, że formula_27 tj. formula_28 p.n., co dowodzi warunku 1. Następnie, dla formula_29 zmienna losowa formula_30 ma rozkład normalny ze średnią 0 i wariancją
co dowodzi warunku 3. By wykazać warunek 2., z gaussowskości rozkładu wynika, że dla wszelkich formula_4 zmienne
są niezależne wtedy i tylko wtedy, gdy są nieskorelowane (tj. kowariancja każdej ich pary wynosi 0). Mamy jednak dla formula_34
oraz
co kończy dowód.
Proces Wienera można scharakteryzować poprzez stacjonarność przyrostów i skończoność czwartych momentów:
"Twierdzenie". Proces stochastyczny formula_15 jest procesem Wienera wtedy i tylko wtedy, gdy spełnia warunki 1., 2. i 4. oraz
Własności.
Proces Wienera jest jednym z najlepiej zbadanych procesów stochastycznych. Oto niektóre z jego własności:
Operacje zachowujące własności procesu Wienera.
Niech formula_20 będzie procesem Wienera. Wówczas każdy ze zdefiniowanych niżej procesów jest również procesem Wienera
Konstrukcja procesu Wienera.
Nie jest rzeczą oczywistą, że istnieje proces spełniający warunki podane w definicji. Istnieje kilka dowodów tego faktu. Przedstawiony poniżej szkic dowodu najbardziej odpowiada intuicyjnemu rozumieniu procesu jako modelu ruchu Browna. Niech dana będzie cząstka poruszającą się w jednym wymiarze. W każdej jednostce czasu cząstka przemieszcza się o jednostkę odległości albo w lewo albo w prawo z prawdopodobieństwem 1/2. Kierunek poruszania nie zależy od poprzedniego przebiegu ruchu. Odpowiada to sytuacji patrzenia na cząsteczkę w wielkim zbliżeniu i przy zwolnionym czasie. Zmniejszając odpowiednio jednostkę odległości i przyspieszając czas uzyskujemy obraz cząstki wykonującej ruch chaotyczny. Innymi słowy proces Wienera jest „procesem granicznym” dla błądzenia losowego, przy zmniejszaniu skali czasowej i przestrzennej. W sposób ścisły powyższe rozumowanie ujmuje twierdzenie Donskera.
Miara procesu Wienera.
Proces Wienera formula_60 jak każdy proces stochastyczny, wyznacza miarę formula_61 na przestrzeni formula_62 z σ-ciałem zbiorów cylindrycznych formula_63 poprzez warunek
W przypadku, gdy wszystkie trajektorie procesu Wienera są ciągłe (co zawsze można osiągnąć dokonując modyfikacji procesu) miarę formula_61 można wyznaczyć ze wzoru
gdzie formula_67 jest dowolnym borelowskim podzbiorem przestrzeni formula_68 funkcji ciągłych na formula_69 z topologią zbieżności niemal jednostajnej (tj. zbieżności jednostajnej na zbiorach zwartych). Stąd o procesie Wienera można myśleć jako o pewnym rozkładzie probabilistycznym na przestrzeni formula_68.
Proces wielowymiarowy.
Standardowy proces Wienera opisany powyżej opisuje błądzenie cząstki, której ruch ograniczony jest do prostej. Proces formula_71-wymiarowy definiuje się jako proces
gdzie formula_73 to niezależne od siebie jednowymiarowe procesy Wienera. W przypadku jednowymiarowym prawie każda trajektoria przechodzi przez każdy punkt prostej. Dla procesu dwuwymiarowego prawie każda trajektoria jest gęsta na płaszczyźnie, natomiast dla procesów w przestrzeniach o większej liczbie wymiarów, każda trajektoria jest zbiorem nigdziegęstym.

</doc>
<doc id="168132" url="https://pl.wikipedia.org/wiki?curid=168132" title="Narodowy Spis Powszechny">
Narodowy Spis Powszechny



</doc>
<doc id="168142" url="https://pl.wikipedia.org/wiki?curid=168142" title="Kinga Dunin">
Kinga Dunin

Kinga Maria Dunin-Horkawicz (ur. 25 kwietnia 1954 w Łodzi) – polska publicystka, pisarka, krytyczka literacka, socjolożka kultury, feministka. Jedna z głównych postaci środowiska „Krytyki Politycznej”.
Życiorys.
Córka Janusza Dunina–Horakiewicza i Cecylii z d. Jastrzębskiej, polonistów i bibliotekoznawców, urodzona w Łodzi. Absolwentka tamtejszego IV Liceum Ogólnokształcącego im. Emilii Sczanieckiej, następnie studentka socjologii kultury na Uniwersytecie Łódzkim, tytuł magistra uzyskała w 1977. Od tegoż roku współpracowniczka KOR oraz Niezależnej Oficyny Wydawniczej, brała także udział w organizacji i spotkaniach Uniwersytetu Latającego oraz SKS. Po wprowadzeniu stanu wojennego w nocy 13 grudnia 1981 została internowana wraz z mężem, a ich półroczny syn został umieszczony w izbie dziecka.
Autorka felietonów pisanych do "Wysokich Obcasów" (dodatku "Gazety Wyborczej"), licznych publikacji i opracowań naukowych (m.in. współautorka i współredaktorka pracy socjologicznej "Cudze problemy. O ważności tego, co nieważne."). W 1996 wydała powieść "Tao gospodyni domowej", następnie "Tabu" i "Obciach". W 2001 jej książka "Karoca z dyni" znalazła się w finałowej siódemce Nagrody Literackiej Nike. W 2004 otrzymała na Uniwersytecie im. Adama Mickiewicza w Poznaniu stopień doktora nauk humanistycznych w zakresie literaturoznawstwa na podstawie napisanej pod kierunkiem Przemysława Czaplińskiego dysertacji "Czytając Polskę. Literatura po roku 1989 wobec dylematów nowoczesności".
W TVP1 współprowadziła z Tomaszem Łubieńskim i Witoldem Beresiem program kulturalny "Dobre Książki", następnie przeniesiony do TVP Kultura pod tytułem "Lepsze Książki" ze Sławomirem Sierakowskim i Cezarym Michalskim.
Do 2012 przez wiele lat wykładała socjologię medycyny na Warszawskim Uniwersytecie Medycznym (dawniej Akademii Medycznej). Należy do Partii Zieloni, była członkinią Sądu Koleżeńskiego tej partii.
Życie prywatne.
Była żoną Sergiusza Kowalskiego, ma syna Stanisława Dunin–Horkawicza. W młodości jej partnerem był Ludwik Dorn.

</doc>
<doc id="168143" url="https://pl.wikipedia.org/wiki?curid=168143" title="Papier afiszowy">
Papier afiszowy

Papier afiszowy – rodzaj papieru przeznaczony do niektórych druków użytkowych, np. afisze, bilety, kopie druków, wykonywanych techniką typograficzną.
Papier taki jest matowy, o gramaturze 50 g/m2. Musi być odporny na działanie czynników atmosferycznych oraz alkaliów zawartych w klejach.

</doc>
<doc id="168146" url="https://pl.wikipedia.org/wiki?curid=168146" title="The Violent Femmes">
The Violent Femmes



</doc>
<doc id="168148" url="https://pl.wikipedia.org/wiki?curid=168148" title="Violent Femmes">
Violent Femmes

Violent Femmes – amerykańska grupa postpunkowa, z Milwaukee w stanie Wisconsin utworzona z inicjatywy Gordona Gano, Briana Ritchiego i Victora de Lorenzo. Korzeniami sięgająca również do twórczości garażowych grup z lat 60. oraz wykonawców z kręgu złotej ery rock n' rolla w jej nieugładzonej, dzikiej wersji. W jej twórczości można się także doszukać wpływów muzyki country, gospel oraz wiejskiego, "zbastardyzowanego" bluesa. Pod względem literackim, zwłaszcza na płycie pierwszej – "Violent Femmes", przedstawiła (piórem Gordona Gano), zadziwiająco celną syntezę okresu dojrzewania, ze wszystkimi jego odcieniami – od rozpaczy, poprzez furię, zniechęcenie po tęsknotę. Z czasem w tekstach zaczęły pojawiać się również wątki na wskroś religijne. Oryginalny, jakby naznaczony bólem, głos Gano doskonale korespondował z minimalistyczną warstwą dźwiękową, surową, nieoszlifowaną, czasami pełną zgiełku i dysonansów. Twórczość Violent Femmes, na wskroś amerykańska, stała się źródłem inspiracji dla wszelakiej maści twórców piosenek. Mimo tego grupa nie jest zbyt popularna, więc zapewne rację miał Gordon Gano, mówiąc, iż są "najbardziej znanym nieznanym zespołem na świecie."

</doc>
<doc id="168149" url="https://pl.wikipedia.org/wiki?curid=168149" title="Papier dziełowy">
Papier dziełowy

Papier dziełowy to rodzaj papieru, stosowany wyłącznie w druku książek. Cechuje go większy wolumen od papieru drukowego zwykłego, przez co książki uzyskują większą objętość niż przy stosowaniu papieru zwykłego drukowego. Papier ten często posiada deseń prążków podłużnych i poprzecznych ("żeberkowanie"), wykonywanych na maszynie papierniczej. Papier o jednolitym przezroczu nazywa się welinowym.

</doc>
<doc id="168154" url="https://pl.wikipedia.org/wiki?curid=168154" title="Alokacja zasobów">
Alokacja zasobów

Alokacja zasobów – przypisywanie zasobów do możliwości ich użycia. Zakres możliwości alokacyjnych jest zależny od stanu techniki i wielkości zasobów w gospodarce.
Alokacja na rynkach.
Alokacja zasobów jest zależna od rodzaju struktury rynku, na którym dany zasób występuje. Rozróżnia się następujące struktury:
Efektywna alokacja zasobów.
Efektywna alokacja zasobów to podstawowy problem nauki o gospodarowaniu – ekonomii.
Gospodarowanie dotyczy zasobów, które są ograniczone. Jeżeli jakiś zasób jest nieograniczony, występuje obficie i w ilościach większych niż ludzie go potrzebują, nie istnieje problem gospodarowania nim.
Jeżeli jakiś zasób jest ograniczony, oznacza to, że jeżeli ktoś otrzyma go tyle ile potrzebuje, to ktoś inny nie otrzyma zasobu w oczekiwanej ilości. Z reguły przy danych założeniach wyjściowych, można rozsądnie ten zasób rozdzielić pomiędzy potrzebujących. Sposób takiego podziału, biorący pod uwagę optymalne w tym przypadku pożytki gospodarcze nazywa się "efektywną alokacją zasobów".
Alokacja efektywna w sensie Pareta może być opisana jako takie rozmieszczenie, przy którym:
Czyli dany zbiór gustów konsumentów, zasobów produkcyjnych i techniki alokacji jest efektywny w sensie Pareta, jeśli niemożliwe jest przejście do innej alokacji, która polepszyłaby położenie niektórych osób bez szkody dla innych.
Znalezienie takiego idealnego podziału zasobów (dóbr) nie jest łatwe. Przyjęte kryteria podziału mogą naruszać interesy społeczeństwa, czasem nie uwzględniają szerszego kontekstu ani konsekwencji jakie mogą wywołać w przyszłości (np. dług wobec przyszłych pokoleń).
Niektóre potencjalnie nieograniczone zasoby są ograniczane prawnie lub etycznie. Na przykład utwory w formie elektronicznej mogą być teoretycznie zwielokrotniane w nieskończoność, jednak na rozpowszechnianie nakładane są ograniczenia wynikające z praw autorskich.

</doc>
<doc id="168158" url="https://pl.wikipedia.org/wiki?curid=168158" title="Grand Prix Europy 2005">
Grand Prix Europy 2005

Wyniki Grand Prix Europy, siódmej rundy Mistrzostw Świata Formuły 1 w sezonie 2005.
Wyniki sesji.
Wyścig.
 

</doc>
<doc id="168159" url="https://pl.wikipedia.org/wiki?curid=168159" title="Basilard">
Basilard



</doc>
<doc id="168161" url="https://pl.wikipedia.org/wiki?curid=168161" title="Springfield">
Springfield



</doc>
<doc id="168164" url="https://pl.wikipedia.org/wiki?curid=168164" title="Plecionka kolcza">
Plecionka kolcza



</doc>
<doc id="168166" url="https://pl.wikipedia.org/wiki?curid=168166" title="Misiurka">
Misiurka

Misiurka – hełm pochodzenia wschodniego, złożony z dzwonu w formie metalowej płaskiej miski z doczepionym do niego długim kapturem kolczym.
Dzwon misiurki wyścielany był od spodu czepcem lub małym turbanem (watowanym lub filcowym) który amortyzował wstrząsy. Doczepiony do dzwonu kaptur kolczy miał zwykle długość ok. 35 cm i chronił kark, potylicę, czoło, skronie i ramiona.
Najstarsze znane egzemplarze misiurek pochodzą z XIII i XIV w. Był popularną formą hełmu w Imperium Osmańskim i w krajach znajdujących się pod jego panowaniem. Na Kaukazie używano ich aż do II połowy XIX w. Używano ich również na Rusi w chanatach tatarskich i na Węgrzech. W Polsce misiurka używana była głównie przez jazdę kozacką, pancernych i petyhorców od XVI do połowy XVIII wieku.
Nazwa pochodzi od arabskiego słowa "Misr" oznaczającego Egipt.

</doc>
<doc id="168167" url="https://pl.wikipedia.org/wiki?curid=168167" title="List Stu Kobiet">
List Stu Kobiet



</doc>
<doc id="168168" url="https://pl.wikipedia.org/wiki?curid=168168" title="List 100 kobiet">
List 100 kobiet



</doc>
<doc id="168170" url="https://pl.wikipedia.org/wiki?curid=168170" title="SGGW">
SGGW



</doc>
<doc id="168171" url="https://pl.wikipedia.org/wiki?curid=168171" title="Talwar">
Talwar

Talwar (dewanagari: तलवार, "ang. " również "tulwar") – szabla indyjska o zakrzywionej głowni wykonanej ze stali damasceńskiej.
Broń wywodzi się od mogolskiej szabli i jest podobna do perskiej odmiany szabli, szamszira. Ewolucja tej szabli jest dobrze udokumentowana dzięki zachowanym miniaturom szkoły timurydzkiej i mogolskiej. Głownie w większości gładkie, niekiedy z kilkoma struzinami przy tylcu, w okresie schyłkowym często zdobione reliefami z figur ludzkich lub zwierzęcych. Rękojeści z esowatym kabłąkiem prowadzonym od jelca do głowicy, czasami tzw. hinduska rękojeść koszowa lub w stylu perskim. XVIII-wieczne talwary majsurskie posiadają głowice w postaci lwiej głowy, zaś końcówki jelców ozdobione są motywem baranich łbów. Egzemplarze w polskich zbiorach znajdują się m.in. w Muzeum Wojska Polskiego w Warszawie, Muzeum Narodowym w Krakowie oraz w Zamku Królewskim na Wawelu.

</doc>
<doc id="168172" url="https://pl.wikipedia.org/wiki?curid=168172" title="Bristol Blenheim">
Bristol Blenheim

Bristol Blenheim – brytyjski dwusilnikowy lekki bombowiec okresu II wojny światowej, używany także w wersji ciężkiego myśliwca, zaprojektowany i budowany w zakładach Bristol Aeroplane Company.
Rozwój.
Samolot został początkowo zaprojektowany jako szybki, mały samolot pasażerski Bristol typ 142, dla sześciu pasażerów, będący rozwinięciem samolotu typ 135 (samolot powstał na zlecenie Lorda Rothmere, właściciela Daily Mail). Prototyp, nazwany „Britain First”, został oblatany 12 kwietnia 1934 roku i osiągnął prędkość 490 km/h. Pod wrażeniem jego dużej szybkości, w 1935, po próbach wojskowych, lotnictwo wojskowe Royal Air Force zleciło także opracowanie wersji bombowej i od razu we wrześniu zamówiło 150 samolotów, pod nazwą Blenheim. Pierwszy prototyp wersji bombowej, oznaczonej jako typ 142M, został oblatany 25 czerwca 1936 (nr K7033). Główną zmianą konstrukcyjną była zmiana układu z dolnopłata na średniopłat, w celu pomieszczenia komory bombowej. Zamieniono ponadto silniki Bristol Mercury VI (640 KM) na Mercury VIII (850 KM).
Pierwszą wersją seryjną był Blenheim Mk I. Odznaczał się on dwuosobową, bogato przeszkloną kabiną w nosie kadłuba z miejscami pilota i bombardiera obok siebie. Kolejne wersje: nieuzbrojona rozpoznawcza PR Mk.I, bombowa dalekiego zasięgu o większym udźwigu Mk II i rozpoznawcza Mk III nie były udane, głównie z powodu słabych osiągów i nie wyszły poza stadium prototypu. Do masowej produkcji weszła natomiast wersja bombowa Mk IV, oblatana 24 września 1937 (oznaczenie fabryczne: typ 149, początkowo nazwana miała być Bolingbroke). Początkowo była projektowana dla Dowództwa Obrony Wybrzeża, jako morski samolot bombowo-patrolowy, lecz w tej roli ostatecznie przyjęto Lockheed Hudson. Odróżniała się ona posiadaniem nowego wydłużonego o ok. 90 cm oszklonego przodu kadłuba, w którym bombardier mógł leżeć na brzuchu w tzw. „kołysce”, mając lepsze możliwości obserwacji. Nos kadłuba miał asymetryczne „wgięcie” po lewej górnej stronie, dla zapewnienia lepszej widoczności pilotowi, siedzącemu w osobnej kabinie na górze. Wersja ta miała również mocniejsze silniki i większy zasięg, lecz na skutek większej masy nieco spadła prędkość i pułap. Późniejsze samoloty Mk IV miały pod nosem kadłuba nieruchomą wieżyczkę ze zdalnie obsługiwanym karabinem maszynowym, strzelającym do tyłu, a później - dwoma karabinami maszynowymi. Wzmacniano też na niej w toku produkcji uzbrojenie w wieżyczce grzbietowej, z 1 do 2 km.
Względnie duża szybkość samolotu i brak ciężkich samolotów myśliwskich spowodowały, że opracowano również wersję myśliwską samolotu. Konstrukcyjnie nie odróżniała się ona istotnie od bombowców, jedynie w miejscu drzwi bombowych pod kadłubem zamocowano "gun pack" – płaski zasobnik z 4 karabinami maszynowymi Browning kaliber 7,7 mm z 2000 nabojów. W wersji myśliwskiej zbudowano 200 samolotów Blenheim Mk IF (F Mk I). Jako pierwsze z brytyjskich myśliwców, część z nich została wyposażona w radar AI Mk I (później Mk III) i używana jako myśliwce nocne. Następnie w "gun pack" wyposażono także 60 samolotów wersji Mk IVF. Samoloty te z racji dużego zasięgu były używane głównie w lotnictwie morskim do ochrony konwojów przed niemieckim lotnictwem.
W Wielkiej Brytanii wyprodukowano 1194 samoloty Blenheim Mk I.
Produkcja Blenheim Mk.I: 
Wersji Mk IV zbudowano 3297 sztuk;
Samoloty Blenheim Mk IV produkowano także na licencji w Kanadzie, w zakładach Fairchild Aircraft, pod nazwą Bristol Bolingbroke (676 sztuk). 18 pierwszych samolotów zbudowano z brytyjskich części w wersji Bolingbroke Mk I, odpowiadającej brytyjskiemu Blenheimowi Mk IV, a resztę w wersji Bolingbroke Mk IV, z zastosowaniem lokalnie produkowanych amerykańskich podzespołów. 14 samolotów wersji Mk IVW miało silniki Pratt &amp; Whitney Twin Wasp Junior 835 KM. 457 samolotów wersji Mk IVT, z silnikami Mercury XX 920 KM wyposażonych było jako samoloty szkolne dla załóg bombowców. Mk III był prototypem wersji pływakowej.
Ostatnią wersją samolotu był Blenheim Mk V, znany także początkowo pod nazwą Bisley (typ 160), oblatany 24 lutego 1941 roku. Miał on być bombowcem bliskiego zasięgu, służącym do wsparcia wojsk lądowych, uzbrojonym w cztery karabiny maszynowe w nieprzezroczystym nosie kadłuba. Druga wersja, przeznaczona do bombardowania z dużej wysokości, miała przeszklony wydłużony i spłaszczony nos, z dwoma karabinami maszynowymi strzelającymi do tyłu. Wyprodukowano łącznie 944 sztuki, lecz samoloty tej wersji nie znalazły już szerokiego użycia.
Użycie.
Blenheimy trafiły do brytyjskiego lotnictwa bombowego (RAF Bomber Command) od marca 1937 roku, zastępując lekkie dwupłatowe bombowce starszych typów. 3 września 1939 roku RAF posiadał 24 dywizjony wyposażone w Blenheimy wszystkich wersji. W chwili wybuchu wojny, Blenheimy Mk.I były już w jednostkach bojowych w Europie zastępowane przez Mk.IV i przesuwane do szkolenia, natomiast były nadal wykorzystywane bojowo na Bliskim Wschodzie i w Afryce oraz przeciwko Japonii na Malajach i w Birmie (do 1942). Od 1939 roku samoloty Bolingbroke używane były przez lotnictwo kanadyjskie, głównie do obrony wybrzeża.
Blenheim Mk IV z Dywizjonu 139 dokonał pierwszego lotu bojowego lotnictwa brytyjskiego w II wojnie światowej –
3 września o godz. 10.30 (w chwili wypowiedzenia wojny przez Wielką Brytanię) wystartował w celu rozpoznania floty niemieckiej w Wilhelmshaven. 4 września 15 Blenheimów z Dywizjonów 107, 110 i 139 dokonały także (razem z samolotami Wellington) pierwszego nalotu bojowego – przeciw niemieckim okrętom w Wilhelmshaven, jednakże bez efektów, poza rozbiciem się jednego Blenheima o krążownik „Emden”, za to ze stratą aż 5 samolotów od ognia przeciwlotniczego (5 samolotów ze 139. Dywizjonu zawróciły z uwagi na pogodę). Samolotów Blenheim używano także w lotnictwie przybrzeżnym (RAF Coastal Command) – 11 marca 1940 roku Blenheim Mk IV jako pierwszy brytyjski samolot zatopił sam niemiecki okręt podwodny (U-31). Kanadyjskie Bolingbroke dokonały pierwszych ataków lotniczych na U-boota i japoński okręt podwodny u wybrzeży Kanady. 6 dywizjonów Blenheimów było używanych w składzie brytyjskiego korpusu ekspedycyjnego we Francji w 1940, ponosząc duże straty podczas kampanii francuskiej. Zaprojektowane jako szybkie lekkie bombowce dzienne, Blenheimy okazały się przestarzałe już w chwili wybuchu wojny, kiedy pojawiły się myśliwce o lepszych osiągach, toteż po 1940 roku były kierowane głównie na poboczne teatry działań wojennych. W 1941 roku uczestniczyły w dziennych operacjach ofensywnych "Circus" nad Francję, a nawet nalotach nad Niemcy, lecz odbywanych w silnej osłonie myśliwskiej. Do końca 1941, wraz z przybyciem nowszych samolotów, głównie Douglas Boston, Blenheimy zostały wycofane z operacji nad Europą zachodnią. Między kwietniem 1941 a początkiem 1942 Blenheimy używane były w operacji "Channel Stop" - ataków z małej wysokości przeciwko niemieckiej żegludze przybrzeżnej. Samoloty te używane były także w walkach w Afryce, Grecji, na Bliskim Wschodzie i Dalekim Wschodzie – w Birmie i Malajach przeciw Japończykom. W chwili wybuchu wojny z Włochami (czerwiec 1940), w Egipcie było 5 dywizjonów Blenheimów Mk.I, 3 w Adenie i 1 w Iraku, a w chwili wybuchu wojny na Pacyfiku, 2 dywizjony na Malajach (nr 34 i 62) i 1 w Birmie (nr 60); później jednostki zmieniały się. Samoloty Blenheim wycofano z pierwszej linii w 1943 roku. Mimo że szybkość Blenheimów już po wejściu do służby okazała się niewystarczająca, a udźwig bomb stał się względnie niewielki jak na dwusilnikowy samolot, konstrukcja ta była oceniana jako udana. Był to pierwszy nowoczesny bombowiec RAF, oceniany był także jako łatwy w pilotażu.
Począwszy od końca 1938 do wybuchu wojny, myśliwskie Blenheimy Mk.IF weszły na uzbrojenie 7 dywizjonów RAF na Wyspach Brytyjskich, a potem jeszcze co najmniej 12, jednakże nie sprawdziły się jako dzienne ciężkie myśliwce, ponosząc duże straty z powodu słabej prędkości i manewrowości. Wersja ta używana była ponadto w walkach przez 30. Dywizjon RAF w Egipcie, Grecji i na Krecie i 27. Dywizjon na Malajach. Nieco lepiej sprawdzały się jako myśliwce nocne, po wyposażeniu w radar. Do czasu pojawienia się myśliwców nocnych „z prawdziwego zdarzenia” Bristol Beaufighter, Blenheimy w wersji Mk IF używane były do osłony Wysp Brytyjskich. Podczas bitwy o Anglię stanowiły uzbrojenie 6 dywizjonów. Pierwsze zwycięstwo Blenheim Mk.IF z radarem odniósł w nocy z 2 na 3 lipca 1940, zestrzeliwując bombowiec Do 17Z. Blenheim miał jednak stosunkowo słabe uzbrojenie strzeleckie, a niewielka przewaga prędkości nad bombowcami z reguły nie pozwalała mu na drugie podejście do celu. Ponadto, pierwsze modele radarów były mało precyzyjne. Po zastąpieniu przez Beaufightery (ostatecznie do maja 1941), Blenheimy z radarem były jeszcze używane do ofensywnych nocnych akcji nad Francją. Blenheimy Mk.IVF, z uwagi na ich zasięg, używane były głównie przez Coastal Command do 1942 do osłony konwojów przybrzeżnych i lekkich sił morskich, patrolowania, eskorty samolotów torpedowych i bombowych (Bristol Beaufort i Lockheed Hudson) i zwalczania niemieckich samolotów patrolowych. W takim charakterze używano ich także nad Morzem Czerwonym (203. Dywizjon).
18 samolotów Blenheim Mk I używanych było przez lotnictwo Finlandii podczas wojny zimowej przeciw ZSRR 1939–40. Następnie Finlandia zakupiła dalsze 24 samoloty oraz zbudowała 55 na licencji (45 Mk I i 10 Mk IV), przez co łącznie używano ich 97. Samoloty te stanowiły podstawę fińskiego lotnictwa bombowego podczas wojny fińsko-radzieckiej 1941–44, a używane były do lat 50.
20 samolotów Mk I zakupiło lotnictwo Jugosławii, wraz z licencją na produkcję. Przed zajęciem kraju przez Niemcy ukończono jednak jedynie 16 samolotów. Jugosłowiańskie Blenheimy wzięły udział w walkach z Niemcami w 1941 roku. Ocalałe samoloty były używane przez siły Chorwacji przeciw ZSRR. 10 samolotów używało bojowo lotnictwo greckie przeciw Niemcom w 1940 roku, a 13 lotnictwo rumuńskie w latach 1940-44 przeciw ZSRR. 30 egzemplarzy użytkowało od 1939 lotnictwo tureckie. Podczas wojny samoloty Blenheim były przekazywane przez Brytyjczyków lotnictwu Wolnej Francji i innych sojuszników (polskie dywizjony nie używały jednak tego typu samolotu). Partia Blenheimów była też sprzedana w 1942 do neutralnej Portugalii.
Obecnie istnieje szereg egzemplarzy muzealnych i tylko jeden samolot w stanie zdolnym do lotu (wersja Bolingbroke Mk IV), własność Aircraft Restoration Company w Duxford w Wielkiej Brytanii.
Opis techniczny.
Dwusilnikowy średniopłat o konstrukcji całkowicie metalowej. Kadłub o konstrukcji półskorupowej, usterzenie klasyczne. Podwozie główne chowane do gondol silnikowych, stałe kółko ogonowe. Dwuosobowa kabina załogi w nosie kadłuba, za nią komora bombowa. Wejście do kabiny było od góry, przez odsuwany panel nad kabiną pilota. W środkowej części samolotu znajdowała się grzbietowa wieża strzelecka z jednym lub dwoma karabinami maszynowymi. Załoga – 3 osoby: pilot, nawigator – bombardier, strzelec. Podwozie samolotu klasyczne, z kołami chowanymi do gondol silnikowych i stałym kółkiem ogonowym. Część fińskich samolotów była wyposażona w narty.
Uzbrojenie obronne składało się w wersjach bombowych z kilku karabinów maszynowych kaliber 7,7 mm. Podstawowy zestaw to jeden stały karabin maszynowy Browning w lewym skrzydle strzelający do przodu i 1 karabin maszynowy, a w późnych seriach wersji Mk.IV 2 km-y w wieżyczce grzbietowej (używane wieże: Bristol Mk.III z pojedynczym km Lewis lub Vickers K, Mk.IIIA z 2 km-ami Vickers lub Mk.IV z 2 km-ami Browning, zasilanymi z taśmy). Część samolotów wersji Mk IV miała 1 lub 2 zdalnie kierowane km-y, strzelające w kierunku tyłu w stałej wieży pod nosem samolotu (przezroczystej Frazer-Nash FN-54 z 1 km Browning lub późniejszej nieprzezroczystej FN-54A z 2 km Browning). Niektóre samoloty Mk.IV były modyfikowane przez dodanie ruchomego karabinu maszynowego Vickers w przedniej osłonie kabiny bombardiera. Wersje myśliwskie miały ponadto podczepiony pod kadłubem "gun pack" – zasobnik z 4 karabinami maszynowymi Browning strzelającymi do przodu. Samolot zabierał w wersjach bombowych maksymalnie 454 kg bomb w komorze bombowej (w wariantach 2x227 kg lub 4x113 kg lub lżejsze bomby).
Napęd: dwa silniki gwiazdowe 9-cylindrowe Bristol Mercury VIII o mocy 840 KM (Mk I) lub Bristol Mercury XV o mocy 995 KM (Mk IV). Zapas paliwa - 1272 l w dwóch zbiornikach w skrzydłach (Mk.I) lub 2176 l w czterech zbiornikach (Mk.IV).
Zobacz też.
Pokrewne konstrukcje
Zbliżone samoloty
Ciąg oznaczeń

</doc>
<doc id="168175" url="https://pl.wikipedia.org/wiki?curid=168175" title="Żabi Róg">
Żabi Róg

Żabi Róg (niem. "Horn") – wieś w Polsce położona w województwie warmińsko-mazurskim, w powiecie ostródzkim, w gminie Morąg.
Wieś położona jest nad Jeziorem Żabim na Pojezierzu Iławskim. Do wsi należą również osada Żabi Róg (stacja kolejowa) oraz kolonia Mały Horn położona nad jeziorem Narie. 
Żabi Róg znajduje się na terenie krainy historycznej Prusy Górne. Wieś jest siedzibą sołectwa.
Opis.
Wieś ma charakter turystyczno-przemysłowy. 
Turystyka.
Żabi Róg leży nad rynnowym Jeziorem Żabim (24,8 ha), w otoczeniu pagórkowatego krajobrazu pokrytego lasami i polami. Jednocześnie znajduje się w bliskim sąsiedztwie większych ośrodków turystycznych leżących nad dużym jeziorem Narie (3 km, Kretowiny, Bogaczewo) oraz nad jeziorem Marąg (3 km, Gubity) i niedaleko miast: Morąga (7 km), Ostródy (23 km), Olsztyna (40 km) i Elbląga (60 km). Region historycznie znany jako Prusy Górne, ze względów turystycznych określa się nazwą "Mazury Zachodnie". 
We wsi i okolicach znajdują się pensjonaty i gospodarstwa agroturystyczne. Działa tu kilka sklepów spożywczych oraz funkcjonuje położona 2 km od centrum wsi stacja kolejowa Żabi Róg – na linii kolejowej nr 220 Olsztyn – Pasłęk.
Przez wieś prowadzi zielony szlak rowerowy: Łukta – Dragolice – Florczaki – Nowaczyzna – Swojki – Żabi Róg – Gubity – Kozia Góra – Gucin – Kolonia Mostkowo – Łukta, o łącznej długości 27,9 km.
Zabytki.
W centrum wsi znajduje się zabytkowa poniemiecka szkoła, która funkcjonowała do lat 80. XX wieku. Obecnie znajduje się w niej pensjonat. 
Naprzeciwko starej szkoły, obecnie na prywatnej posesji, znajdują się pozostałości niemieckiego pomnika poświęconego ofiarom I wojny światowej (niem. "Kriegerdenkmal"). Marmurowa tablica z tego pomnika z 42 nazwiskami poległych w latach 1914-1918 żołnierzy pochodzących z Żabiego Rogu i Kretowin przechowywana jest w Muzeum Warmii i Mazur w Olsztynie.
Na obrzeżach wsi, w kierunku na Swojki i Gubity, znajdują się również pozostałości dawnego cmentarza ewangelickiego.
W pobliżu stacji kolejowej natrafiono na ślady po dwóch kurhanach z młodszej epoki brązu.
Przemysł.
W Żabim Rogu swoją siedzibę mają siedzibę zakłady przemysłowe: producent kostki brukowej (Leh-Bam, dawniej Wojewódzka Spółdzielnia Budownictwa Wiejskiego, WSBW) oraz „fabryka domów” (Tech-Bet, d. Zakład Prefabrykacji – Fabryka Domów) produkująca płyty do budowy bloków mieszkalnych. Poza tym na życie i krajobraz wsi oraz okolic wpływ ma duża żwirownia (Zakład Górniczy "Żabi Róg", d. Zakład Produkcji Kruszywa), która do płukania żwiru wykorzystuje naturalny spadek wody pomiędzy jeziorem Marąg a położonym niżej jeziorem Żabim.
Istnieje również szereg mniejszych przedsiębiorstw.
Edukacja.
W 1997 roku w nowym budynku szkoły odbyła się wojewódzka inauguracja roku szkolnego. Mieści się w tam szkoła podstawowa, a w latach 1999–2017 także gimnazjum. 
Przy szkole działa Biblioteka Publiczno–Szkolna, będąca filią Miejskiej Biblioteki Publicznej w Morągu. W bibliotece znajduje również się "muzeum żab", składające się z kolekcji żabich figurek i maskotek. 
Sport.
W szkole działa czołowa polska sekcja unihokeja LUKS „Nolet” Żabi Róg. W Żabim Rogu działały również klubu sportowe piłki nożnej LKS „Żabianka” Żabi Róg (liga okręgowa) oraz LKS "Fabryka".
Religia.
Wieś należy do parafii rzymskokatolickiej we Florczakach. Uroczystości religijne odbywają się w kościele (kaplicy) pod wezwaniem św. Wojciecha w Żabim Rogu.
Życie społeczne.
We wsi działają również min. rada sołecka, Ochotnicza Straż Pożarna, Klub Ludzi Aktywnych „Kum Kum”, Stowarzyszenie Kobiet Wiejskich „Horn” oraz fundacja „Adsum”.
Nad jeziorem zagospodarowana jest plaża wiejska, a w pobliżu siłownia na świeżym powietrzu. Funkcjonują również dwie świetlice (w centrum wsi oraz na osiedlu Fabryka). Nieoficjalnym symbolem wsi jest żaba trzymająca róg, której wizerunki umieszczone są przy wjazdach do wsi.
Nazwa.
W dokumencie lokacyjnym z 1353 roku wieś nosiła nazwę "Guldindhorn", czyli Złoty Róg w języku staroniemieckim. Nazwa wsi zapewne nawiązywała do istniejącej tu już wcześniej karczmy Złoty Róg, należącej do niejakiego Jakuba. W późniejszych dokumentach i na mapach aż do końca XVIII wieku wieś występowała pod nazwami "Goldenhorn" lub "Güldenhorn", czyli Złoty Róg. Od około 1785 roku w dokumentach pojawia się skrócona nazwa "Horn" (niem. „róg”), początkowo używana wymiennie z pełną nazwą, a od XIX wieku do 1945 roku występująca wyłącznie.
Po 1945 roku pierwsi polscy osadnicy początkowo nazywali wieś Horn, Górniki i wreszcie Złoty Róg. Przez krótki czas funkcjonowały obok siebie nazwa wsi Złoty Róg i nazwa stacji kolejowej Żabi Róg. Ostatecznie również wieś oficjalnie nazwano Żabi Róg. Administracyjnie obecna nazwa została zatwierdzona przez Komisję Ustalania Nazw Miejscowych 12 listopada 1946 roku.
Współczesna nazwa Żabi Róg jest połączeniem przedwojennej nazwy Horn ("róg") z nazwą części wsi określanej "Poggewinkel" (dosłownie "żabi kąt, żabi zakątek"), która według podań miejscowych szczególnie obfitowała w żaby. Według lokalnych przekazów, komunistyczne władze powiatu morąskiego zmieniły nazwę wsi na Żabi Róg po tym, gdy w jednej z olsztyńskich gazet opublikowano list mieszkańca Morąga, który protestował przeciw nazwie Złoty Róg, jakoby nawiązującej do "Wesela" Stanisława Wyspiańskiego (z cytatu „Miałeś chamie złoty róg...”). 
Do przedwojennej nazwy nawiązują obecnie miejscowe nazwy topograficzne: Horno (jeziorko, obecnie zarosłe) i Mały Horn (kolonia Żabiego Rogu nad jeziorem Narie, osada sąsiadująca z Bogaczewem, administracyjnie należąca do sołectwa Żabi Róg), a także nazwa żabiroskiego Stowarzyszenia Kobiet Wiejskich „Horn”.
Historia.
Początek miejscowości datuje się na rok 1343, gdy Zygfryd von Sitten – główny szpitalnik zakonu krzyżackiego i komtur elbląski – nadał niejakiemu Jakubowi przywilej prowadzenia karczmy. W przywileju tym Jakubowi wyznaczono dwa lata wolnizny, po upływie której miał opłacać roczną daninę w wysokości półtorej grzywny zwykłej monety i czterech gęsi rocznie. Powstanie karczmy sugeruje, że w tym miejscu w latach 40. XIV wieku istniało już jakieś osadnictwo.
Dziesięć lat później, w 1353 roku, w sąsiedztwie karczmy komtur elbląski Ortolf z Trewiru lokował na prawie chełmińskim wieś czynszową pod nazwą "Guldindhorn," czyli Złoty Róg. Założeniem wsi na 60 włokach (ok. 538,65 ha) z polecenia komtura zajął się wójt z Morąga. Nieznany z imienia zasadźca wsi otrzymał 6 włók wolnych od daniny i urząd sołtysa. Na 54 włokach wyznaczono daninę w wysokości pół grzywny i dwóch kur od każdej włóki rocznie. Ponieważ nie wspomniano o wolniźnie, można wnioskować, że wieś lokowana była na terenie już zagospodarowanym. W przywileju lokacyjnym mieszkańcy otrzymali także prawo połowu ryb na własne potrzeby w sąsiadującym z wsią jeziorze (obecnie jezioro Żabie). Przywilej lokacyjny został odnowiony w 1420 r., z dodatkowym obciążeniem: sołtys. zobowiązany został do służby zbrojnej w pancerzu, a z włók czynszowych obowiązywało płużne i należność wartownicza oraz dziesięcina dla księdza we Florczakach.
Wieś była bardzo niszczona w czasie wojny w latach 1519–1521, jeszcze w 1543 r. aż 33 włoki ziemi leżało odłogiem, a jedynie 21 było uprawianych. Kolejne znaczne zniszczenia nastąpiły w czasie wojen szwedzkich – wieś nie była w stanie płacić żadnych danin przez dłuższy czas.
Na początku XVII w. we wsi było 16 chłopów, posiadających po 3 włoki. W 1782 r. w Złotym Rogu były 34 „dymy” (gospodarstwa domowe). W 1817 we wsi było 43 domów z 230 mieszkańcami, w 1858 – 70 domów i 495 mieszkańców. W roku 1939 we wsi było 223 gospodarstwa domowe i 769 mieszkańców. 349 osób utrzymywało się z rolnictwa lub leśnictwa, 244 z pracy w przemyśle lub rzemiośle, 61 osób utrzymywało się z pracy w handlu lub komunikacji. W tym czasie było 55 gospodarstw rolnych o powierzchni w granicach 0,5-5 ha, 22 gospodarstwa o areale 5-10 ha, 26 o areale 10-20 hai 14 o powierzchni w granicach 20-100 ha.
Złoty Róg ("Horn") należał do parafii ewangelickiej we Florczakach i parafii katolickiej w Morągu. Obsługiwała go stacja pocztowa w Boguchwałach ("Reichau").
Jednoklasowa szkoła powstała w XVIII w. W 1939 r. była to już trzyklasowa szkoła z trzema nauczycielami, a uczęszczały do niej dzieci także z pobliskich Kretowin.
Osobliwością wsi była kamienista gleba, toteż o jej mieszkańcach utarło się w okolicy żartobliwe powiedzonko, że u nich „rosną” kamienie niczym ziemniaki.
Od 1945 w granicach Polski. W latach 1975–1998 miejscowość administracyjnie należała do województwa olsztyńskiego. 
W kulturze.
O Żabim Rogu wspomniał Zbigniew Nienacki w swojej powieści dla młodzieży "Pan Samochodzik i Niewidzialni". Prawdopodobnie Żabi Róg był też inspiracją dla nazwy miejscowości "Złoty Róg", w której toczy się akcja wcześniejszej części "Pan Samochodzik i Winnetou" (Zbigniew Nienacki mieszkał w Jerzwałdzie – 50 km od Żabiego Rogu).

</doc>
<doc id="168176" url="https://pl.wikipedia.org/wiki?curid=168176" title="Żabie">
Żabie



</doc>
<doc id="168177" url="https://pl.wikipedia.org/wiki?curid=168177" title="Bitwa pod siedmioma dębami">
Bitwa pod siedmioma dębami



</doc>
<doc id="168179" url="https://pl.wikipedia.org/wiki?curid=168179" title="Tulwar">
Tulwar



</doc>
<doc id="168181" url="https://pl.wikipedia.org/wiki?curid=168181" title="Jacek Gollob">
Jacek Gollob

Jacek Gollob (ur. 27 października 1969 w Bydgoszczy) – polski żużlowiec, wielokrotny reprezentant Polski, brat Tomasza. Jego syn, Oskar Ajtner-Gollob również jest żużlowcem.
Największymi osiągnięciami Jacka Golloba są tytuły indywidualnego mistrza Polski zdobyte w latach 1998 i 2000 oraz brązowy medal z 2005 roku. W finałach IMP startował aż jedenastokrotnie. 10 razy wystąpił w finałach Złotego Kasku. Sukcesy odnosił także w mistrzostwach Polski par klubowych – aż pięć razy stawał na najwyższym podium. Multimedalista drużynowych mistrzostw Polski.
Na arenie międzynarodowej uczestniczył w trzech finałach Drużynowych Mistrzostw Świata: w 1994 roku w Broksted zdobył srebrny medal, rok później w Bydgoszczy wraz z drużyną zajął szóste miejsce, a w trzecim starcie w 1998 roku w Vojens czwartą lokatę na świecie.
Wystąpił w dwóch turniejach Grand Prix Polski: w 1998 był 18., a w 1999 7. Ponadto jako rezerwowy został zaproszony do startu w GP Wielkiej Brytanii 2000, gdzie miał zastąpić kontuzjowanego swojego brata; J. Gollob odmówił jednak, gdyż jak twierdził otrzymał za mało czasu na przygotowanie się do startu.
Postanowieniem Prezydenta RP, Aleksandra Kwaśniewskiego z dnia 7 lutego 2000 "za zasługi w działalności na rzecz rozwoju sportu" został odznaczony Złotym Krzyżem Zasługi.
4 grudnia 2009 postanowił zakończyć karierę. Jednak po 7 miesiącach (23 lipca 2010) podpisał kontrakt z Polonią Piła i wrócił do żużla, umowę z pilskim klubem zawarł również na sezon 2014.
W latach 2016-2017 był trenerem żużlowców Polonii Bydgoszcz. W sezonie 2016 startował także w barwach tego zespołu jako żużlowiec.
Osiągnięcia.
Drużynowe Mistrzostwa Świata:
Indywidualne Mistrzostwa Polski:
Mistrzostwa Polski Par Klubowych:
Drużynowe Mistrzostwa Polski:
Złoty Kask:

</doc>
<doc id="168183" url="https://pl.wikipedia.org/wiki?curid=168183" title="Kretowiny">
Kretowiny

Kretowiny () – wieś w Polsce położona w województwie warmińsko-mazurskim, w powiecie ostródzkim, w gminie Morąg, nad jeziorem Narie. Na półwyspie kretowińskim znajdują się siedziby licznych ośrodków turystycznych, hoteli i kempingu. Wypożyczalnie sprzętu wodnego, baza nurkowa, szkoła windsurfingu. Stacja PKP i najbliższa większa miejscowość to Żabi Róg.
W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
Historia.
Okolice wsi zamieszkane były już w epoce żelaza. Znaleziono tu także pozostałości po dawnej osadzie obronnej Prusów. Ta dawna osada położona była na wysokim wzgórzu, w północnej części półwyspu.
Wieś wzmiankowana w dokumentach z roku 1448, jako wieś pruska na 12 włókach. Pierwotna nazwa wsi brzmiała "Pelisten". W roku 1782 we wsi odnotowano 9 domów (dymów), natomiast w 1858 w 11 gospodarstwach domowych było 81 mieszkańców. W latach 1937–1939 mieszkało tu 98 osób. W roku 1973 wieś należała do powiatu morąskiego, gmina Morąg, poczta Żabi Róg.

</doc>
<doc id="168184" url="https://pl.wikipedia.org/wiki?curid=168184" title="Xiphos">
Xiphos

Xiphos "ξίφος" – prosty, obosieczny miecz używany w starożytnej Grecji. 
Pierwotnie wykonywany z brązu, o głowni długiej na ok. 50-60 cm, z trzonem. Głownia rozszerzała się, osiągając największą szerokość pośrodku sztychu. W okresie klasycznym miecz ten wykonywany był z żelaza, ale jego podstawowa forma, o głowni zazwyczaj nie dłuższej niż 60 cm, o liściastym kształcie, najszerszej w ok. 2/3 długości pozostała właściwie bez zmian. Była to podstawowa broń boczna hoplitów, nadająca się zarówno do cięcia, jak i - przede wszystkim - do kłucia. Podstawową bronią greckiego piechura była jednak włócznia - miecz stanowił uzupełnienie, używane po stracie włóczni lub w bliskim zwarciu. Noszono go na pendencie, na biodrze. Od V w. p.n.e. częściowo wypierany przez jednosieczną machairę.
Podobni hoplitom hypaspiści z czasów Aleksandra Wielkiego także używali włóczni, oraz xiphosów jako broni dodatkowej.

</doc>
<doc id="168187" url="https://pl.wikipedia.org/wiki?curid=168187" title="Kopis">
Kopis

Kopis (stgr. κοπίς, l.mn. kopides) – jednosieczna grecka broń biała o falistej klindze, używana w starożytności. 
Opis.
W odróżnieniu od starszych obusiecznych broni hoplitów (xiphos, egcheiridion), był to rodzaj długiego, jednoręcznego noża, o ostrej wewnętrznej krawędzi. Wykuwano go z jednego kawałka metalu. Niekiedy utożsamiany niesłusznie ze współczesną mu machairą, różnił się od niej jednak przede wszystkim ukształtowaniem głowni. Nieco esowate ostrze z niemal prostym tylcem, łukowato przechodzące w sztych, istotnie różniło się od zakrzywionego brzeszczotu machairy, także tym, że miała ona zbrocza, a kopis – ość lub zbrocze. Rękojeść stylizowana na głowę drapieżnego ptaka mogła być półotwarta (w machairze – półotwarta albo zamknięta kabłąkiem) i prawdopodobnie półtoraręczna, czasem też wyposażona w nieduży jelec. Pochwa o skórzanym poszyciu była prosta, o rozszerzonej szyjce i z niedużym okuciem dolnym (trzewikiem).
Pochodzenie i zastosowanie.
Kopis był faktycznie wytworem italskim i wywodził się przypuszczalnie od jednosiecznego tzw. miecza antenowego. Znany w Italii na początku VIII wieku p.n.e., w Grecji pojawił się w VI stuleciu p.n.e. Nadal rozbieżne poglądy uznają jego pochodzenie z Etrurii, skąd miał przenikać na obszar Hellady przed wojnami perskimi, lub uważają za późniejszy wynalazek macedoński. Broń ta wykorzystywana także przez kawalerię, największą popularnością cieszyła się w Grecji i poza nią w IV-III wieku p.n.e. Używana potem w Persji i w Indiach, na zachodzie znana była również Kartagińczykom i Iberom (nawet Luzytanom), których falcata stała się właściwie jego naśladownictwem.
Broń noszono na pendencie przez prawe ramię. Dostatecznie ciężki i wyważony kopis służył do płatowego cięcia. Zadawano nim ciosy jak tasakiem, poprzez cięcie albo rąbanie, powodując rozległe, lecz dość powierzchowne rany. 

</doc>
<doc id="168194" url="https://pl.wikipedia.org/wiki?curid=168194" title="Breneka">
Breneka

Breneka albo Brenneke – popularna nazwa ciężkich pocisków monolitycznych przystosowanych do wystrzeliwania z broni gładkolufowej zaprojektowanych w 1898. Nazwa wywodzi się od twórcy, niemieckiego konstruktora broni i amunicji Wilhelma Brenneke (1865–1951). Firma "Brenneke", zarządzana przez rodzinę wynalazcy, istnieje do dziś.
Konstrukcja.
Pociski odlane są najczęściej z ołowiu i nie mają płaszcza z innego metalu. Skośne bruzdy na ściankach pocisku Brenneke ułatwiają jego przejście przez czok lufy (zwężenie lufy) w myśliwskiej broni śrutowej. Żebra pomiędzy bruzdami zostają w czoku spłaszczone, zmniejszając kaliber pocisku (a zatem i tarcie) i umożliwiając mu opuszczenie lufy.
Przeznaczenie.
Podstawowym przeznaczeniem pocisków Brenneke jest polowanie na dzika lub inną grubą zwierzynę, mimo że ze względu na swoją konstrukcję jest to pocisk stosunkowo mało precyzyjny i stosowany do strzelania na krótkich dystansach (do ok. 40 m).

</doc>
<doc id="168196" url="https://pl.wikipedia.org/wiki?curid=168196" title="Brenneke">
Brenneke



</doc>
<doc id="168198" url="https://pl.wikipedia.org/wiki?curid=168198" title="Malarz Achillesa">
Malarz Achillesa

Malarz Achillesa – ateński malarz ceramiki, działający w połowie V w. p.n.e., uważany za jednego z najwybitniejszych greckich malarzy wazowych. Jego imię pochodzi od jednego z przypisywanych mu dzieł – amfory zdobionej malowidłem przedstawiającym Achillesa i Bryzejdę, znajdującej się w Muzeum Watykańskim.
Amfora datowana jest na ok. 450 p.n.e. Przedstawienie Achillesa charakteryzuje się podobieństwem do współczesnych Malarzowi Achillesa dzieł Polikleta, zwłaszcza rzeźby "Doryforosa". Ze sposobu umieszczania postaci (po jednej na każdej stronie wazy) badacze wyciągają wniosek, że twórca był prawdopodobnie związany (może uczeń) z tzw. Malarzem Berlińskim. Czerwonofigurowa waza z Achillesem i Bryzeidą uważana jest za jeden z najpiękniejszych zachowanych przykładów malarstwa wazowego okresu klasycznego.
Oprócz amfor Malarz Achillesa malował wazy pogrzebowe (białogruntowe lekyty) stawiane na grobach zmarłych, charakterystyczne wyłącznie dla Aten, przedstawiając barwne postacie na białym tle. Naukowcy uważają, że ten rodzaj przedstawiania daje najlepsze wyobrażenie o monumentalnym malarstwie ściennym Polignota i Mykona, które się nie zachowało i znane jest jedynie z opisów starożytnych autorów.
Analizując styl Malarza Achillesa przypisano mu ponad 200 malowideł wazowych. Najbardziej znane oprócz naczynia z wyobrażeniem Achillesa i Bryzeidy to lekyty: przedstawiający dziewczynę przynoszącą szkatułkę swej pani, młodzieńca żegnającego żonę, wojownika zakładającego zbroję. .

</doc>
<doc id="168199" url="https://pl.wikipedia.org/wiki?curid=168199" title="Creative Labs">
Creative Labs



</doc>
<doc id="168202" url="https://pl.wikipedia.org/wiki?curid=168202" title="Chełm (Gdańsk)">
Chełm (Gdańsk)

Chełm (hist. "Nowa Górka, Novogortcze, Wysoka Górka", niem. "Stolzenberg") – dzielnica Gdańska znajdująca się historycznie na miejscu Starej Wsi, do 2010 wchodząca w skład dzielnicy Chełm i Gdańsk Południe.
Wieś biskupstwa włocławskiego w województwie pomorskim w II połowie XVI wieku.
Położenie administracyjne.
Chełm bezpośrednio sąsiaduje z dzielnicami: Wzgórze Mickiewicza, Siedlce, Orunia-Św. Wojciech-Lipce, Ujeścisko-Łostowice i Orunia Górna-Gdańsk Południe.
Chełm nieformalnie dzieli się na Stary Chełm – osiedle robotnicze wybudowane w latach 30. i 40. XX wieku – i na Nowy Chełm, czyli pozostałe rejony dzielnicy będące przykładem wielkiego zespołu mieszkaniowego.
Do 30 sierpnia 2018 skład dzielnicy administracyjnej Chełm wchodziły także osiedla: Orunia Górna, Maćkowy, Borkowo (Cztery Pory Roku), Kolorowe, Moje Marzenie. Zgodnie z uchwałą LVI/1670/18 z dn. 30 sierpnia 2018r. Rada miasta Gdańska dokonała podziału dzielnicy Chełm na Chełm i Orunię Górną-Gdańsk Południe. Nowy podział administracyjny wszedł w życie wraz z rozpoczęciem nowej kadencji samorządu.
Położenie geograficzne.
Chełm jest położony na Górnym Tarasie. W całości znajduje się na wzgórzach (wysokość od 50 do 60 m n.p.m.). Jego długość południkowa w najszerszym miejscu to 1,5 km. Szerokość równoleżnikowa w najszerszym miejscu to 2,5 km.
Na północnym zachodzie znajduje się Wzgórze Mickiewicza. Na północy teren obniża się w ku Siedlcom. Na północnym wschodzie zaś teren łączy się z Biskupią Górką. Od wschodu na Starych Szkotach znajduje się obniżenie ku Kanałowi Raduni. Od południa znajduje się znaczne obniżenie terenu tworzące jar Oruńskiego Przedmieścia. Od zachodu teren zachowuje mniej więcej swoją wysokość.
Znajdują się tu, przy ulicy Cmentarnej, dwa cmentarze: komunalny (należący niegdyś do kościoła ewangelickiego pw. Zbawiciela (Salwatora)) przy Zaroślaku oraz żydowski, odrestaurowany w 2008.
Przy ul. Kolonia Studentów w okolicach kortów tenisowych rośnie topola biała o obwodzie 452 cm powołana na pomnik przyrody w 2016 roku oraz buk zwyczajny o obwodzie 291 cm.
Historia.
Do 1516 obszar ten zwany był Nową Górką (nazwa pojawiła się już w 1356) i stanowił (podobnie jak sąsiednia Biskupia Górka) posiadłość biskupów kujawskich. Mieściła się tu wieś i dwór biskupi, niszczone wielokrotnie podczas kolejnych wojen. W 1456 osada pojawiła się w źródłach niemieckich jako Stolzenberg. W ramach odbudowy po wojnie trzynastoletniej 29 III 1471 r. biskup włocławski Jakub z Sienna nadał wsi przywilej regulacyjny prawa chełmińskiego, zastępujący starszy (zaginiony, być może pochodzący z czasów przedkrzyżackich). Mieszkali tu garncarze, młynarze, browarnicy, gorzelnicy i inni rzemieślnicy.
Pierwsza pisemna wzmianka o cmentarzu żydowskim pochodzi z 1694, choć mógł on powstać już w XVI wieku. Używany był do pierwszej poł. XVIII wieku, kiedy na pewien czas zaprzestano pochówków i wznowiono w drugiej połowie tego wieku. Teren cmentarza stopniowo powiększano w XVIII oraz XIX wieku i ostatecznie uzyskał powierzchnię ponad dwóch hektarów. Cmentarz funkcjonował do lat 30. XX wieku i przetrwał II wojnę światową, po której uległ jednak niemal całkowitej dewastacji i rozkradzeniu.
Za czasów Fryderyka Wielkiego, po I rozbiorze Polski, powstało na tym terenie konkurencyjne gospodarczo dla Gdańska miasto - "Kgl. Immediatstadt Stolzenberg -" z własnym burmistrzem, radą miejską, urzędem pocztowym, oraz z niższymi niż w Gdańsku akcyzą i cłem. Jego ratusz mieścił się u zbiegu dzisiejszych ulic Reformackiej (której nazwa pochodzi od niezachowanego klasztoru Ojców Reformatów z kościołem św. Antoniego Padewskiego z 1666) i Stoczniowców (dawna nazwa ulicy: Biskupia Dolina). Główny ciąg komunikacyjny stanowiła, podobnie jak w Gdańsku, ulica Długa (dzisiejsza Lubuska). Ogółem powstało 14 ulic, w tym Świętojańska, Młyńska, Garncarska i inne.
W 1773 miasto posiadało 10 000 mieszkańców, w tym 78 rodzin żydowskich liczących 402 osoby. Dla porównania w 1764 w Warszawie mieszkało 30 000 osób, a w 1793 Gdańsk zamieszkiwało 36 000 ludzi. W mieście rozwinęło się świetnie rzemiosło.
W czasie oblężenia Gdańska w 1807 i 1813 miasto to zostało całkowicie zniszczone, a w 1814 teren ten włączono do Gdańska. Przez długi czas utrzymywały się ruiny wypalonych domów i kościołów, a dawny rynek i ulice porosły roślinnością.
Na Chełmie istniał także katolicki cmentarz na terenie obecnego kościoła pw. Podwyższenia Krzyża Św. (u zbiegu ulic: Stoczniowców, Lubuskiej, Biskupa A. Wronki i L. Hirszfelda), gdzie pochowana została m.in. Stanisława Przybyszewska. W obszarze tego cmentarza znajdował się jeden z cmentarzy cholerycznych, w czasie epidemii w 1831.
Począwszy od 1934 zaczęto stawiać tu bloki oraz domki dwurodzinne. Od 1940 w ramach programu budownictwa mieszkaniowego dla dużych zakładów przemysłowych, przy ul. Odrzańskiej, Worcella, Łużyckiej, Buczka, Lotników Polskich, Grabowskiego i Bitwy pod Lenino, powstały budynki dla pracowników stoczni Schichaua, jednej z najważniejszych stoczni budujących okręty w Niemczech.
W 1945 nie przywrócono dawnej polskiej nazwy, ale przetłumaczono niemiecką część nazwy -berg na Chełm ("chełm" – staropolskie „góra”).
Komunikacja.
Osiedle jest od północy ograniczone Trasą W-Z. Na wschodniej granicy z Orunią istnieje także zjazd na drogę krajową nr 91, a także połączenie ul. Zamiejską z drogą wojewódzką nr 221 przebiegającą przez Oruńskie Przedmieście.
Obecnie rozbudowa dróg w Gdańsku Południe jest priorytetem miasta. Szczególnie dotyczy to Chełmu. Planuje się dalszą rozbudowę ul. Sikorskiego, aż na Orunię i połączenie Chełmu z nowym węzłem komunikacyjnym "Czerwony Most" mającym powstać na stacji Gdańsk Południowy.
Komunikacja miejska.
W 2007 została wybudowana linia tramwajowa z centrum na Chełm. Jest ona najbardziej stromą trasą tramwajową w Polsce. Na Chełm dojeżdżają również autobusy miejskie.
Wykaz ulic dzielnicy.
Chełm
Rada Dzielnicy.
Kadencja 2019–2024.
W Radzie Dzielnicy zasiada 21 radnych.

</doc>
<doc id="168203" url="https://pl.wikipedia.org/wiki?curid=168203" title="Papier ilustracyjny">
Papier ilustracyjny

Papier ilustracyjny to rodzaj papieru stosowany w druku wypukłym z klisz siatkowych (odbicia tonowane). W celu otrzymania właściwego obrazu na papierze z kliszy siatkowej należy stosować papier cechujący się wysoką gładkością. Produkowany w klasie III, IV i V, w gramaturach 80-140 g/m², wypełniacz kaolinowy w ilości ok. 30% całej masy papieru. Powierzchnia papieru mocno satynowana.

</doc>
<doc id="168204" url="https://pl.wikipedia.org/wiki?curid=168204" title="Marian Ryba">
Marian Ryba

Marian Ryba (ur. 12 września 1919 w Sosnowcu, zm. 27 lutego 2018) – generał brygady Wojska Polskiego, działacz państwowy, partyjny i społeczny, dyplomata wojskowy, wiceprezes (1960–1978) i prezes Polskiego Związku Piłki Nożnej (1978–1981), doktor nauk prawnych (1965), Naczelny Prokurator Wojskowy - zastępca Prokuratora Generalnego PRL (1956–1968), dyrektor generalny Urzędu Rady Ministrów (1981–1985), Główny Inspektor Kontroli URM (1981–1986), podsekretarz stanu w Urzędzie Rady Ministrów (1985–1986).
Życiorys.
Syn Ludwika (górnika) i Marii z Warskich.
Od 1932 należał do Czerwonego Harcerstwa Towarzystwa Uniwersytetu Robotniczego. Po ukończeniu szkoły podstawowej uczył się w 3-letniej szkole zawodowej o profilu kupieckim, odbywając szkolenie w ramach przysposobienia wojskowego. Od 1938 był członkiem Polskiej Partii Socjalistycznej. Zajmował się działalnością kulturalno-społeczną jako członek Robotniczego Stowarzyszenia Sportowego. Podczas II wojny światowej przebywał na robotach przymusowych w Niemczech, skąd dwukrotnie uciekał. Po schwytaniu osadzony w areszcie, a potem w więzieniu.
Po zakończeniu wojny powrócił do Sosnowca i został zatrudniony jako starszy referent w Miejskim Urzędzie Bezpieczeństwa Publicznego w Katowicach. W 1945 podchorąży Centralnej Szkoły Ministerstwa Bezpieczeństwa Publicznego w Łodzi. Po ukończeniu szkoły i kursu prawa od stycznia 1946 służył w ludowym Wojsku Polskim jako aplikant w Wojskowej Prokuraturze Dowództwa Okręgu Wojskowego nr IV w Katowicach. W organach prokuratury wojskowej (korpus oficerów sprawiedliwości) był kolejno asesorem w Naczelnej Prokuraturze Wojskowej w Warszawie (luty - marzec 1946), asesorem - oficerem śledczym w Wojskowej Prokuraturze Rejonowej w Warszawie (marzec 1946 - maj 1947), podprokuratorem w Wojskowej Prokuraturze Rejonowej w Łodzi (maj 1947 - luty 1950), prokuratorem Wojskowej Prokuratury Rejonowej w Bydgoszczy (luty 1950 - wrzesień 1951), prokuratorem Wojskowej Prokuratury Rejonowej w Warszawie (wrzesień 1951 - czerwiec 1953), szefem Oddziału w Naczelnej Prokuraturze Wojskowej (czerwiec 1953 - marzec 1954) oraz prokuratorem Wojsk Lotniczych i Obrony Przeciwlotniczej Obszaru Kraju (marzec 1954 - kwiecień 1956).
Równolegle ukończył studia na Wydziale Prawa Uniwersytetu Mikołaja Kopernika w Toruniu uzyskując dyplom magistra prawa (1951).
W kwietniu 1956 zastąpił zwolnionego na fali odwilży gen. bryg. Stanisława Zarakowskiego na stanowisku Naczelnego Prokuratora Wojskowego. Funkcję tę pełnił nieprzerwanie przez 12 lat, do sierpnia 1968. Od lutego 1957 był także zastępcą Prokuratora Generalnego PRL. Do grona jego podwładnych należeli prokuratorzy, którzy zrobili później kariery we władzach PRL, m.in. Józef Chomętowski, Lucjan Czubiński, Zbigniew Domino, Eugenia Kempara, Kazimierz Lipiński.
Do stopnia generała brygady awansowany uchwałą Rady Państwa PRL we wrześniu 1961. Nominację otrzymał w Belwederze z rąk przewodniczącego Rady Państwa Aleksandra Zawadzkiego. Stopień doktora nauk prawnych w zakresie prawa karnego uzyskał na Uniwersytecie Wrocławskim w roku 1965. W latach 1968–1969 pozostawał w dyspozycji MON. Od stycznia 1969 do czerwca 1970 był ministrem pełnomocnym – szefem Polskiej Misji Wojskowej w Komisji Nadzorczej Państw Neutralnych w Korei.
W 1973 był starszym doradcą wojskowym - zastępcą szefa Polskiej Misji do Międzynarodowej Komisji Nadzoru i Kontroli w Wietnamie. W latach 1971–1981 pełnił odpowiedzialne funkcje studyjno-analityczne w Sztabie Generalnym Wojska Polskiego jako zastępca pełnomocnika szefa Sztabu Generalnego WP ds. specjalnych, a w latach 1978–1981 pełnomocnik szefa SG WP ds. specjalnych (odpowiadał m.in. za problematykę rozbrojenia i rokowania wiedeńskie dotyczące ograniczenia zbrojeń).
Równolegle ze służbą wojskową działał w Polskim Związku Piłki Nożnej, m.in. w latach 1960–1978 wiceprezes, a następnie prezes PZPN (1978–1981). Od 1960 był także wiceprezesem CWKS „Legia” Warszawa oraz przewodniczącym sekcji piłki nożnej tego klubu. Był członkiem Klubu Honorowych Członków PZPN.
W latach 1981–1985 dyrektor generalny Urzędu Rady Ministrów. Do zakresu jego obowiązków należała kontrola i nadzór nad Biurem Kontroli, Biurem Skarg i Listów, Dyżurną Służbą Operacyjną, koordynowanie komórek kontroli w resortach i urzędach centralnych, wykonywanie innych, doraźnie zlecanych zadań. Od 1985–1986 podsekretarz stanu w Urzędzie Rady Ministrów. Równolegle sprawował w latach 1981–1986 funkcję głównego inspektora kontroli w URM. W okresie stanu wojennego wiceprzewodniczący Centralnej Komisji do Walki ze Spekulacją oraz przewodniczący Centralnej Komisji Specjalnego Postępowania Porządkowego. W styczniu 1987 przeszedł w stan spoczynku.
Członek PPR (1946–1948), a następnie PZPR, działacz społeczny. Wieloletni prezes Zarządu Głównego Towarzystwa Przyjaźni Polsko-Wietnamskiej. W latach 1987–1989 przewodniczący polskiej sekcji ruchu „Emerytowani Generałowie na rzecz Pokoju i Rozbrojenia”.
Oskarżony przez IPN o zbrodnię komunistyczną: wielokrotne oskarżanie żołnierzy niezłomnych, wobec których wymierzano wyroki śmierci.
Awanse.
W trakcie 41-letniej służby wojskowej uzyskał następujące awanse:
Życie prywatne.
Mieszkał w Warszawie, został pochowany na Cmentarzu Bródnowskim. Żona Maria zmarła w 1987, druga żona Janina, 1 córka, 1 syn. Jego synem był Mirosław Ryba (1948-2015), lekarz anestezjolog.

</doc>
<doc id="168206" url="https://pl.wikipedia.org/wiki?curid=168206" title="Bronisław Matyjewicz-Maciejewicz">
Bronisław Matyjewicz-Maciejewicz

Bronisław Matyjewicz-Maciejewicz (ur. 2 grudnia 1882 w Tulczynie, zm. 1 maja 1911 w Sewastopolu) – jeden z pierwszych pilotów polskich.
Życiorys.
Naukę Bronisław rozpoczął w gimnazjum realnym, ale na skutek choroby ojca i jego przejścia na emeryturę, ze względów finansowych, został przeniesiony do 3 korpusu kadetów w Moskwie, gdzie jako syn oficera miał prawo do bezpłatnej nauki. Po ukończeniu Korpusu kontynuował naukę w uczelni wojskowej Mikołajowskiej Szkole Inżynierów w Petersburgu, którą ukończył w 1904 r. w stopniu oficerskim, ze specjalnością saper. Dostał przydział do 3 batalionu saperów, w którym służył do wiosny 1910 r.
Na początku kwietnia 1910 r. znalazł się w grupie czterech oficerów, stypendystów armii rosyjskiej, delegowanych do Francji do szkoły pilotażu, prowadzonej przez Louisa Blériota, w miejscowości Pau, u podnóża Pirenejów. W grupie tej był też drugi Polak, oficer marynarki, Grzegorz Piotrowski. Bronisław Matyjewicz-Maciejewicz otrzymał dyplom nr. 152 pilota-lotnika w dniu 1 lipca 1910. Obydwaj zażądali aby na dyplomach wpisano im narodowość polską, co spotkało się ze sprzeciwem, jako że Polski nie było wtedy na mapie świata. Dopiero odmowa przyjęcia dyplomów spowodowała uwzględnienie ich życzenia. W alfabetycznym wykazie Aeroklubu Francji, który rejestrował lotników z całego globu, przy ich nazwiskach znalazło się upragnione słowo: Polonais.
Po powrocie do Rosji Bronisław Matyjewicz-Maciejewicz został zatrudniony jako instruktor w szkole pilotażu, w Sewastopolu. We wrześniu 1910 wziął udział w zawodach lotniczych w Petersburgu, na których ustanowił rekord wysokości lotu – 1200 m, na samolocie Bleriot XI 2bis.
Bronisław zginął w wypadku lotniczym 1 maja 1911 w Sewastopolu lecąc razem z bratem Stanisławem, jako pasażerem. Samolot podczas przymusowego lądowania rozbił się o mur dzielący pole, niewidoczny z góry. Bracia pochowani zostali we wspólnym grobie na polskim cmentarzu rzymskokatolickim w Żytomierzu. Symboliczny grób Bronisława znajduje się na cmentarzu Powązkowskim (kwatera 216-5/2-30).

</doc>
<doc id="168207" url="https://pl.wikipedia.org/wiki?curid=168207" title="Stara Wieś (Gdańsk)">
Stara Wieś (Gdańsk)

Stara Wieś (kaszb. "Starô Wiés", niem. "Altdorf") - część Gdańska. Na terenie Starej Wsi obecnie istnieje osiedle mieszkaniowe Chełm, część dzielnicy Chełm.

</doc>
<doc id="168209" url="https://pl.wikipedia.org/wiki?curid=168209" title="Julianna">
Julianna

Julianna – imię żeńskie, pochodzenia łacińskiego "(julus)". Odmiana imienia Juliana. Wśród imion nadawanych nowo narodzonym dzieciom, Julianna w 2017 zajmowała 124. miejsce w grupie imion żeńskich.
Męski odpowiednik to Julian.
Julianna imieniny obchodzi: 16 lutego, jako wspomnienie św. Juliany z Nikomedii, 5 kwietnia, 14 kwietnia, 19 czerwca, 12 sierpnia, 15 sierpnia, 17 sierpnia, 19 sierpnia i 1 listopada.
Znane osoby noszące imię Julianna:

</doc>
<doc id="168214" url="https://pl.wikipedia.org/wiki?curid=168214" title="Repetycja">
Repetycja

Repetycja ma w muzyce dwa znaczenia:
Jeżeli przy drugim wykonaniu repetycji jej zakończenie ma mieć inną postać, stosuje się tak zwane volty. Za pierwszym razem wykonuje się wtedy takty oznaczone jako "prima volta", a przy powtórzeniu pomija się je i wykonuje te, oznaczone jako "seconda volta". Zapisuje się to jako "I volta", i "II volta" lub krótko cyframi "1." i "2.", przy czym oznaczenia te umieszczone są nad pięciolinią. 
Repetycja z voltami

</doc>
<doc id="168216" url="https://pl.wikipedia.org/wiki?curid=168216" title="Volta">
Volta



</doc>
<doc id="168217" url="https://pl.wikipedia.org/wiki?curid=168217" title="Lista Pokemonów według narodowego numeru Pokédex">
Lista Pokemonów według narodowego numeru Pokédex



</doc>
<doc id="168219" url="https://pl.wikipedia.org/wiki?curid=168219" title="Historia podwodna">
Historia podwodna

Historia podwodna – pierwszy solowy album Lecha Janerki, nagrany po jego odejściu z grupy Klaus Mitffoch w 1986 roku. 
Album w zasadzie stanowił kontynuację muzyki granej przez Klausa Mitffocha, lecz pojawiły się już na nim mniej nowofalowe, a bardziej rozbudowane kompozycje, noszące piętno indywidualnej twórczości Lecha Janerki. O różnicy stanowiło zwłaszcza użycie wiolonczeli, które nadało muzyce charakterystyczne brzmienie. Dwa utwory – „Ta zabawa nie jest dla dziewczynek” i „Jest jak w niebie” znalazły się na analogowym SP (S-603) wydanym również przez Tonpress KAW w 1986.
Nagrany w 1986 w studio Tonpress KAW przez Włodzimierza Kowalczyka. Wydany jako analogowy LP w 1986 przez Tonpress KAW, w 2003 jako CD przez A.A. MTJ (CD 10246). Wersja CD, mimo iż poddana remasteringowi ukazała się w wersji monofonicznej.
Lista utworów.
Muzyka i słowa – Lech Janerka
Twórcy.
oraz 

</doc>
<doc id="168220" url="https://pl.wikipedia.org/wiki?curid=168220" title="Piosenki (album Lecha Janerki)">
Piosenki (album Lecha Janerki)

Piosenki – drugi solowy album Lecha Janerki wydany w 1989 nakładem Polskich Nagrań.
Eskapistyczny „Paragwaj” z tej płyty stał się przebojem. Dwuletnie opóźnienie wydania płyty zostało spowodowane zatrzymaniem przez cenzurę niektórych tekstów, między innymi właśnie „Paragwaju”, w którym „NRD” zmienione zostało na „byle gdzie”, a „paramilitarne gołębie” na „dziwnie roztargnione gołębie”.
Nagrany w maju 1987 w studio Teatru STU przez Piotra Brzezińskiego. Wydany na analogowym LP przez Polskie Nagrania w 1989 (SX 2822). W 2012 Polskie Nagrania wydały album na nośniku CD (PNCD 1392).
Lista utworów.
Strona A
Strona B

</doc>
<doc id="168221" url="https://pl.wikipedia.org/wiki?curid=168221" title="Ur (album Lecha Janerki)">
Ur (album Lecha Janerki)

Ur – trzecia solowa płyta Lecha Janerki wydana w 1991.
Płyta różni się stylistycznie od wcześniejszych (i późniejszych) płyt Lecha Janerki – aranżacje stały się agresywne, momentami przytłaczające, industrialne; pojawiło się sporo brzmień elektronicznych. Zmiana stylistyki znalazła również odbicie w sferze personalnej – do nagrania tej płyty Janerka zaangażował młodych, mało znanych muzyków, z którymi nawet utworzył efemeryczną grupę Dinghy. Album został wysoko oceniony przez krytyków, natomiast gorzej – przez fanów. 
Album nagrał od kwietnia do lipca 1990 Leszek Kamiński. Wydała go wytwórnia Intermal w 1991. Płytę zremasterowała i wydała na CD wytwórnia Koch International w 1999, ze zmienioną okładką i kolejnością utworów (pierwszy i drugi utwór przeniesiono na koniec płyty jako przedostatni i ostatni). 
Lista utworów.
źródło:.
Twórcy.
źródło:.
Słowa: Lech Janerka. Muzyka: Lech Janerka (1, 3, 5, 7, 9), Marek Majewski (4), Krzysztof Pociecha (6), Bartosz Straburzyński (2, 8). 

</doc>
<doc id="168222" url="https://pl.wikipedia.org/wiki?curid=168222" title="Klisza siatkowa">
Klisza siatkowa

Klisza siatkowa, klisza rastrowa – element stosowany niegdyś w druku typograficznym (czyli wypukłym) do drukowania obrazów wielotonalnych metodą rastra. Pojęcie jest dość mylące (aczkolwiek jest to termin oficjalny), gdyż nie była to klisza (w potocznym znaczeniu fotograficznym), lecz element metalowy w postaci płytki, na którą obraz drukowy w postaci rastra został naniesiony metodą optyczną, a następnie elementy niedrukujące zostały wytrawione chemicznie. Tak więc "kliszę" w takim rozumieniu tego terminu można uważać za odpowiednik czcionki, ale nie dla znaków pisarskich, lecz dla obrazów rastrowych.
Odpowiednikiem kliszy siatkowej dla obrazów całotonalnych jest klisza kreskowa.

</doc>
<doc id="168223" url="https://pl.wikipedia.org/wiki?curid=168223" title="Bruhaha">
Bruhaha

Bruhaha – czwarty studyjny solowy album Lecha Janerki.
Album nagrali w studio Polskiego Radia w Łodzi Tomasz Kamiński, Bartosz Straburzyński i Jarosław Kidawa. Został wydany w 1994 (zob. 1994 w muzyce) przez MJM Music PL i wznowiony w 2002 przez Sony Music Entertainment Poland (500787 2) na licencji MJM Music PL.
Twórcy.
Muzyka i słowa: Lech Janerka, z wyjątkiem „Mój sztylecik w twoim sercu” – muzyka: Artur Dominik.

</doc>
<doc id="168224" url="https://pl.wikipedia.org/wiki?curid=168224" title="Dąbrówka rozłogowa">
Dąbrówka rozłogowa

Dąbrówka rozłogowa ("Ajuga reptans" L.) – gatunek rośliny należący do rodziny jasnotowatych. Występuje w stanie dzikim na terenie północnej Afryki (Algieria i Tunezja), w całej Europie, Azji Zachodniej (Iran, Turcja) i na Kaukazie (Azerbejdżan, Gruzja, Dagestan). W Polsce jest rośliną pospolitą.
Biologia i ekologia.
Bylina, hemikryptofit. Kwitnie od maja do sierpnia. Nasiona roznoszone są przez mrówki (myrmekochoria). Roślina miododajna, duży, złocistego koloru miodnik znajduje się przy nasadzie zalążni. Preferuje stanowiska słoneczne i półcieniste, chociaż dość dobrze radzi sobie w cieniu. Rośnie w lasach liściastych, na glebach świeżych, zasobnych w próchnicę i składniki mineralne. W górach występuje po regiel górny
Znaczenie dla zwierząt.
Jest podstawowym źródłem nektaru dla motyli dostojki eufrozyny i dostojki selene.
Zmienność.
Mieszańce: Tworzy mieszańce z dąbrówką kosmatą ("A. x hybrida") i d. piramidalną .
Uprawa.
Rozmnaża się jesienią, przez podział kęp. Jest w pełni mrozoodporna (strefy mrozoodporności 3-10). Nie ma specjalnych wymagań co do gleby. Rośnie szybko. Jest jednak bardzo ekspansywna – tworząc rozłogi wkrótce może zagłuszyć inne rośliny. Aby do tego nie dopuścić należy systematycznie usuwać te rozłogi i nadmiar ciągle pojawiających się nowych kęp rośliny.

</doc>
<doc id="168225" url="https://pl.wikipedia.org/wiki?curid=168225" title="Fiu fiu…">
Fiu fiu…

Fiu fiu… – szósty studyjny solowy album Lecha Janerki wydany w 2002 roku.
Na zawartość albumu złożyły się utwory napisane przez Lecha Janerkę wiosną 1999 i na początku 2001 oraz jeszcze wcześniejsza „Pieśń mijających się wielorybów”. Utwór „W naturze mamy ciągły ruch” ukazał się już wcześniej na składance "Co lepsze kawałki" – na "Fiu fiu…" pojawił się w nowej aranżacji. Do wszystkich utworów z albumu nakręcono teledyski, tworzące koncepcyjną całość.
Album został nagrany i wyprodukowany przez Bartosza Dziedzica. Wydany w 2002 na CD przez BMG Poland.
Twórcy.
Słowa i muzyka – Lech Janerka; muzyka w „Raczej” i „Ceremonie” – Wojciech Seweryn.

</doc>
<doc id="168226" url="https://pl.wikipedia.org/wiki?curid=168226" title="Plagiaty">
Plagiaty

Plagiaty – siódmy solowy album Lecha Janerki wydany w 2005 roku (zob. 2005 w muzyce).
Kompozycje zawarte na tej płycie pochodzą jeszcze z lat 70., natomiast przed nagraniem zostały do nich dopisane teksty. Do promocji albumu wybrano „Rower”, do którego powstał animowany teledysk.
Album nagrał Bartosz Dziedzic. Wydany został w lutym 2005 przez Sony BMG.

</doc>
<doc id="168227" url="https://pl.wikipedia.org/wiki?curid=168227" title="Ur">
Ur



</doc>
<doc id="168229" url="https://pl.wikipedia.org/wiki?curid=168229" title="Fiu fiu">
Fiu fiu



</doc>
<doc id="168231" url="https://pl.wikipedia.org/wiki?curid=168231" title="Ewa Werka">
Ewa Werka

Ewa Werka, właściwie Ewa Werka - Wypart (ur. 6 marca 1946 w Krośnie Odrzańskim, zm. 24 października 1997 w Poznaniu) – polska śpiewaczka operowa, solistka poznańskiej opery.
Życiorys.
Po ukończeniu średniej szkoły muzycznej w Zielonej Górze (1965), Ewa Werka odbyła w latach 1965-1970 studia wokalne w Państwowej Wyższej Szkole Muzycznej w Gdańsku pod kierunkiem Zofii Janukowicz-Pobłockiej. Debiutowała w 1965 roku rolą Jadwigi w "Strasznym Dworze" Stanisława Moniuszki na scenie Opery Bałtyckiej. Po ukończeniu studiów została solistką Opery im. Stanisława Moniuszki w Poznaniu (w 1979 przywrócono nazwę Teatr Wielki).
Arią Cherubina w "Weselu Figara" Wolfganga Amadeusa Mozarta (1974), zachwyciła Jerzego Waldorffa, który dał temu wyraz w recenzjach i tym samym ośmielił innych, zwłaszcza poznańskich, krytyków do uznania młodej artystki za diwę polskiej opery. Po objęciu dyrekcji poznańskiej sceny przez Mieczysława Dondajewskiego (1978) nastąpił dalszy rozwój kariery Ewy Werki. Rolę Renaty (1983) w "Ognistym aniele" Siergieja Prokofjewa obwołano rewelacją w dziejach polskiej opery. Wręcz moralno-etycznego wpływu artystki na widzów dopatrywano się w roli Salud w "La vida brewe" ("Krótkie życie") Manuela de Falli.
Najsłynniejszą chyba rolą Ewy Werki jest partia Benigny w "Czarnej masce" Krzysztofa Pendereckiego. Polska prapremiera opery w inscenizacji Ryszarda Peryta odbyła się 25 października 1987 roku w poznańskim Teatrze Wielkim. Śpiewaczka potwierdziła swój wielki talent wokalny i dramatyczny nie tylko nieprzeciętnym wykonaniem bardzo trudnej roli sopranowej, ale również uważanym za najbardziej przejmującą scenę spektaklu dwudziestokilkuminutowym monologiem. Kreacja ta przyniosła artystce rozgłos międzynarodowy. Bardzo wysoko cenił ją autor opery.
W 1994 ze względów zdrowotnych miała roczną przerwę w występach. Po jej powrocie oceniano, że głos śpiewaczki nabrał jeszcze pełniejszej barwy. Rola Klitajmestry w światowej prapremierze opery "Elektra" Mikisa Theodorakisa z zespołem Teatru Wielkiego w Luksemburgu (2 maja 1995) i polskiej premierze w Poznaniu (13 maja 1995) pod dyrekcją kompozytora, została oceniona równie wysoko jak wykonania Benigny. Niestety artystka wystąpiła w Elektrze tylko kilka razy. W chwili szczytowych możliwości artystycznych musiała jesienią 1995 roku, z powodu nawrotu choroby, odejść ze sceny już na zawsze.
Zachwycała publiczność i krytyków niezwykłym mezzosopranowym głosem oraz wybitnym talentem aktorskim. "Głos osobowość", "głos o niepowtarzalnej barwie", "duże, ciemnobrązowe oczy nierzadko miały więcej do powiedzenia niż jakikolwiek dodatkowy gest", "rola naznaczona bólem, wyostrzona świadomością i moralnym blaskiem, który rozświetlał duszę widza i oczyszczał go" – to przykłady entuzjastycznych opinii krytyków potwierdzanych długimi owacjami publiczności po każdym przedstawieniu, a często w ich trakcie. Uważana jest za niedoścignioną wykonawczynię ról w XX-wiecznych operach.
Miała w swym repertuarze kilkadziesiąt partii solowych mezzosopranowych, sopranowych i altowych z najsłynniejszych oper.
Była żoną poznańskiego aktora Piotra Wyparta (1931-2006). Została pochowana na cmentarzu Jeżyckim w Poznaniu (kw. P, rząd 25, grób 19).

</doc>
<doc id="168232" url="https://pl.wikipedia.org/wiki?curid=168232" title="Hydrofilność">
Hydrofilność



</doc>
<doc id="168234" url="https://pl.wikipedia.org/wiki?curid=168234" title="Dąbrówka (roślina)">
Dąbrówka (roślina)

Dąbrówka ("Ajuga" L.) – rodzaj bylin z rodziny jasnotowatych. Obejmuje 64 gatunki. Występują one w Europie, Azji, Afryce i Australii, z centrum zróżnicowania w basenie Morza Śródziemnego. W Polsce występuje 5 gatunków, z czego 4 rodzime. Rośliny te zasiedlają murawy, suche zarośla i lasy. 
Szereg odmian uprawnych dąbrówki rozłogowej uprawianych jest jako rośliny ozdobne (w tym mieszańców z dąbrówką kosmatą "A. genevensis"). Dąbrówka żółtokwiatowa "Ajuga chamaepitys" jest wykorzystywana jako roślina lecznicza. "Ajuga iva" z obszaru śródziemnomorskiego ma potencjalnie duże znaczenie w terapii antymalarycznej.
Rozmieszczenie geograficzne.
Zasięg rodzaju obejmuje całą Europę, południową i wschodnią Azję, północną, wschodnią i południową Afrykę i wschodnią Australię. Największe zróżnicowanie jest w basenie Morza Śródziemnego – tylko w Azji Mniejszej rośnie ich 11 gatunków. W Europie obecnych jest 10 gatunków, w Chinach 18.
Systematyka.
Rodzaj z podrodziny "Ajugoideae" z rodziny jasnotowatych ("Lamiaceae").

</doc>
<doc id="168241" url="https://pl.wikipedia.org/wiki?curid=168241" title="Willi Stoph">
Willi Stoph

Willi Stoph (ur. 9 lipca 1914 w Berlinie, zm. 13 kwietnia 1999 tamże) – polityk NRD, jeden z najdłużej urzędujących premierów państwa europejskiego (łącznie 22 lata).
Życiorys.
Przyszedł na świat w berlińskiej rodzinie robotniczej. Po ukończeniu szkoły podstawowej odbył szkolenie murarskie. Pracując jako murarz działał jednocześnie w Komunistycznym Związku Młodzieży Niemieckiej (KJVD), a od 1931 w Komunistycznej Partii Niemiec (KPD). W latach 1935–1937 odbył zasadniczą służbę wojskową w jednostce artyleryjskiej w Brandenburgu. W latach 1939–1940 pracował jako technik budowlany w jednym z biur architektonicznych w Berlinie. Od 1940 ponownie służył w Wehrmachcie. W 1942 został ranny. W kwietniu 1945 został wzięty do niewoli radzieckiej.
Już w lipcu 1945 – po ucieczce z obozu jenieckiego w Deutsch Eylau (dziś Iława w Polsce), którą podjął wraz z Georgiem Mrohsem, Ślązakiem pochodzącym z Rozmierzy koło Strzelec Opolskich – został skierowany do pracy w aparacie Komunistycznej Partii Niemiec w radzieckiej strefie okupacyjnej. W tym okresie rozpoczęła się jego szybka kariera w nowej, komunistycznej rzeczywistości. W 1945 został kierownikiem Wydziału Przemysłu Materiałów Budowlanych i Gospodarki Przestrzennej przy KC KPD, a w 1948 kierownikiem Wydziału Gospodarki Komitetu Centralnego Niemieckiej Socjalistycznej Partii Jedności (SED). Po utworzeniu na terytorium radzieckiej strefy okupacyjnej 7 października 1949 Niemieckiej Republiki Demokratycznej Stoph stał się jednym z jej najaktywniejszych funkcjonariuszy.
W 1950 został deputowanym do Izby Ludowej (parlamentu NRD) oraz członkiem KC SED (partii, która w systemie politycznym NRD sprawowała funkcję nadrzędną w stosunku do władz państwowych). Od 1950 do 1952 był przewodniczącym Komisji Izby Ludowej ds. gospodarki oraz kierownikiem Biura ds. gospodarczych przy Radzie Ministrów. Od 1950 do 1953 był równocześnie sekretarzem KC SED. W latach 1952–1955 sprawował urząd pierwszego ministra spraw wewnętrznych. Na tym stanowisku podlegały mu wszystkie zbrojne organy państwa; współorganizował Skoszarowaną Policję Ludową ("Kasernierte Volkspolizei" – KVP), której szefem był w latach 1955–1956, oraz ministerstwo bezpieczeństwa (MfS, tzw. Stasi).
Po krwawym stłumieniu powstania robotniczego z 17 czerwca 1953 Stoph awansował na członka Biura Politycznego KC SED. Od tej chwili nieprzerwanie przez 36 lat wchodził w skład najwyższego gremium partyjnego, które sprawowało w NRD władzę absolutną. Od 1954 był wiceprzewodniczącym Rady Ministrów NRD (wicepremierem). W ramach sprawowanej funkcji podlegały mu: Skoszarowana Policja Ludowa, Stasi, Urząd ds. Techniki, Urząd ds. Techniki Jądrowej oraz badań nad techniką jądrową oraz Rada Naukowa ds. pokojowego zastosowania energii atomowej.
W latach 1956–1960 sprawował urząd ministra obrony NRD. Był jednym ze współtwórców armii NRD – Narodowej Armii Ludowej (NVA). W tym okresie był także jednym z zastępców Naczelnego Dowódcy Zjednoczonych Sił Zbrojnych Państw – Uczestników Układu Warszawskiego. W 1956 otrzymał, nie będąc oficerem, awans na generała-pułkownika, a w 1959 roku na generała armii. W 1960 został upoważniony z ramienia Biura Politycznego do kontrolowania realizacji uchwał KC partii i Rady Ministrów przez aparat państwowy. Ponadto również w 1960 wszedł w skład Narodowej Rady Obrony NRD, w której zasiadał przez następne 29 lat. W latach 1962–1964 jest pierwszym wiceprzewodniczącym Rady Ministrów NRD. Po śmierci Ottona Grotewohla w 1964 został powołany na stanowisko przewodniczącego Rady Ministrów NRD (premiera).
W 1967 wystosował list do kanclerza RFN Kurta Georga Kiesingera, w którym sugerował nawiązanie kontaktów pomiędzy oboma państwami niemieckimi. Na czołówki światowych gazet Stoph trafił w 1970, gdy dwukrotnie spotkał się z kanclerzem RFN Willy Brandtem (najpierw w Erfurcie, a następnie w Kassel).
Po śmierci Waltera Ulbrichta 1 sierpnia 1973 Stoph został odwołany z funkcji premiera i wyznaczony na stanowisko przewodniczącego Rady Państwa NRD. Przez trzy lata był formalną głową państwa.
W 1976 funkcję przewodniczącego Rady Państwa objął przywódca NRD, sekretarz generalny KC SED Erich Honecker. Stoph powrócił na stanowisko premiera. W latach 1964–1973 i 1976–1989 był jednym z ośmiu wiceprzewodniczących Rady Państwa.
Jesienią 1989 w NRD miały miejsce wydarzenia, które doprowadziły do upadku komunizmu w tym kraju: masowe demonstracje i ucieczki obywateli. 18 października 1989 na posiedzeniu Biura Politycznego Stoph zażądał ustąpienia Honeckera mówiąc: „Erich, dalej się nie da, musisz odejść”. W wyniku wydarzeń politycznych w NRD 7 listopada 1989 Stoph podał do dymisji swój rząd. Na posiedzeniu Izby Ludowej przyznał, że rząd NRD nie wypełniał swoich zadań zgodnie z konstytucją i był jedynie wykonawcą postanowień Biura Politycznego. Za fiasko dotychczasowej polityki winił Ericha Honeckera i Güntera Mittaga. 8 listopada 1989 do dymisji podało się całe Biuro Polityczne KC SED, a wraz z nim także Stoph.
17 listopada 1989 Stoph został odwołany ze składu Rady Państwa NRD i na wniosek KC SED oddał mandat deputowanego do Izby Ludowej. 3 grudnia 1989 uchwałą KC SED został wydalony z partii. 8 grudnia 1989 prokurator generalny NRD wszczął postępowanie wyjaśniające wobec Stopha w związku z podejrzeniem wykorzystania urzędu celem wzbogacenia się oraz korupcji na szkodę gospodarki. W listopadzie 1989 został odkryty luksusowy dom myśliwski Stopha na terenie później utworzonego Parku Narodowego Müritz. W wyniku tego został aresztowany. W lutym 1990 Stoph został zwolniony z aresztu ze względu na zły stan zdrowia. Ponownie aresztowano go w maju 1991 w związku ze śledztwem w sprawie ofiar śmiertelnych na Murze Berlińskim. Ze względu na zły stan zdrowia został zwolniony 14 sierpnia 1992.
W listopadzie 1992 przed berlińskim sądem krajowym rozpoczął się proces przeciwko Honeckerowi, Stophowi i czterem innym politykom NRD w związku ze strzałami na granicy NRD – RFN. W czerwcu 1993 postępowanie przeciwko Stophowi zostało zawieszone ze względu na zły stan jego zdrowia.
10 października 1994 berliński sąd administracyjny orzekł, że Stoph nie odzyska skonfiskowanego mu w 1990 majątku w wysokości 200 000 marek. Sąd stwierdził, że zdobył on przedmiotowy majątek w wyniku wykorzystywania swojej pozycji w państwie. Stoph wystąpił bowiem do sądu o zwrot majątku, po przeliczeniu jego wartości na marki niemieckie.
Przez ostatnie lata życia, po likwidacji zamkniętego osiedla dla członków Biura Politycznego w Wandlitz, mieszkał w trzypokojowym mieszkaniu przy Spandauer Straße 2 w Berlinie.
Willi Stoph zmarł w zapomnieniu 13 kwietnia 1999 w Berlinie.
Stoph wchodził w skład najwyższych władz NRD nieprzerwanie przez 40 lat. Nigdy jednak nie sprawował władzy faktycznej, która zawsze pozostawała w rękach sekretarzy generalnych KC SED (najpierw Ulbrichta, a następnie Honeckera) wspieranych przez szefa wszechwładnej Stasi Ericha Mielkego.
Odznaczenia.
W 2003 jeden z hamburskich domów aukcyjnych przeprowadził licytację 250 przedmiotów ze spuścizny Willi Stopha. Odznaka do tytułu „Bohatera NRD” została sprzedana za 18 000 €, a mundur generalski Stopha za 3600 €. Dalsze odznaczenia Williego Stopha i Ericha Mielkego poszły pod młotek aukcjonatora w listopadzie 2008.

</doc>
<doc id="168243" url="https://pl.wikipedia.org/wiki?curid=168243" title="Język godoberyjski">
Język godoberyjski

Język godoberyjski (ros. годоберинский язык) – jeden z niewielkich języków kaukaskich, używany przez Godoberów. Należy do języków andyjskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich. Jest blisko spokrewniony z językiem botlichyjskim.
Dane, mówiące o liczbie osób posługujących się tym językiem są bardzo rozbieżne i niepewne, według statystyk w 1926 r. języka tego używało ok. 2 tys. osób. W późniejszym czasie Godoberowie uznawani byli za odłam Awarów i tak też zapisywani podczas kolejnych spisów powszechnych. Szacunki z roku 1996 mówiły o 2,5–3 tys. użytkowników języka, natomiast według spisu powszechnego, przeprowadzonego na terenie Federacji Rosyjskiej w 2000 r. liczba osób posługujących się tym językiem wynosiła 39, z tego zaledwie 2 na terenie Dagestanu. Wyniki tego spisu są kwestionowane, przypuszcza się, iż Godoberowie stali się ofiarami manipulacji władz Dagestanu i że prawdziwe dane zostały z jakichś powodów sfałszowane. Porównanie danych statystycznych z różnych lat pozwala stwierdzić, iż użytkownicy godoberyjskiego zostali najprawdopodobniej uznani za użytkowników innego języka kaukaskiego (andyjskiego, bądź też awarskiego), o ile, statystyki zostały przekłamane. Możliwe jest bowiem, iż w ciągu ostatnich lat doszło do pełnej asymilacji Godoberów, jednak przeczy temu działalność pewnej grupy osób, otwarcie deklarujących własną odrębność językową i narodowościową od innych wspólnot etnicznych Dagestanu.
Językiem godoberyjskim posługuje się ludność w południowodagestańskich osiedlach Godoberi (od którego wywodzi się nazwa języka) oraz Zibirchali. 
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Niektórzy Godoberowie znają także rosyjski, jako język urzędowy Federacji Rosyjskiej.
Godoberyjski jest językiem ergatywnym. Posiada bardzo skomplikowaną deklinację (ze względu na znaczną liczbę przypadków) i względnie prostą koniugację.

</doc>
<doc id="168245" url="https://pl.wikipedia.org/wiki?curid=168245" title="Język andyjski">
Język andyjski

Język andyjski (nazwa własna: КъIваннаб мицци) – jeden z niewielkich języków kaukaskich, używany przez Andyjczyków. Należy do języków andyjskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich. 
Dane mówiące o liczbie osób posługujących się tym językiem są bardzo rozbieżne i niepewne. Według statystyk w 1926 r. języka tego używało 7681 osób. W późniejszym czasie Andyjczycy uznawani byli za odłam Awarów i tak też zapisywani podczas kolejnych spisów powszechnych. Szacunki z roku 1993 mówiły o 10 tys. użytkowników języka, natomiast według spisu powszechnego, przeprowadzonego na terenie Federacji Rosyjskiej w 2000 r. liczba osób posługujących się tym językiem wynosiła 21 270. Wyniki tego spisu są kwestionowane, przypuszcza się, iż do Andyjczyków zaliczono także przedstawicieli kilku mniejszych wspólnot językowych (Botlichowie, Bagulalowie, Czamalalowie, Godoberowie i Tindowie). Porównanie danych statystycznych z różnych lat pozwala stwierdzić, iż za użytkowników andyjskiego zostali najprawdopodobniej uznani użytkownicy innych, drobniejszych języków kaukaskich, o ile, statystyki zostały przekłamane. Możliwe jest bowiem, iż w ciągu ostatnich lat doszło do pełnej asymilacji tych etnosów.
Językiem andyjskim posługuje się ludność w południowodagestańskich osiedlach Andi (od którego wywodzi się nazwa języka) oraz ośmiu innych dagestańskich wiosek. 
Język ten nie wykształcił piśmiennictwa, aczkolwiek podejmuje się pewne próby jego zapisywania dla celów użytkowych. Sporadycznie ukazują się drobne druki, nieregularnie wychodzi jedna gazeta w języku andyjskim. Poza tymi, bardzo skromnymi próbami, języka andyjski jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Niektórzy Andyjczycy znają także rosyjski, jako język urzędowy Federacji Rosyjskiej.
Andyjski jest językiem ergatywnym. Posiada bardzo skomplikowaną deklinację (ze względu na znaczną liczbę przypadków) i względnie prostą koniugację.
Studia nad językiem andyjskim zapoczątkował niemiecki kaukazolog Adolf Dirr (1867–1930), publikując w 1906 r. w Tbilisi pracę "Krótka gramatyka języka andyjskiego z tekstami, słowniczkiem oraz rosyjskim indeksem" (Краткий грамматический очерк андийского языка с текстами, сборником андийских слов и русским к нему указателем).

</doc>
<doc id="168251" url="https://pl.wikipedia.org/wiki?curid=168251" title="Pawieł Fomienko">
Pawieł Fomienko

Pawieł Fomienko (ur. 13 stycznia 1909, zm. ?) – pułkownik, oficer radzieckiego wywiadu wojskowego GRU.
W latach 30. służył w Armii Czerwonej. Przeniesiony do wywiadu wojskowego, od marca 1935 roku pracował w centrali GRU. W 1940 roku pracownik rezydentury GRU w Sztokholmie, od 1941 ponownie w centrali. Pod koniec lat 40., wyjechał do Chin, jako zastępca attaché wojskowego w Pekinie. Od 1957 rezydent GRU w Bonn, od 1961 roku wyższy oficer w centrali. Od połowy lat 70. na emeryturze.

</doc>
<doc id="168257" url="https://pl.wikipedia.org/wiki?curid=168257" title="Czesław Tanana">
Czesław Tanana

Czesław Bonifacy Tanana (ur. 30 września 1923 w m. Nowaki, pow. sarneński, woj. wołyńskie, zm. 27 kwietnia 1982) – pułkownik pilot Wojska Polskiego.
Życiorys.
W kwietniu 1951 r. w Warszawie odbył przeszkolenie na samolotach Jak-23. W sierpniu 1951 r. objął stanowisko dowódcy eskadry w 13. pułku lotnictwa myśliwskiego. Od 18 grudnia 1952 r. do 24 listopada 1953 r. dowodził 3 pułkiem lotnictwa myśliwskiego, a od 22 października 1954 r. do 17 maja 1956 r. – 6 Dywizją Lotnictwa Myśliwskiego. W 1955 r. odbył przeszkolenie w Lipiecku na samolotach MiG-17 PF.
Od 15 lipca 1956 r. do 3 sierpnia 1971 r. pełnił służbę w Zarządzie II Sztabu Generalnego Wojska Polskiego. Po ukończeniu kursu specjalnego od 27 grudnia 1956 był zastępcą attaché wojskowego w Waszyngtonie, następnie na różnych stanowiskach – od starszego pomocnika Kierownika Sekcji do starszego radcy do spraw językowych w Zarządzie II SG.
Od 3 września 1967 ponownie zastępca attaché wojskowego – w Londynie, do 3 grudnia 1969. Następnie ponownie w Zarządzie II SG do zakończenia służby na stanowisku starszego pomocnika Szefa Oddziału w stopniu pułkownika w dniu 3 sierpnia 1971.
Pochowany na wojskowych Powązkach (kwatera F-10-13).

</doc>
<doc id="168258" url="https://pl.wikipedia.org/wiki?curid=168258" title="Janusz Kochański">
Janusz Kochański

Janusz Kochański (ur. 17 czerwca 1930) – podpułkownik, oficer polskiego wywiadu (MBP/KdsBP/MSW), współpracował z Centralną Agencją Wywiadowczą prawdopodobnie od połowy 1964 roku. 17 lutego 1967 roku zbiegł do Stanów Zjednoczonych.
Życiorys.
Służbę w PRL-owskim wywiadzie rozpoczął w październiku 1953 roku, jako słuchacz "Szkoły Oficerskiej Departamentu VII" (ds. wywiadu) Ministerstwa Bezpieczeństwa Publicznego. Po likwidacji MBP i powołaniu uchwałą Rady Ministrów nr 830 z dnia 7 grudnia 1954 Komitetu Do Spraw Bezpieczeństwa Publicznego, Kochański został tam przeniesiony pod koniec grudnia, jako oficer "Wydziału IV" (brytyjsko-skandynawskiego) "Departamentu I" KdsBP. Po likwidacji KdsBP i przejęciu dotychczasowych obowiązków tej instytucji przez działające od 1954 roku Ministerstwo Spraw Wewnętrznych, został ponownie przeniesiony w połowie 1956 do Departamentu I MSW (wywiad), a pod koniec grudnia 1956 roku pracował jako oficer Departamentu I MSW w rezydenturze w Sztokholmie.
Po powrocie do kraju w 1958 roku pracował jako oficer w "Wydziale IA", zajmującym się obsługą logistyczną wywiadu nielegalnego Departamentu I MSW. W lipcu 1960 roku rozpoczął służbę w niejawnym etacie Dep I MSW, na stanowisku dyrektora "Departamentu Polonii Zagranicznej" w Ministerstwie Spraw Zagranicznych. Od połowy 1964 roku rezydent wywiadu nielegalnego w Oslo w Norwegii, podczas sprawowania tej funkcji rozpoczął współpracę z wywiadem amerykańskim (CIA). Po trzech latach współpracy z CIA, 17 lutego 1967 roku, zbiegł do Stanów Zjednoczonych. Wyrokiem Sądu Warszawskiego Okręgu Wojskowego z dnia 8 maja 1968 roku skazany zaocznie na karę śmierci. Na emigracji podjął w latach 70. współpracę z kierowaną przez Konstantego Z. Hanffa "Organizacją Bojową „Wolna Polska”". Pod koniec lat 80. zaczął przygotowywać do druku wspomnienia z pracy w polskim wywiadzie, ale ostatecznej wersji tego tekstu nie ukończył.

</doc>
<doc id="168261" url="https://pl.wikipedia.org/wiki?curid=168261" title="Toczek">
Toczek



</doc>
<doc id="168263" url="https://pl.wikipedia.org/wiki?curid=168263" title="Root mean square">
Root mean square



</doc>
<doc id="168264" url="https://pl.wikipedia.org/wiki?curid=168264" title="Ciśnienie akustyczne">
Ciśnienie akustyczne

Ciśnienie akustyczne – zmienne w czasie odchylenie od średniej wartości ciśnienia statycznego panującego w ośrodku, występujące podczas rozchodzenia się w nim fali akustycznej. Ciśnienie akustyczne wyraża się w paskalach.
Najmniejsze ciśnienie akustyczne, które wywołuje u człowieka wrażenie słuchowe wynosi 2·10−5 Pa. Jest to ciśnienie odniesienia, oznaczane formula_1.
Ponieważ słuch ludzki reaguje na bodźce w sposób logarytmiczny, ciśnienie akustyczne wyraża się często w skali logarytmicznej (w decybelach). Poziom ciśnienia akustycznego to logarytm stosunku ciśnienia zmierzonego formula_2 do ciśnienia odniesienia, określony wzorem:
Często spotykany zapis:
choć prawidłowy z matematycznego punktu widzenia, jest niezgodny z definicją poziomu wyrażanego w decybelach.
Ciśnienie akustyczne formula_5 jest też związane zależnościami:
gdzie:
Spadek ciśnienia akustycznego dźwięku w pomieszczeniu.
Wartość ciśnienia akustycznego fali sinusoidalnej emitowanej przez punktowe źródło dźwięku wyraża się wzorem:
gdzie:
Wynika stąd, że ciśnienie akustyczne jest odwrotnie proporcjonalne do odległości od źródła. Podwojeniu odległości od źródła odpowiada więc dwukrotny spadek ciśnienia.
Obecność powierzchni odbijających w pomieszczeniach sprawia, że prawo odwrotnej proporcjonalności nie jest spełnione, a pole swobodne może istnieć tylko w niewielkiej odległości od źródła. W polu bliskim występują duże fluktuacje ciśnienia akustycznego w funkcji położenia punktu pomiarowego, a ich zakres maleje ze wzrostem odległości od źródła. Wielkość obszaru pola bliskiego zależy od częstotliwości, rozmiarów źródła i stosunków fazowych jego powierzchni promieniujących. W przypadku pola swobodnego energetycznie dominującą składową pola jest fala biegnąca bezpośrednio ze źródła dźwięku, której poziom zmniejsza się o 6 dB na każde podwojenie odległości. Odległość, w której moc fali bezpośredniej równa jest mocy fal odbitych, nosi nazwę odległości granicznej. W obszarze pola pogłosowego występują fluktuacje ciśnienia akustycznego wynikające z interferencji fali bezpośredniej i fal odbitych. Wartość ciśnienia akustycznego zmienia się nieznacznie z odległością od źródła. W granicznym przypadku, gdy pole pogłosowe wypełnia cała objętość pomieszczenia, ciśnienie nie zależy od odległości od źródła i jest stałe w każdym punkcie pomieszczenia.

</doc>
<doc id="168265" url="https://pl.wikipedia.org/wiki?curid=168265" title="Schiltron">
Schiltron

Schiltron bądź Schiltrom (ang. "sheltron") – szkocka formacja wojskowa z okresu pierwszej wojny o niepodległość Szkocji (przełom XIII i XIV wieku). Miała postać zwartej kolumny bądź kręgu wojowników uzbrojonych we włócznie bądź piki nastawione na zewnątrz formacji. Była stosowana jako szczególnie skuteczna wobec ataków jazdy.
Historia.
Formacje włóczników dowiodły swojej wartości w bitwie pod Stirling, gdzie ich oddział blokujący most uniemożliwił ucieczkę dużej części angielskiej armii (przedarła się tylko grupka rycerzy). Szybko okazało się jednak, że nieruchome kręgi pikinierów są narażone na ostrzał łuczników, co udowodnił Edward I Długonogi w bitwie pod Falkirk (1298), gdzie schiltrony, które wpierw powstrzymały natarcie angielskiego rycerstwa, zostały, wskutek pozbawienia wsparcia ze strony własnej jazdy, przetrzebione przez oddziały walijskich łuczników i ostatecznie zniszczone.
Taktykę schiltron udoskonalił Robert Bruce. Od tej pory włócznicy byli szkoleni do działania bardziej mobilnego, w tym atakowania w szyku. Aby to ułatwić, zmniejszona została liczebność pojedynczej formacji, skrócono także piki. Ta taktyka odegrała decydującą rolę w bitwie pod Bannockburn w 1314 r.

</doc>
<doc id="168266" url="https://pl.wikipedia.org/wiki?curid=168266" title="Spisa">
Spisa



</doc>
<doc id="168268" url="https://pl.wikipedia.org/wiki?curid=168268" title="Juszman">
Juszman



</doc>
<doc id="168272" url="https://pl.wikipedia.org/wiki?curid=168272" title="Kołczan">
Kołczan

Kołczan, łubie – futerał na strzały do łuku, w dawnych czasach wykonywany z drewna lub skóry, wzmacniany i ozdabiany metalowymi okuciami; noszony głównie u pasa. W Polsce według informacji podanych w "Opisie obyczajów..." ks. J. Kitowicza, używany do II połowy XVIII wieku.
Obecnie kołczany sportowe wyrabia się z powszechnie dostępnych materiałów, np. syntetycznego dżinsu. Posiadają zazwyczaj od 2 do 4 komór (przegród) wykonanych z tworzywa sztucznego, do których wkłada się strzały. Nowoczesne kołczany wyposażone są w wiele różnego rodzaju przegródek na osprzęt i akcesoria, niektóre posiadają nawet magnetyczne przegrody zapobiegające wypadaniu strzał. Wiele kołczanów miało przykrywki do chronienia amunicji przed deszczem. Kołczan może mieć przymocowany frędzel o nazwie "taftaj", używany do wycierania zabrudzonych strzał.
Tradycyjne kołczany były zrobione ze skóry, kory, futer i innych naturalnych materiałów. Zarówno forma łuków i strzał, jak i techniki strzelania zmieniły się bardzo na przestrzeni wieków. Wraz z renesansem łucznictwa tradycyjnego nastąpiło także odrodzenie sztuki wyrobu kołczanów. Współczesne łuki sportowe wykonane są z nowoczesnych tworzyw, jednak wciąż wiele osób preferuje łuki wyglądem przypominające te używane w średniowieczu, do których wyrobu użyto naturalnych materiałów. Niska dostępność naturalnych materiałów, takich jak cis, a także pracochłonność wytwarzania łuków i kołczanów sprawiają, że ich wartość jest wysoka.

</doc>
<doc id="168274" url="https://pl.wikipedia.org/wiki?curid=168274" title="Sobór Laterański">
Sobór Laterański



</doc>
<doc id="168275" url="https://pl.wikipedia.org/wiki?curid=168275" title="Spata">
Spata

Spata (gr. Σπάτα) - miejscowość w Grecji, w regionie Attyka, w administracji zdecentralizowanej Attyka, w regionie Attyka, w jednostce regionalnej Attyka Wschodnia. Siedziba gminy Spata-Artemida. W 2011 roku liczyła 9198 mieszkańców. Położona jest kilkanaście kilometrów na południowy wschód od centrum Aten, należy do jego strefy urbanizacyjnej. Znajduje się w niej największy w Grecji Międzynarodowy port lotniczy im. Elefteriosa Wenizelosa, obsługujący pasażerski oraz towarowy ruch lotniczy Aten.

</doc>
<doc id="168277" url="https://pl.wikipedia.org/wiki?curid=168277" title="Herb Poraj">
Herb Poraj



</doc>
<doc id="168288" url="https://pl.wikipedia.org/wiki?curid=168288" title="Karol Łysy">
Karol Łysy



</doc>
<doc id="168289" url="https://pl.wikipedia.org/wiki?curid=168289" title="Państwo zachodniofrankijskie">
Państwo zachodniofrankijskie

Państwo zachodniofrankijskie () – państwo istniejące w latach 843-987.
Historia.
W 843 roku, na mocy traktatu w Verdun, państwo frankijskie zostało podzielone na 3 części. Część zachodnią (państwo zachodniofrankijskie) przejął Karol II Łysy (843-877), a następnie jego następcy z dynastii Karolingów. Po śmierci ostatniego króla z dynastii Karolingów zachodnich, Ludwika V Gnuśnego, koronę otrzymał Hugo Kapet, wywodzący się z rodu Robertynów, który dał początek dynastii Kapetyngów. Przekształcił on państwo zachodniofrankijskie w Królestwo Francji.

</doc>
<doc id="168290" url="https://pl.wikipedia.org/wiki?curid=168290" title="Piskorzewie">
Piskorzewie

Piskorzewie (dawniej "Piskorzewskie Przedmieście") – osiedle Kalisza, położone na północny zachód od Śródmieścia, między Prosną a Kanałem Bernardyńskim; pełni funkcje mieszkaniowo-przemysłowe.
Według ekspertyzy Centrum Modelowania Powodzi i Suszy w Poznaniu, Piskorzewie, obok Rajskowa, jest najbardziej zagrożonym powodziami osiedlem Kalisza.
Historia.
Nazwa osiedla wywodzi się od ryb – piskorzy, które licznie występowały w Prośnie i jej rozlewiskach.
Okres od około 1870 to intensywny rozwój Piskorzewia spowodowany zwłaszcza lokowaniem wielu fabryk, związanych głównie z przemysłem włókienniczym, m.in. Haft, Runotex, Wistil.
W 1871 na Piskorzewiu powstała gazownia, która zasilała m.in. latarnie uliczne. Na pamiątkę uruchomienia oświetlenia gazowego planowano na Nowym Rynku postawić pomnik kaduceusza z gazową pochodnią; pomnika ostatecznie nie wzniesiono.
Od października 1956 do lutego 2014 przy ulicy Majkowskiej 26 funkcjonowała zajezdnia Kaliskich Linii Autobusowych. W 2017 na części jej terenu powstało centrum przesiadkowe.
W latach 1993–1998 przy ulicy Złotej wybudowano Wyższe Seminarium Duchowne.

</doc>
<doc id="168292" url="https://pl.wikipedia.org/wiki?curid=168292" title="Harold Alexander">
Harold Alexander

Harold Rupert Leofric George Alexander (ur. 10 grudnia 1891 w Londynie, zm. 16 czerwca 1969 w Slough) – brytyjski arystokrata, wojskowy i polityk, marszałek polny British Army, jeden z najsłynniejszych brytyjskich dowódców okresu II wojny światowej, gubernator generalny Kanady i minister obrony Wielkiej Brytanii. Był młodszym synem Jamesa Alexandra, 4. hrabiego Caledon i lady Elisabeth Graham-Toler, córki 3. hrabiego Norbury.
Życiorys.
W wojsku.
Wykształcenie odebrał w Harrow School i Royal Military Academy w Sandhurst. W 1911 wstąpił do Gwardii Irlandzkiej ("Irish Guards"). Po wybuchu I wojny światowej batalion Alexandra wszedł w skład Brytyjskiego Korpusu Ekspedycyjnego ("British Expeditionary Force", BEF). Alexander szybko wspinał się po szczeblach wojskowej kariery. Zaczynał jako dowódca plutonu w stopniu porucznika. Później został kolejno podpułkownikiem i brygadierem. Pod koniec wojny dowodził brygadą. Był dwukrotnie ranny. Został odznaczony Krzyżem Wojskowym ("Military Cross") w 1915, Orderem za Wybitną Służbę ("Distinguished Service Order") w 1916 i Krzyżem Kawalerskim Legii Honorowej w 1918.
Po zakończeniu I wojny Alexander brał udział w wojnie domowej na Łotwie, będąc doradcą wojskowym armii wiernej rządowi w Rydze. Dowodził również łotewskimi oddziałami, które wyparły bolszewików z Łatgalii. Później służył w Turcji i na Gibraltarze. Po powrocie do Anglii uczęszczał do Staff College w Camberley i Imperial Defence College. W latach 1934–1938 służył w Indiach. Za tę służbę został odznaczony Krzyżem Kawalerskim Orderu Gwiazdy Indii w 1936. W tym samym roku był adiutantem króla Edwarda VIII. Dwa lata później został odznaczony Krzyżem Towarzyskim Orderu Łaźni.
W 1937 otrzymał awans na stopień generała-majora. Po wybuchu II wojny światowej wstąpił do Brytyjskiego Korpusu Ekspedycyjnego jako dowódca 1 Dywizji Piechoty. Brał udział w walkach we Francji i dowodził ewakuacją brytyjskiego korpusu ekspedycyjnego i wojsk francuskich w Dunkierce. Od lipca 1940 dowodził obroną południowej Anglii. W 1942 został wysłany do Birmy. Nie zdołał zapobiec zdobyciu Rangunu przez Japończyków, ale sprawnie pokierował odwrotem wojsk brytyjskich do Indii. W tym samym roku został odznaczony Krzyżem Wielkim Orderu Łaźni i otrzymał stopień generała. Został również mianowany naczelnym dowódcą wojsk brytyjskich na Bliskim Wschodzie.
W styczniu 1943 uczestniczył w konferencji sprzymierzonych w Casablance, gdzie powierzono mu dowodzenie 18 Grupą Armii, walczącą w Afryce Północnej. Dowodził nią podczas walk w Tunezji. Był również zastępcą głównodowodzącego aliantów w Afryce Północnej, generała Dwighta D. Eisenhowera. Dowodził operacją lądowania aliantów na Sycylii w lipcu 1943. Później został głównodowodzącym wojsk we Włoszech i marszałkiem polnym, zaś od 1944 głównodowodzącym wojsk na obszarze Morza Śródziemnego. Bezpośrednio dowodził również 15 Grupą Armii (podlegał mu m.in. 2 Korpus Polski gen. Władysława Andersa). Po przełamaniu obrony niemieckiej na linii Gustawa Alexander wydał generałowi Markowi Clarkowi, dowódcy amerykańskiej 5 Armii, rozkaz zamknięcia w kotle wycofujących się z linii Gustawa dywizji niemieckich, ale Clark rozkazu nie wykonał i podjął marsz na Rzym. Stolica Włoch została zdobyta 4 czerwca, ale ta decyzja Clarka umożliwiła odwrót większej części wojsk niemieckich i odbudowanie ich linii obronnych.
Dwight D. Eisenhower cenił sobie współpracę z Haroldem Alexandrem i chciał go mieć u swego boku podczas przygotowywań do inwazji na Francję. Premier Winston Churchill nie zgodził się na to i Alexander pozostał na swoim dotychczasowym stanowisku. 2 maja 1945 Harold Alexander odebrał kapitulację wojsk niemieckich we Włoszech. Rok później został wicehrabią Alexander of Tunis, a w 1952 hrabią Alexander of Tunis. Otrzymał również Krzyż Wielki Orderu Świętego Michała i Świętego Jerzego oraz został Kawalerem Orderu Podwiązki.
Gubernator generalny Kanady.
W 1946 lord Alexander został 17. gubernatorem generalnym Kanady. Jego militarne dokonania sprawiły, że był popularny wśród Kanadyjczyków, a jego umiejętność zjednywania sobie ludzi tę sympatię powiększała. Przyczyniała się do tego również sumienność gubernatora, który traktował bardzo poważnie swoje obowiązki i to do tego stopnia, że kiedy poproszono o inauguracyjne kopnięcie piłki podczas finału pucharu Greya w 1946, Harold Alexander wstawał wcześnie rano i ćwiczył kopnięcia.
Pojmował swoją rolę gubernatora jako bycie pośrednikiem między ludnością Kanady a metropolią. Z tego względu dużo podróżował po Kanadzie. W ciągu swojego sześcioletniego urzędowania pokonał przeszło 184 000 mil. Podczas swojej pierwszej podróży, 13 lipca 1946, odwiedził pole totemów plemienia Kwakiutl i został mianowany pierwszym białym honorowym wodzem plemienia. W 1950 otrzymał podobny tytuł od plemienia Pierwszego Narodu Czarnych Stóp.
Czas urzędowania Alexandra przypadł na lata powojennego ekonomicznego boomu w Kanadzie. Ponadto, w 1947, król Jerzy VI przekazał gubernatorowi generalnemu prawie wszystkie uprawnienia monarchy, z zachowaniem jednak wierności wobec Korony. W 1949 na konferencji premierów państw Wspólnoty Narodów uzgodniono zaprzestanie używania nazwy „dominium” na rzecz „członka Wspólnoty Narodów”. W tym samym roku do Konfederacji Kanadyjskiej przystąpiła Nowa Fundlandia, którą rychło odwiedził gubernator. Kiedy w 1950 Kanada wysłała swoich żołnierzy na wojnę koreańską, lord Alexander odwiedził wyruszające na wojnę oddziały.
Lord przyjmował również wielu zagranicznych gości, m.in. księcia i księżnę Edynburga, którzy przybyli do Kanady z królewską wizytą w październiku 1951, niewiele na dwa lata przed tym, jak księżna Edynburga została królową Elżbietą II. Na cześć pary książęcej, lord Alexander wydał przyjęcie w swojej rezydencji. Sam gubernator również odbywał oficjalne podróże zagraniczne, min. do Stanów Zjednoczonych w 1947 i do Brazylii w czerwcu 1948.
Poza oficjalnymi obowiązkami lord Alexander uwielbiał wędkować, grać w golfa, hokeja na lodzie i rugby. Był pasjonatem malarstwa i sam często malował. Doprowadził również do otwarcia klasy malarskiej w Kanadyjskiej Galerii Narodowej. Jego żona z kolei z pasją oddawała się tkactwu, posiadając na własność dwa krosna.
Alexander wspierał również rozwój edukacji w Kanadzie. Został uhonorowany tytułem doktora honoris causa większości kanadyjskich uniwersytetów.
Minister i emeryt.
Na początku 1952, po dwukrotnym przedłużeniu jego kadencji, lord Alexander opuścił urząd gubernatora i wrócił do Londynu, gdzie został ministrem obrony w rządzie Winstona Churchilla. Stanowisko ministerialne sprawował do 1954, aż do przejścia na emeryturę.
W późniejszych latach sprawował honorowe urzędy Lorda Namiestnika hrabstwa Londynu (1956–1965), a po jego przekształceniu – w latach 1965–1966 Wielkiego Londynu, wielkiego mistrza orderu św. Michała i św. Jerzego (1957–1967).
Kanada pozostała drugim domem rodziny Alexandrów. Lord z małżonką często wracali do tego kraju, odwiedzając rodzinę i znajomych.
Zmarł 16 czerwca 1969 w Slough na skutek perforacji aorty. Jego pogrzeb odbył się 24 czerwca 1969 w kaplicy św. Jerzego ("St Georges Chapel") na zamku królewskim w Windsorze. Grób Harolda Alexandra znajduje się w kościele w Ridge w hrabstwie Hertfordshire.
Rodzina.
14 października 1931 poślubił lady Margaret Bingham (16 września 1905 – 17 sierpnia 1977), córkę George’a Binghama, 5. hrabiego Lucan i Violet Clay, córki Josepha Claya. Harold i Margaret mieli razem dwóch synów i dwie córki:

</doc>
<doc id="168293" url="https://pl.wikipedia.org/wiki?curid=168293" title="Chmielnik (Kalisz)">
Chmielnik (Kalisz)

Chmielnik – osiedle położone w północno-wschodniej części miasta Kalisza, na terasie doliny Prosny; dawne kaliskie przedmieście, graniczy z Majkowem.
Historia.
W XIX w. wieś "Chmielnik" i "Chmielnik majkowski" należały do gminy Tyniec. Nazwa wywodzi się od chmielu, uprawianego na potrzeby licznych prywatnych i klasztornych browarów. W 1807 Napoleon Bonaparte nadał Chmielnik Józefowi Zajączkowi. W 1827 były tu 32 domy, a wieś liczyła 249 mieszkańców. 
W latach 1933-1936 na Chmielniku wzniesiono nowoczesny Szpital Powszechny im. Przemysława II, zaprojektowany przez Władysława Borawskiego (w 2006 włączony do Wojewódzkiego Szpitala Zespolonego im. Ludwika Perzyny w Kaliszu), a w 1953 obok szpitala zbudowano stację krwiodawstwa. Na osiedlu mieści się także Collegium Medicum Akademii Kaliskiej im. Prezydenta Stanisława Wojciechowskiego. 
Główne ulice osiedla to: Borkowska, Długa, al. Sikorskiego, Skarszewska, Stawiszyńska, Szeroka i Warszawska.
Komunikacja miejska.
Komunikację z pozostałymi częściami miasta zapewniają Kaliskie Linie Autobusowe:

</doc>
<doc id="168296" url="https://pl.wikipedia.org/wiki?curid=168296" title="Lis (Kalisz)">
Lis (Kalisz)

Lis – prawobrzeżna część Kalisza, przynależąca do osiedla Piwonice.
W XIX wieku Lis był wsią–osadą położoną w powiecie kaliskim w gminie Żydów. 
Na Lisie znajduje się m.in. rezerwat przyrody Torfowisko Lis oraz jednostka Ochotniczej Straży Pożarnej Kalisz–Lis.

</doc>
<doc id="168299" url="https://pl.wikipedia.org/wiki?curid=168299" title="Zagorzynek">
Zagorzynek

Zagorzynek – osiedle Kalisza położone na stoku rzeki Prosny, oddzielone od centrum miasta linią kolejową nr 14; pełni funkcje mieszkaniowe i przemysłowe. Do 1935 siedziba gminy Żydów.
Siedziba Rady Osiedla Zagorzynek, mieści się przy ul. Beskidzkiej 5.
Historia.
Jako wieś "Zagorzynek" lub "Zagórzynek" wzmiankowana od 1579.
W latach 1900–1902 wykopano sztuczny wąwóz, pod łuk torów kolejowych z kierunku Łodzi i Warszawy.
Bogaty w zasoby gliny teren, słynął z 13 cegielni (ostatnie zlikwidowano w latach 70. XX w.).

</doc>
<doc id="168300" url="https://pl.wikipedia.org/wiki?curid=168300" title="Uchwała">
Uchwała

Uchwała – akt woli ciała kolegialnego (organu państwowego, samorządowego, organizacji społecznej lub politycznej, organu spółki). Treścią uchwały może być zajęcie stanowiska w określonej sprawie; charakter szczególny mają uchwały indywidualne (zwłaszcza nominacyjne) oraz uchwały ogólne (normatywne, ustalające wykładnię prawa lub wytyczne obowiązujące dla innych organów). Uchwały normatywne (zawierające normy prawne) są stanowione w RP przez Sejm i Senat, rząd, rady gmin, powiatów i sejmiki województw. Dzielą się na uchwały wykonawcze, tzn. wydawane na podstawie i w celu wykonania ustaw, oraz uchwały samoistne, wydawane bezpośrednio na podstawie Konstytucji (np. regulaminy Sejmu i Senatu).
Niektóre źródła prawa powszechnego podjęte przez organy kolegialne zwykle noszą inne nazwy (rozporządzenie, ustawa, dekret itp.), ale w znaczeniu czysto technicznym również można je nazwać uchwałami. Jednak np. akty prawa miejscowego (będące także źródłami prawa powszechnego, tyle że o zasięgu lokalnym bądź regionalnym) noszą wprost nazwy uchwał (rad gmin, miast i powiatów, bądź sejmików województw). Uchwały podejmuje też Sąd Najwyższy, Naczelny Sąd Administracyjny i Państwowa Komisja Wyborcza.
W przypadku aktów prawa wewnętrznie obowiązującego ("aktów regulacji wewnętrznej") nazewnictwo jest raczej jednolite.
Niektórzy teoretycy prawa uznają istnienie także tzw. uchwał negatywnych.

</doc>
<doc id="168302" url="https://pl.wikipedia.org/wiki?curid=168302" title="Robert Warzycha">
Robert Warzycha

Robert Warzycha (ur. 20 sierpnia 1963 w Siemkowicach) – polski piłkarz, trener piłkarski. Były trener Górnika Zabrze.
Kariera zawodnicza.
Warzycha profesjonalną karierę zaczął w sezonie 1983/1984 w Budowlanych Działoszyn. Grając tam, w jednym z meczów ligowych strzelił 9 bramek. W kolejnym sezonie grał w Warcie Sieradz, następnie dwa sezony w Górniku Wałbrzych, aż w końcu cztery w Górniku Zabrze (Mistrzostwo Polski w sezonie 1987/1988, Superpuchar Polski w 1988/1989. W Zabrzu przez wszystkie sezony strzelił 10 goli (w 91 meczach). Następnie cztery lata (1991-1994) grał w Evertonie. Przez ten czas rozegrał 72 mecze i strzelił 6 bramek. Jest pierwszym piłkarzem spoza Wysp Brytyjskich, który strzelił bramkę w Premier League. W kolejnych latach występował na Węgrzech w klubach MSC Pécs i Kispest-Honvéd FC z którym zdobył Puchar Węgier. W 1996 roku przeniósł się do ligi amerykańskiej (Major League Soccer), konkretnie do zespołu Columbus Crew. Zagrał tam 160 meczów (19 goli) przez 7 lat. W 1997 i 1999 grał w meczu gwiazd piłki w USA – wschodu z zachodem kraju; w 1997 strzelił nawet gola dla drużyny wschodu. W 2002 roku zakończył karierę piłkarską. 
W reprezentacji Polski Robert Warzycha zagrał 47 razy, między latami 1987 i 1993. Strzelił siedem bramek. Był razem z Romanem Szewczykiem kapitanem reprezentacji w eliminacjach do Mistrzostw Świata w USA 1994.
Kariera trenerska.
W 2002 roku był grającym asystentem pierwszego trenera Grega Andrulisa w Columbus Crew. Po zwolnieniu Andrulisa tymczasowo został pierwszym trenerem drużyny. 22 grudnia 2008 roku Robert Warzycha został oficjalnie ogłoszony pierwszym trenerem Columbus Crew na sezon 2009 i od tego czasu pozostawał na tym stanowisku aż do 2 września 2013. 12 marca 2014 został trenerem Górnika Zabrze, z którym podpisał trzyletni kontrakt.

</doc>
<doc id="168307" url="https://pl.wikipedia.org/wiki?curid=168307" title="Śródmieście (Kalisz)">
Śródmieście (Kalisz)

Śródmieście – osiedle Kalisza, centralna część miasta, skupiająca najważniejsze funkcje administracyjne, handlowe, usługowe i turystyczne. Usytuowane w rozległej dolinie Prosny, otoczone wzgórzami z których dobrze widoczne są wieże ratusza i licznych kościołów.
Osiedle dzieli się administracyjnie na Śródmieście I i Śródmieście II.
Historia.
Po zniszczeniu grodu na Zawodziu przez Henryka Brodatego, książę wybudował gród w innym miejscu, wyznaczając na ten cel piaszczyste wyspy, rozgałęzionych odnóg Prosny. Lokacja grodu jako miasta, nastąpiła pomiędzy 1253 a 1260. Obok grodu wybudowano kościół św. Mikołaja, rozplanowano ulice, place oraz rynek na którym pobudowano pierwszy w historii Kalisza ratusz (wzmiankowany po raz pierwszy w 1426). Po wybudowaniu kościoła, do miasta sprowadzono franciszkanów, którzy z fundacji księcia kaliskiego Bolesława Pobożnego i jego żony księżnej Jolanty wybudowali kościół św. Stanisława Biskupa i Męczennika wraz z klasztorem. W XIV w. miasto otoczono murami obronnymi, wybudowano zamek (rozebrany w latach 1803–1804) oraz drewniany kościół NM Panny. Do Śródmieścia przylegały przedmieścia: Wrocławskie, Warszawskie (Toruńskie) i Piskorzewskie; a do miasta prowadziło pięć mostów zbudowanych nad odnogami Prosny.
W 1706 miasto przeżyło upadek, po bitwie rozegranej pod Kaliszem, kiedy to w wyniku starcia zbrojnego w mieście ocalało 12 kamienic i 32 domy drewniane. W 1792 wielki pożar zniszczył prawie cały Kalisz wraz z m.in. gmachem ratusza i zamkiem, a w mieście pozostało około 100 mieszkańców.
W 1914 wojska niemieckie, zburzyły kaliskie zabytkowe Śródmieście, niszcząc 426 budynków. W latach 1920–1925 odbudowano miejski ratusz według projektu Sylwestra Pajzderskiego, na uroczystość wbudowania kamienia węgielnego pod jego budowę zaproszono ówczesnego premiera Wincentego Witosa.
Po II wojnie światowej miasto liczyło niecałe 43 tysiące mieszkańców.
Ulice.
Ważniejszymi ulicami Śródmieścia są: Babina, Bankowa, pl. Bogusławskiego, pl. Jana Pawła II, pl. Kilińskiego, pl. św. Józefa, Chodyńskiego, Czaszkowska, Częstochowska, Fabryczna, Główny Rynek, Jasna, Joselewicza, Kanonicka, Kazimierzowska, Kolegialna, Kredytowa, Krótka, Łazienna, Mostowa, Narutowicza, Nowy Świat, Parczewskiego, Pułaskiego, Sukiennicza, Śródmiejska, Teatralna, Towarowa, Ułańska, Wał Staromiejski, al. Wolności, Wspólna, Zamkowa, 3 Maja.

</doc>
<doc id="168311" url="https://pl.wikipedia.org/wiki?curid=168311" title="Widok (Kalisz)">
Widok (Kalisz)

Widok – osiedle Kalisza, położone na południowy zachód od Śródmieścia, ograniczone aleją Wojska Polskiego oraz ulicami Podmiejską i Graniczną.
Północno-wschodnią część Widoku stanowi zabudowa willowa, natomiast pozostały obszar osiedla to wielki zespół mieszkaniowy wybudowany w latach 1968–1975 według projektu architekta Zygmunta Lutomskiego.
Na terenie osiedla znajdują się m.in. IV Liceum Ogólnokształcące im. Ignacego Jana Paderewskiego, kuria diecezji kaliskiej, cmentarz żydowski oraz pomnik upamiętniający ofiary zburzenia Kalisza w 1914 autorstwa Wiesława Andrzeja Oźminy, odsłonięty w sierpniu 1984.
Osiedle bardzo dobrze skomunikowane z pozostałymi częściami miasta oraz regionu autobusami Kaliskich Linii Autobusowych, głównie poprzez przystanek Podmiejska Widok.

</doc>
<doc id="168313" url="https://pl.wikipedia.org/wiki?curid=168313" title="Powiat turkowski">
Powiat turkowski



</doc>
<doc id="168314" url="https://pl.wikipedia.org/wiki?curid=168314" title="Pacman">
Pacman

Pacman – domyślny zarządca pakietów w dystrybucji Linuksa – Arch Linuksie. Został napisany przez Judda Vineta, twórcę Arch Linuksa. Pacman pozwala na zarządzanie pakietami (ze sprawdzaniem zależności) z wykorzystaniem bardzo prostych i krótkich komend. Pakiety z programami to archiwa tar zbudowane zgodnie z "Arch Linux Build System (ABS)". Pacman domyślnie korzysta z oficjalnych repozytoriów, możliwe jest jednak zarówno skorzystanie z innych serwerów, jak i stworzenie własnego repozytorium z pakietami. Standardowo plik konfiguracyjny Pacmana znajduje się w "/etc/pacman.conf" – można w nim zdefiniować m.in. które pakiety nie powinny być aktualizowane, lokalizację pliku log czy też serwery z programami.

</doc>
<doc id="168317" url="https://pl.wikipedia.org/wiki?curid=168317" title="Zawodzie (Kalisz)">
Zawodzie (Kalisz)

Zawodzie – lewobrzeżna część Kalisza usytuowana na osiedlu Rypinek, położona w odległości ok. 2 km od Śródmieścia; najstarsza historycznie część miasta. W 1299 lokowana jako wieś Zawodzie na prawie niemieckim.
Zawodzie wraz ze Starym Miastem obejmuje 15 ulic o nazwach historycznych.
Gród na Zawodziu.
Na przełomie IX/X w. na Zawodziu, w bagnistej pradolinie Prosny wzniesiono gród, otoczony wałem, zabezpieczony fosą, dwukrotnie powiększany do powierzchni 17 500 m². Powstanie grodu ożywiło rozwój istniejącej już osady rzemieślniczej z kościołem św. Wojciecha oraz utworzenie obok otwartej osady targowej. Zespół obu osad oraz grodu stał się jednym z ważniejszych ośrodków politycznych i handlowych (bądź nawet najważniejszym) w państwie pierwszych Piastów, który to status utrzymał w okresie późniejszym, gdy stał się grodem kasztelańskim. Wedle "Kroniki" Galla Anonima w 1106, Bolesław Krzywousty zdobył i spalił gród po walce z bratem Zbigniewem.
W 1155 za panowania Mieszka III Starego, na miejscu wcześniejszego kościoła zbudowano kamienną kolegiatę św. Pawła, a gród stał się jedną z głównych siedzib książęcych. Kolegiata miała pełnić rolę nekropoli władców księstwa i dlatego w świątyni pochowano samego księcia oraz zmarłego kilka lat wcześniej jego syna Mieszka Młodszego (zm. 1193). Pod koniec XII wieku na terenie grodu powstała z polecenia księcia Mieszka Starego murowana wieża, która była jednym z pierwszych tego typu obiektów na terenie Polski. Była to zapewne wieża ubezpieczająca bramę w obwodzie drewniano-ziemnych wałów, wchodząca w skład większego zespołu monumentalnych budowli na grodzie kaliskim, do których zaliczyć można kolegiatę św. Pawła wzniesioną w miejscu drewnianego kościoła z początku XI wieku oraz prawdopodobnie palatium.
Śmierć Mieszka III Starego w 1202 zapoczątkowała początek walk o gród, który często zmieniał właścicieli. W 1233 książę śląski Henryk Brodaty, opanowując Wielkopolskę zdobył gród kaliski wykorzystując odsunięcie rzeki, a niszcząc go przypieczętował jego koniec na terenie Zawodzia.
W 2007 gród częściowo zrekonstruowano, odtwarzając m.in. bramę wejściową z mostem, fragment dawnych umocnień obronnych, zabudowę mieszkalną, a także część przyziemną romańskiej kolegiaty tworząc Rezerwat Archeologiczny Zawodzie.
25 marca 2022 roku, chwilę przed północą doszło do pożaru jednej z chat na terenie rezerwatu, która mimo natychmiastowej reakcji służb spłonęła doszczętnie.

</doc>
<doc id="168318" url="https://pl.wikipedia.org/wiki?curid=168318" title="Palo Alto (Kalifornia)">
Palo Alto (Kalifornia)

Palo Alto – miasto w hrabstwie Santa Clara na południowym wybrzeżu zatoki San Francisco w stanie Kalifornia, USA. Położone w Krzemowej Dolinie jest siedzibą Uniwersytetu Stanforda (faktycznie ulokowanego na obrzeżu miasta w osobnym dystrykcie) oraz wielu firm związanych z nowymi technologiami. W Palo Alto mieszczą się główne siedziby firm takich jak Facebook, Hewlett-Packard, Tesla Motors czy VMware, a także oddziały firm Google, Logitech i PayPal.
Nazwa miasta pochodzi od drzewa "El Palo Alto" ("Sequoia sempervirens" – sekwoja wieczniezielona).
Północna połowa Palo Alto, leżąca na północ od drogi Oregon Expressway, jest zabudowana eleganckimi domami. Niektóre z nich powstały w latach 90. XIX wieku, jednak większość pochodzi z pierwszej dekady XX wieku. Domy znajdujące się na południe od Oregon Expressway, w południowej części Palo Alto, włączając w to wiele zaprojektowanych przez Josepha Eichlera, zostały zbudowane 20 lat po II wojnie światowej.

</doc>
<doc id="168320" url="https://pl.wikipedia.org/wiki?curid=168320" title="Ogrody (Kalisz)">
Ogrody (Kalisz)

Ogrody – osiedle usytuowane w północno–zachodniej części miasta Kalisza nad Prosną i strugą Krępica, administrowane przez radę osiedla z siedzibą przy ulicy Szewskiej 1; w granicach administracyjnych miasta od 1906 i 1934.
Ogrody graniczą z Kościelną Wsią oraz osiedlami: Dobro, Korczak, Śródmieście i Piskorzewie.
Historia.
Nazwa Ogrody odnosi się do założenia wsi na terenie dawnych winnic i sadów.
Ogrody stanowiły podmiejską wieś i osadę, podzieloną na: "Ogrody Duchowne", "Ogrody Kolonię" i "Ogrody Starościńskie". Pod koniec XIX wieku na Ogrodach mieszkało 542 mieszkańców – przeważnie osoby trudniące się ogrodnictwem.
W 1909 na kaliskich Ogrodach urodził się Szymon Poradowski.

</doc>
<doc id="168321" url="https://pl.wikipedia.org/wiki?curid=168321" title="Tyniec (Kalisz)">
Tyniec (Kalisz)

Tyniec – prawobrzeżne osiedle Kalisza, położone na wschód od Śródmieścia, ograniczone ulicami Warszawską i Łódzką oraz Swędrnią i granicą miasta. Włączone do Kalisza w 1906 i 1934, do 1935 siedziba gminy Tyniec; pełni funkcje mieszkaniowe.
Historia.
Tyniec jako osobną miejscowość w zlatynizowanej formie "villa Thynecz" wymieniono w łacińskim dokumencie z 1282 roku wydanym w Kaliszu i sygnowanym przez króla polskiego Przemysła II.
W 1807 Napoleon Bonaparte nadał Tyniec Józefowi Zajączkowi.
W 1813 na Tyńcu stoczono bitwę pod Kaliszem, w której oddziały saskie VII Korpusu Wielkiej Armii gen. Reyniera zostały rozbite przez rosyjski korpus gen. von Wintzingeroda, który zajął Kalisz.
W 1844 u zbiegu ulic Łódzkiej i Warszawskiej wybudowano więzienie według projektu Henryka Marconiego i Franciszka Tournelle'a. Obiekt zamknięto w listopadzie 2015.
Pod koniec XIX wieku Tyniec miał 512 mieszkańców, a folwark 33 mieszkańców.
W 2016 uchwalono miejscowy plan zagospodarowania przestrzennego dla 42,5-hektarowego obszaru w rejonie ulicy Owsianej z przeznaczeniem pod budownictwo wielorodzinne.

</doc>
<doc id="168322" url="https://pl.wikipedia.org/wiki?curid=168322" title="Piwonice">
Piwonice

Piwonice – osiedle Kalisza położone nad Prosną, Trojanówką i Piwonią, na południe od Rypinka, włączone do miasta etapami w 1963 i 1976; pełni funkcje mieszkaniowe i przemysłowe (elektrociepłownia Kalisz od 1932).
Największa pod względem powierzchni jednostka pomocnicza Kalisza i jedyna położona po obu brzegach Prosny.
Położenie.
Piwonice usytuowane są w południowej części miasta, przez osiedle przebiega droga wojewódzka nr 450 Kalisz – Wieruszów oraz drogi powiatowe na Brzeziny (ul. Starożytna), Szałe (ul. Pokrzywnicka) i Sulisławice (ul. Romańska).
Historia.
Odkrycia archeologiczne pozwalają stwierdzić, że w Kaliszu i jego bliskim sąsiedztwie przebywała ludność wielu kultur – w Piwonicach odkryto ślady kultury pucharów lejkowatych, a w latach 50. i 60. XX w. m.in. ślady domostw, jam gospodarczych, pieców hutniczych i przedmiotów codziennego użytku z okresu przedlateńskiego oraz okresu wpływów rzymskich.
2 października 1283 książę wielkopolski Przemysł II objął pod jurysdykcję sądu kaliskiego m.in. wieś Piwonice, Tyniec, Majków, Kokanin i Russów.
W 1914 wojska rosyjskie opuszczając Kalisz zniszczyły most na rzece Prośnie w Piwonicach. W 1945 stacjonował tu dyslokowany z Mielnika 26 Pułk Artylerii Przeciwlotniczej (w tym samym roku został rozformowany).
Od 1920 działa Orkiestra Dęta OSP Kalisz–Piwonice.
Ludzie związani z Piwonicami
Części osiedla.
Części osiedla wg TERYT:

</doc>
<doc id="168340" url="https://pl.wikipedia.org/wiki?curid=168340" title="Gigant Poleca">
Gigant Poleca

Gigant Poleca – seria komiksowa Disneya, opowiadająca o przygodach Kaczora Donalda, Myszki Miki i innych disneyowskich postaci. Wydawana w postaci tomów. W latach 2001-2005 kolejny tom ukazywał się co miesiąc, a w latach [[2006]-[[2016]] wychodziło ich rocznie 13 (jeden numer w miesiącu, a w styczniu dwa numery). W latach [[2017]]-[[2021]] pismo było dwumiesięcznikiem (wychodziło 6 numerów rocznie). Od [[2022]] roku ukazuje się 8 numerów rocznie. Komiks jest bezpośrednią kontynuacją wydawanej wcześniej serii "[[Komiks Gigant]]". Po zebraniu całego rocznika z grzbietów komiksów tworzy się obrazek.
W piśmie prezentowane są prace europejskich, zwłaszcza włoskich, rysowników. Są wśród nich między innymi: [[Massimo Fecchi]], [[Enrico Faccini]], [[Flemming Andersen]], [[Giorgio Cavazzano]], [[Mårdøn Smet]], Miguel Fernandez Martinez, Paolo De Lorenzi, Francesco D'Ippolito, [[Guido Scala]], [[Lara Molinari]], Valerio Held, Roberto Vian, [[Romano Scarpa]] czy José Antonio González.
Pierwszy tom "Gigant Poleca" był także ostatnim tomem serii "Komiks Gigant" – wydawca nie chciał gwałtownie podnosić ceny (wprowadzono wtedy podatek [[Podatek od towarów i usług|VAT]] na czasopisma), więc po wydrukowaniu kolejnego Giganta przyklejono na logo serii naklejkę z nowym tytułem, oraz zaklejono stary kod nowym – od tego momentu, z punktu widzenia prawa, był już książką.
Lista tomików.
Rok 2001.
Z boków tomików w tym roku tworzył się obrazek, przedstawiający gag z udziałem Kaczora Donalda, jadącego 313-stką, ciągnącą łódkę, oraz napis "Gigant dla was".
Rok 2002.
Po zebraniu wszystkich książek z tego roku można zobaczyć 2 ilustracje z Donaldem: z konewką i leżącego pod fotelem, zajmowanym przez niedźwiedzia.
Rok 2003.
Po zebraniu całego rocznika ukazuje się obrazek z Donaldem i siostrzeńcami na pikniku.
Rok 2004.
Po zebraniu całego roczniku można zobaczyć ilustracje, przedstawiające Donalda w różnych postawach, oraz logo tygodnika [[Kaczor Donald (czasopismo)|Kaczor Donald]].
Rok 2005.
Po zebraniu całego rocznika widać Donalda ze swoimi siostrzeńcami, biorącymi udział w maratonie.
Rok 2006.
Po zebraniu wszystkich książek, na bokach tomików widać Donalda i jego siostrzeńców na desce surfingowej.
Rok 2007.
Po zebraniu wszystkich tomów z boków książek można ułożyć obrazek, przedstawiający siostrzeńców i Donalda na plaży. Ilustracja po raz pierwszy od założenia czasopisma zawiera kolorowe tło, a nie jak wcześniej czerwone.
Rok 2008.
Po zebraniu całego rocznika na bokach tomów widać Donalda przebranego za pirata na tle mapy skarbów.
Rok 2009.
Po zebraniu wszystkich książek z boków tomików można ułożyć ilustrację przedstawiającą [[Superkwęk]]a.
Rok 2010.
Po zebraniu całego rocznika na bokach książek widać Sknerusa kąpiącego się w pieniądzach.
Rok 2011.
Po zebraniu wszystkich książek z tego roku z boków tomów tworzy się ilustracja, przedstawiająca wydarzenie z czwartego rozdziału sagi [[Życie i czasy Sknerusa McKwacza]].
Rok 2012.
Po zebraniu wszystkich książek z tego roku z boków tomów można ułożyć ilustrację, przedstawiającą wydarzenie z drugiego rozdziału sagi [[Życie i czasy Sknerusa McKwacza]].
Rok 2013.
Po zebraniu wszystkich książek z tego roku z boków tomów można utworzyć ilustrację przedstawiającą wydarzenie z ósmego rozdziału sagi [[Życie i czasy Sknerusa McKwacza]].
Rok 2014.
Po zebraniu wszystkich książek z tego roku z boków tomów można utworzyć ilustrację przedstawiającą wydarzenie z ósmego rozdziału sagi [[Życie i czasy Sknerusa McKwacza]].
Rok 2015.
Po zebraniu wszystkich książek z tego roku z boków tomów można utworzyć ilustrację przedstawiającą Myszkę Miki w różnych przebraniach. Nawiązuje ona do kreskówek z jego udziałem oraz do czołówki serialu animowanego [[Myszka Miki i przyjaciele]].
Rok 2016.
Po zebraniu wszystkich książek z tego roku z boków tomów można utworzyć ilustrację przedstawiającą Kaczora Donalda w różnych przebraniach.
Rok 2017.
Po zebraniu wszystkich książek z tego roku z boków tomów można utworzyć ilustrację przedstawiającą wydarzenie z dziesiątego rozdziału sagi [[Życie i czasy Sknerusa McKwacza]].
Rok 2018.
Po zebraniu wszystkich książek z tego roku, z boków tomów można utworzyć ilustrację, przedstawiającą wydarzenie z jedenastego rozdziału sagi [[Życie i czasy Sknerusa McKwacza]].
Rok 2019.
Po zebraniu wszystkich książek z tego roku, z boków tomów można utworzyć ilustrację, przedstawiającą wydarzenie z szóstego rozdziału sagi [[Życie i czasy Sknerusa McKwacza]].
Rok 2020.
Po zebraniu wszystkich książek z tego roku, z boków tomów można utworzyć ilustrację, przedstawiającą wydarzenie z pierwszego rozdziału sagi [[Życie i czasy Sknerusa McKwacza]].
Odpowiedniki w innych krajach.
W [[Europa|Europie]] wydawanych jest wiele odpowiedników polskiego "Giganta", mogących różnić się doborem komiksów do poszczególnych tomików i okładkami.
Przypisy.
[[Kategoria:Komiksy z Kaczorem Donaldem]]
[[Kategoria:Czasopisma dla dzieci i młodzieży]]
[[Kategoria:Czasopisma w języku polskim]]
[[Kategoria:Czasopisma wydawane od 2001]]
[[Kategoria:Dwumiesięczniki w Polsce]]
[[Kategoria:Prasa w Warszawie]]
[[Kategoria:Włoskie komiksy]]

</doc>
<doc id="168341" url="https://pl.wikipedia.org/wiki?curid=168341" title="Benedykt II (papież)">
Benedykt II (papież)

Benedykt II (ur. 635 w Rzymie, zm. 8 maja 685 tamże) – święty Kościoła katolickiego, 81. papież w okresie od 26 czerwca 684 do 8 maja 685.
Życiorys.
Był Rzymianinem, synem Jana. Na Stolicę Piotrową został wybrany 22 lipca 683, lecz musiał czekać niespełna rok na zatwierdzenie cesarskie. Ukończywszy założoną przez Grzegorza Wielkiego "Schola cantorum", w momencie wyboru na papieża był prezbiterem.
Za sprawą jego posłania w 684 roku synod w Toledo potępił monoteletyzm i dał możliwość przywrócenia godności patriarszej Makaremu (do czego nie doszło), jednak nie umożliwił przyjęcia postanowień soborowych krajom zachodnim, zwłaszcza Hiszpanii, gdzie metropolita Toledo, Julian, podał w wątpliwość wyznanie wiary, przesłane przez Benedykta. Uzyskał także zgodę od cesarza bizantyńskiego na zatwierdzanie wyboru na papieża, przez egzarchę Rawenny.
Benedykt II w Rzymie dokonał odnowy wielu świątyń, a także zapisał liczne datki na kler. Przywrócił prawo azylu w kościołach.
Imię Benedykta II wpisano do katalogu świętych katolickich. Wspominany jest 7 maja.

</doc>
<doc id="168342" url="https://pl.wikipedia.org/wiki?curid=168342" title="Pluto">
Pluto



</doc>
<doc id="168343" url="https://pl.wikipedia.org/wiki?curid=168343" title="Dom zbrodni">
Dom zbrodni

Dom zbrodni (lub "Dom przestępców", ) – powieść detektywistyczna Agathy Christie.
Opis fabuły.
Historię Domu zbrodni opowiada młody mężczyzna Charles Hayward. Jest on narzeczonym Sophii – głównej dziedziczki po zmarłym Arystydesie, a jednocześnie synem nadkomisarza prowadzącego śledztwo.
W tzw. Krzywym Dworku niespodziewanie umiera sędziwy, ale pełen życia, senior rodu Leonidesów, stary Arystydes. Policja odkrywa, że nie odszedł on w sposób naturalny, ale został otruty. Ktoś podmienił krople do oczu na krople zawierające śmiertelnie trującą eserynę z flakonikiem insuliny, którą codziennie aplikował sobie Arystydes.
Podejrzenia od razu padają na Brendę, żonę staruszka, młodszą od niego o wiele lat. Co do winy dziewczyny przekonana jest również cała familia Leonidesów, twierdząca, że wyszła ona za Arystydesa wyłącznie dla perspektywy rychłego spadku po staruszku. Na dodatek okazuje się, że Brenda od dłuższego czasu blisko przyjaźni się z nauczycielem dzieci Leonidesów, panem Lawrence’em. Znalezione listy miłosne utwierdzają policję w przekonaniu o ich winie i decyduje się ona na aresztowanie podejrzanej pary kochanków.
Charles Hayward, który ze względu na związek z Sophią spędza dużo czasu w Krzywym Dworku, ma jednak okazję dobrze zapoznać się z Brendą. Jego zdaniem kobieta nie mogła mieć nic wspólnego ze śmiercią pana Leonidesa. Nikt nie jest skłonny zgodzić się z jego opinią, aż do chwili kiedy już po aresztowaniu Brendy i Lawrence'a dochodzi do kolejnych dwóch zamachów na dwunastoletnią wnuczkę Artystydesa, Josephine, dziecko bystre i wścibskie, zdające się wiedzieć zbyt wiele. Ofiarą jednego z nieudanych zamachów na dziewczynkę pada niania, która przypadkiem wypiła kakao (z dodatkiem lekarstwa na serce cioci Edith) przygotowane dla Josephine.
Mała otoczona zostaje szczególną opieką, jednak pewnego razu ciotka, Edith de Haviland zabiera ją na przejażdżkę do miasta, skąd długo nie wracają. Rodzina obawia się o losy obydwu nieobecnych, jednak Charles odkryje prawdę dzięki listowi, zostawionemu mu wcześniej przez pannę Edith.
Rozwiązanie.
Zabójcą okazuje się Josephine. Zabiła dziadka, ponieważ nie pozwolił jej zapisać się na lekcje tańca. Dziewczynka zabija również nianię. Ciotka Edith odkrywa prawdę w notatniku małej Josephine i postanawia samodzielnie osądzić małą zbrodniarkę. Podczas przejażdżki Edith de Haviland wjeżdża samochodem do kamieniołomu.

</doc>
<doc id="168344" url="https://pl.wikipedia.org/wiki?curid=168344" title="Pies Pluto">
Pies Pluto

Pluto – fikcyjna postać występująca w filmach animowanych i komiksach, stworzona w studiu Walta Disneya. Żółty pies z czarnymi uszami i zieloną lub czerwoną obrożą na szyi, towarzyszący Myszce Miki w jej filmowych i komiksowych przygodach. Jako imiennik planety karłowatej Pluton, pojawił się kilka miesięcy po jej odkryciu. Wierny swojemu panu, zdarza mu się wpadać w tarapaty. Niektóre filmy sugerują, że Pluto jest owczarkiem. Uważa się też, że Pluto może być psem rasy Bloodhound. W niektórych kreskówkach podkochuje się w pewnej małej suczce o imieniu Dinah, która po raz pierwszy pojawiła się w filmie .
Historia.
Bezimienny pierwowzór Pluto pojawił się w kreskówce pt. „” w 1930 roku jako pies rasy bloodhound tropiący mający odnaleźć Mikiego, uciekiniera z więzienia. Rok później wystąpił pod imieniem Rover w animacji „”, jako pupil Minnie. Imię "Pluto" po raz pierwszy użyto w krótkometrażówce „” (1931). Jako zwierzak Mikiego wystąpił w kreskówce „” (1933). W „” (1933) towarzyszył właścicielowi podczas randki z Minnie, w „” (1934) usiłował pomóc w wiosennym sprzątaniu, w „” (1935) próbował jazdy na łyżwach, które założył mu Kaczor Donald.
Oprócz filmów z Myszką Miki nakręcono również animacje z Pluto jako główną postacią, m.in. w „” (1936) oraz „” (1937). Nemezis bohatera jest buldog Butch, a jego ukochanymi – temperamentna suczka Fifi oraz długowłosa jamniczka Dinah. W „” Fifi i Pluto zostali ukazani jako „małżeństwo”, rodzice pięciorga szczeniąt. Jedyny znany z imienia to Pluto Junior, pojawiający się w krótkometrażówce pod tym samym tytułem (1942). W kreskówce „” (1944) Pluto został skonfrontowany z Figaro. Za film „”, gdzie grał główną rolę, studio otrzymało Oscara. 
W latach 50. pies nadal występował w kreskówkach. Ostatnia krótkometrażówka z jego udziałem z „klasycznej” serii to „” (1953).

</doc>
<doc id="168346" url="https://pl.wikipedia.org/wiki?curid=168346" title="S.S. Lazio">
S.S. Lazio

Società Sportiva Lazio – włoski wielosekcyjny klub sportowy ze stolicy Włoch. Lazio jest największym klubem sportowym w Europie, klub ma aż 41 sekcji sportowych, jednak najbardziej znany jest z działalności piłkarskiej.
Historia.
Klub został założony 9 stycznia 1900. Nazwa pochodzi od łacińskiego słowa "Latium" oznaczającego szeroki, ale jest to również nazwa regionu w środkowych Włoszech z Rzymem. W latach 1902–1929 Lazio zdobyło czterokrotnie tytuł wicemistrzów Włoch. W Serie A klub grał od początku jej istnienia (sezon 1929/30). Największy sukces to drugie miejsce w 1937. Pierwszy poważny sukces miał miejsce w 1958, kiedy klub zdobył Puchar Włoch. W 1961 klub został zdegradowany, ale dwa lata później awansował ponownie. W 1967 Lazio ponownie spadł do Serie B, by awansować ponownie w 1969. W 1974 klub zdobył swoje pierwsze "scudetto".
W 1980 klub został zdegradowany do Serie B wraz z Milanem po tym, jak udowodniono obydwu klubom udział w nielegalnym ustawianiu własnych meczów. Pozostał w Serie B trzy sezony. Powrócił w 1984, lecz już w następnym sezonie ponownie spadł do Serie B. W 1986 ukarano Lazio aż dziewięcioma ujemnymi punktami za kolejny skandal korupcyjny. Ostatecznie udało się wywalczyć awans do Serie A w 1988 r. Od tamtej pory Lazio występuje w najwyższej fazie rozgrywek.
Pojawienie się nowego właściciela, Sergio Cragnottiego w 1992 r. zmieniło historię klubu ze względu na jego długoterminowe inwestycje w nowych graczy. Celem było stworzenie drużyny na miarę zdobycia Scudetto. Pierwszym znaczącym transferem podczas jego kadencji było zakupienie angielskiego pomocnika Paula Gascoigne’a z Tottenhamu Hotspur za 5,5 miliona funtów. Przeniesienie Gascoigne do Lazio jest utożsamiane ze wzrostem zainteresowania Serie A w Wielkiej Brytanii w latach 90. ubiegłego wieku.
Lazio zajmowało w Serie A kolejno drugie miejsce w 1995 r., trzecie w 1996 r. i czwarte w 1997 r. W 1998 roku dotarli do finału Pucharu UEFA, w którym przegrali jednak z innym włoskim klubem, Interem, aż 0:3. Udało się jednak zdobyć Puchar Włoch po udanej rywalizacji finałowej z Milanem (w dwumeczu 3-2).
Cragnotti nie miał oporów z wydawaniem ogromnych sum za transfery światowych gwiazd futbolu, kupując m.in.: Juana Sebastiána Veróna z Parmy za 18 milionów funtów, Christiana Vieriego za 19 milionów funtów z Atletico oraz Hernána Crespo także z Parmy za 35 milionów funtów. Dzięki tym wzmocnieniom Lazio ze Svenem-Göranem Erikssonem (1997-2001) na ławce trenerskiej dołączyło do głównych faworytów Serie A.
Blisko "Scudetto" byli w 1999 r., jednak do tytułu zabrakło im ostatecznie jednego punktu, dzięki doskonałej dyspozycji w końcówce sezonu prezentowanej przez A.C. Milan. Tym razem udało się jednak zdobyć ważne europejskie trofea – wygrana w finale PZP na Villa Park z Mallorcą 2-1 po golach Vieriego i Nedveda, a trzy miesięcy później Superpuchar Europy po starciu z Manchesterem United, dzięki bramce Salasa. Seria sukcesów trwała nadal – już następnego lata udało się wygrać upragnione, drugie w historii klubu, "Scudetto", a także "Coppa Italia" po wygranym dwumeczu z Interem 2:1, oraz "Supercoppa Italiana –" również po meczu z Nerrazurri 4:3.
W 2000 roku Lazio stało się także pierwszym włoskim klubem piłkarskim, który został zacytowany na włoskim rynku akcji Piazza Affari. Jednak z powodu problemów finansowych rezultaty Lazio powoli się pogarszały. W 2002 r. finansowy skandal związany z Cragnottim i jego międzynarodowym koncernem spożywczym Cirio zmusił go do opuszczenia klubu, a Lazio było kontrolowane do 2004 r. przez opiekunów finansowych i bank. To zmusiło klub do wyprzedaży swoich najlepszych graczy, w tym także uwielbianego i oddanego kapitana Alessandro Nesty. Rzymianom udało się wywalczyć jeszcze Puchar Włoch w 2004 roku, a tego samego roku przedsiębiorca Claudio Lotito przejął większość klubu.
W 2006 roku Lazio wraz z trzema innymi klubami było zamieszane w tzw. Aferę Calciopoli, związaną z ustawianiem meczów. 14 lipca 2006 wyrokiem trybunału klub został zdegradowany do Serie B oraz ukarany odjęciem 7 punktów na początku rozgrywek. Poza tym Lazio zostało pozbawione możliwości gry w kolejnej edycji Pucharu UEFA. Jednak w związku z odwołaniem, jakie wytoczyły władze klubu, sąd apelacyjny włoskiej federacji piłkarskiej anulował degradację i ukarał klub 11 ujemnymi punktami na starcie kolejnego sezonu Serie A. Podtrzymana została decyzja o pozbawieniu możliwości udziału w kolejnej edycji Pucharu UEFA. 27 października 2006 Sąd Arbitrażowy zdecydował o zmniejszeniu kary do 3 ujemnych punktów.
W 2009 roku Lazio zdobyło piąty w historii klubu Puchar Włoch po zaciętej walce z Sampdorią Genuą – wygrana w rzutach karnych 6-5 (remis 1:1 po 120 minutach gry, gol Mauro Zarate).
W 2013 roku kolejny tryumf w tych rozgrywkach po starciu z odwiecznymi rywalami, Romą 1:0 po bramce Senada Lulica.
Mimo to ostatnie lata nie przyniosły Lazio większych sukcesów i klub przeplatał lepsze sezony z gorszymi, notując w latach 2009–2018 kolejno 10, 12, 5, 4, 7, 9, 5, 8 i dwukrotnie 5 miejsce w Serie A. Drużynę prowadzili w tym czasie m.in. Dellio Rossi, Davide Ballardini, Vladimir Petković i Stefano Pioli.
W 2015 i 2017 roku Lazio dwukrotnie grało w finale Pucharu Włoch, jednak oba mecze zakończyły się porażkami z Juventusem. Jednak hegemonię Juve udało się przerwać w meczu o Superpuchar Włoch, dzięki dramatycznej wygranej 3-2. Pod wodzą trenerską byłego piłkarza klubu, Simone Inzaghiego, drużyna zaczęła prezentować jednak bardzo ofensywny styl gry, o czym świadczy największa liczba strzelonych goli w lidze w sezonie 2017-18. Królem strzelców w tamtym sezonie został piłkarz Lazio, Ciro Immobile (29 trafień).
W sezonie 2018/2019 Lazio wygrało Puchar Włoch pokonując w finale Atalantę Bergamo 2:0 po golach Sergeja Milinkovicia-Savicia oraz Joaquína Correi.

</doc>
<doc id="168352" url="https://pl.wikipedia.org/wiki?curid=168352" title="Enhanced Data Rates for GSM Evolution">
Enhanced Data Rates for GSM Evolution

EDGE ("Enhanced Data rates for GSM Evolution") – technika związana z pakietowym przesyłaniem danych w sieciach GSM. Jest ona rozszerzeniem dla technologii GPRS (oprócz nazwy EDGE używa się też terminu EGPRS – "Enhanced GPRS"), poprawiony został w niej interfejs radiowy, dzięki czemu uzyskano około trzykrotne polepszenie przepływności (w większości obecnych systemów teoretycznie do 296 kbit/s) oraz możliwość dynamicznej zmiany szybkości nadawania pakietów w zależności od warunków transmisji.
Specyfikacja technologii EDGE jest rozwijana przez konsorcjum standaryzacyjne 3GPP, które odpowiedzialne jest za rozwój standardów GSM (2G) i UMTS (tzw. system trzeciej generacji). EDGE nazywana jest czasami technologią 2.5G, ponieważ stając się częścią możliwości oferowanych przez GSM, jest elementem ewolucji pomiędzy tymi dwoma standardami.
Usługi oferowane dzięki EDGE.
EDGE jest technologią związaną z przesyłaniem danych i jako taka nie oferuje konkretnych usług, ale możliwości dla ich dostarczania. Dzięki znacznemu zwiększeniu szybkości transferu danych (w porównaniu z poprzednikiem – GPRS), wiele usług dostępnych wcześniej, może być dostarczane z lepszą jakością, mogą pojawić się też nowe, zarezerwowane do tej pory dla systemów UMTS.
Przykładowymi usługami są: dostęp do Internetu, firmowych sieci LAN, usług bankowych, korzystanie z transmisji strumieniowych (muzyka, filmy, programy sportowe i informacyjne, relacje z koncertów itp.), połączenia audio-video, gry on-line, Instant Messaging i wiele innych.
Technologia EDGE na tle światowego rynku telekomunikacyjnego.
Telefonia komórkowa jest najszybciej rozwijającym się segmentem rynku telekomunikacyjnego. W latach 90. XX wieku działało kilka niekompatybilnych systemów drugiej generacji, a International Telecommunication Union (ITU) opracowywała założenia dla IMT-2000, wspólnej platformy na której miały być oparte systemy 3G. Rekomendacje ITU nie zaowocowały jednym, wspólnym systemem ponieważ ewolucja w telekomunikacji bazuje na istniejących niekompatybilnych rozwiązaniach i uwarunkowaniach prawnych, różniących się w zależności od obszaru świata. Założenia IMT-2000 nie są więc obecnie zbiorem specyfikacji dla konkretnej platformy, ale rekomendacjami dla "rodziny systemów", które umożliwiają rozwój telefonii 3G i współistnienie (kooperację) pomiędzy sieciami budowanymi na bazie różnych standardów. Przedmiotem rekomendacji jest też prędkość transmisji danych: np. 144 kbit/s dla szybko poruszających się abonentów, szybkość 384 kbit/s na obszarach zurbanizowanych, do 2 Mbit/s w specjalnych komórkach (ang. "cells") w centrach konferencyjnych lub biurach. W tak określone wymagania bardzo dobrze wpisuje się EDGE, które obecnie umożliwia maksymalną teoretyczną przepływność na poziomie ok. 250 kbit/s, a trwające prace nad nowymi specyfikacjami przesuną tę granicę do około 1 Mbit/s. 
Implementacja tej technologii w systemach GSM (najpopularniejszym standardzie sieci komórkowych drugiej generacji) bazuje na istniejącej sieci radiowej i szkieletowej (wykorzystywane są stacje bazowe i częstotliwości używane do transmisji głosu, oraz elementy sieci pakietowej wspomagające klasyczną transmisję GPRS), co znacznie upraszcza proces wprowadzania nowej
technologii (z technicznego i ekonomicznego punktu widzenia). Wielu operatorów, którzy na bazie istniejących sieci budują systemy 3G, oferuje usługi dzięki technologii WCDMA w miastach, oraz usługi opierające się na technologii EDGE na terenach słabiej zurbanizowanych (oferowane abonentom urządzenia potrafią pracować w obu systemach), może więc pokryć usługą mobilnego dostępu do internetu cały kraj przy jednoczesnej optymalizacji kosztów. EDGE okazał się elementem ewolucji pomiędzy systemami 2G i 3G nie tylko dla standardu GSM, ale także dla sieci IS-136 popularnych w USA i Kanadzie.
Na początku lipca 2009, według Global mobile Suppliers Association, 443 sieci w 181 krajach oferowało usługi oparte na technologii EDGE na bazie sieci GSM. Abonenci sieci umożliwiających transmisję EDGE mogą korzystać z niej także będąc w roamingu w obcej sieci. Umowy roamingowe pomiędzy operatorami dla tego rodzaju transmisji, opierają się na umowach dla transmisji GPRS.
EDGE w Polsce.
Obecnie w Polsce, czterech operatorów zastosowało technologię EDGE w swoich sieciach.
We wszystkich przypadkach, jest ona częścią usługi mobilnego dostępu do Internetu, która wykorzystuje różne metody dostępu:
Będące w ofercie modemy na kartach PCMCIA umożliwiają transmisję we wszystkich wspomnianych technologiach i łatwe przełączanie się pomiędzy nimi, gdy któraś z nich nie jest w danym momencie dostępna.
Kwestie techniczne.
Budowa sieci wspomagającej transmisję w technologii EDGE.
Technologia EDGE bazuje na infrastrukturze telekomunikacyjnej używanej w sieci GSM/GPRS. Do obsługi ruchu pakietowego wewnątrz sieci używana jest sieć szkieletowa (ang. "Core Network") zbudowana dla potrzeb transmisji GPRS.
Interfejs radiowy.
Idea kanałów radiowych w sieci GSM/EDGE.
Do transmisji w technologii EDGE wykorzystuje się stacje bazowe używane w GSM do przesyłania głosu. Każda ze stacji nadaje i odbiera na kilku (kilkunastu) częstotliwościach (zawsze mamy do czynienia z parami częstotliwości: w każdej parze na jednej częstotliwości nadają telefony komórkowe, a na drugiej stacja bazowa).
Na każdej z częstotliwości cyfrowa transmisja odbywa się w 8 cyklicznie powtarzających się szczelinach czasowych. W GSM każdej rozmowie przyporządkowana jest jedna szczelina czasowa. W pierwszej szczelinie czasowej przez około 0,577 ms przesyłane są bity związane z pierwszą rozmową, w drugiej szczelinie z drugą rozmową, ..., w ósmej szczelinie z ósmą rozmową. Potem znowu następuje transmisja związana z pierwszą rozmową, itd.
Teoretycznie, w przypadku przesyłania danych za pomocą technologii EDGE, dla jednego terminala, Package Control Unit (zobacz rozdział Budowa sieci wspomagającej transmisję w technologii EDGE) może przeznaczyć do ośmiu szczelin czasowych (wszystkie muszą znajdować się na tej samej częstotliwości) do transmisji w obu kierunkach, obecnie większość systemów GSM/EDGE umożliwiają jednak zaalokowanie tylko do 4 kanałów dla wysyłania i odbierania danych przez stację bazową w obrębie jednej transmisji (najnowsze rozwiązania oferują 5 szczelin czasowych dla transmisji w stronę terminala). Każdy z kanałów może być współdzielony przez wielu użytkowników, ponieważ rzadko zdarza się tak, że wszyscy nagle odbierają/wysyłają pakiety danych w tej samej chwili. 
Jeśli jednak dojdzie do takiej sytuacji, że użytkownicy korzystający z tych samych zasobów sieciowych będą używać je w tym samym momencie, szybkość transmisji spadnie.
Transmisja radiowa za pomocą technologii EDGE.
Transmisja w technologii EDGE pomiędzy stacją bazową a terminalem, może być przedstawiona na podstawie trzech warstw :
W klasycznej sieci GSM do transmisji głosu i danych (technologie CSD i HSCSD) stosuje się modulację GMSK ("Gaussian Minimum Shift Keying"). Tą samą modulację stosuje się dla technologii GPRS.
W przypadku EDGE, modulacja GMSK również jest stosowana (wtedy w jednym kanale radiowym mogą być przesyłane pakiety dla abonentów korzystających zarówno z GPRS jak i EDGE), dodana została także nowa modulacja 8-PSK ("8 Phase Shift Keying"), oferująca większą przepływność kosztem większej wrażliwości na warunki transmisji.
System wybierając dla konkretnej transmisji sposób modulacji i kodowania, może użyć jeden z 9 schematów, tzw. "Modulation and Coding Scheme": MCS-1 – MCS-9.
Każdy z nich charakteryzuje się inną szybkością transmisji danych, kosztem odpornością na zakłócenia. Np. MCS-1 charakteryzuje się tzw. "code rate" = 0.53 (co oznacza, że 47% przesyłanych danych jest redundantnych, co może mieć znaczenie podczas naprawy błędnie odebranej ramki i w konsekwencji może zapobiec konieczności retransmisji). W dodatku użyta modulacja GMSK jest prostsza i bardziej odporna na zakłócenia. Wadą tego rozwiązania jest niska przepływność – 8.8 kbit/s w jednym kanale radiowym. Dla MCS-9, "code rate" = 1, co oznacza, że redundantne dane w ogóle nie są przesyłane, a w dodatku wybrana jest modulacja 8-PSK. Osiągana przepływność wynosi w tym przypadku 59.2 kbit/s dla jednego kanału radiowego.
Wszystkie "schematy modulacji i kodowania" podzielone są na trzy rodziny: A, B i C. Kiedy warunki dla połączenia zainicjowanego za pomocą jakiegoś schematu zmieniają się, może zostać wybrany inny schemat w obrębie tej samej rodziny, w konsekwencji przepływność danych w kanale radiowym dostosowywana jest dynamicznie do jakości transmisji.
"Uwaga: Wartości podane (w kbit/s) w kolumnie "Transfer" dotyczą danych użytkownika (IP) przesyłanych w jednej szczelinie czasowej."
Szybkość transferu danych w technologii EDGE.
Obecnie większość sieci radiowych GSM umożliwia wykorzystanie maksymalnie 4 szczelin czasowych do transmisji w stronę terminala lub stacji bazowej.
W idealnych warunkach:
przepływność danych może osiągnąć 4*59.2 kbit/s = 236.8 kbit/s. Najnowsze rozwiązania oferują 5 szczelin czasowych dla transmisji w stronę terminala, z czego wynika maksymalna teoretyczna przepływność 296 kbit/s (5*59.2).
W rzeczywistych warunkach, szczeliny czasowe mogą być współdzielone z innymi użytkownikami, dodatkowo jakość transmisji (a w konsekwencji wybór metody kodowania i związana z nią szybkość transmisji) ograniczana jest przez warunki propagacji sygnału (warunki atmosferyczne, ukształtowanie terenu, zakłócenia związane z wysoką zabudową, odległość od stacji bazowej, a nawet szybkość poruszania się abonenta – np. korzystanie z EDGE w szybko poruszającym się pociągu).
Przyszłość technologii EDGE.
3GPP w swoich najnowszych specyfikacjach ("Release 7") uwzględnia nowe sposoby wykorzystania interfejsu radiowego ("EDGE Evolution").
Te rozwiązania teoretycznie zwiększają szybkość transferu danych do ok. 1 Mbit/s.
Terminale.
Obecnie, na rynku dostępnych jest coraz więcej urządzeń (telefony komórkowe i
modemy na kartach PCMCIA), które umożliwiają abonentom korzystanie z transmisji w technologii EDGE.
Specyfikacja 3GPP
definiuje trzy klasy terminali GPRS/EDGE.
Innym parametrem charakteryzującym możliwości urządzenia nadającego i odbierającego pakiety w technologii EDGE jest
tzw. "EDGE multislot class", czyli maksymalna liczba kanałów radiowych, które urządzenia może zaalokować dla potrzeb jednej transmisji.
Większość urządzeń obsługujących transmisję EDGE, pracuje w trybach 10-12.
Zdarzają się także urządzenia umożliwiające transmisję w trybie 32 (np. Nokia N93), ale obecnie niewiele sieci może zaoferować taki rodzaj transmisji (większość umożliwia wykorzystanie maksymalnie 4 kanałów radiowych dla przesyłania danych w stronę stacji bazowej lub terminala).
Linki zewnętrzne.
Niektóre specyfikacje 3GPP (Release 5) używane podczas implementacji EDGE w sieciach GSM.

</doc>
<doc id="168353" url="https://pl.wikipedia.org/wiki?curid=168353" title="TS-9 Junak 3">
TS-9 Junak 3



</doc>
<doc id="168355" url="https://pl.wikipedia.org/wiki?curid=168355" title="Bairiki">
Bairiki

Bairiki – miasto na wyspie Bairiki, na atolu Tarawa w grupie wysp Gilberta, w jednostce administracyjnej South Tarawa, faktyczna stolica Kiribati. Jest to główne centrum administracyjne republiki Kiribati (siedziba prezydenta i większości ministerstw), ale parlament został przeniesiony na wyspę Ambo. Bairiki jest też siedzibą katolickiej diecezji Tarawa i Nauru. W 2000 roku miasto liczyło 36,7 tys. mieszkańców.

</doc>
<doc id="168358" url="https://pl.wikipedia.org/wiki?curid=168358" title="Vaiaku">
Vaiaku

Vaiaku – miejscowość w Tuvalu położona na wyspie Fongafale, atol Funafuti. Jest administracyjnym centrum kraju i jego faktyczną stolicą (za stolicę bywa uznawany także cały atol Funafuti).
Powierzchnia miejscowości wynosi 0,11 km², w 2002 roku zamieszkiwało ją 498 osób, a w 2012 roku – 638. W Vaiaku znajdują się budynki rządowe, a także jedyny bank, port lotniczy i hotel.

</doc>
<doc id="168359" url="https://pl.wikipedia.org/wiki?curid=168359" title="Czepiec kolczy">
Czepiec kolczy



</doc>
<doc id="168360" url="https://pl.wikipedia.org/wiki?curid=168360" title="Aksjometr">
Aksjometr

Aksjometr – przyrząd pokazujący w stopniach wychylenie płetwy sterowej w stosunku do osi symetrii jednostki pływającej.

</doc>
<doc id="168362" url="https://pl.wikipedia.org/wiki?curid=168362" title="Łebka">
Łebka

Łebka – średniowieczny hełm o prostej konstrukcji, charakteryzujący się ścisłym dopasowaniem do kształtu głowy.
Historia.
Łebka znana była od XII w. W swojej pierwotnej formie jako tzw. "hełm sekretny", miała postać niewielkiej „miski” (płaskiej lub lekko zaokrąglonej) noszonej pod kapturem kolczym lub hełmem garnczkowym, jako dodatkowa ochrona w wypadku uszkodzenia hełmu właściwego. Z czasem zaczęła przechodzić stopniową ewolucję, zwiększając swoje rozmiary i zaczęto nosić ją na kapturze kolczym lub stosować jako samodzielną formę hełmu. Ostatecznie łebki wyewoluowały w bardziej zaawansowane konstrukcje, zapewniające znacznie lepszą ochronę (jak np. basinet czy salada), mimo to używano ich dalej przez całe średniowiecze i początkowy okres renesansu.
Budowa.
Łebka charakteryzowała się bardzo prostą konstrukcją. Była hełmem otwartym, w formie dzwonu wykonanego najczęściej z jednego kawałka stalowej blachy, o półkulistym lub lekko szpiczastym kształcie ściśle dopasowanym do głowy. Jako element dodatkowy stosowano niekiedy doczepiany do dolnej krawędzi dzwonu kaptur kolczy.

</doc>
<doc id="168364" url="https://pl.wikipedia.org/wiki?curid=168364" title="Tomasz Hofmokl">
Tomasz Hofmokl

Tomasz Hofmokl (ur. 21 lutego 1936, zm. 5 września 2000 w Warszawie) – fizyk, profesor Uniwersytetu Warszawskiego, dyrektor Instytutu Fizyki Doświadczalnej, założyciel i do 1999 dyrektor NASK, pierwszego operatora Internetu w Polsce.
Życiorys.
Absolwent Wydziału Fizyki UW. Od 1989 profesor. W latach 1990–1994 dyrektor Instytutu Fizyki Doświadczalnej. Zajmował się fizyką cząstek elementarnych, a zwłaszcza oddziaływaniami cząstek przy wielkich energiach; najbardziej są znane jego prace na temat oddziaływań dużej krotności oraz fotoprodukcji cząstek powabnych.
W 1990 został pełnomocnikiem Komitetu Nauki i Postępu Technicznego przy Radzie Ministrów do spraw przyłączenia Polski do międzynarodowej akademickiej sieci EARN/BITNET. Pełnił funkcję przewodniczącego Zespołu Koordynacyjnego Naukowej i Akademickiej Sieci Komputerowej (przy Uniwersytecie Warszawskim), który powołany został dla ujęcia w ramy organizacyjne podejmowanych przez środowisko naukowe inicjatyw budowy polskiej gałęzi Internetu (POLIP, POLska sieć IP). W 1993, po usamodzielnieniu się Zespołu Koordynacyjnego i przekształceniu w Naukową i Akademicką Sieć Komputerową (NASK), objął funkcję jej dyrektora, którą pełnił do końca 1999.
Popularyzator fizyki, przez wiele lat współredagował czasopismo „Delta”. Spoczywa na cmentarzu Powązkowskim w Warszawie (kwatera 146c, rząd 1, grób 16).
W 2018 NASK zaczął przyznawać nagrody im. Tomasza Hofmokla.
Teść Justyny Hofmokl.

</doc>
<doc id="168366" url="https://pl.wikipedia.org/wiki?curid=168366" title="Zbroja płytowa">
Zbroja płytowa

Zbroja płytowa – rodzaj zbroi wykonanej z kutych sztywnych płyt metalowych, używanej w zróżnicowanych formach od epoki brązu po współczesność. Szczególną popularnością cieszyła się w okresie późnego średniowiecza i renesansu.
Zbroja płytowa zapewniała lepszą ochronę niż kolczuga (zwłaszcza przed obrażeniami obuchowymi i kłutymi). Ponadto, mimo większej wagi jej ciężar nie był tak dotkliwie odczuwalny, ponieważ równomiernie rozkładał się na całe ciało (w przypadku kolczugi spoczywał głównie na barkach). Wbrew popularnym mitom pełna zbroja płytowa zapewniała również stosunkowo dużą swobodę ruchów, umożliwiając dynamiczną walkę, a jej całkowita waga zazwyczaj nie przekraczała 20 kg (dla porównania pełne wyposażenie żołnierza piechoty polskiej z 1939 roku dochodziło do 30 kg).
Ze względu na jakość i metody wykonania zbroje płytowe podzielić można na zbroje: bojowe, turniejowe i ceremonialne.
Historia.
Powstanie zbroi płytowej miało związek z postępem w dziedzinie metalurgii, co umożliwiało wytwarzanie metalowych płyt o odpowiednio dużej powierzchni i wytrzymałości. Pierwsze zbroje tego typu pojawiły się już w środkowej epoce brązu w starożytnej Grecji i miały formę osłon ludzkiego korpusu wykonanych z brązu. Z czasem płyty zaczęto wykonywać z wytrzymalszej stali, pojawiały się również bardziej zaawansowane technologicznie konstrukcje jak np. lorica segmentata używana przez rzymskich legionistów. Pełny rozwój zbroi płytowej przypadł jednak dopiero na okres europejskiego średniowiecza osiągając szczytowy punkt rozwoju na przełomie XV i XVI wieku. Pojawiła się wtedy pełna zbroja płytowa, o zaawansowanej złożonej konstrukcji zapewniającej pełną osłonę ciała użytkownika. Zbroja pełna szybko zyskała na popularności, jednak ze względu na znaczne koszty produkcji, stać było na nią nielicznych, przez co pozostali stosowali zazwyczaj jedynie jej pojedyncze elementy (np. kirys, hełm, naramienniki itp.).
Wraz z rozwojem broni palnej zbroja zaczęła stopniowo tracić na znaczeniu, jednocześnie zaczęto rezygnować z jej poszczególnych elementów, zmniejszając zakres ochrony, lecz zwiększając mobilność. Ostatecznie pozostawiono jedynie kirys i hełm, które przetrwały na wyposażeniu ciężkiej jazdy (kirasjerów) aż do początku XX wieku. W charakterze bojowym, zbroja płytowa w formie pancerza okopowego pojawiła się jeszcze na krótko w czasie I wojny światowej, stanowiąc wyposażenie obserwatorów na wysuniętych posterunkach, chroniąc ich przed odłamkami. Obecnie zbroje stosowane są jedynie w charakterze ceremonialnym (np. przez niektóre kompanie reprezentacyjne) lub używane są przez rekonstruktorów historycznych w inscenizacjach.
Budowa.
Budowa pełnej zbroi płytowej:

</doc>
<doc id="168372" url="https://pl.wikipedia.org/wiki?curid=168372" title="Ransom-ware">
Ransom-ware



</doc>
<doc id="168375" url="https://pl.wikipedia.org/wiki?curid=168375" title="Jodła pospolita">
Jodła pospolita

Jodła pospolita, jodła biała ("Abies alba" Mill.) – gatunek drzew z rodziny sosnowatych. Jodła pospolita występuje w stanie dzikim w górach środkowej i południowej Europy. Na niżu występuje tylko w Polsce i we Francji (w Normandii). Nie rośnie w Skandynawii, Anglii i na Półwyspie Iberyjskim (z wyjątkiem Pirenejów). W Polsce przebiega naturalna granica jej północnego zasięgu, wzdłuż linii wyznaczonej przez Nową Sól, Ostrów Wlkp., Łódź, Lublin i Zamość. W Polsce najokazalsze bory jodłowe rosną w Górach Świętokrzyskich (Puszcza jodłowa) i Karpatach, m.in. na Babiej Górze. W polskich Tatrach dochodzi zwykle do wysokości 1400 m n.p.m., natomiast po słowackiej stronie Tatr w grupie Łomnicy drzewiaste formy jodły rosną jeszcze na wysokości ok. 1500 m n.p.m. Najwyżej stwierdzony osobnik w Polsce został znaleziony na początku XXI w. na wysokości 1590 m n.p.m. nad Myślenickimi Turniami na Kasprowym Wierchu. W Alpach i Pirenejach jodła sięga do 2000 m n.p.m.
Morfologia.
Najpotężniejszym zmierzonym okazem jodły pospolitej w Polsce była 600-letnia „Gruba Jodła”, rosnąca kiedyś na północnych stokach Babiej Góry o obwodzie pnia w pierśnicy wynoszącym 676 cm. W XXI w. największy obwód pnia stwierdzony w Polsce miał osobnik rosnący do 2013 w Bieszczadach (na stoku Kosowca) o obwodzie 527 cm (przy 42 m wysokości). Po jego powaleniu rekord należy do osobnika nazywanego Lasumiłą, rosnącego w leśnictwie Jabłonki, o obwodzie w pierśnicy 519 cm (przy wysokości 35 m). Wyższe od niego osobniki (40 m i 43 m), o mniejszej pierśnicy, na początku XXI w. rosły w Nadleśnictwie Stuposiany. Najwyższa jodła w polskich Tatrach rośnie (aktualne na 2016 r.) w Suchym Żlebie i mierzy 43,5 m.
Ekologia.
Drzewo cieniowytrzymałe, obok cisa najbardziej cienioznośny gatunek spośród polskich drzew. Młode egzemplarze (cienka kora) o dużych wymaganiach wilgotnościowych, zarówno co do powietrza, jak i gleby. Lubi gleby świeże, głębokie. Bardzo wrażliwa na zanieczyszczenie powietrza. Wrażliwa na niskie temperatury (w Polsce częstokroć przemarza na stanowiskach naturalnych). Tworzy drzewostany lite lub mieszane z bukiem, rzadziej z sosną lub świerkiem. Gatunek charakterystyczny dla zespołu "Abietetum polonicum". W Karpatach i Sudetach lasy jodłowo-bukowo-świerkowe stanowiły naturalne drzewostany regla dolnego, sięgającego do wysokości 1100 – 1250 m n.p.m. Dziś jodła w polskich lasach zajmuje ok. 2% powierzchni.
Najwyższy zapas drewna – ponad 1200 m³ na powierzchni 1 ha – wykazywały jedliny w Gorganach w Karpatach Wschodnich. Lasy na zbliżonych siedliskach w Karpatach Zachodnich zawierają z reguły 600-800 m³ grubizny na powierzchni 1 ha.
Jodła pospolita często atakowana jest przez mszyce ("Adelges nordmannianae"), z których spadzi pszczoły wytwarzają jeden z najbardziej cenionych „czarnych” miodów spadziowych.
Zagrożenia i ochrona.
W Polsce populacje tego gatunku stanowią główny przedmiot ochrony szeregu rezerwatów przyrody. Niektóre z rezerwatów przyrody, w których celem ochrony jest również ochrona cennych drzewostanów jodły pospolitej:
Program restytucji jodły w Sudetach.
Od XIV wieku lasy sudeckie, których jednym z głównych drzew była jodła pospolita, były systematycznie wycinane. Po przejęciu Śląska przez państwo pruskie w XVIII w. wprowadzono na dużą skalę sztuczne zalesienia świerkiem pospolitym. Rodzaj prowadzonej gospodarki leśnej wpłynął niekorzystnie na populację jodły. Monokultury świerkowe podlegały cyklicznym klęskom jak wichury oraz pojawienia się kornika drukarza. W ich rezultacie cierpiała też jodła. W latach 70. XX w. z nie do końca ustalonych przyczyn wystąpiło zjawisko zamierania jodeł. W rezultacie tych wszystkich czynników, pod koniec XX w. gatunek ten utracił zdolność samodzielnej regeneracji i bez interwencji człowieka skazany był na wymarcie. W 2000 r. ustalono udział jodły pospolitej w lasach sudeckich na 0,36%. Celem rozpoczętego w 1999 r. programu restytucji jest osiągnięcie udziału jodły na poziomie 18%. Dla osiągnięcia tego celu założono szereg zachowawczych plantacji nasiennych, które w dalszym etapie mają dostarczyć materiału do zalesień. Szacuje się, że program zostanie zrealizowany w ciągu 100 lat.

</doc>
<doc id="168376" url="https://pl.wikipedia.org/wiki?curid=168376" title="OpenStep">
OpenStep

OpenStep jest obiektowo zorientowanym systemem operacyjnym, który używa dowolnego współczesnego systemu operacyjnego jako rdzenia. Głównie tworzony przez NeXT. 
Należy rozróżniać OpenStep, który jest specyfikacją API, oraz OPENSTEP (pisane wielkimi literami) jest specyficzną implementacją OpenStep stworzoną przez NeXT. Chociaż oryginalnie powstała ona na Uniksie bazującym na jądrze Mach (tak jak rdzeń NeXTSTEP), wersje OPENSTEP były dostępne także na Solaris i Microsoft Windows NT. Dlatego też biblioteki OPENSTEP (które były dostarczone wraz z systemem OPENSTEP) są w istocie podzbiorem oryginalnej specyfikacji OpenStep.

</doc>
<doc id="168380" url="https://pl.wikipedia.org/wiki?curid=168380" title="XPCOM">
XPCOM

XPCOM (ang. "Cross Platform Component Object Model") – wieloplatformowy model komponentów stosowany w oprogramowaniu Mozilli. Jest podobny do CORBA lub COM firmy Microsoft. Ma wiele powiązanych języków i opisy IDL, tak więc programy mogą połączyć swoje funkcje do architektury i połączyć je z innymi komponentami.

</doc>
<doc id="168381" url="https://pl.wikipedia.org/wiki?curid=168381" title="Glikozylacja">
Glikozylacja

Glikozylacja – reakcja łączenia węglowodanów z innymi związkami organicznymi z wytworzeniem wiązania glikozydowego. Produktem glikozylacji są glikozydy, często spotykane w organizmach żywych. Przykładowe związki tej grupy to glikoproteiny (produkty glikozylacji białek), glikolipidy (glikozylowane tłuszcze), nukleozydy (glikozylowane puryny lub pirymidyny) i glikozylowane flawonoidy (barwniki roślinne). 
Glikozylacja białek.
Glikozylacja białek jest zjawiskiem powszechnym – ponad połowa białek w organizmach jest glikozylowana. Przyłączenie reszty cukrowej do białka następuje poprzez wiązanie "N"-glikozydowe lub wiązanie "O"-glikozydowe. 
"N"-glikozylacja polega na przyłączeniu reszty cukru do atomu azotu łańcucha bocznego jednej z reszt aminokwasowych białka, na przykład u eukariontów do reszty asparaginy. Proces "N"-glikozylacji białek w organizmach żywych rozpoczyna się w cytoplazmie, jest kontynuowany w siateczce śródplazmatycznej i kończony w aparacie Golgiego. Jest to modyfikacja potranslacyjna białka, ponieważ jednak zachodzi równolegle z translacją, na rosnącym łańcuchu polipeptydowym, bywa określana jako proces kotranslacyjny. Podczas "N"-glikozylacji transferaza oligosacharydowa (OST, z ang. "oligosaccharyltransferase") przyłącza do białka rozgałęziony oligosacharyd (14-mer), który jest presyntetyzowany jako pirofosforan dolicholu (alkoholu terpenowego związanego z siateczką śródplazmatyczną). Sekwencja cukrowa rozpoczyna się od 2 reszt "N"-acetyloglukozaminy. W kolejnych etapach procesu następuje modyfikacja oligosacharydu; u różnych organizmów ma ona różny przebieg.
"O"-glikozylacja zachodzi w aparacie Golgiego i jest procesem ściśle potranslacyjnym. Miejscami przyłączenia łańcucha cukrowego są zazwyczaj grupy hydroksylowe reszt Ser lub Thr, jednak mogą to być także inne lokalizacje, przykładowo Tyr lub Hyp. Poza pierwszą resztą cukrową (którą zazwyczaj jest "N"-acetylogalaktozamina), dalsza sekwencja cukrowa może być zróżnicowana.
W pewnych warunkach glikozylacja białek może zachodzić bez udziału enzymów, proces ten nosi nazwę glikacji.

</doc>
<doc id="168382" url="https://pl.wikipedia.org/wiki?curid=168382" title="Fairey Swordfish">
Fairey Swordfish

Fairey Swordfish – brytyjski pokładowy samolot torpedowo-bombowy i rozpoznawczy okresu II wojny światowej, zbudowany w 1935 roku w wytwórni Fairey Aviation Co. Ltd
Historia.
W 1933 roku w angielskiej Fairey Aviation Company Limited, z własnej inicjatywy firmy skonstruowano samolot bombowo-torpedowy i rozpoznawczy oznaczony jako TSR I (Torpedo-Strike-Reconnaissance). Prototyp został oblatany w dniu 31 marca 1933 roku. Samolot miał typową dla brytyjskich samolotów torpedowych tego okresu, konserwatywną konstrukcję dwupłata z odkrytymi kabinami trzyosobowej załogi i stałym podwoziem. Napędzany był silnikiem gwiazdowym Bristol Pegasus II M (640 KM). Po katastrofie prototypu 11 września 1933, wytwórnia zbudowała drugi ulepszony prototyp, TSR II, tym razem uwzględniając także wymagania brytyjskiego Ministerstwa Lotnictwa na samolot torpedowy nr S.15/33. W celu polepszenia osiągów, otrzymał on silnik o większej mocy Bristol Pegasus III M3 (690 KM). Dokonano w nim również niewielkich zmian konstrukcyjnych, w tym przedłużono tylną część kadłuba i zmieniono kształt usterzenia. Drugi prototyp został oblatany 17 kwietnia 1934 roku. W toku prób, wyposażono go również w pływaki, z którymi odbył pierwszy lot 10 listopada 1934. Po wszechstronnych próbach, prowadzonych m.in. na lotniskowcu HMS Courageous, samolot został oceniony jako udana konstrukcja i zaakceptowany na uzbrojenie brytyjskiego lotnictwa Marynarki Wojennej, otrzymując nazwę Swordfish (od gatunku ryby – miecznika). 23 kwietnia 1935 fabryka otrzymała pierwsze zamówienie na 86 sztuk. Pierwszy seryjny samolot został oblatany 31 grudnia 1935, a produkcja na większą skalę ruszyła w 1936.
Pierwszą i przez długi czas jedyną wersją seryjną był Fairey Swordfish Mk. I, budowany zarówno w podstawowej wersji samolotu pokładowego bombowo-torpedowo-rozpoznawczego z podwoziem kołowym, bazującego na lotniskowcach, jak i w różniącej się jedynie podwoziem wersji wodnosamolotu pływakowego.
Po wybuchu II wojny światowej, pomimo opracowania jego następcy Fairey Albacore, produkcja Swordfisha w wersji torpedowej była kontynuowana. Wyprodukowano łącznie 992 sztuki wersji Mk.I do 1941 roku, z tego ostatnie 300 w zakładach Blackburn Aircraft, gdzie przeniesiono ją z uwagi na przeciążenie zakładów Fairey. Kolejne wersje produkował jedynie Blackburn.
Wkrótce po wybuchu wojny okazało się, że konstrukcja samolotu jest już przestarzała i jako samolot torpedowy może odnosić sukcesy jedynie w braku przeciwdziałania lotnictwa przeciwnika. W roli tej zastąpiono go więc nowszymi konstrukcjami, lecz mimo to produkcję Swordfisha kontynuowano, z nowym przeznaczeniem, jako samolotu nadającego się do zwalczania okrętów podwodnych. W 1943 roku rozpoczęto produkcję nowej wersji samolotu Swordfish Mk. II. Główną różnicą w konstrukcji było przystosowanie go do przenoszenia niekierowanych pocisków rakietowych do zwalczania okrętów podwodnych. Zastosowanie tego uzbrojenia wymagało pokrycia dolnej części płata blachą w celu uchronienia go przed płomieniami wylotowymi z silników rakiet. Ponadto większość samolotów tej wersji miała mocniejszy silnik Bristol Pegasus 30 (750 KM / 552 kW). W wersji tej zbudowano do 1944 roku 1080 samolotów (łącznie z przebudowanymi na Mk. IV).
W celu zwiększenia możliwości wykrywania w nocy wynurzonych okrętów podwodnych, prowadzono od grudnia 1939 próby nad zastosowaniem radaru pokładowego do obserwacji powierzchni morza. Pod koniec 1943 rozpoczęto produkcję ostatniej wersji samolotu Swordfish Mk. III, różniącej się od wersji Mk. II zastosowaniem radaru ASV Mk. X, którego osłonę umieszczono między goleniami podwozia. Kabina nawigatora-operatora radaru została zakryta. Samoloty te miały silniki Pegasus XXX. Zbudowano 320 samolotów tej wersji.
Samoloty wersji Mk. II i III operujące z małych lotniskowców eskortowych i statków handlowych z pokładem startowym (MAC-ship – Merchant Aircraft Carrier), były przystosowane do montowania rakietowych przyspieszaczy startowych (JATO), skracających rozbieg z 200 do 82 m.
Wersja Swordfish Mk. IV były to montowane w Kanadzie samoloty wersji Mk. II, służące do szkolenia lotników morskich. Z powodu używania w warunkach mroźnych zim, wyposażono je w zakrytą oszkloną kabinę załogi. Skompletowano w ten sposób co najmniej 15 samolotów (dokładna liczba nie jest znana).
Produkcję seryjną samolotów Fairey Swordfish zakończono 18 sierpnia 1944 roku, po wyprodukowaniu we wszystkich wersjach 2392 samolotów.
Wersje samolotu Fairey Swordfish:
Użycie w lotnictwie.
Pierwsze samoloty Fairey Swordfish Mk. I zostały dostarczone w lipcu 1936 roku do 825 dywizjonu Fleet Air Arm (FAA) – lotnictwa brytyjskiej Marynarki Wojennej, stacjonującego na lotniskowcu HMS Glorious. Następnie były sukcesywnie dostarczane do pozostałych dywizjonów – 811, 812, 810, 820, 821, 822, 823, 824 i 814, zastępując do 1938 roku samoloty Fairey Seal, Blackburn Baffin i Blackburn Shark i stając się jedynym używanym typem brytyjskiego pokładowego samolotu torpedowego, do 1940 roku. Tuż po wybuchu wojny, do stycznia 1940, utworzono ponadto dywizjony 815, 816, 818 i 819 FAA, zwiększając liczbę bojowych dywizjonów Swordfishy do 14, bazujących na lotniskowcach. Używane były ponadto w jednostkach szkolnych, a następnie także w jednostkach nabrzeżnych. Wodnosamoloty Swordifsh używano na części pancerników i krążowników jako maszyny rozpoznawcze.
W czasie II wojny światowej samoloty Fairey Swordfish po raz pierwszy wzięły udział w akcji bojowej już 14 września 1939, atakując nieskutecznie okręt podwodny U-30. Samoloty te następnie używane były aktywnie w kampanii norweskiej. 13 kwietnia 1940 wodnosamolot pokładowy Swordfish pancernika HMS „Warspite” oddał duże usługi, rozpoznając niemieckie niszczyciele w fiordzie podczas bitwy morskiej o Narwik, co doprowadziło do ich zniszczenia. Ta sama załoga następnie zatopiła tego dnia niemiecki okręt podwodny U-64, będący pierwszym U-Bootem zatopionym w II wojnie światowej przez lotnictwo marynarki brytyjskiej (pierwszy okręt przez RAF zatopiony został w marcu). Samoloty te wspierały też desant w Narwiku. Samoloty bazujące w Wielkiej Brytanii wzięły udział w kampanii francuskiej, podczas której głównie używane były do minowania wód za pomocą lotniczych min morskich, ponosząc spore straty. Swordfishe były też pierwszymi alianckimi samolotami bombardującymi terytorium Włoch – Genuę 14 czerwca 1940.
Pomimo że w chwili wybuchu wojny Swordfish był samolotem przestarzałym, z powodu swojej niskiej prędkości i słabej zwrotności niemającym szans w starciu z myśliwcami wroga, stanowiącym także łatwy cel dla artylerii przeciwlotniczej, lecz w warunkach początkowego etapu wojny w Europie, rzadko stykając się z przeciwdziałaniem lotniczym, odnosił paradoksalnie spore sukcesy. Potwierdził przy tym swoje zalety, jak dobre własności lotne, odporność i niezawodność. Na Morzu Śródziemnym, w zmienionej sytuacji politycznej, Swordfishom przyszło walczyć z pancernikami francuskimi (atak na Mers-el-Kebir i na pancernik „Richelieu”). Spore sukcesy odnosiły Swordifshe w walkach z włoską marynarką. Największy sukces to atak 21 samolotów tego typu startujących z lotniskowców w nocy z 11 na 12 listopada 1940 roku, które w dwóch nalotach zaatakowały jednostki floty włoskiej w porcie Tarent, w wyniku czego uszkodzono 3 pancerniki włoskie i krążownik. Podczas bitwy koło przylądka Matapan 28 marca 1941, torpedy samolotów Swordfish unieruchomiły krążownik „Pola”, umożliwiając jego zatopienie.
W maju 1941 roku samoloty Fairey Swordfish z dywizjonów 810 i 818 z lotniskowca HMS „Ark Royal” oraz z dywizjonu 825 z lotniskowca HMS „Victorious” wzięły udział w akcji poszukiwania niemieckiego pancernika „Bismarck”. Po kilkakrotnych atakach, 2 torpedy zrzucone przez samoloty Swordfish trafiły „Bismarcka”, z tego jedna uszkodziła mu ster, uniemożliwiając jego ucieczkę. Sukces ten miał kluczowe znaczenie dla całej operacji wytropienia, pościgu i w konsekwencji zatopienia niemieckiego okrętu.
W późniejszym okresie samoloty Fairey Swordfish zostały zastąpione w roli samolotów torpedowych przez nowsze konstrukcje i ich podstawowym zadaniem stała się osłona konwojów oraz wyszukiwanie i zwalczanie niemieckich okrętów podwodnych. Od końca 1941 roku używano ich na lotniskowcach eskortowych, a od 1943 na 19 statkach z pokładem lotniczym MAC-ships.
W lotnictwie polskim samolotów Fairey Swordfish nie używano. Polscy lotnicy spotkali jednak te samoloty w bazie naprawczej nr 38 w Llandow w Anglii, gdzie je oblatywali po remontach. Także grupa polskich pilotów płynących na lotniskowcu „Furious” do Takoradi w Afryce na przełomie 1940/41 roku latała na nich okazyjnie w lotach bojowych jako członkowie załóg. Ostatni lot bojowy wykonał Swordfish ze 119. dywizjonu, miało to miejsce na kilka godzin przed kapitulacją III Rzeszy.
Opis konstrukcji.
Trzymiejscowy samolot torpedowo-bombowy i rozpoznawczy, przeznaczony do operowania z lotniskowców, lub wodnosamolot rozpoznawczy operujący z wyrzutni katapultowych. Jednosilnikowy dwupłatowiec zastrzałowy o konstrukcji metalowej, pokryty płótnem. Kadłub konstrukcji kratownicowej, w przedniej części pokryty blachą. Z przodu kadłuba silnik, za nim zbiorniki oleju i paliwa. W środkowej części trzy odkryte kabiny załogi w układzie tandem. Przed pilotem i nawigatorem znajdowały się wiatrochrony. Usterzenie klasyczne, statecznik poziomy podparty zastrzałami. Skrzydła były składane do tyłu w celu ułatwienia hangarowania, składały się z części centralnych i dwóch części zewnętrznych. Górny płat o lekkim skosie i nieco większej rozpiętości. Załoga: 3 osoby, z przodu: pilot, za nim nawigator-bombardier i strzelec-obserwator (czasami latano bez nawigatora). Podwozie samolotu klasyczne, stałe, z kółkiem ogonowym. Pod tylną częścią kadłuba hak hamujący. Samolot był wyposażony w nadmuchiwany za pomocą sprężonego powietrza ponton ‘dinghy’ dla załogi, w komorze w lewym górnym skrzydle.
Uzbrojenie strzeleckie: 1 stały zsynchronizowany karabin maszynowy pilota Vickers 7,7 mm umieszczony w prawej burcie kabiny, zasilany z taśmy i 1 ruchomy karabin maszynowy Vickers K lub Lewis 7,7 mm na tylnym stanowisku strzeleckim, obsługiwany przez strzelca. Uzbrojenie podwieszane na zamku podkadłubowym i kilku zamkach pod dolnym płatem, w postaci torpedy lotniczej kaliber 457 mm, miny morskiej o masie 680 kg lub bomb o masie łącznej 730 kg. Stosowano głównie bomby o masie 113 kg i 225 kg lub bomby głębinowe. Na ośmiu dodatkowych zamkach pod skrzydłami można było podwiesić bomby oświetlające. Wersje Mk. II i Mk. III mogły przenosić 8 niekierowanych pocisków rakietowych 127 mm na prowadnicach pod dolnym płatem. Wersja Mk. III nie przenosiła uzbrojenia pod kadłubem z uwagi na osłonę radaru.
Napęd – 1 silnik gwiazdowy Bristol Pegasus, 9-cylindrowy, osłonięty pierścieniem Townenda, śmigło trójłopatowe, metalowe, o stałym skoku i średnicy 3,56 m.

</doc>
<doc id="168386" url="https://pl.wikipedia.org/wiki?curid=168386" title="Ruda Pabianicka">
Ruda Pabianicka

Ruda Pabianicka – obszar w południowej części Łodzi. Miasto w latach 1923–1946, później część łódzkiej dzielnicy Południe (od 1946); następnie dzielnica Ruda (od 1954) i część dzielnicy Górna oraz osiedle administracyjne (od 1960).
Ruda, jako nieformalna jednostka terytorialna miasta nie ma ściśle określonych granic. Formalnie jest to jednocześnie osiedle administracyjne, a także jeden z obszarów Systemu Informacji Miejskiej, zamieszkiwana przez około 11 tys. mieszkańców.
Dawniej Ruda była zamieszkana także przez wielu Niemców i Żydów, którzy pozostawili po sobie znaczące dziedzictwo. Nazwa tego dawnego miasta pochodzi od rud darniowych, które były tu ongiś wydobywane. Miasto zostało włączone w granice administracyjne Łodzi ("Litzmannstadt") w trakcie II wojny światowej. Po wyzwoleniu było na krótko samodzielną jednostką, by ostatecznie utracić samodzielność na początku 1946 roku. Przez pewien czas była to osobna dzielnica Łodzi, która następnie wraz z Chojnami weszła w skład nowej dzielnicy Górna w 1960 roku. Mimo upływu lat Ruda zachowała jednak do dziś swój odrębny charakter.
Geografia.
Ruda Pabianicka jest położona w południowej części Łodzi, w dzielnicy Górna. Najwyższym punktem w Rudzie jest pagórek Rudzka Góra – 230 m n.p.m.
Nazwa "Ruda" wskazuje na pokłady rud darniowych, które były tu dawniej wydobywane. Największe ich złoża były w okolicach rzeki Ner. Duże pokłady glin, piasków i żwirów przyciągały ludzi zajmujących się m.in. hutnictwem i cegielnictwem. Przymiotnik "Pabianicka" dodano do nazwy z powodu silnych związków Rudy z pobliskimi Pabianicami, szczególnie w zakresie struktur kościelnych.
Granice.
Granice "osiedla administracyjnego Ruda" i "obszaru SIM Ruda Pabianicka" pokrywają się, lecz nie są tożsame z granicami dawnego "miasta Ruda Pabianicka".
Historia.
Wstęp.
Badania archeologiczne wykazały, iż Ruda była jednym z najwcześniej zasiedlonych miejsc na terenie obecnej Łodzi. Prowadzone prace badawcze odkryły pozostałości cmentarzysk w okolicach ulic Uroczysko i Starogardzkiej. Znaleziono tam między innymi fragmenty biżuterii, a także inne przedmioty używane przez ówczesnych mieszkańców.
Pierwszą wiarygodną wzmiankę o Rudzie można znaleźć w kronice Jana Długosza z 1470 r., który wizytował w imieniu Kapituły Krakowskiej kasztelanię Chropską, jak dawniej nazywano rozległe tereny, na których znajduje się m.in. dzisiejsza Ruda. Kronikarz opisał wydobycie rud darniowych w okolicach dzisiejszej ul. Farnej, pisząc m.in.:
Kasztelania w 1086 roku przekazana została kanonikom krakowskim przez Judytę, żonę Władysława Hermana (przypuszcza się, że była to ta z dwu żon Władysława Hermana, noszących imię Judyta, która była matką Bolesława Krzywoustego). Pierwotnie osada hutnicza należała do wsi Chocianowice i nazywana była Kuźnią Chocianowicką.
Odtąd Ruda wchodziła w skład dóbr pabianickich, stanowiących własność Kapituły Krakowskiej. Prywatna wieś duchowna "Ruda" położona była w drugiej połowie XVI wieku w powiecie szadkowskim województwa sieradzkiego, Wytop żelaza z miejscowych rud darniowych trwał z przerwami do roku 1606. W końcu XVIII wieku istniał tu „folwark Ruda na rzece Ner, gdzie jest folusz przy młynie”. W roku 1789 Sejm Czteroletni uchwalił przejęcie dóbr biskupów krakowskich przez Skarb Rzeczypospolitej. Wykorzystując tę uchwałę rząd pruski po II rozbiorze w 1793 zajął dobra pabianickie jako własność rządową. Po nim właścicielem folwarku Ruda został rząd Księstwa Warszawskiego, a następnie Królestwa Kongresowego.
XIX wiek.
Około roku 1822 folwark rządowy Ruda liczył 62 mieszkańców, osada młyńska Chachuła (rejon dzisiejszych ulic Stanisława Dubois i Polarnej) – 6 mieszkańców, zaś wieś Nowe Rokicie w 1827 r. miała 207 mieszkańców.
W listopadzie 1834 łódzki przemysłowiec Ludwik Geyer rozpoczyna starania o nabycie od rządu folwarku Ruda wraz z gruntami i młynem na Nerze. Starania trwały kilka lat z uwagi na zadłużenie folwarku w Banku Polskim, które Geyer chciał odliczyć od ceny. Umowę nabycia zawarto w 1846, gdy pierwotne plany Geyera, budowy w Rudzie przędzalni i tkalni mechanicznej były już nieaktualne.
W 1852 r. Ludwik Geyer otworzył w swoim folwarku cukrownię i gorzelnię. Jednak szybko okazało się, że okoliczne gleby nie są odpowiednie dla uprawy buraków cukrowych. Ponadto rolnicy nie chcieli wprowadzać nowych upraw, stąd surowiec sprowadzano z Kujaw, okolic Kalisza i Sandomierza. Z tego powodu cukrownia nie wykorzystywała pełni swoich mocy produkcyjnych i Geyer nie mógł spłacić kredytów zaciągniętych na budowę i wyposażenie zakładu.
W 1872 r. Ruda, za zgodą głównego wierzyciela Geyera, Banku Polskiego została własnością braci Loewenbergów z Warszawy. Próbowali oni podtrzymać pracę cukrowni, a jednocześnie rozpoczęli w roku 1868 parcelację gruntów folwarcznych. W pierwszej kolejności sprzedawano grunty przy szosie pabianickiej i tam zaczęła się urbanizacja – powstały nowe zakłady przemysłowe – wśród nich, uruchomiona w 1909 roku Pierwsza Rudzka Farbiarnia i Wykończalnia Jedwabi – należąca do Artura Meistera.
Rozbudowana przez Loewenbergów cukrownia, zatrudniała w sezonie ok. 300 osób. Wskutek rosnącego zadłużenia w warszawskim Domu Bankowym Natansonów oraz śmierci jednego z braci majątek przejęła bankierska rodzina Natansonów. Nowy właściciel zamknął cukrownię i przyśpieszył parcelację gruntów.
W roku 1881 kolonię i folwark Ruda Pabianicka zamieszkiwało na stałe 695 osób. Powstały nowe fabryki, spośród których największe to:
Okres XX w. przed II wojną światową.
Około 1900 r., Ruda Pabianicka, należąca do gminy Brus powiatu łódzkiego, otrzymała prawa osady fabrycznej. Z osady wyłączono obręb geodezyjny Ruda-Las, gdzie znajdowały się, lub wkrótce miały się pojawić, wille letniskowe łódzkiej burżuazji. Nowe zasady zagospodarowania obowiązujące dla osad fabrycznych ułatwiły zabudowę i zakładanie nowych fabryk. Rozwój osady przyspieszyła budowa linii tramwajowej Łódź – Pabianice w 1901 r. oraz jej odgałęzienia do Rudy-Lasu, w 1910 r.
Z inicjatywy inż. Wiesława Gerlicza (dyrektora tramwajów podmiejskich noszących nazwę Łódzkich Wąskotorowych Elektrycznych Kolei Dojazdowych) w 1907 r. spółka z jego udziałem nabyła lekko podmokłe grunty pomiędzy obecnymi ulicami: Ksawerowską, Długą, Wyścigową i Konną w celu urządzenia pełnowymiarowego toru wyścigów konnych. W tymże roku odbyły się tam pierwsze wyścigi połączone z totalizatorem, zaś w roku 1912 na torze wyścigów odbył się – prawdopodobnie pierwszy w Łodzi – pokaz lotniczy. W 1929 lub 1930 roku Gerlicz – znany w łódzkim środowisku miłośnik koni i wyścigów konnych – zbudował wzdłuż ul. Długiej prywatną bocznicę tramwajową o długości 880,2 m od linii pabianickiej do toru. Była używana tylko podczas gonitw i innych atrakcji urządzanych na torze. Korzystali z niej też Niemcy w czasie okupacji podczas II wojny światowej. Rozebrano ją w 1952 roku.
W czasie I wojny światowej na południowym przedpolu Rudy Pabianickiej, pomiędzy Rzgowem a Rudą-Lasem toczyła się w dniach 21–23 listopada 1914 roku zacięta potyczka, stanowiąca jeden z epizodów bitwy pod Łodzią. Śladem tej bitwy jest cmentarz na jednym ze wzgórz wsi Stara Gadka, w miejscu ówczesnych walk. Od ognia niemieckiej artylerii, skierowanego na Rosjan broniących się w Rudzie, zniszczone zostały zabudowania wsi Stara Gadka, a także zostało uszkodzonych wiele domów w samej Rudzie.
6 grudnia 1914 r. Ruda została bez walki zajęta przez wojska niemieckie, które ustanowiły władze okupacyjne, tolerujące polską kulturę i język oraz ograniczony samorząd.
Dekretem z 15 lipca 1917 r. biskup włocławski Stanisław Zdzitowiecki erygował parafię rzymskokatolicką pw. św. Józefa, wydzieloną z parafii św. Mateusza w Pabianicach, do której Ruda należała od czasów średniowiecza. W granicach nowej parafii oprócz osady Ruda Pabianicka znalazły się wsie Chocianowice, Gadka Stara i Gadka Nowa oraz osady młyńskie Chachuła i Charzew. Początkowo istniała przy parafii jedynie prowizoryczna kaplica, a w latach 1937–1953 wybudowano z betonu i cegieł kościół według projektu Wacława Kowalewskiego. Świątynię poświęcił 27 września 1953 r. biskup łódzki Kazimierz Tomczak.
Parafia ewangelicka została założona w 1924 r., zaś jej kościół parafialny przy ul. Rudzkiej 55/57 oddano do użytku 1 listopada 1935 r., chociaż we wrześniu 1939 nie był on jeszcze całkowicie wykończony (zobacz »).
14 lutego 1923 r. Ruda uzyskała prawa miejskie (Dz. U. z 1923 r. nr 17, poz. 108). Z gminy Brus oprócz obszaru dawnej osady fabrycznej w granice miasta włączono tereny młyna i kolonii Chachuła oraz leżącą na południe od linii łódzkiej kolei obwodowej – część wsi Nowe Rokicie.
Magistrat mieścił się w budynku przy ul. Rudzkiej 7 (obecnie jest to budynek mieszkalny, do którego dobudowano część, mieszczącą siedzibę Biblioteki Rejonowej). Jednym z bardziej popularnych miejsc w Rudzie było kino „Muza” oddane do użytku krótko przed wojną. Kultura miała znaczenie dla miasta. Oprócz „Muzy” istniały jeszcze dwa kina, w tym jedno nieme („Casino” – od 1933 pod nazwą „Star” – i „Lonka”) oraz biblioteka.
Ważnym czynnikiem popularności Rudy wśród mieszkańców Łodzi było otworzenie przy stawie na Nerze (obszar dawnej huty, później młynów i foluszy oraz cukrowni Geyera) m.in. wypożyczalni łódek, restauracji z ogródkiem i parkietem tanecznym. Dokonał tego w okresie międzywojennym przedsiębiorca Aleksander Stefański. Staw Stefańskiego stał się popularnym miejscem rekreacji dla całej południowej części Łodzi, mimo że wstęp na ten teren był płatny.
Na terenie Rudy działało kilkanaście organizacji i stowarzyszeń społecznych, m.in. Stowarzyszenie Młodzieży Polskiej czy Przemysłowców i Kupców. Oprócz stałych mieszkańców domy posiadali tu też bogaci mieszkańcy Łodzi. Istniała w nieznanych latach wytwórnia rowerów „Naprzód” – A. Bayer.
W nieregularnych odstępach ukazywało się też pismo „Głos Rudy Pabianickiej”.
W okresie międzywojennym Rudę nazywano także "Małym Berlinem" ze względu na duży odsetek ludności niemieckiej. Polaków wtedy było w mieście 83%, Niemców ok. 14%, a Żydów ok. 2%, pozostali, w tym kilka czeskich rodzin, stanowili 1%.
21 kwietnia 1924 r. założono Rudzki Klub Sportowy. W 1925 na obrzeżach miasta powstało lotnisko Lublinek. W latach 1925–1929 przeprowadzono elektryfikację miasta. Dzięki temu Ruda rozwinęła się. Powstawała nowa zabudowa mieszkaniowa i willowa. W końcu roku 1928 miasto liczyło 5127 mieszkańców, zaś 31 grudnia 1938 r. – 12 164. Młode miasto przywiązywało dużą wagę do rozwoju oświaty. W okresie 1923–1939 wybudowano od podstaw trzy budynki szkolne.
W roku 1922 uruchomiono i przez kilka następnych lat rozbudowywano największy rudzki zakład przemysłowy: Zakłady Włókiennicze Adolf Horak SA przy ul. Pabianickiej (dawniej Staszica). Zakłady te, jak i rodzina Horaków stały się ostoją mniejszości niemieckiej w Rudzie. Jak podaje Mirosław Cygański w książce "Z dziejów okupacji hitlerowskiej w Łodzi" w dniu 19 września 1939, przejeżdżając przez Łódź w drodze do Warszawy, przy fabryce Horaka zatrzymał się na kilkanaście minut Adolf Hitler, spotykając się z miejscowymi aktywistami NSDAP.
Herb.
Prace nad herbem Rudy Pabianickiej rozpoczęły się jeszcze przed przyznaniem praw miejskich, bo w 1920 roku. Inicjatywę w tej sprawie wysunęło stowarzyszenie chrześcijańskich właścicieli nieruchomości w Rudzie. O stworzenie koncepcji herbu zwrócono się do prof. Adama Chmiela, który przedstawił swoją koncepcję w piśmie nadesłanym 21 stycznia 1920. Koncepcja zakładała użycie tarczy renesansowej dzielonej w pas, gdzie od czoła w polu barwy ultramaryny miało się znaleźć godło herbu kapituły krakowskiej, zaś od podstawy w polu barwy czerwonej (cynober lub minia) miało zawierać motywy charakterystyczne dla miejscowości w barwie białej, żółtej lub naturalnej. Profesor sugerował umieszczenie w dolnym polu młota lub bryły rudy, ale zachęcał jednocześnie do samodzielnego wymyślenia motywu herbowego w dolnym polu. Prace nad herbem zostały jednak wstrzymane aż do 1925 roku, kiedy to w konsultacji z prof. Janem Kochanowskim z Warszawy powstał ostatecznie rysunek herbu autorstwa J. Kubana. Herb ustanowiono 18 listopada 1928, zaś pierwszą pieczęć herbową miasto sprawiło sobie zapewne rok później. Władze miasta wystąpiły 27 grudnia 1932 roku z wnioskiem o zatwierdzenie herbu do Ministerstwa Spraw Wewnętrznych. Wniosek zawierał opis oraz barwny rysunek herbu. Herb podzielony był na dwa pola. W polu górnym, błękitnym, trzy korony złote, u dołu, po bokach inicjały RP. W polu dolnym na złotym tle sylweta kościoła barwy czerwonej flankowanego przez dachy fabryczne z kominami. Pole górne nawiązywało do herbu kapituły krakowskiej, do której należała dawniej wieś Ruda Pabianicka, zaś pole dolne do przemysłu, który dał początek miastu. Ostatecznie herb Rudy Pabianickiej nie uzyskał zatwierdzenia urzędowego, ponieważ MSW odrzuciło przedłożony projekt herbu w opinii z 26 października 1933 roku jako niehistoryczny i zaleciło używać pieczęci z godłem państwowym. Kwestia herbu Rudy zdezaktualizowała się wraz z włączeniem jej w granice Łodzi
Okres okupacji niemieckiej 1939–1945.
9 września 1939 r. Ruda została bez walki zajęta przez wojska niemieckie.
Komisarzem zarządzającym miastem został Niemiec, mieszkaniec Rudy – Alfons Mees. Nazwę miasta zmieniono wkrótce na "Erzhausen" ("Litzmannstadt-Erzhausen"), zaś z dniem 1 kwietnia 1940 r. włączono je w administracyjne granice "Litzmannstadt", jak 11 kwietnia tegoż roku urzędowo nazwano Łódź ("Lodsch").
Podczas II wojny światowej w części miasta zwanej obecnie Chachułami (w obrębie ulic: Odrzańskiej, Zuchów, Łopianowej i Retmańskiej) istniał od lipca 1941 obóz dla jeńców rosyjskich – Kriegsgefangenenlager 2 der Luftwaffe. Istnieje na to szereg dowodów, jak groby jeńców na łódzkim cmentarzu prawosławnym na Dołach, budynek – siedziba komendanta, czy baraki mieszkalne załogi. Obóz zorganizowany był i nadzorowany przez Luftwaffe, zaś jeńcy (głównie mechanicy) pracowali na pobliskim lotnisku Lublinek przy remoncie i naprawach samolotów oraz „wypożyczani” byli do łódzkich zakładów zbrojeniowych. W styczniu 1945 r. około 120 jeńców zostało przejętych wraz z dokumentacją obozu przez wojsko rosyjskie, po czym ślad po nich zaginął.
Nowa powojenna administracja wykorzystała istniejące zabudowania i w latach 1945–1946 przetrzymywano tutaj jeńców niemieckich. W roku 2008 czyniono starania, przez Polsko-Niemiecką Fundację „Pamięć”, o ekshumację szczątków żołnierzy niemieckich, którzy zmarli w obozie – w celu przewiezienia ich do Siemianowic Śląskich i pogrzebania na tamtejszym cmentarzu.
Okres 1945–1989.
Ruda została zajęta przez Armię Czerwoną 19 stycznia 1945. Szosa pabianicka była jednym z głównych kierunków wchodzenia Rosjan do Łodzi. W godzinach wieczornych z 17 na 18 stycznia Niemcy wysadzili wiadukt kolejowy nad tą szosą.
W dniu 18 i nocą z 18/19 stycznia 1945 artyleria radziecka ostrzeliwała rejon szosy pabianickiej, zaś myśliwce sowieckie ostrzeliwały podążające w kierunku Łasku pojazdy ewakuujących się niemieckich mieszkańców Łodzi i okolic, zabijając wiele osób. Przed południem, 19 stycznia, wojska radzieckie weszły do Rudy ul. Rudzką od strony Rzgowa i Pabianicką od Ksawerowa.
Na krótko Ruda Pabianicka odzyskała status samodzielnego miasta, by 13 lutego 1946 zostać ostatecznie przyłączoną do Łodzi, początkowo w składzie dzielnicy Południe, w latach 1954–1959 jako dzielnica Ruda, zaś od 1960 wraz z Rokiciem i Chojnami utworzyła dzielnicę Górna.
Dysponując rozległymi terenami leśnymi lasu Popioły i stawów Stefańskiego, które weszły w skład parku im. 1 Maja, Ruda stała się znaczącym miejscem rekreacji na powojennej mapie Łodzi, tym bardziej że po roku 1946 park i stawy zostały upaństwowione i udostępnione dla każdego bez pobierania opłaty za wstęp. Powierzchnia stawu została znacznie powiększona, utworzono osadnik, uporządkowano koryto Neru w obrębie głównego stawu i pogłębiono go.
Na Rudzkiej Górze w latach 70. powstała skocznia narciarska. Spod kościoła pw. św. Józefa przez wiele lat wyruszała Piesza Pielgrzymka Łódzka na Jasną Górę. Przy kościele-filii parafii pw. św. Józefa – pw. Matki Bożej Miłosierdzia rektorem był przez 20 lat przyszły arcybiskup Metropolita Łódzki Władysław Ziółek.
Klasztor ss. Bernardynek
W okresie międzywojennym dużą część mieszkańców Rudy stanowili ewangelicy (ok. 35%), głównie narodowości niemieckiej. W latach 20. rodzina Gnauków po stracie jedynego syna – studenta teologii – postanowiła ofiarować plac pod budowę świątyni ewangelickiej. Kościół powstawał w latach 1928–1937 według projektu Tadeusza Bursche. Jego patronem został Gustaw Adolf (takie imiona nosił też zmarły syn fundatorów). Po II wojnie światowej, gdy większość tutejszych Niemców opuściła miasto, kościół przekazany został katolikom i stał się filią parafii św. Józefa. W 1946 r. osiadły tu ss. Bernardynki, które w związku z powojennymi zmianami granic musiały opuścić Wilno. Obecnie siostry Bernardynki zajmują się m.in. wypiekiem opłatków i prowadzeniem przedszkola.
W kościele przyklasztornym pw. Najświętszej Maryi Panny Ostrobramskiej – Matki Miłosierdzia znajduje się namalowana przez matkę przełożoną (Franciszkę Wierzbicką) kopia obrazu Matki Boskiej Ostrobramskiej. Stworzona została bezpośrednio z oryginału w 1927, za przyzwoleniem zajmującego się konserwacją obrazu prof. Jana Rutkowskiego i arcybiskupa Romualda Jałbrzykowskiego. Początkowo umieszczona była w wileńskim kościele pw. św. Michała. W postaci zrolowanej matka Franciszka przeniosła swój obraz do swojej siostry do Krakowa, na cały okres wojny. W 1946 r. siostry wileńskie przywiozły go do Rudy. 4 maja 2005 r. dokonano koronacji obrazu.
Tajemnica rudzkich lochów. Legenda miejska
31 maja 1996 r. dziennikarze łódzkiej gazety „Express Ilustrowany” po anonimowym telefonie o "zasypywaniu wejść pod ziemię przy nieistniejącej już restauracji „Lotnicza”" (ul. Pabianicka 167/169) odkryli wejście do podziemnych pomieszczeń. O rzekomych tunelach mieszkańcy okolicy wiedzieli, ale nie było to rozpowszechnione.
Przy prowadzeniu dalszych badań pomagali świadkowie. Jeden z nich stwierdził, że obok „Lotniczej” podczas niemieckiej okupacji był komisariat schutzpolizei i Gestapo, w którym bito i przetrzymywano mieszkańców Rudy i okolic. Podano również informację, że pod lotniskiem Lublinek znajdowały się betonowe schrony, połączone tunelem z podziemiami przy restauracji. Świadkowie byli zgodni co do tego, że pod placem przy ul. Pabianickiej znajdował się nieznanego przeznaczenia obiekt wojskowy.
Tunele miałyby prowadzić w stronę lotniska Lublinek – ok. 2,5 km i w stronę ul. Joanny, gdzie również odnaleziono wejścia do lochów. Możliwe, że miały związek z istniejącym w Rudzie obozem jenieckim. W labiryncie został odnaleziony m.in. zagadkowy szkic, przedstawiający plan jakiegoś pomieszczenia, który najprawdopodobniej został sporządzony podczas wcześniejszej eksploracji podziemi.
Na terenie zakładów „Alba” znajdował się schron szczelinowy, którego istnienie również było kojarzone z podziemiami przy „Lotniczej”.
„Express Ilustrowany” i Łódzki Klub Odkrywców „Penetrator” przeprowadzili badania. Ustalono, że w podziemiach prawdopodobnie istniał podziemny szpital, który miał być medycznym zapleczem lotniska na Lublinku. Odtworzone zostały rozmiary i funkcjonalny układ szpitala. Wiele innych hipotez – w tym istnienie tunelu na Lublinek – należy odrzucić w świetle stwierdzonych faktów.
W październiku 2012 roku podziemia zostały ponownie „odkryte” podczas budowy parkingu przy znajdującym się tutaj obecnie kościele Najświętszego Imienia Maryi. Po pobieżnych oględzinach zostały one zasypane. Pozostała tylko legenda.
Okres III RP.
W 1992 r. powstała kolejna parafia rzymskokatolicka – pw. Najświętszego Imienia Maryi. Erygowano ją 1 września tegoż roku. Początkowo msze odbywały się w tymczasowo adaptowanym dawnym kinie „Muza” (ul. Pabianicka 173). W lipcu 1996 r. wybudowano nową kaplicę, poświęconą 15 września 1996 przez bp. Władysława Ziółka. Obszar parafii obejmuje część Rudy, leżącą na zachód od ulicy Pabianickiej i na południe od rzeki Olechówki. Obszary Rudy na północ od rzeki Olechówki należą do parafii św. Franciszka z Asyżu z kościołem, wybudowanym w latach 1929–1932 przy ul. Przyszkole 2, wówczas w granicach miasta Łodzi.
Od 1997 r. w Rudzie działa Towarzystwo Przyjaciół Rudy Pabianickiej, jako część Towarzystwa Przyjaciół Łodzi.
W północnej części Rudy wyróżnia się nowe osiedle mieszkaniowe Ruda Beczkowa (od nazwy ul. Beczkowej). Wciąż budowane są tam nowe bloki. W okolicach dawnego miejsca wyścigów konnych powstało rozrastające się osiedle willowe, w którym zamieszkuje m.in. były Prezes Rady Ministrów Marek Belka.
Na terenie dzielnicy prowadzone były badania archeologiczne nad osadnictwem kultury trzcinieckiej i wczesnej fazy kultury łużyckiej w aglomeracji łódzkiej. We wrześniu 2004 r. w ramach „Europejskich Dni Dziedzictwa” odbył się program „Rudzkie Fascynacje – Zabytki architektury drewnianej oraz tradycje wypoczynku Łodzian z początków XX w. zobrazowane historią Rudy Pabianickiej”, gdzie można było m.in. poznać historię Rudy. Organizowane są także wystawy na temat rudzkich zabytków.
Sport i rekreacja rozwija się w innym kierunku niż niegdyś – m.in. uruchomiono 600-metrowy tor saneczkowy na Rudzkiej Górze, przy restauracji „Bacówka u Józka”. W Rudzie cały czas istnieje klub sportowy RKS, z halą i stadionem piłkarsko-lekkoatletycznym.
Ulice Rudy.
W Rudzie Pabianickiej największe znaczenie ma kilka ulic, m.in.:
Nazwy ulic w Rudzie zmieniały się parokrotnie. W okresie międzywojennym nadawano m.in. nazwy ulic pochodzące od imion świętych lub ówczesnych polityków. Często sami mieszkańcy występowali z inicjatywami zmian nazw ulic. Podczas okupacji niemieckiej były one niemieckojęzyczne. Po wojnie, zanim Rudę włączono do Łodzi, powrócono do nazw bezpośrednio sprzed II wojny światowej. Po wchłonięciu Rudy przez Łódź, zmieniono wiele nazw, dlatego że na terenie Łodzi istniały już tak samo nazwane ulice. W kilku przypadkach nowe nazwy były pokrewne do starych, np.: "Kościelna" → "Farna", czy "Żeromskiego" → "Popioły" (tytuł powieści Stefana Żeromskiego). Poniższa tabela przedstawia historię nazw kilku wybranych ulic:
Komunikacja miejska.
Autobusy i tramwaje kursujące na terenie Rudy.
Tramwaje.
Historia rudzkiej linii tramwajowej.
Tramwaje z Łodzi do Pabianic, szosą pabianicką przez Rudę, rozpoczęły kursowanie 17 stycznia 1901 roku. Była to pierwsza linia tramwajów podmiejskich. Od tej linii powstała odnoga do centrum osady Ruda Pabianicka, uruchomiona 20 lutego 1910 r., o długości 1,8 km. Podczas I wojny światowej na polecenie okupanta niemieckiego wybudowano i w dniu 18 kwietnia 1916 r. uruchomiono odcinek Ruda – Tuszyn, przez Rzgów, a wkrótce nawet dalej, do cegielni w Kruszowie. Początkowo linia nie była na tym odcinku zelektryfikowana z powodu trwającej wojny, stąd wykorzystywano trakcję parową. W 1917 r. iskra z parowozu spowodowała pożar Rzgowa. Linia przebiegająca przez Rudę Pabianicką była własnością spółki pn. Łódzkie Wąskotorowe Elektryczne Koleje Dojazdowe.
1 czerwca 1927 linia tramwajowa z Łodzi przez Rudę do Tuszyna została zelektryfikowana. Około 1930 r. wybudowano bocznicę tramwajową w ulicy Długiej do toru wyścigów konnych. Była ona zakończona pierwszą na terenie łódzkiego systemu komunikacji tramwajowej krańcówką w formie pętli.
19 stycznia 1945, po okresie okupacji hitlerowskiej, kiedy tramwaje były zarządzane przez okupanta, nastąpił powrót do sytuacji przedwojennej. W 1948 dwa przedsiębiorstwa tramwajowe: Koleje Elektryczne Łódzkie i Łódzkie Wąskotorowe Elektryczne Koleje Dojazdowe zostały upaństwowione i stworzono z nich Miejski Zakład Komunikacyjny w Łodzi (od 1951 r., Miejskie Przedsiębiorstwo Komunikacyjne). Do 1956 r. tramwaje do Tuszyna i Pabianic były oznaczone, tak jak przed wojną, tablicą z nazwą miejscowości docelowej. W tym też roku wprowadzono oznakowanie numerowe obu linii. Tramwaj do Pabianic jeździł odtąd pod numerem 41, zaś tramwaj tuszyński otrzymał numer 42. W latach 1960–1978 kursowała dodatkowa linia, na krótszej trasie do Rzgowa, której nadano numer 42 bis. W latach 50. zlikwidowano bocznicę do nieczynnego już toru wyścigów konnych.
Pierwszą miejską linią tramwajową skierowaną do Rudy Pabianickiej była, uruchomiona w lipcu 1961 linia 26, kursująca wówczas z krańcówki tramwajów zgierskich i ozorkowskich przy ul. Północnej w Łodzi, przez centrum Łodzi i ul. Pabianicką do zajezdni w Chocianowicach. Latem roku 1964 skierowano tę linię ulicą Rudzką do ul. Popioły (wówczas był tu przystanek tramwajów podmiejskich „Ruda-Zegar”), gdzie wybudowano tory pętli, biegnące krótkimi odcinkami ulic Rodzinnej i Popioły. W roku 1976 linię 26 przedłużono do nowo wybudowanej pętli przy ul. Skrajnej, gdzie linia ta kończyła bieg aż do likwidacji linii w maju 1995 roku.
Ponadto do pętli przy ul. Popioły kursowały linie:
W czerwcu 1978 zlikwidowano odcinek linii podmiejskiej 42 Rzgów – Tuszyn i równocześnie zaprzestał kursować tramwaj 42 bis. Odtąd, aż do 1 czerwca 1993, czyli do całkowitej likwidacji linii, tramwaj 42 obsługiwał tylko odcinek do Rzgowa. Tramwaje miejskie kursowały jeszcze ulicą Rudzką do pętli przy ul. Popioły do 25 lipca 1996, kiedy to całkowicie zlikwidowano komunikację tramwajową na ul. Rudzkiej, a ok. 2003 r. zlikwidowano pozostałości torowiska oraz słupy trakcyjne.
W kolejnych latach na terenie Rudy kursowały linie takie jak 11B (Helenówek – Chocianowice IKEA), 17 (Telefoniczna Zajezdnia – Chocianowice IKEA) czy 41 (Plac Niepodległości – Pabianice Wiejska).
Tramwaje MPK – Łódź – obecnie.
W związku z remontem torowiska w Pabianicach i zajezdni Chocianowice obecnie zamiast linii tramwajowych 11B i 41 kursują autobusy Z11 i Z41. 
Aktualnie przez Rudę przebiega jedna linia tramwajowa (pogrubioną czcionką zaznaczono fragmenty przechodzące przez teren Rudy):
Autobusy.
Autobusy MPK – Łódź.
Pierwsza miejska linia autobusowa w Rudzie została uruchomiona ok. 30 czerwca 1959 r. Otrzymała ona numer 62 i kursowała od krańcówki przy ul. S. Dubois (przy Wojskowych Zakładach Lotniczych) ulicami: S. Dubois – Pabianicką – J. Fučika (ob. W. Gombrowicza) – Z. Mierzyńskiego – Demokratyczną – Krętą, do pętli przy ul. Paradnej na Chojnach. Stąd, po przesiadce na linię 55 można było dojechać do stacji kolejowej Łódź Chojny.
W roku 1968 linię 62 przedłużono do stacji na Chojnach, zaś linię 55 przez Rudę do Chocianowic.
Aktualny przebieg linii autobusowych (pogrubioną czcionką zaznaczono fragmenty trasy przechodzące przez tereny Rudy):
Na terenie Rudy Pabianickiej kursują także autobusy nocne N4A i N4B.
Obiekty w Rudzie i na Chachułach.
Rzeki.
i inne nie nazwane cieki.

</doc>
<doc id="168387" url="https://pl.wikipedia.org/wiki?curid=168387" title="Kanał błonowy">
Kanał błonowy

Kanał błonowy – białko przezbłonowe, zwykle o strukturze α-helisy lub β-beczułki, uczestniczące w dyfuzji wspomaganej. W swojej strukturze posiada jonoselektywny hydrofilowy por pozwalający na stosunkowo swobodny przepływ substancji (z szybkością około 1000 razy większą niż przez przenośnik).

</doc>
<doc id="168395" url="https://pl.wikipedia.org/wiki?curid=168395" title="4 Kujawski Pułk Artylerii Lekkiej">
4 Kujawski Pułk Artylerii Lekkiej

4 Kujawski Pułk Artylerii Lekkiej (4 pal) – oddział artylerii lekkiej Wojska Polskiego w II Rzeczypospolitej.
Formowanie i zmiany organizacyjne.
28 czerwca 1919 generalny inspektor artylerii nakazał rozformować 3 i 11 pułki artylerii polowej, a w ich miejsce utworzyć 4 pułk artylerii polowej. Dotychczasowe pułki zostały zorganizowane w grudniu 1918 w Jarosławiu (3) i Przemyślu (11).
Pułk przemyski dowodzony przez mjr. Mariana Zarzyckiego wywodził się z baterii przemyskiej sformowanej 1 listopada, która uczestniczyła w walkach o Przemyśl (10 listopada Ukraińcy zajęli Przemyśl, w czasie trzydniowych działań bateria odbiła miasto).
Pułk jarosławski dowodzony przez mjr. Władysława Jaxa-Rożena swój początek wziął z baterii jarosławskiej, która wzięła udział w walkach w dniu 21 listopada (w sile plutonu). Dzięki jego wsparciu udało się zdobyć most na Sanie, opanować wieś Surochów oraz odbić wieś Ustrzyki (tam zdobyto pociąg towarowy z dwiema 100 mm haubicami austriackimi ustawionymi na platformach.
22 listopada 1918 w Chyrowie utworzono improwizowany pociąg pancerny „Kozak”. W styczniu 1919 w Sanoku z załogi pociągu utworzono 4 baterię 3 pułku artylerii polowej.
Walki o granice.
Boje o niepodległość i granice Rzeczypospolitej w latach 1918–1920 rozpoczęły formowane sukcesywnie baterie. Ich chrztem bojowym były walki z wojskami ukraińskimi pod Przemyślem. Od marca do lipca 1919 walczyły one pod Samborem, Lwowem, Drohobyczem i Czortkowem, jesienią zaś nad Horyniem. 
W czerwcu 1919 jego 1 i 2 bateria wchodziły w skład Grupy generała Henryka Minkiewicza (Grupa operacyjna „Bug”).
W kwietniu 1920 pułk uczestniczył w wyprawie kijowskiej, walcząc pod Korosteniem. Przerzucony na Białoruś wspierał ogniem oddziały 4 Dywizji Piechoty pod Mińskiem i Bobrujskiem. Po lipcowych bojach odwrotowych nad Berezyną, Świsłoczą, Szczarą, pod Słonimiem i nad Bugiem 4 pap bronił w sierpniu Warszawy i Włocławka.
We wrześniu działał na froncie południowym walcząc w rejonie Żółkwi, Lwowa i Rohatyna, a w pościgu za nieprzyjacielem osiągnął Słucz.
We wrześniu 1920 pułk dysponował armatami francuskimi i austriackimi 100 mm haubicami.
Kawalerowie Virtuti Militari.
Do odznaczenia Orderem Virtuti Militari przedstawiony był także plut. Kaziemierz Kostecki, podoficer wywiadowczy 3 baterii pułku.
Pułk w okresie pokoju.
Garnizonem 4 pułku artylerii stał się od 15 listopada 1921 roku Inowrocław.
7 września 1924 roku z udziałem Ministra Spraw Wojskowych, generała dywizji Władysława Sikorskiego odbyła się ceremonia poświęcenia kamienia węgielnego pod pomnik poległych bohaterów Pułku, połączona z pięcioleciem istnienia oddziału oraz świętem jednostki.
31 grudnia 1931 roku Minister Spraw Wojskowych marszałek Polski Józef Piłsudski przemianował 4 pułk artylerii polowej na 4 pułk artylerii lekkiej.
7 listopada 1936 roku Minister Spraw Wojskowych nadał koszarom 4 pal w Inowrocławiu nazwę „Koszary imienia Marszałka Józefa Piłsudskiego” (zob. kult Józefa Piłsudskiego).
W maju 1939 roku została wprowadzona nowa organizacja pokojowa pułku, zgodnie z którą liczył on trzy dywizjony po dwie baterie, przy czym I dywizjon był uzbrojony w 75 mm armaty wz. 1897, natomiast II i III dywizjon w 100 mm haubice wz. 1914/1919 P.
4 pal w kampanii wrześniowej.
Mobilizacja.
Z uwagi na zagrożenie nagłym atakiem niemieckim na obszar tzw. „korytarza pomorskiego” jednostki nadgraniczne OK VIII sformowały jednostki osłonowe, wśród nich oddziały toruńskiej 4 Dywizji Piechoty. 28 czerwca 1939 roku 4 Kujawski Pułk Artylerii Lekkiej 4 pułk artylerii lekkiej dla wsparcia pododdziałów 67 pułku piechoty w rejonie Brodnicy wysłał koleją w ten rejon 5 baterię haubic. Bateria stacjonowała we wsi Małki, do 20 sierpnia. Następnie po dokonaniu mobilizacji koni i wozów osiągnęła nocą 22/23 sierpnia wieś Piecewo koło Jabłonowa. Od 24 sierpnia została przydzielona do batalionu II/63 pułku piechoty prowadząc działania osłonowe mobilizacji i koncentracji oddziałów 4 DP i Grupy Operacyjnej „Wschód”. W połowie sierpnia sformowano o stanach wojennych pułkowy pluton topograficzno-ogniowy i 22 sierpnia wyjechał w okolice Jabłonowa, celem przygotowania topograficznego rejonu stanowisk ogniowych pułku. Większa część 4 pal podjęła w ramach mobilizacji alarmowej w grupie „niebieskiej” w dniach 24–26 sierpnia mobilizację organicznych pododdziałów pułku i 804 kolumny taborowej i 801 warsztatu taborowego. Natychmiast po mobilizacji wyżej wymienionych pododdziałów, nie czekając na mobilizację powszechną, 28 sierpnia zmobilizowano baterię marszową 4 pal. Część pododdziałów mobilizowana była poza koszarami w Inowrocławiu we wsiach: Latkowo – dowództwo I dywizjonu, Dalkowo – 1 bateria, Więcławice – 2 bateria, Szadłowice – 3 bateria, Balczewo – 6 bateria i Marulewy – 8 bateria. Brakowało radiostacji, a wozy taborowe konne były słabej jakości.
Jednostki zmobilizowane przez 4 pal:
Działania bojowe.
26 sierpnia 1939 roku wieczorem 4 pal wymaszerował z Inowrocławia, marszami nocnymi dotarł do lasów na południe od Wąbrzeźna rano 29 sierpnia. Nocnym marszem 29/30 sierpnia dowództwo pułku dotarło do folwarku Góralki, dywizjony I i III osiągnęły lasy na wschód od gajówki Górale, II dywizjon do rejonu Jabłonowa. W dniu 30 sierpnia rozpoznawano przyszłe s.o. i punkty obserwacyjne, a pluton topograficzno-ogniowy założył sieć topograficzno-geodezyjną dla 4 pal, 4 dywizjonu artylerii ciężkiej i przyłączył sieć dywizjonu I/2 pułku artylerii ciężkiej. Nocą 30/31 sierpnia dywizjony 4 pal zajęły stanowiska ogniowe jak do walki w rejonie miejscowości Górale I dywizjon, w rejonie Jabłonowa jako wsparcie OW „Jabłonowo” – 208 pułk piechoty. 31 sierpnia III dywizjon zajął s.o. jako wsparcie OW „Brodnica” kolejno bateriami w pobliżu wsi Cielęta, Zbiczo i Żmijno.
Udział w bitwie nad Osą
Od 1 września 1939 pułk wzmacniał polską obronę na linii jezior brodnickich i Drwęcy. Aktywnie działał w tym dniu jedynie I/4 pal ostrzeliwując na żądanie piechoty 208 pp wskazane cele. Nocą 1/2 września I/4 pal wykonał marsz nocny do rejonu Rywałd Szlachecki i Królewski. 2 września II/4 pal oddał kilka salw bateryjnych do pojawiających się i rozpoznających pozycje niemieckich pojazdów pancernych. Stanowiska 6 baterii zostały zaatakowane przez niemiecki samolot, utracono 6 koni, a II dywizjon był ostrzeliwany przez artylerię niemiecką ogniem nękającym. W godzinach wieczornych w wyniku trafienia w jedną z obsług poległo kilku kanonierów, a kilku odniosło rany w 5 baterii. II/4 pal ponownie był ostrzeliwany przez niemieckie samoloty. Przed wieczorem 4 bateria skutecznie wspierała ostrzałem obronę kompanii 14 pułku piechoty za rzeką Osa. II dywizjon kilkakrotnie wykonał ognie zaporowe na atakujące oddziały niemieckie uniemożliwiając przerwanie obrony piechoty. Stanowiska III dywizjonu były atakowane przez lotnictwo niemieckie, utracono kilka koni. I/4 pal po dotarciu w swój rejon ostrzelał kilkoma salwami Mełno. W wyniku nalotu na I dywizjon, 1 bateria utraciła taczankę telefoniczną, dwóch rannych kanonierów i utraciła 2 konie. 1 i 2 września dywersanci kilkakrotnie dokonali uszkodzeń linii telefonicznych. Nocą 2/3 września żołnierze 7 baterii haubic wykryli i zlikwidowali dywersyjną stację sygnalizacji świetlnej w pobliżu Brodnicy. 9 bateria haubic nocą wspierała obronę batalionu ON „Brodnica”. 3 września w godzinach popołudniowych I/4 pal wspierał natarcie 63 pp mającego na celu odbicie Mełna. Skuteczne wsparcie umożliwiło odbicie miejscowości z rąk niemieckich.
Oddziały niemieckiej piechoty kontratakowały przy bardzo silnym wsparciu artylerii. 1 bateria dzięki posiadaniu dwóch radiostacji, zapewniła ciągłe wsparcie piechoty, inne baterie utraciły łączność telefoniczną po kilkunastu minutach od ostrzału artylerii niemieckiej i prowadziły mało efektywny ostrzał „z mapy” – bez obserwacji. II dywizjon haubic prowadził ostrzał niemieckich patroli pancerno-motorowych, po południu ostrzelał niemiecki pododdział pancerny próbujący zaskoczyć obronę 208 pp oraz ostrzeliwał inne cele wskazane przez piechotę. 4 bateria wspierała obronę nad rzeką Osą kompanii z batalionu ON „Grudziądz”. O godz. 21:00 wykryte przez piechotę zgrupowanie niemieckiej piechoty i czołgów zostało ostrzelane przez II/4 pal w lesie Pońkówko, baterie haubic dywizjonu wystrzeliły po kilkaset pocisków do celu. Z uwagi na załamanie się obrony 4 DP, na rozkaz gen. bryg. Mikołaja Bołtucia 4 pal wycofał się: dowództwo pułku i I/4 pal do dworu Wronie, II/4 pal do Pustej Dąbrówki, a III/4 pal (bez 9 baterii) do Dębowej Łąki. Na s.o. w rejonie Brodnicy pozostała 9 bateria. Kolejnej nocy 4/5 września dowództwo 4 pal i I dywizjon armat przemaszerowały za rzekę Drwęcę w pobliżu jeziora Okunin. II dywizjon haubic przemaszerował za rzekę Drwęcę w rejon folwarku Półwiesk. III dywizjon haubic również dołączył do pułku w rejonie wsi Zieleniec. 9 bateria wraz z OW „Brodnica” wykonała nocny marsz do rejonu Rypin, Borzymin, Dzierzno.
Odwrót
Kolejnej nocy 5/6 września pułk dalej maszerował, a odpoczywał w dzień osiągając: dowództwo 4 pal z I i III dywizjonami przez Toruń most na Wiśle, do lasów na południe od miasta w rejonie leśniczówki Kuchnia. II dywizjon wraz z 208 pp do rejonu Kikół, Konotopie, a 9 bateria do miejscowości Jastrzębiec na północ od Lipna. 6 września z magazynów w Toruniu uzupełniono brakujący lub utracony sprzęt i wyposażenie i uzupełniono amunicję. Dalsze przemieszczanie się podjęto kolejnymi nocami i tak 6/7 września dowództwo 4 pal i I/4 pal do gajówki Lisionki, II/4 pal i 9/4 pal w kierunku Włocławka, a III/4 pal do gajówki Józefina w lesie Brzezie. W rejonie Szpetela II/4 pal i 9/4 pal uzupełniły amunicję. Nocą 7/8 września 4 pal całością sił przemaszerował przez Włocławek w kierunku Kutna. Osiągając las na północ od Kruszyna, tu nastąpiło połączenie się całego pułku. O świcie 9 września 4 pal osiągnął rejon folwarku Bilno.
Udział w bitwie nad Bzurą
I/4 pal wykonał dalszy marsz w kolumnie 63 pp przez Kutno do rejonu na południe od miejscowości Kaszewy. II/4 pal przez Lubień pomaszerował do miejscowości Dąbrowice, a III/4 pal do lasu Kukiełka. Po minięciu Kutna 10 września na maszerujące oddziały 4 pal lotnictwo niemieckie wykonało naloty, w jego wyniku wszystkie dywizjony poniosły straty w koniach, a 3 bateria oraz kolumna amunicyjna I dywizjonu straty osobowe w poległych i rannych. Po uporządkowaniu pododdziałów kontynuowano marsz docierając do folwarku Sieraków – dowództwo 4 pal, Wojszyce-Szewce I/4 pal z 63 pp, dwór Ruszki II/4 pal z 14 pp, Kaszewy Kościelne III/4 pal bez 7 baterii z 67 pp, 7/4 pal wraz batalionami ON. Maszerujący na czele głównej kolumny 4 DP po przeprawieniu się przez Bzurę o świcie 11 września wszedł w styczność bojową z piechotą niemiecką 63 pp. Uderzył na stanowiska obronne niemieckiego 20 pp z 10.DP w rejonie wsi Borówek, a następnie dwukrotnie na Bielawy, wsparcia udzieliła mu początkowo tylko 2 bateria, z uwagi na trudności w przeprawie przez uszkodzony most na Bzurze. A następnie dywizjony I/4 pal i III/4 pal wspierały 63 pp i I/67 pp podczas dalszych walk o Bielawy i Walewice. 3 bateria wsparła I batalion 67 pp w walce o opanowanie wsi Gosławice-Psary. II/4 pal wraz z 7 baterią, która dołączyła do niego wsparł natarcie 14 pp w trakcie walk o przeprawy na Bzurze w rejonie Soboty i Walewic, a także podczas zdobycia obu tych miejscowości. W trakcie walk strzelająca z odkrytych stanowisk 4 bateria poniosła straty 3 poległych i 4 rannych z obsługi punktu obserwacyjnego, a w 6 baterii został ranny jej dowódca por. Wojciechowski. Całodzienny bój 14 pp wzmocnionego batalionem ON „Brodnica” oraz przydzieloną artylerią tj. II/4 pal i 7/4 pal, doprowadził do opanowania okolic folwarków Przesławice i Piotrowice, a do wieczora rejon wsi Stanisławów, Władysławów, Sapy. W nocy III/4 pal przemieścił się za 67 pp do lasu w rejonie wsi Rulice, II/4 pal w rejonie Brzostowic, a I/4 pal w folwarku Psary. Ok. godz. 19:00 14 pp przystąpił do natarcia nocnego w kierunku Głowna po opanowaniu Sap i Trzebieszewa, z uwagi na brak wsparcia artyleryjskiego ze strony II/4 pal, natarcie wstrzymano, linie łączności dywizjonu zostały przecięte przez niemieckich spadochroniarzy i dywersantów. Ostatecznie natarcie całej 4 DP zostało odwołane.
Rozkazem dowódcy GO gen. bryg. Mikołaja Bołtucia, 4 DP wraz z nią 4 pal nocą 12/13 września wycofał się na północny brzeg rzeki Bzura i wraz z dywizją zajął stanowiska obronne. W dniu 13 września po wycofaniu się 4 pal odpoczywał i prowadził sporadyczny ostrzał oddziałów niemieckich podchodzących nad Bzurę, 8 bateria stoczyła pojedynek artyleryjski z niemiecką artylerią. Wieczorem przegrupował się do rejonu Zduny, Parcele, skąd miał wesprzeć od rana 14 września natarcie grupy uderzeniowej 4 DP. O godz. 8:00 14 września grupa uderzeniowa 4 DP w składzie 67 pp i I/14 pp ze wsparciem bezpośrednim II/4 pal i III/4 pal podjęła natarcie w kierunku Łowicza. Dowództwo grupy artylerii ogólnego wsparcia sprawował ppłk Pyrek z podległymi mu dywizjonami I/4 pal, 4 dac i I/2 pac. Grupa uderzeniowa wraz z zmieniającymi stanowiska ogniowe obydwoma dywizjonami haubic 4 pal, przekroczyła rzekę Bzurę, zajęła Bocheń i Ostrów i wykonała natarcie na wsie Lisiewice, Dąbkowice Górne i Dąbkowice Dolne. Ostrzał oddziałów niemieckich dywizjony prowadziły ze stanowisk ogniowych pod Bocheniem, a następnie II/4 pal z rejonu wsi Gutnia. Przy wsparciu haubic obu dywizjonów, po południu, zdobyto wsie Pilaszków i Jamno. Ostrzeliwano niemiecką piechotę, która wykonała kontratak i wieczorem wsparto odwodowy batalion ON „Jabłonowo”, który odbił utracony teren. Walki nocne pozwoliły 67 pp i batalionom: I/14 pp, ON „Jabłonowo” zdobyć wzgórze 117,4 koło Dąbkowic. Nocą 14/15 września dywizjony II i III wraz ze zgrupowaniem uderzeniowym 4 DP wycofały się powtórnie za Bzurę. 15 września dowództwo 4 pal wraz z III/4 pal stacjonowało w Zdunach Kościelnych jako odwód artyleryjski 4 DP. Od godzin południowych II/4 pal, na stanowiskach ogniowych w rejonie Bogorii, wspierał 14 pp, a I/4 pal stanowił wsparcie 63 pp w odpieraniu niemieckich natarć na stanowiska 4 DP na północnym brzegu Bzury. Wieczorem III/4 pal wraz z 63 pp został oddany do dyspozycji dowódcy 16 DP. 16 września od godz. 6:00 4 pal bez III dywizjonu, wspierał obronę 14 pp przed natarciem niemieckiej 24 DP, która sforsowała Bzurę i wyparła bataliony ON i 14 pp z Urzecza i Strugienickiego Młyna. W boju tym wyróżniła się 5 bateria strzelając ogniem na wprost do niemieckiej piechoty, ponosząc przy tym straty osobowe w poległych i rannych. W rejonie zagrożonych stanowisk 4 baterii został ciężko ranny mjr Falewicz, który poprowadził do kontrataku chwiejącą się 8 kompanię strzelecką po śmierci jej dowódcy. Dostał się on do niewoli, dowództwo dywizjonu objął kpt. Stefan Greger. Tego dnia III/4 pal wspierał w obronie 63 pp ze stanowisk ogniowych w rejonie miejscowości Sromów, a następnie jego kontratak. Ranny odniosło kilku oficerów dywizjonu, wśród nich dowódca 9 baterii haubic.
Nocą 16/17 września 4 pal wraz z jednostkami piechoty 4 DP podjął marsz odwrotowy od Bzury; dowództwo 4 pal dotarło poprzez Kiernozię do wsi Aleksandrów koło Sannik, I/4 pal dotarł do Kiernozi, II/4 pal Osmolin koło Kiernozi, a III/4 pal przemaszerował do miejscowości Błędów. Maszerujące po krótkim odpoczynku nadal dywizjony zostały zaatakowane przez duże zgrupowania lotnictwa niemieckiego, szczególnie ciężkie straty poniosły dywizjony I i II. Rozgromiony został przez dwukrotne naloty niemieckiego lotnictwa I dywizjon armat, rozbito całkowicie 3 baterię, zadano duże straty 1 i 2 baterii, pozostało w nich po 2 armaty. Pozostałości 1 baterii dołączyły do pułku zbiorowego kawalerii Pomorskiej Brygady Kawalerii i podjęły z nim marsz do Bud Iłowskich w nocy 17/18 września. Zaginął dowódca I dywizjonu mjr Kopaczyński. II dywizjon haubic doprowadził do lasu Aleksandrów w 4 i 5 baterii po 3 haubice i kilka jaszczy. 8 bateria została dwukrotnie zbombardowana, poległo wielu artylerzystów i utracono 70 koni, zdołano zebrać tylko kilkunastu kanonierów i jedną haubicą i jaszczem dołączono do 9 baterii. Resztki III dywizjonu haubic ciągle bombardowane wycofały się w kierunku Wyszogrodu, dotarły do rejonu miejscowości Przejma. Tam do resztek III/4 pal dołączyła pozostałość 1 baterii. Zbiorcza bateria złożona z dwóch armat 1 baterii i dwóch haubic III dywizjonu prowadziła ostrzał niemieckich oddziałów oraz stoczyła pojedynek artyleryjski z niemiecką artylerią zajmującą s.o. na wschodnim brzegu Wisły. Rannych zostało wielu artylerzystów, a wśród nich dowódca 1 baterii por. Wojciechowski. Po wystrzelaniu reszty amunicji zniszczono działa, a mjr Szczepański rozwiązał resztki zbiorczego dywizjonu, żołnierze w większości dostali się do niewoli. Resztki 2 baterii z dwoma armatami dołączyły do 4 baterii pomiarów artylerii, maszerujące pododdziały 18 września zostały zaatakowane przez niemieckie czołgi i uległy rozproszeniu, a armaty porzucono. Resztki 4 pal z pojedynczymi działonami podjęły marsz z pozostałością 4 DP w kierunku Przejmy, Iłowa i Bud Starych, o świcie 18 września rejonie dworu Ruszki działony wspierały potyczki piechoty 4 DP z patrolami niemieckimi. Ostatecznie dowódca 4 pal zebrał resztki pułku w rejonie Przejmy i po wystrzelaniu całej posiadanej amunicji na rozkaz gen. bryg. M. Bołtucia zniszczono pozostałe działa. Resztki pułku nocą 18/19 września podjęły marsz w kierunku Bzury, 19 września o świcie pod ostrzałem niemieckiej artylerii sforsowano pod Kamionem Bzurę. Część artylerzystów przedarła się do Puszczy Kampinoskiej. W trakcie przedzierania w kierunku Warszawy i Modlina większość żołnierzy 4 pal dostała się do niewoli.
Z uwagi na zagrożenie nagłym atakiem niemieckim, nie czekając na ogłoszenie mobilizacji powszechnej, od 28 sierpnia 1939 roku podjęto mobilizację baterii marszowej 4 pal. Nominalnym dowódcą baterii był por. rez. Witold Dłuski, a oficerem zwiadowczym ppor. rez. Władysław Sroczyński. Podporucznik Sroczyński z uwagi na nie zmobilizowanie w terminie dowódcy baterii podjął organizację baterii, przy wsparciu trzech dowódców plutonów i 5 podchorążych ze SPArt. W Toruniu zmobilizowano ok. 150 rezerwistów, konie i wozy, a także umundurowano i częściowo uzbrojono przybyłych. Dla części rezerwistów zabrakło broni. 2 września bateria przemaszerowała do majątku Marulewy pod Inowrocławiem. Do 5 września prowadzono szkolenie rezerwistów, 4 września dowództwo objął por. rez. W. Dłuski. 5 września bateria marszowa 4 pal podjęła marsz do Ośrodka Zapasowego Artylerii Lekkiej nr 8 w Skierniewicach trasą przez Kruszwicę, Radziejów Kujawski, Płowce, Lubraniec, Chodecz, Gostynin, Gąbin i Sobotę osiągając ją 16 września. W miejscowości Łaźniki rozkazem dowódcy Artylerii Dywizyjnej ppłk. dypl. Czerwińskiego bateria marszowa została rozwiązana, a poszczególne plutony weszły w skład dywizjonów zgodnie z numeracją.
Działania OZN 4 pal.
Oddział Zbierania Nadwyżek 4 pal zaczęto organizować od 25 sierpnia 1939 roku, od 28 sierpnia organizację jego objął kpt. Janusz Krautforst. Od rozpoczęcia mobilizacji powszechnej podjęto organizację oddziału oraz do podstawionego transportu kolejowego załadowano majątek ruchomy pułku. Po zbombardowaniu stacji kolejowej w Inowrocławiu w dniu 2 września 1939 roku, ewakuowano od 2 do 4 września z koszar organizowany oddział, przenosząc dalszą jego organizację do Gocanowa. Jednocześnie z uwagi na zniszczenia dworca PKP, podjęto decyzję marszu pieszego, dokonując w okolicznych miejscowościach rekwizycji koni i wozów. 5 września w godzinach porannych OZN 4 pal w sile ok. 20 oficerów i 800 szeregowych ze 143 wozami konnymi podjął marsz pieszy do OZAL nr 8 w Skierniewicach, poprzez Płowce, Borucinek, Redecz Wielki, Chodecz, Kutno i Kiernozie, gdzie 9 września kpt. Krautforst otrzymał rozkaz marszu do Modlina. Podjęto kolejny marsz przez Sanniki, Czyżów, gdzie zniszczono akta pułkowe, wydano resztę nowego umundurowania i wypłacono żołd. Następnie przez Łaziska k. Iłowa, Wólkę Smolną, Famułki Królewskie, Ribitew osiągnięto rejon Modlina 13 września.
Po otrzymaniu od dowództwa twierdzy Modlin rozkazu marszu do Warszawy, wyruszono poprzez most w Nowym Dworze i Jabłonnę. W trakcie postoju w lasach w rejonie Jabłonny, sformowano uzbrojony pododdział pod dowództwem ppor. W. Wołoszyńskiego, który 14 września stoczył walkę z niemieckim pododdziałem zbliżającym od strony Zegrza, odrzucając go. 15 września OZN 4 pal przybył do Warszawy i został skierowany do Parku Łazienkowskiego, wieczorem został ponownie skierowany do Modlina lewym brzegiem Wisły przez Młociny. Dowództwo oddziału udało się do Modlina po rozkazy, w trakcie powrotu samochodem zostało ostrzelane przez niemiecki samolot, rannych zostało dwóch oficerów. Dowódca oddziału udał się wraz z OZN 4 pal do Puszczy Kampinoskiej do składnicy amunicji w Palmirach. Tam od 16 września część żołnierzy pracowała przy załadunku amunicji dla obrońców Warszawy, część wystawiła placówki ubezpieczające składnicę. 17 września wieczorem placówki stoczyły potyczki z pancernymi patrolami wroga, ponosząc straty w poległych i rannych. Nocą 17/18 oddział kpt. Krautforsta pomaszerował do wsi Stara Dąbrowa, gdzie został ostrzelany przez artylerię niemiecką. Podjęto próbę dołączenia do większego zgrupowania wojsk, lecz próba nie powiodła się i 19 września podjęto marsz ponownie do Palmir, docierając rano 20 września do wsi Sadowa. Po odpoczynku wyruszono nocą 21/22 września do Warszawy, próba nie powiodła się i 22 września OZN 4 pal dostał się do niemieckiej niewoli.
Symbole pułkowe.
Sztandar.
10 grudnia 1937 Prezydent RP zatwierdził wzór sztandaru dla 4 pułku artylerii lekkiej. 19 czerwca 1938 w Toruniu marszałek Polski Edward Śmigły-Rydz wręczył dowódcy pułku sztandar ufundowany przez społeczeństwo Inowrocławia. Brak jest wiadomości o wrześniowych i dalszych losach sztandaru.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 4 w wieńcach laurowych.
Na lewej stronie płatu sztandarowego, pośrodku krzyża kawaleryjskiego znajdował się wieniec, taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Odznaka pamiątkowa.
30 czerwca 1926 roku minister spraw wojskowych zatwierdził odznakę pamiątkową 4 pułku artylerii polowej. Odznaka o wymiarach 40 × 33 mm ma kształt srebrnej podkowy opartej na dwóch skrzyżowanych złocistych lufach armatnich i otoczonej srebrnym oksydowanym wieńcem laurowym. Wewnątrz podkowy na tle cynobrowej emalii umieszczono numer pułku „4”. Nad podkową umieszczono złocisty granat z płomieniem. Na skrzyżowaniu luf pocisk, na który na emaliowanej wstędze w kolorze zielono-czarnym wpisano daty i inicjały „1918 PAP 1920” (w wersjach późniejszych „PAL”). Nad lufami, na tle wieńca, skrzyżowana szabla i wycior armatni. Odznaka oficerska, czteroczęściowa, wykonana w srebrze, emaliowana, pocisk mocowany na 2 nity. Wykonawcą odznak był Wiktor Gontarczyk z Warszawy. Dla szeregowych zawodowych i niezawodowych przewidziano odznakę wykonaną całkowicie z białego metalu i bez emalii. 12 lutego 1929 minister spraw wojskowych zatwierdził regulamin odznaki pamiątkowej 4 pap.
Żołnierze pułku.
Żołnierze 4 pułku artylerii lekkiej – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Tradycje.
Święto pułkowe: 4 lipca. Od 1988 odbywały się rokrocznie w Inowrocławiu zjazdy w obiektach 56 pułku śmigłowców bojowych zaś od 1992 w Kołobrzegu w obiektach 4 pułku artylerii.
11 listopada 1992 byli żołnierze 4 pułku artylerii lekkiej przekazali swoje tradycje 4 pułkowi artylerii w Kołobrzegu.
Imię pułku nosiło Gimnazjum nr 3 w Inowrocławiu.
Imię pułku nosi Szkoła Podstawowa nr 8 im. 4. Kujawskiego Pułku Artylerii Lekkiej.

</doc>
<doc id="168403" url="https://pl.wikipedia.org/wiki?curid=168403" title="Extensible Application Markup Language">
Extensible Application Markup Language

Extensible Application Markup Language (XAML, wym. /ˈzæməl/) – język opisu interfejsu użytkownika wykorzystywany m.in. w technologii Windows Presentation Foundation (w skrócie "WPF"), która jest elementem platformy .NET Framework począwszy od wersji 3.0.
XAML jest językiem opartym na języku XML zoptymalizowanym do opisu bogatych, wizualnych interfejsów, takich jak tworzone w Adobe Flash. SVG, LZX czy XUL są przykładami podobnych języków interfejsu użytkownika rozprowadzonymi na warunkach wolnego oprogramowania.
Pliki XAML zazwyczaj tworzone są ręcznie lub przy pomocy wizualnych narzędzi, takich jak Microsoft Expression Studio. Wynikowy kod XML interpretowany jest w locie przez podsystem systemu operacyjnego odpowiedzialny za wyświetlanie danych, co zastępuje GDI z poprzednich wersji Windows. Elementy XAML mapowane są do obiektów Common Language Runtime. Atrybuty mapowane są do właściwości lub zdarzeń tych obiektów.
XAML został stworzony w celu zapewnienia wsparcia klasom i metodom w architekturze .NET, które zajmują się obsługą interakcji z użytkownikiem, zwłaszcza wyświetlaniem. Język ten może być wykorzystywany jako język opisu nie tylko technologii Windows Presentation Foundation, lecz także innych, jak np. Windows Workflow Foundation.
Akronim XAML pierwotnie rozwijany był jako "eXtensible Avalon Markup Language", gdzie "Avalon" było nazwą kodową dla biblioteki .NET.
Okrojona wersja Windows Presentation Foundation, pozwalająca tworzyć aplikacje internetowe, jest wykorzystywana w Silverlight.
Historia.
Początki języka XAML sięgają roku 2003. Akronim XAML początkowo rozwijał się do nazwy Extensible Avalon Markup Language, gdzie Avalon to pierwotna nazwa Windows Presentation Foundation. Avalon wprowadził język XAML w celu umożliwienia mapowania języka na obiekty graficzne i połączenia pracy programistów i grafików w jednym miejscu. W roku 2006 w momencie wydania Windows Presentation Foundation w wersji 3.0 język XAML został rozszerzony o data binding, kontrolki czy wzorzec MVVM. W 2007 roku wraz z pojawieniem się wersji 1.0 Silverlight język XAML był używany do budowania interfejsu użytkownika, jednak tworzone projekty nie używały WPF. Wraz z rozwojem WPF rozszerzane były możliwości języka XAML. W wersji 3.5 wprowadzone zostały animacje oraz elementy 3D. WPF 4.0 z roku 2010 wprowadza między innymi nowe kontrolki takie jak: DataGrid, Calendar, DatePicker oraz wsparcie dla dotyku. Wraz z wypuszczeniem wersji 4.5 wprowadzona została możliwość wiązania do statycznych właściwości, asynchroniczna walidacja danych przy użyciu INotifyDataErrorInfo, nowe metody dla klasy Dispachter. Window 8.1 XAML wprowadza nowe zmiany: nowe kontrolki oraz nowe API. W tym samym czasie rozwijał się Silverlight. W roku 2009 wraz z pojawieniem się wersji 2.0 rozszerzona została liczba kontrolek, a wersja 3.0 z roku 2009 poza dodatkowymi kontrolkami (DataGrid, TreeView) umożliwiała tworzenie aplikacje, które mogły być uruchamiane w osobnym oknie poza przeglądarką. Wersja 4.0 z roku 2010 między innymi wspierała przeglądarkę Google Chrome, ulepszyła wsparcie obsługi myszki czy możliwość przeciągnij i upuść.
Wersje i różnice między nimi.
Istnieją 4 główne implementacje języka XAML:
Różnice między wersjami pojawiają się na etapie analizowania. Dodatkowo wersja 4 Silverlight nie jest w pełni kompatybilna wstecz, oznacza to, że niektóre pliki akceptowane przez wersje 3 będą inaczej interpretowane przez wersję 4.
Cele i technologie.
Język XAML jest używany w celu tworzenie elementów interfejsu użytkownika. Język ten umożliwia rozdzielenie definicji interfejsu od kodu logicznego, który często znajduje się w plikach code-behind. XAML daje możliwość wspólnej pracy, gdzie rozgraniczona jest praca nad interfejsem i nad logiką.
W przypadku użycia XAML w WPF możliwe jest definiowanie grafiki zarówno 2D, jak i 3D, animacji oraz wielu innych efektów.
Jeżeli zaś XAML używany jest dla Windows Workflow Foundation to w celu opisywania potencjalnie długiej logiki (np. narzędzia modelowania procesów). Początkowo format ten był określany jako XOML, w celu zaznaczenia różnicy pomiędzy nim a XAML, jednak dzisiaj nie jest już to praktykowane, jednak rozszerzenie plików to.xoml.
Pliki XAML mogą być kompilowane w pliki.BAML, które mogą zostać umieszczanie w zasobach i w czasie rzeczywistym tłumaczone, czego wynikiem jest odpowiadający interfejs np. w WPF.
Przykłady.
&lt;Grid&gt;
 &lt;Button Background="Blue" Content="Hello World" Click="Button_Click"/&gt;
 &lt;TextBox TextWrapping="Wrap" Text="Hello XAML"/&gt;
&lt;/Grid&gt;
W tym przypadku zostanie wyświetlony niebieski przycisk z napisem Hello World, a po kliknięciu zostanie wywołane zdarzenie Button_Click (zaimplementowane w tzw. Code-behind) oraz pole tekstowe z napisem Hello XAML.
W przypadku pracy z MVVM możemy zawartość kontrolek czy wywoływane zdarzenia wiązać z właściwościami czy metodami zaimplementowanymi w View Modelu. Aby było to możliwe należy podać źródło naszych właściwości czy metod:
&lt;DataContext="{Binding Category, Source={StaticResource Locator}}"&gt;
Oznacza to, że wszystkie właściwości będą pochodzić z ViewModelu nazwane przez nas jako Category. Nazwania dokonaliśmy w miejscu Locator, które jest klasą gromadzącą wszystkie ViewModele:
public CategoryViewModel Category
dzięki temu można odwoływać się do właściwości czy metod z tej klasy:
&lt;TextBox Text="{Binding Filling}"/&gt;
&lt;Button Command="{Binding SaveToXmlCommand}"/&gt;

</doc>
<doc id="168417" url="https://pl.wikipedia.org/wiki?curid=168417" title="Kozak (pociąg pancerny)">
Kozak (pociąg pancerny)

Kozak – improwizowany polski pociąg pancerny z okresu walk polsko-ukraińskich w latach 1918–1919. 
Pierwotnie żołnierze z grupy wypadowej podpułkownika Józefa Swobody przejęli 21 listopada 1918 w Ustrzykach Dolnych pozostawiony przez Ukraińców pociąg towarowy i wycofując się zabrali go do Liska. Dowódcą pociągu został porucznik Karol Pasternak. W jego załodze znaleźli się zwołani przez dowódcę artylerzyści, w tym oficerowie, z Sanoka. Wyposażony w dwie haubice o kalibrze 20 centymetrów na platformach wagonów pociąg następnego dnia 22 listopada 1918 brał udział w ponownym zajęciu Ustrzyk. Następnie porucznik Pasternak skierował wniosek do Fabryki Wagonów L. Zieleniewski w Sanoku o przygotowanie prowizorycznego pociągu „Kozak”, który został wyposażony we wspomniane haubice i trzy karabiny maszynowe.
Podporucznik rezerwy Antoni Hora, autor rysunków przedstawiających pociąg, tak opisywał "Kozaka": 
Pociąg brał udział w ciężkich walkach na stacji kolejowej w Ustrzykach Dolnych 23 listopada 1918, pod Chyrowem, Felsztynem (gdzie po zderzeniu z tak zwaną „dziką lokomotywą” wysłaną przez Ukraińców bez załogi, rozbito dwa wagony, które odbudowano). Po odparciu Ukraińców w Ustrzykach załoga pociągu przybyła do Sanoka, gdzie na stacji kolejowej złożyła raport miejscowemu wiceburmistrzowi, Stanisławowi Niedzielskiemu.
W walkach pod Chyrowem 19 stycznia 1919 śmierć ponieśli dwaj harcerze – członkowie załogi pociągu: podporucznik Stanisław Sas Korczyński i kapral Wacław Śląski. Obaj zostali pochowani na cmentarzu przy ul. Rymanowskiej w Sanoku. 
Pociąg ponownie uszkodzony 19 stycznia 1919 pod stacją w Chyrowie, uległ rozformowaniu, a z jego składu dowódca Minkiewicz sformował baterię polową.

</doc>
<doc id="168419" url="https://pl.wikipedia.org/wiki?curid=168419" title="Łabędy (Gliwice)">
Łabędy (Gliwice)

Łabędy (niem. "Laband") – dzielnica miasta Gliwice od 1964 roku. W latach 1945–1954 siedziba wiejskiej gminy Łabędy, a w latach 1954–1964 samodzielne miasto.
Informacje ogólne.
30 czerwca 2018 roku dzielnicę zamieszkiwało 14 917 mieszkańców, .
Łabędy położone są w dolinie rzeki Kłodnicy, w środkowym jej biegu z Katowic do Koźla. Przez dzielnicę przebiega również Kanał Gliwicki.
Na jej terenie znajduje się Port Gliwice oraz śluza Łabędy, Zakłady Mechaniczne Bumar Łabędy, Huta Łabędy i Walcownia Metali Łabędy oraz osiedle mieszkaniowe Kosmonautów i Literatów. Na terenie Niepaszyc znajduje się Katowicka Specjalna Strefa Ekonomiczna – Podstrefa Gliwice Obszar Północny.
Nazwa.
Nazwa nie ma jednoznacznej toponimii i istnieje kilka teorii na ten temat. Pierwsza wywodzi ją od przebywających w dawnych czasach na tych terenach licznych stad łabędzi. Według niej nazwa wywodzi się od polskiej nazwy tego ptaka z rodziny Cygnus. Polską nazwę "Łabędy" wywiedzioną od nazwy „"łabędź – Schwan"” oraz niemiecką "Laband" wymienia w 1896 roku śląski pisarz Konstanty Damrot w książce o nazewnictwie miejscowym na Śląsku. Kolejna teoria wywodzi ją od wydobywanego tu od starożytności w kamieniołomach kamienia wapiennego o białym kolorze – białe wzgórza to .
Z kolei według niemieckiego nauczyciela Heinricha Adamy’ego nazwa miejscowości pochodzi od polskiej nazwy „"ława"” prostego mebla zbudowanego z kłody drewna. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą zanotowaną nazwę miejscowości wymienia on w formie "Ława" podając jej znaczenie „"Bruckensteig (Holzbank)"”, czyli po polsku „"ława"”. Nazwa miejscowości miałaby więc według tego wariantu zostać zniekształcona przez procesy lingwistyczne oraz zmiany historyczne nazwy w wyniku czego „w” w nazwie miało się zmienić na „b”.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Labant".
Historia.
Przez długi czas Łabędy pozostawały osadą wiejską, będąc od średniowiecza również parafią, następnie rozwinęły się w ośrodek przemysłowy co znacznie zwiększyło liczbę mieszkańców. W 1919 roku w wyborach komunalnych, na ogólną liczbę 1734 głosów, na listę polską oddano 1320 głosów. Podczas rozbudzania się polskiej świadomości narodowej mieszkańców licznie powstawały organizacje patriotyczne i społeczne. Od 1918 roku działała tu polska Rada Ludowa kierowana przez Amanda Morysa, Franciszka Marka i Ryszarda Itnera. W grudniu 1919 roku reaktywowano w Łabędach Towarzystwo Gimnastyczne „Sokół”, a także Towarzystwo Czytelni Ludowych. W 1920 roku powstało Towarzystwo Polek. Powstał także polski Klub Sportowy „Czuwaj” oraz założona przez Wincentego Mięsoka komórka Polskiej Organizacji Wojskowej Górnego Śląska. W I powstaniu śląskim Łabędy w dniu 23 sierpnia 1919 roku opanowali mieszkańcy należący do Polskiej Organizacji Wojskowej Górnego Śląska.
Podczas plebiscytu w marcu 1921 roku, na 3023 oddanych w Łabędach głosów, 1683 padło za Polską, 1332 za Niemcami, a 8 było nieważnych.
W czasie III powstania śląskiego w Łabędach w dniu 4 maja 1921 roku miały miejsce zacięte walki pułku gliwickiego Stanisława Mastalerza z niemieckimi bojówkami i policjantami. W ich wyniku wzięto do niewoli 100 Niemców. Łabędy znajdowały się w rękach polskich aż do zakończenia III powstania.
W 1945 roku istniał tu prowadzony przez NKWD obóz przejściowy dla ludności śląskiej i Niemców. Przeszło przez niego kilka tysięcy osób. Internowanych w tym obozie wywieziono do pracy w głąb ZSRR.
Transport.
Drogowy.
Położenie Łabęd w centrum gospodarczym Śląska (GOP) powoduje, że jest to miejsce o wyjątkowo dobrze rozbudowanej sieci dróg. To przez Łabędy lub w ich pobliżu przebiegają ważne szlaki komunikacyjne (kolejowe i drogowe). Łabędy są dobrze skomunikowane z innymi dzielnicami Gliwic oraz sąsiednimi miastami przez komunikację miejską.
Wzdłuż części granic dzielnicy przebiega ul. Toszecka – droga wojewódzka nr 901, łącząca Gliwice z Olesnem, oraz droga krajowa nr 88 prowadząca ze Strzelec Opolskich do Bytomia.
Kolejowy.
W Łabędach znajduje się stacja kolejowa Gliwice Łabędy i w rejonie Bumaru Łabędy przystanek kolejowy Gliwice Kuźnica.
Wodny.
Przez dzielnicę przepływa Kanał Gliwicki, dzięki któremu Gliwice oraz Górnośląski Okręg Przemysłowy ma połączenie z zespołem portowym Szczecin–Świnoujście oraz z innymi europejskimi drogami wodnymi.
Edukacja.
Licea ogólnokształcące.
W Łabędach znajdował się również ośrodek szkolno-wychowawczy, który został zlikwidowany.
Rekreacja.
Od lat czterdziestych XX wieku działa Łabędzkie Towarzystwo Sportowe, które początkowo było jedynie klubem piłkarskim, a obecnie oferuje aktywny wypoczynek w postaci: koszykówki, piłki siatkowej i tenisa ziemnego.
Dzielnica jest miejscem do wycieczek rowerowych oraz kolarstwa górskiego, gdyż w lesie łabędzkim znajduje się dużo wzniesień oraz lejów po bombardowaniu z okresu II wojny światowej.
Sport.
W Łabędach działa klub piłkarski "Łabędzkie Towarzystwo Sportowe Łabędy Gliwice", grający obecnie w lidze okręgowej w grupie katowickiej IV. Klub założono w 1956, a zawodnicy grają w barwach biało-niebieskich. Klub posiada stadion o pojemności 1200 osób i wymiarach płyty boiska 105 × 72 m.
Od 2014 roku w mieszczącej 400 widzów hali Centrum Sportowo-Kulturalnego „Łabędź” położonej w Łabędach swoje mecze rozgrywa klub koszykarski GTK Gliwice (od sezonu 2014/2015 grający w I lidze).
Od 2016 roku działalność w dzielnicy rozpoczęła Śląska Akademia Futbolu, która szkoli chłopców do lat 10 oraz dziewczyny w piłce nożnej oraz futsalu. Akademia posiada także sekcję Siatkonogi. Treningi odbywają się na boisku miejskim przy ul. Fiołkowej. Akademia gra w niebiesko-żółtych barwach.

</doc>
<doc id="168422" url="https://pl.wikipedia.org/wiki?curid=168422" title="Adolphe Sax">
Adolphe Sax

Antoine Joseph Sax, zwany Adolphe (ur. 6 listopada 1814 w Dinant, zm. 4 lutego 1894 w Paryżu) – belgijski budowniczy instrumentów muzycznych, konstruktor saksofonu.
Dzieciństwo.
6 listopada 1814 roku urodziło się pierwsze z jedenaściorga dzieci Charlesa Josepha Saxa – Antoine Joseph Sax zwany później Adolfem. Charles Sax, fabrykant, właściciel fabryki instrumentów dętych, w rok po bitwie pod Waterloo mianowany został przez króla Zjednoczonych Niederlandów, Wilhelma I głównym dostawcą instrumentów odradzającej się armii.
W mieście Dinant było dużo drobnych warsztatów mechanicznych, wśród których europejską sławę zdobyły warsztaty blacharskie, a szczególnie te, które pracowały na blachach z żółtej miedzi i mosiądzu. Adolf Sax od wczesnych lat zaznajamiał się z kształtem, budową i technologią produkcji instrumentów dętych. W wieku sześciu lat potrafił wytoczyć korpus klarnetu i roztrąb rogu. Od tego czasu pobierał systematyczne lekcje gry na flecie w Konserwatorium Brukselskim i klarnecie u znanego dyrygenta orkiestr wojskowych – L. Bendera.
W roku 1829, mając piętnaście lat, posłał na wystawę do Paryża wykonane własnoręcznie dwa flety i klarnet z kości słoniowej, które to instrumenty zostały uznane za świetne.
Narodziny saksofonu.
W wieku 20. lat udoskonalił klarnet basowy, będący do tej pory instrumentem bardzo niestrojnym i nierównym brzmieniowo. Od tego czasu zaczął borykać się ze złymi opiniami, przeciwnościami, a nawet procesami ze strony konkurencji i muzyków, którzy powodowani zazdrością byli Saksowi niechętni. Pierwsze spory dotyczyły unowocześnionego klarnetu basowego i dopiero konfrontacja instrumentów starych i nowego spowodowała, że wynalazek został zaakceptowany.
Wiosną 1841 roku Adolf Sax przeniósł się na jakiś czas do Paryża, gdzie obok uznania jako konstruktora i wynalazcy spotkała go zawiść, napady krytyków i muzyków, oszczerstwa, procesy sądowe, a nawet kradzieże. Z drugiej strony Sax miał wyjątkową zdolność robienia sobie nieprzyjaciół wynikającą z arogancji i trudnego usposobienia.
Po raz pierwszy o istniejącym już saksofonie napisał Hector Berlioz 12 czerwca 1842 roku w paryskim Journal des débats. Saksofon (fr. "Le Saxophon"), nazywany od nazwiska swego wynalazcy, był instrumentem z grupy dętych drewnianych. Miał dziewiętnaście klap, co czyniło go podobnym do instrumentu ophicleide. Ustnik, w przeciwieństwie do dętych blaszanych, był podobny do ustnika klarnetu basowego. Pierwszym saksofonem był saksofon barytonowy, dopiero później, z konieczności nadania większej ruchliwości, Adolf Sax skonstruował alt, tenor i sopran. Skala pierwszego saksofonu była o siedem dźwięków większa niż późniejsze modele, które Sax przebudował ze względu na gorsze możliwości brzmieniowe najwyższych dźwięków prototypu. Wkrótce po premierze pierwszego saksofonu, Adolf Sax zademonstrował swoje instrumenty w Konserwatorium Paryskim, gdzie słuchali go znani wówczas muzycy i kompozytorzy: Auber (sławny kompozytor "La Muette de Portici" – opery wykonywanej w Brukseli 21 września 1830, która stała się sygnałem dla rewolucji belgijskiej), Halévy, Habeneck, Monnais i inni, którzy chwalili go za nowatorstwo i muzykalność.
Po sukcesie prezentacji Sax otworzył warsztat w Paryżu przy ulicy Saint Georges 10, gdzie zabrał się energicznie do pracy, nader często jednak popadając w konflikty z zatrudnianymi rzemieślnikami.
Na siedemnastego i dwudziestego pierwszego czerwca przypadają daty pierwszych francuskich patentów saksofonowych. Wiosną 1843 roku Sax rozpoczął produkcję instrumentów blaszanych z nowym mechanizmem obrotowym zamiast tłokowego.
Propagowanie saksofonu.
W listopadzie 1843 roku, podczas wystawienia opery "Don Sebastian" Donizettiego muzycy odmówili wykonania partii klarnetu basowego na instrumencie zrobionym przez Saxa. Sax zadeklarował, że wykona ją osobiście, ale muzycy zagrozili strajkiem. Sax wspólnie z Donizettim musieli ustąpić. Na początku 1844 roku warsztat Saxa odwiedził Rossi, który urzeczony brzmieniem saksofonu sprowadził go do konserwatorium w Bolonii.
Najwierniejszym zwolennikiem saksofonu i talentu Saxa był jednak Hector Berlioz – gorący propagator nowego instrumentu konsekwentnie wszędzie tam, gdzie koncertował.
Od roku 1844 warsztat Saxa odwiedzała śmietanka życia muzycznego, literackiego i społecznego Paryża. Przy każdej okazji Sax demonstrował możliwości swoich instrumentów podczas improwizowanych koncertów. W tym samym roku Sax otworzył filię fabryki w Anglii, a wkrótce po tym jego młodszy brat Henry wyemigrował do Ameryki, gdzie założył manufakturę instrumentów dętych w Filadelfii.
Latem 1844 saksofon został pokazany na Paris Industrial Exhibision i prezentowany wobec króla Ludwika Filipa i królowej Marii Amelii. Rok 1845 okazał się przełomowy w życiu Adolfa Saxa. Dopiero teraz zaczęła przełamywać się stopniowa niechęć muzyków i środowiska, chociaż nadal miał wielu wrogów, stopniowo pokonywał zniechęcenie do swojej osoby. Budził olbrzymie kontrowersje nazywając grupę saxhornów swoim nazwiskiem (protestowali niemieccy konstruktorzy: Stolzel i Blumel).
Opłacani przez przeciwników prawnicy raz po raz pozywali go do sądów podważając zasługi przy wynalezieniu saksofonu. Jednocześnie instrument ten zyskiwał coraz więcej zwolenników w wojskowych paradach ulicznych i wśród uczącej się muzyki młodzieży.
Wielkim sukcesem była muzyczna oprawa wojskowego święta 26 lipca 1846 roku, w czasie której 1800 muzyków wykonało program z udziałem wielkiej liczby saksofonów zaaranżowany przez Berlioza. 12 października 1848 roku aż pięciu studentów klasy saksofonu otrzymało stypendia.
Latem 1849 roku Stany Zjednoczone objechała wystawa saksofonów i saxhornów.
Późne lata Adolphe’a Saxa.
Zgodnie z tendencją XIX wieku Adolf Sax ujednolicił wszystkie pokrewne modele instrumentów dętych blaszanych: buglehorny altowe, tenorowe, eufonia i tuby budowane przez różnych konstruktorów, a nie tworzące dotąd homogenicznej grupy nadając im wspólną nazwę saxhornów. W 1853 r. po spotkaniu z Richardem Wagnerem zbudował tubę wagnerowską. W 1854 roku Sax opublikował „Saxhorn Metode”. Od tego roku Sax systematycznie uzupełniał rodziny saksofonów i saxhornów o nowe instrumenty.
W tym okresie nie powodziło mu się najlepiej, doszło do tego, że cesarz Napoleon III ratował go od bankructwa.
W 1858 został kierownikiem klasy saksofonu przy Konserwatorium Paryskim, gdzie nauczał przez trzynaście lat. W roku 1870 rząd rozwiązał klasę. Do końca życia żył w biedzie na emeryturze ustanowionej przez rząd. Zmarł w roku 1894. Został pochowany w rodzinnym grobowcu na cmentarzu Montmartre w Paryżu.

</doc>
<doc id="168423" url="https://pl.wikipedia.org/wiki?curid=168423" title="Historycyzm">
Historycyzm

Historycyzm – pejoratywna nazwa poglądu filozoficznego (neutralną jest historyzm) głoszącego, że w historii istnieją nieubłagane prawa i rozwija się ona w określonym kierunku, aby osiągnąć teoretycznie konieczny cel. Pojęcie zostało wprowadzone przez Karla R. Poppera. Pogląd ten występuje w wielu systemach filozoficznych. Najpełniej został wyrażony przez Hegla, a następnie został zaadaptowany do marksizmu.
Pojęcia tego nie należy mylić z historyzmem, nurtem w architekturze końca XIX w.

</doc>
<doc id="168424" url="https://pl.wikipedia.org/wiki?curid=168424" title="Twierdzenie Brianchona">
Twierdzenie Brianchona

Twierdzenie Brianchona (czyt. "Briãszona") – twierdzenie opisujące pewną własność sześciokąta opisanego na krzywej stożkowej. Udowodnił je francuski matematyk Charles Julien Brianchon. Twierdzenie jest prawdziwe w geometrii afinicznej i rzutowej. Jest ono dualne do twierdzenia Pascala, co oznacza, że twierdzenia te są równoważne.
Treść.
Dla każdego sześciokąta opisanego na dowolnej krzywej stożkowej trzy odcinki łączące ich przeciwległe wierzchołki przecinają się w jednym punkcie.
Twierdzenie zachodzi też, gdy wierzchołki sześciokąta połączymy innymi prostymi tak, żeby każdy z nich należał do dokładnie jednej z trzech prostych.
Przypadki zdegenerowane.
Dla pięciokąta, czworokąta lub trójkąta opisanego na stożkowej możemy przyjąć odpowiednio jeden, dwa lub trzy z jego punktów styczności z krzywą jako dodatkowe wierzchołki zdegenerowanego sześciokąta. W takim przypadku twierdzenie Brianchona również zachodzi.
Dowód.
Ponieważ twierdzenie dotyczy geometrii rzutowej, przypadki sześciokątów opisanych na innych niż okrąg krzywych stożkowych można sprowadzić rzutowo do przypadku z okręgiem. Pozostaje udowodnić ten przypadek.
Przedłużamy boki sześciokąta jak na rys. 1.
Weźmy dowolny okrąg styczny do formula_1 i formula_2
Oznaczmy punkty styczności przez formula_3 zaś przecięcie prostych przez formula_4
Niech formula_5 będą punktami styczności boków formula_6 sześciokąta z okręgiem wpisanym.
formula_7 oraz formula_8 bo są to styczne poprowadzone parami z tego samego punktu do tego samego okręgu.
Stąd formula_9
Zatem możemy skonstruować taki okrąg styczny do formula_10 i formula_11 w punktach formula_12 że formula_13
Ponieważ formula_14 oraz formula_15 to formula_16 (czerwone na rysunku) oraz formula_17 (zielone).
Zatem formula_18 jest prostą potęgową dwóch okręgów.
Podobnie pokazujemy, że pozostałe przekątne sześciokąta są prostymi potęgowymi odpowiednich okręgów (rys. 2).
Okręgi ustawiamy tak, żeby niebieskie odcinki (łączące ich punkty styczności z przedłużeniami boków sześciokąta oraz punkty styczności boków sześciokąta z okręgiem wpisanym) miały równe długości, oraz żeby do niebieskich odcinków należały wierzchołki formula_19 zaś nie należały wierzchołki formula_20 Wtedy długości odpowiednich stycznych są sumami lub różnicami odpowiednich odcinków tak, że faktycznie przekątne są prostymi potęgowymi.
Dla trzech okręgów proste potęgowe par okręgów są współpękowe, więc teza twierdzenia została udowodniona.

</doc>
<doc id="168425" url="https://pl.wikipedia.org/wiki?curid=168425" title="Wizz Air">
Wizz Air

Wizz Air Hungary Légiközlekedési Kft. nazwa skrócona Wizz Air – węgierskie tanie linie lotnicze, obsługujące Europę Środkowo-Wschodnią, Europę Zachodnią, Azję, Gruzję i Izrael. Pierwszy samolot firmy wystartował 19 maja 2004 z Katowic.
Historia.
Wizz Air został założony w lipcu 2003 r. w Londynie przez grupę siedmiu osób z doświadczeniem w branży lotniczej pod przewodnictwem Węgra Józsefa Váradiego (wcześniej dyrektora generalnego linii lotniczych Malév), a zarejestrowano go 4 września 2003. Głównym inwestorem jest amerykańska instytucja kapitałowa typu private equity Indigo Partners. W założeniu ceny lotów miały być tak dopasowane aby każdego mieszkańca regionu stać było na podróż lotniczą.
Pierwszy samolot firmy wystartował 19 maja 2004 z Katowic, gdzie znajdowała się baza lotnicza, a miesiąc później w Budapeszcie. Początkowo linia latała z Katowic na lotniska Berlin Schönefeld, Londyn Luton, Mediolan Bergamo i Rzym Ciampino.
Następnie posiadając sześć samolotów A320 otworzono kolejne trasy lotnicze do: Barcelony, Paryża, Dortmundu, Sztokholmu i Aten.
30 samolotów A320 zostało zamówionych przez firmę w lipcu 2006, a w październiku 2007 linia złożyła zamówienie na 50 maszyn tego samego typu z opcją na kolejne 25. Do kwietnia 2007 z usług Wizz Air skorzystało ponad 6 milionów pasażerów.
Według nieoficjalnych informacji, Wizz Air mógł zanotować w 2008 roku stratę w wysokości 9,54 mln euro (przed opodatkowaniem), zaś od początku swojej działalności straty mogły wynosić 80 mln euro. Główną przyczyna ujemnego bilansu firmy mogły być straty z tytułu prowadzenia działalności na Ukrainie i w Bułgarii. Jednakże z jednego z przeprowadzonych wywiadów w grudniu 2012 z prezesem Wizz Air Józsefem Váradim, wynika, że firma przynosi zyski (43 miliony euro licząc od 31 marca 2012).
Po upadku linii Malév 3 lutego 2012 roku Wizz Air stały się "de facto" największym węgierskim przewoźnikiem lotniczym.
Do maja 2014 Wizz Air przewiózł łącznie ok. 69 mln pasażerów.
Od początku swojej działalności linia lotnicza jest laureatem rankingu portalu internetowego pasażer.com w kategorii najlepszej linii niskokosztowej.
Bazy operacyjne.
Wizz Air posiada 27 baz operacyjnych, w tym 5 w Polsce – w Katowicach (główna polska baza operacyjna firmy), Warszawie, Gdańsku, Krakowie i Wrocławiu.
Flota.
Wizz Air operuje maszynami wąskokadłubowymi z rodziny Airbus A320 i A321. Obecnie flota składa się z 153 samolotów pasażerski oraz jednej maszyny transportowej Airbus A330-200F. Do roku 2027 planowane jest powiększenie floty do 315 maszyn.
Samoloty cechuje charakterystyczne biało-różowo-fioletowe malowanie z dużym logo firmy.
Średni wiek maszyn przewoźnika to 5 lat.

</doc>
<doc id="168427" url="https://pl.wikipedia.org/wiki?curid=168427" title="Vale tudo">
Vale tudo

Vale tudo (port., dosł. "idzie wszystko" lub "wszystko można") – nazwa organizowanych w Brazylii od lat 20. XX wieku pojedynków w walce wręcz z bardzo ograniczonymi regułami. Z vale tudo wyewoluowały zawody MMA. 
Oryginalne vale tudo nie było nigdy sztuką walki, lecz tylko formułą organizowania zawodów z bardzo ograniczonymi regułami, gdzie każdy mógł się posługiwać takimi technikami walki jakie uznał za skuteczne. Zawody tego typu charakteryzują się minimalnymi ograniczeniami. Przeważnie zakazane są tylko ataki na oczy, gryzienie i czasami kopanie w krocze. W tradycyjnym vale tudo nie występują kategorie wagowe, podział walki na rundy i ograniczenia czasowe. Bardzo często walka toczona jest na gołe pięści.
Walka może być rozstrzygnięta przez:
Zawody takie jak Ultimate Fighting Championship, World Vale Tudo Championship czy International Vale Tudo Championship były niegdyś bardzo zbliżone do oryginalnego vale tudo, z czasem jednak obrosły szeregiem reguł, które oznaczały niemal całkowite odejście od pierwotnej idei. Wprowadzenie kategorii wagowych, rund, ograniczeń czasowych oraz rozszerzenie katalogu zabronionych technik spowodowało, że formuła tych zawodów z czasem wyewoluowała ku współczesnemu MMA.
Zawody typu vale tudo odbywają lub odbywały się w Brazylii, Japonii, USA, Meksyku i kilku krajach Europy. W Polsce rozgrywane są gale zawodowe i doroczne amatorskie mistrzostwa Polski w formule MMA, natomiast nie odbywają się zawody w tradycyjnym vale tudo.
Vale tudo jest uznawane przez niektórych za styl lub sport walki. W rzeczywistości istnieją style, które się z vale tudo w jakimś sensie wywodzą lub są przeznaczone do walki w tego typu zawodach (np. Ruas Vale Tudo). Natomiast samo vale tudo, jako forma rywalizacji, pierwotnie stylem walki nigdy nie było.

</doc>
<doc id="168428" url="https://pl.wikipedia.org/wiki?curid=168428" title="Karabin Chassepot Mle 1866">
Karabin Chassepot Mle 1866

Karabin Chassepot Mle 1866 (fr. "Chassepot Modéle 1866") – francuski jednostrzałowy karabin iglicowy z drugiej połowy XIX wieku.
Historia konstrukcji.
W pierwszej połowie XIX wieku podstawową bronią strzelecką były karabiny odprzodowe z zamkiem kapiszonowym. Pierwszym wprowadzonym do uzbrojenia wojska karabinem odtylcowym był skonstruowany przez Johanna Nicholasa von Dreyse karabin wprowadzony do uzbrojenia jako Zündnadelgewehr M/41. Zalety nowego karabinu zostały docenione po wojnie austriacko-pruskiej (1866), kiedy w starciach żołnierzy austriackich uzbrojonych w karabiny odprzodowe z żołnierzami pruskimi uzbrojonymi w karabiny Dreysego zginęło lub zostało rannych osiem razy więcej żołnierzy austriackich niż pruskich.
W tym czasie we Francji prowadzono prace nad nowym karabinem odtylcowym. Ostatecznie do uzbrojenia przyjęto w 1866 roku karabin skonstruowany przez Antoine Alphonse Chassepota. Nowy karabin był podobnie jak karabin Dreysego bronią odtylcową, ale miał dwie cenne zalety:
Karabin był zasilany amunicją 11 × 67 mm. Były to naboje w łusce papierowej, elaborowane 5,5 g prochu czarnego, o masie pocisku 24,5 g. Nowe karabiny zostały użyte po raz pierwszy podczas bitwy pod Mentaną 3 listopada 1867 roku. W następnych latach karabin Chassepot Mle1866 stał się podstawową bronią francuskiej piechoty. W czasie wojny francusko-pruskiej (1870-1871) karabiny Chassepota okazały się zdecydowanie lepsze od karabinów Dreysego. Były bardziej niezawodne i miały większy zasięg.
Karabin Chassepot'a był produkowany przez MAS (Manufacture d'Armes de St. Etienne), MAC (Manufacture d'Armes de Chatellerault) i MAT (Manufacture d'Armes de Tulle).
Część została wyprodukowana zgodnie z zawartymi umowami w Anglii (Potts&amp;Hunt), Belgii (Liège) i Włoszech (Brescia).
Do 1870 roku wyprodukowano ok. 1 200 000 sztuk.
Produkcja karabinów Chassepot zakończono w lutym 1875 roku, cztery lata po zakończeniu wojny francusko pruskiej.
Wkrótce potem karabiny Chassepota zostały zastąpione przez karabiny Gras Mle 1874 zasilane nabojami scalonymi w łusce metalowej.
Wersje.
Wszystkie trzy wersje były też modyfikowane do strzelania nabojem zespolonym z łuską metalową 11 × 59 mm R.
Karabinki zdobyte w czasie wojny francusko-pruskiej (1870-1871) przez Prusy.

</doc>
<doc id="168431" url="https://pl.wikipedia.org/wiki?curid=168431" title="Charles Julien Brianchon">
Charles Julien Brianchon

Charles Julien Brianchon (ur. 19 grudnia 1783 w Sèvres, zm. 29 kwietnia 1864 w Wersalu) – matematyk francuski.
Życiorys.
W 1804 roku, w wieku 18 lat, rozpoczął studia na École Polytechnique w Paryżu, którą ukończył cztery lata później. Był uczniem Gasparda Monge. Później służył we francuskiej armii, zajmował się artylerią.
Najbardziej znany z opublikowanego w 1810 twierdzenia Brianchona.
Jako matematyk, zajmował się teorią krzywych drugiego stopnia oraz geometrią rzutową.

</doc>
<doc id="168433" url="https://pl.wikipedia.org/wiki?curid=168433" title="Henryk Apostel">
Henryk Apostel

Henryk Paweł Apostel (ur. 29 stycznia 1941 w Bytomiu) – polski piłkarz, trener piłkarski i działacz. Od 1977 do 1984 roku był szkoleniowcem reprezentacji Polski do lat 18 i 21; tę pierwszą dwukrotnie doprowadził do drugiego miejsca w mistrzostwach Europy. Wyników z pracy z młodzieżą nie powtórzył z dorosłą kadrą, którą prowadził w latach 1993-1995. Równolegle z sukcesami pracował m.in. w Śląsku Wrocław i Lechu Poznań. Od 1999 do 2008 roku był wiceprezesem do spraw szkolenia w Polskim Związku Piłki Nożnej.
Kariera piłkarska.
Grał na pozycji środkowego pomocnika. Jest wychowankiem Rozbarku Bytom, ale po 9 latach spędzonych w tym klubie przeszedł do lokalnego rywala – Polonii. Razem z Polonią zdobył w 1962 roku mistrzostwo Polski. W tym samym roku zadebiutował w reprezentacji Polski w towarzyskim meczu z Marokiem. Był to jego jedyny występ w kadrze narodowej.
Najlepsze piłkarskie lata spędził w warszawskiej Legii, z którą zdobył mistrzostwo oraz dwa Puchary Polski. W 1969 roku wyjechał do Stanów Zjednoczonych. Po powrocie był zawodnikiem Śląska Wrocław, Polonii Warszawa i krótko Legii. Piłkarską karierę zakończył w 1976 roku w wieku 35 lat.
Kariera szkoleniowa.
Pracę szkoleniową zaczynał w Pogoni Siedlce, a następnie na siedem lat związał się z Polskim Związkiem Piłki Nożnej, gdzie był selekcjonerem reprezentacji juniorskich i młodzieżowych. Z drużyną do lat 18 zdobył dwukrotnie – w 1980 i 1981 roku – srebrny medal mistrzostw Europy. Jego wychowankami z tego okresu są m.in. Dariusz Dziekanowski, Waldemar Matysik, Dariusz Kubicki, Józef Wandzik i Dariusz Wdowczyk.
Od 1984 do 1988 roku trenował Śląsk Wrocław. W pierwszym roku swojej pracy uratował zespół przed spadkiem z ekstraklasy, a w 1987 roku doprowadził do czwartego miejsca w lidze i zwycięstwa w Pucharze Polski. Po krótkiej przygodzie z Lechem Poznań na trzy lata wyjechał do Stanów Zjednoczonych. Prowadził tam polonijną drużynę Orły Chicago.
W 1991 roku powrócił do kraju i z Lechem Poznań zdobył pierwszy w swojej trenerskiej karierze tytuł mistrza kraju. W kolejnym sezonie, mimo iż zespół zajął dopiero trzecie miejsce w lidze, powtórzył ten wynik po tym, jak PZPN odebrał tytuł Legii Warszawa. Znacznie gorzej wiodło się Lechowi w europejskich pucharach. Poznaniacy odpadli z eliminacji do Ligi Mistrzów już w drugiej rundzie (sezon 1992-1993) po porażce w dwumeczu (0:1 i 0:3) ze szwedzkim IFK Göteborg.
Na początku sezonu 1993-1994 przejął stery Górnika Zabrze, ale wkrótce po tym do dymisji podał się selekcjoner reprezentacji Polski Andrzej Strejlau. Na jego następcę 20 grudnia 1993 roku wybrany został Apostel. Jego zadaniem był awans do Euro 1996. Mimo cennych remisów z Francją (0:0 i 1:1) i Rumunią (0:0) oraz wysokiego zwycięstwa (5:0) nad Słowacją, zespół zajął w tabeli dopiero czwarte miejsce, gdyż nie potrafił ograć w inauguracyjnym spotkaniu Izraela (1:2) i w ostatnim – Azerbejdżanu (0:0). Po tym meczu 15 listopada 1995 roku Apostel podał się do dymisji. Na porażkę w kwalifikacjach złożyły się również przegrane z Rumunią (1:2), gdzie drugiego gola dla podopiecznych Anghela Iordănescu strzelił polski bramkarz Wandzik, oraz ze Słowacją 1:4. Apostel prowadził reprezentację w 19 spotkaniach, w których zanotował 7 zwycięstw, 7 remisów i 5 porażek.
Po rezygnacji z pracy z reprezentacją został szkoleniowcem drugoligowej Wisły Kraków, którą jeszcze w tym samym sezonie wprowadził do ekstraklasy. Później pracował ponownie w Górniku Zabrze, a w 1997 roku wyjechał na krótko do Omanu. Przed rozpoczęciem sezonu 1998/1999 objął stanowisko szkoleniowca w KSZO Ostrowiec Świętokrzyski. Zespół z Ostrowca Świętokrzyskiego po spadku z ekstraklasy stawiał sobie za cel powrót do najwyższego szczebla rozgrywek, czego gwarantem miał być trener Apostel. Po rundzie jesiennej zespół zajmował drugie miejsce ze stratą jednego punktu do lidera, jednak słabsza postawa w rundzie wiosennej zaowocowała zajęciem przez KSZO ostatecznie czwartego miejsca. Apostel po zakończeniu sezonu rozstał się z KSZO i po 25 latach pracy trenerskiej zakończył karierę szkoleniową.
Sukcesy.
Zawodnicze.
Polonia Bytom
Legia Warszawa
Trenerskie.
Reprezentacja Polski U-18
Śląsk Wrocław
Lech Poznań
Wisła Kraków
Kariera działacza.
Po 1999 roku zrezygnował z pracy trenerskiej i został członkiem Prezydium PZPN oraz wiceprezesem ds. szkoleniowych. Przed Mundialem 2002 i w czasie trwania turnieju był jednym z głównych krytyków ówczesnego selekcjonera Jerzego Engela. Konflikt pomiędzy oboma szkoleniowcami był wówczas przedmiotem zainteresowania mediów i, zdaniem wielu komentatorów, był bezpośrednim powodem zwolnienia Engela.
Zagrał epizodyczną rolę działacza sportowego w filmie "Poranek kojota".
Życie prywatne.
Jego drugą żoną jest aktorka Elżbieta Panas.

</doc>
<doc id="168434" url="https://pl.wikipedia.org/wiki?curid=168434" title="Konik Nowy">
Konik Nowy



</doc>
<doc id="168435" url="https://pl.wikipedia.org/wiki?curid=168435" title="Szczepanów (województwo małopolskie)">
Szczepanów (województwo małopolskie)

Szczepanów – wieś w Polsce położone w województwie małopolskim, w powiecie brzeskim, w gminie Brzesko.
Szczepanów to według tradycji hagiograficznej miejsce urodzenia św. Stanisława Biskupa i Męczennika. W latach 1761–1850 miejscowość posiadała prawa miejskie. W latach 1973–1976 wieś była siedzibą gminy Szczepanów, a w latach 1975–1998 leżała w województwie tarnowskim.
Integralne części miejscowości: Januszów, Kocień, Koło Cegielni, Podlesie, Skotnik.
Zabytki.
Obiekty wpisane do rejestru zabytków nieruchomych województwa małopolskiego
Kościół parafialny pw. św. Marii Magdaleny wraz z ogrodzeniem.
Kościół wzmiankowany w połowie XIII w. przez Wincentego z Kielczy, autora "Żywota św. Stanisława". Początkowo drewniany, fundacji m.in. biskupa krakowskiego Iwona Odrowąża. W 1470 r. na jego miejscu wzniesiony został przez Jana Długosza kościół murowany. W latach 1911–1914 kościół św. Marii Magdaleny rozbudowano. Autorem projektu architektonicznego był Jan Sas-Zubrzycki. Nowy kościół wybudowany jest w stylu neogotyckim, murowany, nie tynkowany, o charakterze bazylikowym. Od frontu wznosi się wysoka pięciokondygnacyjna wieża. Od południa i wschodu zachowało się gotyckie ogrodzenie, nadmurowane w epoce baroku z bramką, schodami i posągami świętych z XVIII wieku (św. Wojciecha i św. Stanisława).
Kościół cmentarny pw. św. Stanisława wraz z dzwonnicą.
W 1781 r. Stanisław Lubomirski ufundował kościół murowany św. Stanisława na miejscu, gdzie według tradycji stał dom Wielisława i Bogny (jest to jedna z wersji imion legendarnych rodziców św. Stanisława), a od XVI w. wznosił się drewniany kościółek.
Prezbiterium prostokątne, z wydzielonym od wschodu piętrowym przedsionkiem. Szersza nawa kwadratowa. Sufity z fasetą. W nawie podziały ramowe. W rozczłonkowaniu fasady zachodniej motyw rzymskiego łuku triumfalnego; trójpolowa, podzielona pilastrami i belkowaniem, zwieńczona attyką. W polu środkowym szerszym, lekko wysuniętym i zaakcentowanym trójkątnym przyczółkiem, arkadka półkolista, w której marmurowy portal z herbem Śreniawa, w polach bocznych ślepe okna i tablice z napisem dotyczącym fundacji kościoła z 1781 r. w miejsce dawnego z 1511. Na attyce nasadnik z krzyżem i cztery kamienne wazony. Fasada wschodnia o trzech kondygnacjach okien. Okna w elewacjach bocznych półkoliste. Ołtarze murowane, późnobarokowe z XVIII w. W głównym obraz św. Stanisława bpa z fundatorami i herbem Dębno z początku XVI w. oraz predella ze sceną kanonizacji i świętymi z XV wieku. Prospekt organowy klasycystyczny, w nim organy z tegoż okresu o trakturze mechanicznej, zrekonstruowane w 1993 roku. Dwa obrazki ośmioboczne z XVI w. Obrazy ze scenami z życia świętego – barokowe z XVIII wieku. Dwa portrety fundatorów z XVIII wieku.
Kaplica narodzenia św. Stanisława wraz ze studnią.
W 1861 na miejscu, gdzie według tradycji urodził się św. Stanisław, ks. Wojciech Bobek (ówczesny proboszcz) wybudował murowaną kaplicę neogotycką. Powstała ona w miejscu kaplicy drewnianej, pochodzącej z 1596 r., która uległa zniszczeniu w 1780.
Budowla z 1861 r. jest prostokątna, trójbocznie zamknięta, przykryta dachem siodłowym, na którym znajduje się wieżyczka z sygnaturką. Wewnątrz kaplicy, w ołtarzu, widnieje obraz, pochodzący z XIX w., będący kopią obrazu z 1520 roku. Przedstawia on scenę narodzenia i chrztu św. Stanisława. Ozdobiony jest drewnianą ramą o tematyce roślinnej. Ołtarz wsparty jest o pień drzewa dębowego, pod którym według legendy miał narodzić się św. Stanisław: Bogna, wracając z pola, urodziła Go pod tym drzewem i obmyła w pobliskim źródełku.
Cmentarz wojenny nr 273.
Cmentarz wojenny z okresu I wojny światowej, na którym spoczywa 122 żołnierzy armii austro-węgierskiej oraz rosyjskiej.
Organizacje.
Świątynia katolicka została wzniesiona prawdopodobnie w XI wieku. Przekazy źródłowe z XIII w. przypisują fundację pierwszego kościoła św. Stanisławowi Biskupowi; pierwsza wzmianka ok. 1230 roku. W 1938 r. wyłączono Rysie, 1951 Buczę, tworząc tam parafie. Szpital istniał w 1754, szkoła w 1596 roku. W I poł. XI w. według legendy urodził się tu św. Stanisław Bp (zm. 11 kwietnia 1079).

</doc>
<doc id="168440" url="https://pl.wikipedia.org/wiki?curid=168440" title="Stadio Olimpico (Rzym)">
Stadio Olimpico (Rzym)

Stadio Olimpico – włoski stadion sportowy, na którym swoje mecze rozgrywają dwie rzymskie drużyny: S.S. Lazio oraz AS Roma. Stadion jest także stadionem narodowym i rozgrywają tu swoje najważniejsze spotkania reprezentacje Włoch w piłce nożnej i rugby union.
Został zbudowany w latach 1928-1937, następnie w 1952 roku rozbudowany z myślą o Letnich Igrzyskach Olimpijskich rozgrywanych w 1960 roku w Rzymie. W roku 1990 stadion został ponownie gruntownie przebudowany, tym razem na potrzeby Mistrzostw Świata w piłce nożnej (dobudowano m.in. dach).
Obecnie obiekt może pomieścić 82 456 widzów, posiada on również bieżnię lekkoatletyczną. W 1987 stadion ten był areną lekkoatletycznych mistrzostw świata. Corocznie odbywa się tutaj jeden z mityngów diamentowej ligi IAAF – Golden Gala. 27 maja 2009 ponownie rozegrany został tutaj finał piłkarskiej Ligi Mistrzów, który zakończył się zwycięstwem FC Barcelony 2:0 nad obrońcą tytułu, Manchesterem United.
Z powodu przeprowadzanego na Stadio Flaminio remontu domowe mecze reprezentacji rugby w ramach Pucharu Sześciu Narodów 2012 zostały przeniesione na Stadio Olimpico. Na obu meczach pojawiło się łącznie ponad 125 tysięcy widzów, toteż Włoska Federacja Rugby podjęła decyzję o rozgrywaniu tam meczów Pucharu Sześciu Narodów do 2015 roku.

</doc>
<doc id="168444" url="https://pl.wikipedia.org/wiki?curid=168444" title="Zarządzanie zmianą">
Zarządzanie zmianą

Zarządzanie zmianą (ang. "change management") – kontrolowanie zmian w organizacjach.
Definicje zmiany.
Zmiana organizacyjna jest definiowana jako:
Zarządzanie zmianą jako proces.
Zarządzanie zmianą jest procesem. Nie przebiega według gotowych schematów i prowadzi do rezultatów, które nie są do końca określone, ponieważ zachodzą w zespole ludzkim, np. jednym z czynników zaburzającym przebieg procesu jest opór pracowników wobec zmiany. Podstawowym warunkiem zmiany jest dobra diagnoza.
Procesami zarządzania zmianą będą:
Etapy.
Proces zarządzania zmianą obejmuje:
Rodzaje zmian.
1. Makrosystemowe
2. Mikrosystemowe
Można dokonać także podziału na zmiany:
Źródła zmian.
Okazje do przeprowadzania zmian Peter Drucker dzieli na:

</doc>
<doc id="168448" url="https://pl.wikipedia.org/wiki?curid=168448" title="Papier litograficzny">
Papier litograficzny

Papier litograficzny to rodzaj papieru stosowanego w technice druku z kamienia litograficznego. 
W technice litograficznej formą drukową jest kamień litograficzny zwilżany farbą (w miejscach oleofilnych) i wodą (miejscach hydrofilnych). Papier ma bezpośredni kontakt z tak zwilżoną formą drukową i dlatego cechuje go nierozciągliwość i wodoodporność. Produkowany jako papier satynowany klasy II, III i IV, o gramaturach 90-140 g/m².

</doc>
<doc id="168450" url="https://pl.wikipedia.org/wiki?curid=168450" title="Papier wklęsłodrukowy">
Papier wklęsłodrukowy

Papier wklęsłodrukowy (rotograwiurowy) to rodzaj papieru przeznaczonego do drukowania wklęsłego. Cechuje go wysoka chłonność i gładkość. Wytwarzany w klasie III (zazwyczaj w gramaturze 90-120 g/m²) i w klasie V i VII (zazwyczaj w gramaturze 65-70 g/m²). Zawartość wypełniacza (kaolin): 20-25% całej masy papieru. Powierzchnię cechuje bardzo dobra gładkość. 

</doc>
<doc id="168451" url="https://pl.wikipedia.org/wiki?curid=168451" title="Karabin Gras Mle 1874">
Karabin Gras Mle 1874

Karabin Gras Mle 1874 (fr. "Gras Modéle 1874") – francuski karabin jednostrzałowy z drugiej połowy XIX wieku.
Historia konstrukcji.
W 1866 roku armia francuska przyjęła na uzbrojenie karabin Chassepot Mle 1866. Był to karabin iglicowy strzelający nabojem scalonym w łusce papierowej. Pojawienie się naboi scalonych z łuską metalową sprawiło, że karabin Chassepota stał się przestarzały.
W 1874 roku kapitan Basile Gras dokonał przebudowy karabinu Chassepot, przystosowując go do zasilania nowym nabojem 11 × 59 mm R. W tym samym roku karabin Grasa został przyjęty do uzbrojenia jako Fusil d’Infanterie Mle 1874. Konstrukcyjnie był on bardzo zbliżony do poprzednika. Zmieniła się tylko konstrukcja zamka i kształt komory nabojowej. Były one przystosowane do współpracy z nowym, elaborowanym 5,6 grama prochu czarnego nabojem 11 × 59 mm R. Podobnie jak karabin Chassepota, była to broń jednostrzałowa.
Modyfikacja Kropatscheka.
Pojawienie się w drugiej połowie lat 70 XIX wieku karabinów powtarzalnych sprawiło, że karabin Mle 1874 szybko stał się przestarzały, dlatego też postanowiono go zmodernizować. Modernizacji oryginalnej konstrukcji podjął się austro-węgierski konstruktor Alfred von Kropatschek, poprzez wyposażenie karabinu Mle 1874 w podlufowy magazynek rurowy o pojemności 8 naboi. Nowy karabin produkowano od 1878 roku początkowo dla francuskiej piechoty morskiej (Fusil de Marine Mle 1878), a od 1884 roku także dla innych jednostek (Fusil d’Infanterie Mle 1884 i Fusil d’Infanterie Mle 1885). Poza produkcją nowych karabinów Mle 1884, także część wyprodukowanych karabinów Gras Mle 1874 wyposażono w magazynki w czasie remontów.
Produkcję karabinów Mle 1884 zakończono po przyjęciu na wyposażenie bardzo zbliżonych konstrukcyjnie karabinów Lebel Mle 1886 zasilanych nowym nabojem 8 × 50 mm R (pierwszy na świecie nabój elaborowany prochem bezdymnym).
Opis konstrukcji.
Karabin wzór 1874 był indywidualną bronią jednostrzałową.
Zamek czterotaktowy, ślizgowo-obrotowy. Jedynym ryglem była rączka zamkowa.
Przyrządy celownicze składały się z trójkątnej muszki i celownika ramkowego.
Broń była wyposażona w bagnet Mle 1874 mocowany za pomocą rękojeści.

</doc>
<doc id="168452" url="https://pl.wikipedia.org/wiki?curid=168452" title="Papier powielaczowy zwykły">
Papier powielaczowy zwykły

Papier powielaczowy zwykły to rodzaj papieru wyłącznie przeznaczonego do wykonywania odbitek na powielaczu siatkowym przy użyciu matryc kolodionowych. Papier ten cechuje wysoka chłonność (w przypadku niedostatecznej chłonności tekst powielaczowy rozmazywał się). Papier wytwarzany w klasie III, V i VII w gramaturze 60-80 g/m², biały lub barwiony, niezaklejany, nienadający się do pisania atramentem.

</doc>
<doc id="168453" url="https://pl.wikipedia.org/wiki?curid=168453" title="Matryca kolodionowa">
Matryca kolodionowa

Matryca kolodionowa to rodzaj matrycy powielaczowej. Matryca taka zbudowane jest z warstwy bibułkowej, która stanowi nośnik i nitrocelulozowej (kolodium). Matrycę zakłada się na maszynę do pisania. W miejscu uderzenia czcionką pęka nieprzepuszczalna warstwa nitrocelulozowa. Po założeniu matrycy na powielacz farba powielaczowa jest przepychana przez warstwę bibułki i naciętą warstwę kolodium, a następnie styka się z papierem powielaczowym zwykłym.

</doc>
<doc id="168455" url="https://pl.wikipedia.org/wiki?curid=168455" title="Papier powielaczowy rotaprintowy">
Papier powielaczowy rotaprintowy

Papier powielaczowy rotaprintowy – rodzaj papieru stosowanego do powielaczy offsetowych typu Rotaprint. Powielacze tego typu są miniaturami maszyny offsetowej jednokolorowej. Technika offsetowa wodna wymaga stosowania papieru odpornego na wnikanie wilgoci i deformację. Takimi właśnie cechami charakteryzuje się papier powielaczowy rotaprintowy. Produkowany w klasie V, w gramaturze 60-80 g/m².

</doc>
<doc id="168456" url="https://pl.wikipedia.org/wiki?curid=168456" title="Papier do maszyn do pisania">
Papier do maszyn do pisania

Papier do maszyn do pisania to rodzaj papieru z wyłącznym przeznaczeniem do maszyn do pisania. Produkowany w klasie V o gramaturze 70 g/m². Powierzchnia matowa, dzięki której ścieranie błędów w tekście gumką nie zostawia wyraźnych śladów. Niezaklejany w masie. Nie nadaje się do pisania atramentem.

</doc>
<doc id="168460" url="https://pl.wikipedia.org/wiki?curid=168460" title="Rumcajs">
Rumcajs

Rumcajs () – postać literacka, tytułowy bohater cyklu powieści Václava Čtvrtka oraz czechosłowackiego serialu animowanego dla dzieci w reżyserii Ladislava Čapka pod tytułem "Rozbójnik Rumcajs". Twórcą graficznego wizerunku rozbójnika jest malarz Radek Pilař. Cykl powieści liczy osiem tomów, a w Polsce wydano cztery z nich: pierwszy, piąty, szósty i siódmy. Serial liczy 39 odcinków.
Rumcajs pochodził z Jiczyna i był z zawodu szewcem; rozbójnikiem został z życiowej konieczności. Miał żonę Hankę (w czeskim oryginale Mankę), a także synka Cypiska; nie rozstawał się z charakterystycznym pistoletem. Cała trójka mieszkała w jaskini w "Rzaholeckim Lesie". Wrogami Rumcajsa byli Książę Pan i Księżna Pani; wokół tego konfliktu toczyła się fabuła bajki.
W wersji polskiej narratorem był Bogusław Sochnacki.

</doc>
<doc id="168462" url="https://pl.wikipedia.org/wiki?curid=168462" title="Papier przebitkowy">
Papier przebitkowy

Papier przebitkowy to rodzaj papieru do stosowania jako kopie do pisania na maszynie. Produkowany w klasie V o gramaturze 30 g/m², biały, o powierzchni matowej. Niezaklejany w masie. Nie nadaje się do pisania atramentem.

</doc>
<doc id="168465" url="https://pl.wikipedia.org/wiki?curid=168465" title="Mikołaj I Wielki">
Mikołaj I Wielki

Mikołaj I Wielki, (ur. ok. 820 w Rzymie, zm. 13 listopada 867 w Watykanie) – święty Kościoła katolickiego, papież w okresie od 24 kwietnia 858 do 13 listopada 867.
Życiorys.
Początki papiestwa.
Urodził się prawdopodobnie około 820 w Rzymie jako syn Teodora, pełniącego funkcję "regionariusza". Późniejsza tradycja identyfikowała go jako członka rodu Colonna, jednak wersję tę należy odrzucić, ponieważ ród Colonna dopiero na przełomie XI i XII wieku wyodrębnił się z latyńskiego rodu hrabiów Tuskulum, który przed X stuleciem nie należał do grona rzymskiej arystokracji miejskiej.
Karierę duchowną rozpoczął od funkcji subdiakona za czasów papieża Sergiusza II. Papież Leon IV wyświęcił go na diakona Za czasów Benedykta III pełnił funkcję papieskiego doradcy, a w 858 stał się jego następcą. 25 kwietnia 858 jako pierwszy z papieży został koronowany. Mikołaj I sformułował twierdzenie, że papież jest zastępcą Chrystusa na Ziemi i zwierzchnikiem Kościoła nie podlegającym sądowi. Wszedł w konflikt z Lotarem II, który postanowił rozwieść się z żoną Teutbergą i poślubić konkubinę Waldradę. W latach 862 i 863 odbyły się synody w Akwizgranie i Metzu, na których unieważniono małżeństwo Lotara. Papież sprzeciwił się decyzji synodów i odwołał uczestniczących w nich biskupów.
Początek konfliktu z patriarchą Focjuszem.
W 858 wybrano nowego patriarchę Konstantynopola, Focjusza. Został on wyświęcony po wygnaniu swego poprzednika Ignacego przez cesarza. Ignacy I, zmuszony do rezygnacji, oraz jego zwolennicy uważali jednak Focjusza za uzurpatora – kiedy więc Focjusz poinformował listownie papieża o objęciu urzędu, Mikołaj uznał, że spór między obiema stronami musi zostać rozpatrzony przed przyjęciem nominacji. Wysłani legaci zostali przyjęci z poważaniem i wraz z całym soborem w Konstantynopolu uznali, że prawowitym patriarchą jest Focjusz. Mikołaj postanowił jednak wykorzystać sytuację do podniesienia rangi Stolicy Apostolskiej, stwierdził, że legaci przekroczyli swoje kompetencje i po rozpatrzeniu kwestii na nowo na soborze w Rzymie osądził, że patriarchą jest Ignacy, Focjusza zaś pozbawił godności kapłańskiej. Bizantyńczycy zignorowali rozstrzygnięcie papieża nie wysyłając żadnej odpowiedzi do Rzymu i uznając rewizję procesu za niezgodną z warunkami ustalonymi w kanonie trzeciego soboru lokalnego w Sardyce (343), według którego papież może zarządzić rewizję potępienia biskupa, ale może być ona przeprowadzona tylko przez biskupów prowincji przyległych do prowincji potępionego biskupa.
Rozwój konfliktu.
Spór między stolicą rzymską i konstantynopolitańską zaostrzył się w 867. Wówczas to Focjusz w encyklice do pozostałych patriarchów Wschodu ostro skrytykował coraz bardziej rozprzestrzeniający się na Zachodzie dodatek do Symbolu Wiary – Filioque, a chrześcijan używających go oskarżył o herezję. Ponadto król Bułgarii, Borys I Michał został ochrzczony przez Mikołaja I w 866 roku i szukał zbliżenia z Rzymem, podobnie jak apostołowie Słowian święci Cyryl i Metody. Papież wysłał tam biskupa Porto, Formozusa (późniejszego papieża), lecz nie mianował go arcybiskupem Bułgarii. Cesarz bizantyński rozzłościł się na Mikołaja za wtrącanie się w sprawy Konstantynopola, a konsekwencją listu Focjusza była nałożona na Mikołaja ekskomunika, ogłoszona na soborze w Konstantynopolu. Papież jednak zmarł zanim ta informacja dotarła do Rzymu.
W tym samym roku, w kluczowym dla sporu momencie Focjusz został wygnany przez cesarza a na jego miejsce powrócił Ignacy, który przywrócił łączność z Rzymem a następnie w latach 869-870 zwołał kolejny sobór w Konstantynopolu, który w niepełnym składzie obłożył Focjusza anatemą. Ten pierwszy widoczny rozbrat pomiędzy wschodnim i zachodnim chrześcijaństwem znalazł jednak swój koniec dopiero w następnej dekadzie, po śmierci Mikołaja. Obaj patriarchowie Konstantynopola pojednali się, a po śmierci Ignacego w 877 jego miejsce ponownie zajął Focjusz. Zwołany przezeń w 879 kolejny sobór unieważnił wszystkie postanowienia i potępienia sprzed 10 lat, a papież Jan VIII nie wystosował już w tej sprawie żadnego sprzeciwu.
Mikołaj zrehabilitował Anastazego bibliotekarza, który został jego doradcą. Jego wspomnienie liturgiczne obchodzone jest 13 listopada.

</doc>
<doc id="168466" url="https://pl.wikipedia.org/wiki?curid=168466" title="Administracja zespolona">
Administracja zespolona

Administracja zespolona – element rządowej administracji terenowej. Chodzi o powiązanie organizacyjne organów tej administracji wyróżnionych przedmiotem działania, należących do różnych działów administracji rządowej (nazwanych w ustawie o administracji rządowej w województwie kierownikami zespolonych służb, inspekcji i straży, np. komendant wojewódzki straży pożarnej, wojewódzki lekarz weterynarii, kurator oświaty, itd.), pod kierownictwem jednego organu o kompetencji ogólnej – wojewody w celu redukcji kosztów administracji, lepszej koordynacji działań i unikania dublowania kompetencji. Przeciwieństwo zasady resortowości. W ramach zespolenia wojewoda jest uprawniony m.in. do powoływania kierowników służb, inspekcji i straży (wyjątki w przypadku komendantów wojewódzkich policji – wymóg opinii wojewody i straży pożarnej – wymóg zgody), do zatwierdzania regulaminów tych jednostek, tworzenia i znoszenia jednostek organizacyjnych stanowiących ich aparat pomocniczy. Co do zasady organy te winny być skupione w jednym urzędzie wojewódzkim i dysponować wspólnym budżetem, ale w praktyce zasada ta doznaje znaczących wyjątków, np. w przypadku policji.
Organy rządowej administracji zespolonej.
Wymienione organy dysponują aparatem pomocniczym w postaci wojewódzkich komend, inspektoratów, oddziałów i kuratoriów.

</doc>
<doc id="168468" url="https://pl.wikipedia.org/wiki?curid=168468" title="Dark Moor">
Dark Moor

Dark Moor – zespół muzyczny z Hiszpanii grający symfoniczny power metal. Założony w 1993, przed zmianą składu wydał trzy pełne albumy. Troje członków, włączając wokalistkę Elisę C. Martin odeszło z zespołu i stworzyło własny zespół Dreamaker. Pozostałych dwóch członków pozostało pod tą samą nazwą, rekrutując nowych muzyków na zastępstwo przed wydaniem nowej płyty w 2003.

</doc>
<doc id="168469" url="https://pl.wikipedia.org/wiki?curid=168469" title="Jeszua">
Jeszua



</doc>
<doc id="168474" url="https://pl.wikipedia.org/wiki?curid=168474" title="Bodzentyn">
Bodzentyn

Bodzentyn – miasto w Polsce, w województwie świętokrzyskim, w powiecie kieleckim, siedziba gminy miejsko-wiejskiej Bodzentyn.
Pod względem historycznym Bodzentyn leży w Małopolsce, w dawnej ziemi sandomierskiej. Prawa miejskie w latach 1355–1870 i ponownie od 1994. Miasto rządowe Królestwa Kongresowego, położone było w 1827 roku w powiecie szydłowieckim, obwodzie opoczyńskim województwa sandomierskiego. W latach 1975–1998 miasto administracyjnie należało do woj. kieleckiego. Był własnością biskupów krakowskich.
Miejscowość jest siedzibą parafii św. Stanisława Męczennika. W strukturze kościoła rzymskokatolickiego parafia należy do metropolii krakowskiej, diecezji kieleckiej, dekanatu bodzentyńskiego.
Jest ośrodkiem usługowym i krajoznawczym. Położony w Górach Świętokrzyskich, u stóp Pasma Klonowskiego, nad Psarką (dorzecze Kamiennej). Znajduje się tu siedziba dyrekcji Świętokrzyskiego Parku Narodowego. W mieście działa Towarzystwo Przyjaciół Bodzentyna.
Bodzentyn jest lokalnym węzłem drogowym. Krzyżują się tu drogi wojewódzkie nr 751 (Ostrowiec Świętokrzyski – Suchedniów) i 752 (Górno – Rzepin Pierwszy). Przez miasto przepływa niewielka rzeka Psarka, dopływ Świśliny.
Historia.
Początki.
Bodzentyn powstał w 1355 na gruntach Tarczka, który w XII i XIII wieku był ośrodkiem posiadłości biskupich. Przywilej na założenie miasta na prawie magdeburskim biskup Bodzęta otrzymał od króla Kazimierza Wielkiego. Miasto stało się ośrodkiem klucza majątkowego biskupów krakowskich.
W 1292 w Bodzentynie zmarł kontrowersyjny biskup krakowski Paweł z Przemankowa
W 1365 biskup Florian z Mokrska wzniósł tu zamek oraz otoczył miasto obronnymi murami. W 1380 Jan Radlica ufundował w Bodzentynie kościół pod wezwaniem św. Krzyża. W 1410 zatrzymał się tu król Władysław Jagiełło, wyprawiający się na Krzyżaków. Król przyjechał tutaj 19 czerwca z Łysej Góry i przez dwa dni przebywał na dworze biskupim, przyjmując posłów od książąt pomorskich. Niedługo później miasto zniszczył pożar. Z tego powodu w 1413 biskup Wojciech Jastrzębiec wyjednał od Jagiełły nowy przywilej, w którym król potwierdził prawo magdeburskie.
W 1412 Piotr Wysz rozszerzył posiadłości Bodzentyna o kilkanaście łanów. W tym samym czasie sąsiedni Tarczek, który utracił na rzecz Bodzentyna znaczną część obszaru, został zdegradowany do rzędu wsi. Biskup Wysz nadał Bodzentynowi prawo wyrębu drzewa i wypasu bydła, wyłączność na handel solą i mięsem, a także monopol na wyrób trunków w promieniu jednej mili. Biskup ustanowił w Bodzentynie targ oraz dwa jarmarki.
XV-XVII wiek.
Przywileje królewskie z 1468 i 1698 spowodowały zwiększenie liczby jarmarków do sześciu. W latach 1533 i 1575 Bodzentyn otrzymał przywileje zwalniające z opłat wjazdowych i przejazdowych. Został zwolniony m.in. od cła solnego w Wiślicy. W latach: 1430 (lub 1420), 1510, 1548, 1601 i 1637 powstały cechy szewców, prasołów, kowali, krawców, sukienników i rzeźników. Przedstawiciele mniej licznych rzemiosł zostali zrzeszeni w cechu kowali lub w cechu „Wielkim”, powstałym w 1494 roku. W 1645 miasto miało 14 kowali, 5 ślusarzy oraz znaczną liczbę rzemieślników usługowych innych profesji.
W 1450 Zbigniew Oleśnicki ufundował w Bodzentynie gotycką kolegiatę. W drugiej połowie XVI wieku zamek w Bodzentynie został przebudowany na pałacową rezydencję. W tym samym czasie powstał drugi rynek. Miasto otrzymało też wodociąg oraz łaźnię, wybudowane staraniem burmistrza Jana Kołka.
Z Bodzentyna pochodził urodzony w 1570 roku Jakub Janidło, trzykrotny rektor Akademii Krakowskiej w latach 1614–1619. W Bodzentynie mieszkał i zmarł w 1577 sekretarz królewski, biskup i uczony Franciszek Krasiński. Tu również 17 marca 1642 zakończył życie kanclerz wielki koronny Jakub Zadzik.
Od 1640 Bodzentyn wysyłał jednego kandydata na studia bakalarskie do Akademii Krakowskiej. Po zdobyciu wykształcenia był on zatrudniany w miejscowej szkole. W 1670 w Bodzentynie wzniesiono obszerny ratusz z wysoką wieżą i zegarem. Fundatorem okazałej budowli był biskup Andrzej Trzebicki. Od 1692 miasto posiadało fundację Jana Łuczkiewicza wspierającą rzemiosło, nauczycieli i uczniów. W czasie reformacji znajdowała się tu siedziba sądu biskupiego, który zajmował się sprawami odstępstw od wiary katolickiej.
W czasie potopu szwedzkiego miasto nie poniosło większych szkód. Wkrótce później zostało jednak dotknięte przez klęski żywiołowe, które spowodowały zmniejszenie się liczby mieszkańców. W latach 1662–1663 Bodzentyn miał 134 domy i ok. 850 mieszkańców. W 1674 był zamieszkiwany już tylko przez ok. 540 osób.
XVIII-XIX wiek.
W XVIII i XIX w. Bodzentyn stał się lokalnym ośrodkiem przemysłowym. Działały tutaj kuźnice, a także fabryka luster i porcelany. W mieście funkcjonowały fabryki sukienne i rzeźbiarskie oraz cegielnie. Fabryki żelaza urządzał w okolicy biskup Konstanty Felicjan Szaniawski znacznie podnosząc dochody miasta.
Ostatnim z biskupów krakowskich, który mieszkał w Bodzentynie był Kajetan Ignacy Sołtyk. W 1797, na mocy konwencji rozbiorowej, miasto przeszło na własność rządu. W 1832 rozebrano ratusz, a w 1836 część murów miejskich z Bramą Opatowską. Według spisu z 1827 w Bodzentynie były 203 domy i 1050 mieszkańców. W 1833 urodził się tu malarz Józef Szermentowski.
Miasto wyróżniło się czynnym udziałem mieszkańców w powstaniu styczniowym. W noc wybuchu powstania, Bodzentyn został zaatakowany przez powstańców, pod dowództwem braci Dawidowiczów. Oddział złożony był z pracowników zakładów suchedniowskich. Bitwa pozostała nierozstrzygnięta, a zarówno powstańcy, jak i rosyjski garnizon, opuścili miasto. 23 stycznia 1864, w pierwszą rocznicę bitwy, odbyła się tu defilada oddziałów powstańczych, którą odebrał generał Józef Hauke-Bosak. Generał odczytał rozkaz Romualda Traugutta i podziękował podkomendnym za ich postawę w bitwach pod Iłżą i pod Cisowem. W 1868 miasto zamieszkiwało 1469 mieszkańców, w tym 428 Żydów. Dwa lata później w efekcie reformy administracyjnej Bodzentyn utracił prawa miejskie i stał się osadą. Zdecydowana większość mieszkańców zajmowała się rolnictwem. W niewielkim stopniu rozwinęło się rzemiosło. Handel pozostawał w całości w rękach ludności żydowskiej.
Wiek XX.
Początek XX wieku przyniósł ze sobą dalszy wzrost ludności. W 1909 Bodzentyn liczył już 3316 stałych mieszkańców, z czego 1474 Żydów, 9 prawosławnych i 6 protestantów. 20 czerwca 1917 drewnianą w większości zabudowę miejscowości strawił pożar. Uszkodzeniu uległ dach kościoła parafialnego. Doszczętnie spłonęła synagoga przy ulicy Bożniczej.
Według pierwszego międzywojennego spisu z 1921 osada liczyła 3570 mieszkańców, a w przededniu wojny 3853 osób.
W okresie II wojny światowej Bodzentyn był silnym ośrodkiem ruchu partyzanckiego w Górach Świętokrzyskich, wielu jego mieszkańców wstąpiło do leśnych oddziałów. Walczyli m.in. pod dowództwem Jana Piwnika „Ponurego”. Na odległym od miasta o kilka kilometrów Wykusie, znajdowała się duża leśna baza żołnierzy AK. Dlatego też 1 czerwca 1943, w ramach represji i w odwecie za działalność partyzancką bodzentynian Niemcy przeprowadzili w mieście pacyfikację. Ich silny oddział, stacjonujący w Świętej Katarzynie o świcie okrążył miasto i dokonał rewizji wszystkich domostw i obejść. Niemal wszystkich mieszkańców, z wyjątkiem drobnych dzieci, spędzono na rynek. Tutaj kolejno sprawdzano ich tożsamość i korzystając z informacji szpicli dokonywano egzekucji wybranych osób z użyciem amunicji dum-dum. Tego dnia zginęło w mieście łącznie 39 osób. Wszyscy pochowani zostali we wspólnej mogile i dopiero po wojnie dokonano ekshumacji i indywidualnych pochówków ofiar na cmentarzu parafialnym.
Okupanci niemieccy utworzyli w miejscowości getto dla Żydów z Bodzentyna, Łodzi, Kielc i Płocka (ok. 700 osób), które liczyło ogółem ok. 3 tys. osób. We wrześniu 1942 roku, podczas likwidacji getta, jego mieszkańcy zostali popędzeni (w tym Dawid Rubinowicz) do stacji kolejowej w Suchedniowie, a stamtąd wywiezieni do obozu zagłady w Treblince.
W 1946 Bodzentyn zamieszkiwało już tylko 2100 mieszkańców. Po wojnie powstała winiarnia, przetwórnia owoców, zakłady mleczarskie i cegielnia, a także spółdzielnie szewców oraz tkacka. W 1960 Bodzentyn miał 2970 mieszkańców. 50% ludności nadal utrzymywało się w tym czasie z rolnictwa.
W 1994 Bodzentyn odzyskał utracone prawa miejskie.
Nazwa.
W XIV wieku miasto nosiło nazwę "Bodzęcin", od imienia założyciela, biskupa Bodzęty (Bodzanty). Współczesna nazwa utrwaliła się na skutek pisowni dokumentów łacińskich ("Bodzentin" w 1439). W gwarze ludowej utrzymuje się nazwa "Bozecin". Pod koniec XIX wieku w użyciu były wariantywne formy: Bożęcin i Borzęcin.
Demografia.
Według danych z 31 grudnia 2010 r. miasto zajmuje powierzchnię 8,65 km² i liczyło 2223 mieszkańców, z czego liczba mężczyzn wynosiła 1055 osób (47,5%), zaś kobiet – 1168 (52,5%). Gęstość zaludnienia wynosiła 257 osób/km².
Turystyka.
Przez miasto przechodzi niebieski szlak turystyczny im. E. Wołoszyna z Wąchocka do Cedzyny, zielony szlak turystyczny ze Starachowic do Łącznej oraz czerwony szlak rowerowy z Cedzyny do Nowej Słupi.
Sport.
W mieście działa klub piłki nożnej, Łysica Bodzentyn, założony w 1948 roku.

</doc>
<doc id="168479" url="https://pl.wikipedia.org/wiki?curid=168479" title="Administracja niezespolona">
Administracja niezespolona

Administracja niezespolona – w Polsce część administracji rządowej w terenie. W przeciwieństwie do administracji zespolonej nie jest podległa wojewodzie.
Organami administracji niezespolonej są terenowe organy administracji rządowej podporządkowane właściwemu ministrowi lub centralnemu organowi administracji rządowej, a także kierownicy państwowych osób prawnych i kierownicy innych państwowych jednostek organizacyjnych wykonujących zadania z zakresu administracji rządowej na obszarze województwa.
Ustanowienie tych organów może następować wyłącznie w drodze ustawy, jeżeli jest to uzasadnione ogólnopaństwowym charakterem wykonywanych zadań lub terytorialnym zasięgiem działania przekraczającym obszar jednego województwa. Mogą one wydawać akty prawa miejscowego (obowiązujące na terenie województwa lub jego części).
Wykaz organów.
Wykaz organów administracji niezespolonej znajduje się w ustawie o wojewodzie i administracji rządowej w województwie. Są to:

</doc>
<doc id="168480" url="https://pl.wikipedia.org/wiki?curid=168480" title="Bukowno">
Bukowno

Bukowno (do 1962 "Bukowno-Osiedle") – miasto i gmina miejska w województwie małopolskim, w powiecie olkuskim.
Wieś biskupstwa krakowskiego w powiecie proszowickim w województwie krakowskim w końcu XVI wieku. Do 1975 r. miasto administracyjnie należało do województwa krakowskiego, a w latach 1975–1998 do katowickiego. W latach 1973–1976 miejscowość była siedzibą gminy wiejskiej Bukowno.
Bukowno administracyjnie położone jest w zachodniej części województwa małopolskiego, między Krakowem a Katowicami, w jednakowej odległości (około 40 km) od obu miast. Bukowno należy do Jaworznicko-Chrzanowskiego Okręgu Przemysłowego.
Według danych GUS z 31 grudnia 2019 r. miasto miało 10 106 mieszkańców.
Dane ogólne.
Miasto położone na granicy Wyżyn: Śląskiej i Krakowsko-Częstochowskiej, nad rzekami Biała Przemsza, Sztołą i Babą oraz Warwas, wśród lasów liściasto-iglastych. Znajdują się w nim Zakłady Górniczo-Hutnicze cynku i ołowiu "Bolesław".
Bukowno jako wieś było znane w XV wieku. Prawa miejskie uzyskało w 1962 roku.
W mieście znajduje się baza sportowo-rekreacyjna z halą sportową i stadionem (Stadion MOSiR Bukowno).
W południowo-wschodniej części miasta (Bukowno Przeń) znajduje się powstały przed 1939 sztucznie zarybiony zalew "Leśny Dwór".
Według danych z roku 2006 Bukowno miało obszar 63,42 km², w tym:
Miasto stanowi 10,19% powierzchni powiatu.
Transport.
Przez miasto przebiegają dwutorowa linia kolejowa PKP Katowice – Sosnowiec – Olkusz – Kielce, ze stacją osobowo-towarową Bukowno i przystankiem Bukowno Przymiarki. Miasto to jest węzłem kolejowym. W Bukownie funkcjonuje również Linia Hutnicza Szerokotorowa, z mijanką w zachodniej części miasta. Na terenie gminy Bukowno jest 60,2 km dróg, w tym 27,2 km dróg wojewódzkich (zarządzanych przez Wojewódzką Dyrekcję Dróg Miejskich w Katowicach) i 33 km dróg lokalnych miejskich (zarządzanych przez Urząd Miasta).
Na północ od Bukowna, w odległości 5 km przebiega droga krajowa nr 94.
Historia.
Obszar gdzie obecnie leży Bukowno, leżący przy pograniczu z Krakowem stanowił od dawna ważny rejon gospodarczy. Od średniowiecza Starczynów należał do dóbr olkuskich, natomiast Stare Bukowno (pierwsza wzmianka w 1402 r.) do 1790 r. było własnością biskupów krakowskich i należało do klucza sławkowskiego. W 1795 r. obszar Bukowna dostał się pod zabór austriacki. Po Kongresie wiedeńskim został oddzielony od Krakowa wchodząc w granice ziemi olkuskiej w Królestwie Polskim (1815). W latach późniejszych rozpoczął się proces rozluźniania związków z Krakowem na rzecz powstającego Zagłębia Dąbrowskiego. Choć w latach 1945–1975 Bukowno przynależało administracyjnie do woj. krakowskiego to silny rozwój sieci komunikacyjnej i więzi społecznych wpłynął na pogłębienie wpływów GOP-u, co zostało utrwalone w 1975 r. administracyjną przynależnością do województwa katowickiego. W 1999 r. miasto weszło jednak w skład nowo utworzonego powiatu olkuskiego i podporządkowane tym samym zostało władzy wojewódzkiej w Krakowie.
Demografia.
Dane z 30 czerwca 2004:
Wspólnoty wyznaniowe.
Przy ulicy Kolejowej znajduje się kościół św. Barbary, wybudowany w roku 1870 obok nieistniejącego już szybu kopalni rudy cynku i ołowiu. W latach pięćdziesiątych XX wieku w konstrukcji zaczęły pojawiać się pęknięcia, spowodowane prowadzoną tuż pod kościółkiem działalność górniczą. W latach osiemdziesiątych XX wieku budowlę zdesakralizowano i przeznaczono do rozbiórki, której nie przeprowadzono.
Szkoła.
W Bukownie znajduje się:
Sport.
W mieście działa klub sportowy Bolesław Bukowno oraz od 2012 roku Ludowy Zespół Sportowy Stare Bukowno, który kontynuuje tradycję KS Bukowianka Bukowno.
Sąsiednie gminy.
Bolesław, Jaworzno, Olkusz, Sławków, Trzebinia
Miasta partnerskie.
Miasta partnerskie Bukowna:
Ludzie związani z Bukownem.
Znanymi mieszkańcami Bukowna są m.in.:

</doc>
<doc id="168481" url="https://pl.wikipedia.org/wiki?curid=168481" title="CAP (informatyka)">
CAP (informatyka)

System komputerowo wspomaganego planowania procesów () – oprogramowanie stosowane w zarządzaniu przedsiębiorstwem, część składowa CIM.
Na komputerowo wspomagane planowanie składają się narzędzia, które wspomagają realizację zadań związanych z planowaniem pracy (realizacji procesów). Służą one integracji działań ludzi i środków produkcji, w celu wypełnienia zadań produkcyjnych zgodnie z kryteriami ekonomicznymi.
Do zakresu komputerowo wspomaganego planowania pracy zaliczane są następujące dziedziny:
Planowanie procesów zajmuje centralne miejsce w ramach technicznej realizacji zlecenia między konstrukcją a produkcją.

</doc>
<doc id="168483" url="https://pl.wikipedia.org/wiki?curid=168483" title="Błony płodowe">
Błony płodowe

Błony płodowe – błony otaczające zarodek owodniowców, tj.: gadów, ptaków i ssaków (w tym człowieka). Ich wykształcenie w toku ewolucji umożliwiło zwierzętom, które je posiadają, uniezależnić swój rozwój od środowiska wodnego, a tym samym opanować ląd.
Wyróżnia się cztery błony płodowe:

</doc>
<doc id="168485" url="https://pl.wikipedia.org/wiki?curid=168485" title="Przewoźnik drogowy">
Przewoźnik drogowy

Przewoźnik drogowy – w polskim systemie prawnym przedsiębiorca uprawniony do wykonywania działalności gospodarczej w zakresie transportu drogowego.
Zagraniczny przewoźnik drogowy to zagraniczny przedsiębiorca uprawniony do wykonywania działalności gospodarczej w zakresie transportu drogowego na podstawie przepisów obowiązujących w państwie, w którym znajduje się jego siedziba.
Przewoźnikiem drogowym może być osoba fizyczna wykonująca działalność gospodarczą lub większe przedsiębiorstwo transportowe, zajmujące się transportem drogowym.
Wykonywanie zawodu przewoźnika drogowego wymaga w Polsce uzyskania zezwolenia, wydawanego przez Głównego Inspektora Transportu Drogowego lub odpowiedni do zakresu terytorialnego działalności organ samorządu terytorialnego.
Prowadzenie działalności przewozowej wymaga uzyskania licencji oraz stosownych zezwoleń na prowadzenie określonych linii komunikacyjnych.
Rynek przewoźników drogowych w Polsce.
Do 1989 roku monopol na przewozy pasażerskie i spedycję w PRL posiadała Państwowa Komunikacja Samochodowa oraz (w niewielkim stopniu) transport branżowy i spółdzielczy.
Dostęp przedsiębiorców do nieskrępowanego świadczenia usług transportowych umożliwiono ustawą Wilczka z 1989 roku, wprowadzającą swobodę działalności gospodarczej.
Dostęp do rynku usług transportowych uregulowano w latach: 1998 (zezwolenia), 2000 (Świadectwa kwalifikacji zawodowej) i 2002 (certyfikat kompetencji zawodowych zamiast świadectw, licencje przewoźników).
Pojęcie "przewoźnika drogowego" i "operatora publicznego transportu zbiorowego".
W 2010 roku polską ustawą o publicznym transporcie zbiorowym zgodnie z prawem wspólnotowym Unii Europejskiej odróżniono podmioty gospodarcze realizujące przewozy o charakterze użyteczności publicznej zlecone i finansowane przez administrację rządową lub samorządową (organizatorów) – są to operatorzy – od "przewoźników", którymi zgodnie z ustawą są przedsiębiorcy prowadzący linie komunikacyjne na własny rachunek i ryzyko, tj. na zasadach komercyjnych.
Ten sam podmiot może być jednak na jednym rynku operatorem (np. wybranym w przetargu dla danej gminy), a na innych rynkach przewoźnikiem funkcjonującym komercyjnie.

</doc>
<doc id="168489" url="https://pl.wikipedia.org/wiki?curid=168489" title="Architektura gotycka w Europie Środkowej">
Architektura gotycka w Europie Środkowej

Architektura gotycka na tereny Europy Środkowej docierała z obszaru Francji, Niemiec a także Włoch. Pierwsze formy gotyku przyniosły ze sobą klasztory, nie sposób jednak nie doceniać wielkiej roli, jaką odegrali panujący w poszczególnych krajach.
Czechy.
Pierwsze kościoły wzorowane na gotyku francuskim powstały w Czechach w XIII wieku i były to:
Jednak największe osiągnięcia architektury gotyckiej zapoczątkował rozkwit kraju pod panowaniem Luksemburgów w XIV wieku. W 1344 r. rozpoczęto budowę katedry św. Wita na Hradczanach. Pierwszym jej budowniczym i autorem projektu był Mateusz z Arras. Po jego śmierci dzieło kontynuował Piotr Parler, który w latach 1370 – 1385 ukończył prezbiterium, nakrywając je sklepieniem sieciowym. W okresie średniowiecza ukończono jeszcze tylko część transeptu, kaplicę św. Wacława i Złotą Bramę. Tu także można zaobserwować nowatorskie rozwiązania Piotra Parlera. Niektóre z żeber sklepienia zostały "oderwane" od podniebienia, dodatkowo obciążone ozdobnymi arkadkami albo skierowanymi w dół zwornikami. Pracę Parlera przerwały w 1419 wojny husyckie.
Inne znane zabytki gotyckie związane z mecenatem Karola IV to:
Po zniszczeniach spowodowanych wojnami husyckimi, kolejny okres świetności w architekturze nastąpił pod panowaniem Władysława Jagiellończyka. Okres późnogotycki pozostawił po sobie wiele wspaniałych sklepień o efektownych, krzywoliniowych żebrach oraz głęboko załamanych wysklepkach. Z pierwszej połowy XVI wieku zachowały się:
Austria.
Do sąsiadującej z Czechami Austrii gotyk docierał wraz z zakonami dominikańskimi, franciszkańskimi i cysterskimi. Najważniejszym zabytkiem jest jednak wiedeńska katedra św. Szczepana, zbudowana na miejscu starszej, romańskiej świątyni. W 1304 rozpoczęto budowę gotyckiego prezbiterium, a w 1359, na polecenie księcia Rudolfa IV, rozpoczęto przebudowę korpusu, budując trójnawowy, halowy kościół, przykryty charakterystycznym dachem z glazurowanych płytek. W bryłę kościoła włączono romańskie Wieże Pogan, zamykające fasadę zachodnią oraz Bramę Olbrzyma – portal po stronie północnej. W romańskich wieżach znajdują się dwie gotyckie kaplice z rozetami ozdobionymi delikatnymi maswerkami. Nawy kościoła przechodzą w prezbiterium, a zamykają je zbudowane na planie połowy ośmioboków absydy. Na wysokości ostatniego, poprzedzającego prezbiterium, przęsła naw, umieszczono dwie wieże. Ukończona została w 1433 tylko wieża południowa, jej wysoka (137,0 m) sylwetka jest charakterystycznym elementem panoramy miasta. Budowę wieży północnej przerwano w 1511, a w 1578 zwieńczono ją renesansową kopułą. We wnętrzu kościoła zachowała się gotycka ambona z 1515 r., dzieło Antona Pilgrama.
Węgry.
Początki architektury gotyckiej na Węgrzech miały miejsce już u schyłku XII wieku w królewskim pałacu w Ostrzyhomiu. Dzięki bezpośrednim kontaktom z Francją, recepcja gotyku na Węgrzech wyprzedzała rozwój architektury niemieckiej. Rozkwit gotyku związany był z odbudową państwa zniszczonego najazdem mongolskim w latach 1241 – 1242. Pod rządami króla Beli IV przebudowano w XIII wieku w stylu gotyckim zamki w Budzie i Wyszehradzie. Z tego okresu pochodzą kościoły w Sopronie – św. Ducha z XIII w. oraz franciszkański z XIII – XV w., a także w Segedynie (Szeged) – franciszkański z XV w., Nyírbátor. Pod panowaniem Beli IV znajdowały się także:
Bitwa pod Mohaczem zakończona zwycięstwem wojsk tureckich kładzie w 1526 r. kres trwania gotyku na ziemiach węgierskich. Większość zabytków z tego okresu została zniszczona lub przebudowana podczas panowania tureckiego.
Litwa i Białoruś.
Architektura gotycka trafiła od zachodu na teren Wielkiego Księstwa Litewskiego (które obejmowało tereny dzisiejszej Litwy i Białorusi) pod koniec XIV wieku lub dopiero w wieku XV i były to pierwsze murowane budynki w tym kraju, ponieważ z racji późnego wejścia w krąg architektury zachodnioeuropejskiej nie powstały w nim budynki w stylu romańskim. Pierwsze budowle gotyckie miały charakter militarny i były odpowiedzią na ekspansję Zakonu Krzyżackiego. Pierwsze litewskie zamki to takie obiekty jak zamek w Kownie, Zamek Górny w Wilnie, zamek w Nowogródku, zamek w Krewie, zamek w Miednikach, zamek w Lidzie, Stary Zamek w Grodnie, zamek w Trokach (zrekonstruowany). Inwestycje prywatne o charakterze świeckim to kamienice np. Dom Perkuna w Kownie i kilka kamienic w Wilnie. Ważnym obiektem architektury powstałej na Litwie jest kościół św. Anny w Wilnie, natomiast czas powstania katedry w Wilnie jest nadal zagadnieniem kontrowersyjnym. Inne obiekty sakralne to np. kościół Bernardynów w Wilnie, katedra w Kownie, kościół Franciszkanów w Wilnie, kościół św. Mikołaja w Wilnie, kościół św. Gertrudy w Kownie. W stylu gotyckim budowano także cerkwie, np. cerkiew Zmartwychwstania Pańskiego w Wilnie, Cerkiew Narodzenia Matki Bożej w Murowance, cerkiew św. Michała Archanioła w Synkowiczach i obiekty o wyraźnych cechach wschodnich jak np. sobór Przeczystej Bogurodzicy w Wilnie.
Na terenie Białorusi architektura gotycka pojawiła się wcześniej niż na terenie dzisiejszej Litwy, czego przykładem może być nieistniejąca dzisiaj cerkiew w Połocku, o pochodzących z południa cechach architektury bizantyjskiej.
Architektura gotycka była stosowana na Litwie bardzo długo, czego przykładem jest np. kościół w Sapieżyszkach z XVI wieku i zamek w Mirze.
Szwajcaria.
Do Szwajcarii gotyk przynieśli cystersi. Katedry budowane pod koniec XII wieku wzorowano na architekturze północnej Francji. Zbudowana w latach 1180 – 1232 katedra w Lozannie swoją bryłą przypomina wczesnogotyckie katedry w Laon i kościoły burgundzkie. W XIII – XVI wieku rozbudowano katedry w Bazylei, Genewie i Zurychu. Niejednorodne stylistycznie budowle mają cechy od romańskich do późnogotyckich. Wiele kościołów, budowanych "na raty" nawet przez ponad 100 lat, prezentuje zachodzące w tym czasie zmiany w stylu (np. kościół św. Franciszka w Lozannie z lat 1270-1387 z wieżą z 1400 roku). W większych miastach budowano okazałe ratusze (np. w Bazylei) i inne budowle użyteczności publicznej. Najważniejszym i najbardziej znanym zabytkiem budownictwa obronnego jest zamek Chillon, zbudowany w XIII wieku przez hrabiów Sabaudii na skalistej wysepce przy brzegu Jeziora Genewskiego (obecnie w rejonie Montreux). Warto wspomnieć również zamek w Vufflens niedaleko Morges z początku XV wieku z ogromnym, wysokim na 60 m kwadratowym donżonem i ceglanej architekturze nawiązującej do tradycji piemonckich oraz zamek z XIII-XV wieku w Rolle o oryginalnym założeniu na planie trójkąta – oba budowane przez członków dynastii sabaudzkiej.
Literatura.
Zobacz też: style architektoniczne, historia sztuki

</doc>
<doc id="168492" url="https://pl.wikipedia.org/wiki?curid=168492" title="Poganek rutowaty">
Poganek rutowaty

Poganek rutowaty ("Peganum harmala" L.), nazywany także rutą stepową lub rutą syryjską – gatunek sukulentu z rodziny łużnikowatych ("Nitrariaceae"). Roślina występuje w północnej Afryce, na Bliskim Wschodzie, aż po Indie oraz na terenach śródziemnomorskich (Włochy, Hiszpania, Grecja). Naturalizowana także w południowo-zachodnich Stanach oraz w Australii.
Od 8 maja 2009 roku zaliczona do środków odurzających.
Znaczenie w hinduizmie.
Poganek rutowaty wskazywany jest przez część badaczy, jako mogący odpowiadać roślinie soma. Pędy takiej rośliny były wykorzystywane, zgodnie z brzmieniem staroindyjskich pism "Wed", do sporządzania napoju rytualnego również o nazwie soma.

</doc>
<doc id="168493" url="https://pl.wikipedia.org/wiki?curid=168493" title="Beneficjum">
Beneficjum

Beneficjum (łac. "beneficium", „dobrodziejstwo, uposażenie”) – pierwotnie określenie dotyczyło dóbr ziemskich przydzielonych osobie za wykonywanie powierzonych obowiązków. W następstwie zaczęto tak nazywać nadanie gruntu wasalowi przez seniora, czasowe albo dożywotnie, jako honorowe wynagrodzenie albo w zamian za służbę wasalną, później dziedziczne. Z czasem termin zaczął metonimicznie oznaczać sprawowany urząd i dochody z nim związane.
W terminologii kościelnej i prawie kanonicznym dotyczyło dochodów związanych z konkretnym probostwem czy kapelanią. 

</doc>
<doc id="168495" url="https://pl.wikipedia.org/wiki?curid=168495" title="Lesław Ćmikiewicz">
Lesław Ćmikiewicz

Lesław Ćmikiewicz (ur. 3 maja 1947, urzędowo 25 sierpnia 1948, we Wrocławiu) – polski piłkarz i trener.
Kariera piłkarska.
Jako piłkarz występował na pozycji pomocnika. Wychowanek Lotnika Wrocław (1960–1965). Następnie występował w Śląsku Wrocław (1965–1970), Legii Warszawa (1970–1979) oraz klubach amerykańskich: New York Arrow (1980) i Chicago Horizon (1980-1981). Największe sukcesy odniósł broniąc barw warszawskiej Legii, w której rozegrał 226 meczów i strzelił 14 bramek. Z Legią zdobył Wicemistrzostwo Polski w 1971, Puchar Polski w 1973 i 1980 oraz ćwierćfinał Pucharu Europy w 1971. Pełnił także funkcję kapitana drużyny.
W reprezentacji Polski rozegrał 57 meczów (1970–1979). Dwukrotny medalista olimpijski: złoty z Monachium (1972) i srebrny z Montrealu (1976). Uczestniczył w Mistrzostwach Świata w RFN w 1974, gdzie reprezentacja Polski prowadzona przez Kazimierza Górskiego zdobyła trzecie miejsce.
Kariera trenerska.
Po zakończeniu kariery piłkarskiej rozpoczął pracę jako trener. Zaczynał od asystowania Kazimierzowi Górskiemu w Legii (1981–1982). Następnie prowadził drużyny klubowe, m.in. Motor Lublin, Stal Rzeszów, Górnika Zabrze, Hutnika Kraków, Pogoń Szczecin, Gwardię Warszawa i RKS Radomsko. Asystent selekcjonera reprezentacji Polski Andrzeja Strejlaua w latach 1989–1993. Samodzielnie prowadził drużynę narodową w trzech ostatnich meczach eliminacji Mistrzostw Świata jesienią 1993. Selekcjoner młodzieżowej reprezentacji Polski w latach 1999–2001 (1/8 finału Młodzieżowych Mistrzostw Europy). Asystent Stefana Majewskiego w Amice Wronki (2003–2004). Przez kilka lat asystent Kazimierza Górskiego w drużynie oldbojów „Orły Górskiego”. Prowadził też wiele drużyn w meczach pokazowych. Działa przy organizowaniu turniejów drużyn dziecięcych i szkolnych. Od rundy jesiennej sezonu 2005/2006 prowadził trzecioligowy klub piłkarski Tur Turek. Zrezygnował 26 kwietnia 2006 po porażce ze Zdrojem Ciechocinek. Od 2 października 2006 pełni obowiązki II trenera Cracovii.
Od 2014 członek Klubu Wybitnego Reprezentanta.
Był członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015.

</doc>
<doc id="168496" url="https://pl.wikipedia.org/wiki?curid=168496" title="OpenGL Utility Toolkit">
OpenGL Utility Toolkit

OpenGL Utility Toolkit, GLUT – biblioteka użytkowa, która wykonuje głównie operacje wejścia/wyjścia na poziomie systemu operacyjnego.
Głównymi dwoma celami biblioteki GLUT są:
GLUT zostało napisane przez Marka J. Kilgarda, autora książek "OpenGL Programming for the X Window System" oraz "The CG Tutorial: The Definitive Guide to Programmable Real-Time Graphics".
Możliwości.
Niektóre funkcje biblioteki GLUT:
Programowanie.
Pierwsze kroki w OpenGL-u z użyciem biblioteki GLUT zaczynają się zwykle z zaledwie kilkoma wierszami kodu potrzebnymi do uruchomienia najprostszej aplikacji korzystającej z OpenGL-a. Bardzo ważną zaletą GLUT-a jest brak wymagania jakiejkolwiek znajomości okienkowego API danego systemu operacyjnego.
Funkcje biblioteki GLUT zaczynają się od prefiksu glut (dla przykładu: glutPostRedisplay ponownie renderuje bieżący ekran).
Alternatywne implementacje.
Freeglut i jego siostrzane projekty, jak na przykład OpenGLUT są alternatywnymi, opartymi na idei wolnego oprogramowania wersjami biblioteki GLUT. Freeglut stara się mieć identyczne funkcje jak oryginał, podczas gdy OpenGLUT dodaje kilka nowych możliwości do API. Obie posiadają przewagę nad pierwotną bibliotekę, dającą użytkownikowi możliwość dowolnego modyfikowania i redystrybuowania.

</doc>
<doc id="168498" url="https://pl.wikipedia.org/wiki?curid=168498" title="Komputerowo Zintegrowane Wytwarzanie">
Komputerowo Zintegrowane Wytwarzanie

Komputerowo Zintegrowane Wytwarzanie, CIM (ang. "computer-integrated manufacturing") – obejmuje wszystkie aspekty wytwarzania wspomaganego przez komputer, systemy wspomagania logistyki i technologii produkcji.
W systemie CIM komputer odgrywa wiodącą rolę w integracji komponentów CIM tj. maszyn, robotów, automatycznych pojazdów technologicznych oraz układów diagnostycznych.
Wyróżnia się:
Komputerowo zintegrowane wytwarzanie (CIM) charakteryzuje się m.in.:
Przewiduje się szybki wzrost elementów sztucznej inteligencji w CIM, prognozowano również iż w latach 2020–2025 około 20% światowej produkcji przemysłowej miałoby być wykonywane w systemach CIM lub podobnych.

</doc>
<doc id="168504" url="https://pl.wikipedia.org/wiki?curid=168504" title="Gdański Okręg Przemysłowy">
Gdański Okręg Przemysłowy

Gdański Okręg Przemysłowy – w skład okręgu wchodzi głównie Trójmiasto, aglomeracja gdańska. Położony jest nad Morzem Bałtyckim, dlatego też podstawą rozwoju jest gospodarka morska, w tym głównie przemysł stoczniowy (Stocznia Gdańska). Oprócz tego rozwinięty jest przemysł elektrotechniczny i spożywczy. Dużą rolę odgrywa także przemysł petrochemiczny – w Rafinerii Gdańskiej przerabiana jest ropa naftowa. Dawniej stosowano także określenie Okręg Przemysłowy Zatoki Gdańskiej.
Delimitacja granic.
Delimitacja granic Gdańskiego Okręgu Przemysłowego jest niejednoznaczna. Do okręgu zaliczają się zawsze Gdańsk i Gdynia, gdyż przemysł w tych miastach odgrywa dość znaczną rolę. Dodatkowo zaliczane są również Puck, Władysławowo, Małe Trójmiasto oraz Żarnowiec. W latach 70. do okręgu zaliczana była również Mierzeja Helska, jednakże na początku XXI wieku obszar ten nie był zaliczany do Gdańskiego OP. Delimitacja południowej granicy jest jeszcze trudniejsza, gdyż w samym Gdańsku część badaczy wycina nieuprzemysłowioną Wyspę Sobieszewską i Gdańsk Południe Część natomiast traktuje ją jako integralną część miasta Gdańska, bezspornie należącego do okręgu. A nawet dodaje jeszcze miasto Pruszcz Gdański.
Charakterystyka.
Gdański Okręg Przemysłowy jest jedynym dużym okręgiem przemysłowym w Polsce leżącym nad morzem. Z tego powodu pod wieloma względami jest inny niż pozostałe okręgi.
Przemysł elektromaszynowy.
Gdański OP jest głównym okręgiem w Polsce produkującym i remontującym statki i okręty. Część zadań stoczni (podzespoły) ze względu na niewielką długość linii brzegowej (Trójmiasto leży nad zatoką) i konieczność dzielenia pasa nadmorskiego z portami i turystyką, jest wykonywana w innych miastach województwa. Przemysł okrętowy na Wybrzeżu ma tradycje od średniowiecza. Na początku XX wieku odgrywał dość dużą rolę w gospodarce Gdańska. W dwudziestoleciu międzywojennym w Wolnym Mieście Gdańsk działały dwie stocznie, które oprócz budowy i remontów statków zajmowały się produkcją wagonów tramwajowych i taboru kolejowego&lt;ref name="ŚK11/2008/27"&gt;&lt;/ref&gt;. W 1926 powstał port w Gdyni, a co za tym idzie również stocznia. Pierwszy gdyński statek powstał dopiero w 1938. Wybuch II wojny światowej spowodował załamanie produkcji. W 1948 produkcja została wznowiona w Stoczni Gdańskiej. Natomiast w 1954 w Stoczni Gdynia. Szczyt rozwoju przemysłu stoczniowego w Trójmieście przypada na lata 1976-1978. Stocznie w Gdańsku i Gdyni są stoczniami w dużej mierze wyspecjalizowanymi. Oprócz Stoczni Gdańskiej i Stoczni Gdynia w Okręgu znajdują się stocznie: Remontowa (remontująca statki), Północna (produkuje statki ratunkowe i naukowo-badawcze), Wisła (statki śródlądowe i przeznaczone do żeglugi przybrzeżnej), Gdyńska Stocznia Remontowa (naprawy statków) i Marynarki Wojennej (budowa okrętów).
Oprócz stoczni największym zakładem gałęzi elektromaszynowej są Zakłady Naprawcze Taboru Kolejowego i Miejskiego w Gdańsku. Firma ta zajmuje się naprawą i modernizacją lokomotyw oraz wagonów. Zakłady te powstały w 1910, jako Eisenbahn Hauptwerkstatt Danzig-Troyl (Główny Warsztat Kolejowy Gdańsk-Trojan). W swojej historii oprócz napraw taboru kolejowego wykonywały między innymi: kadłuby ścigaczy torpedowych, autobusy i pługi odśnieżne.
W Gdańskim Okręgu Przemysłowym zlokalizowane są również zakłady teleelektroniczne Unimor oraz przemysłu radiowego Radmor. Firmy te produkują nie tylko podzespoły elektroniczne do przemysłu elektromaszynowego, ale również stanowią część przemysłu lekkiego produkując radioodbiorniki i telefony.
Przemysł spożywczy.
Przemysł spożywczy w Gdańskim OP, jest również nietypowy dla Polski, chociaż typowy dla terenów nadmorskich. Głównym produktem przemysłu spożywczego w okręgu są ryby i ich przetwory. Jednakże rozwinięte są (lub były) również inne gałęzie przemysłu spożywczego np. mleczarstwo i piwowarstwo. Dodatkowo w okręgu są mniejsze zakłady produkujące żywność na potrzeby aglomeracji i turystyki. Przemysł spożywczy w Gdańskim Okręgu Przemysłowym nie zaspokaja wszystkich potrzeb miejscowego rynku stąd żywność jest sprowadzana z innych obszarów województwa oraz poprzez porty z innych stron świata.
Przemysł drzewny i meblarski.
Przemysł drzewny i meblarski jest rozwinięty głównie w Gdańsku. Głównym i najbardziej znanym produktem są meble gdańskie. Dodatkowo część przemysłu meblarskiego produkuje na potrzeby przemysłu okrętowego (meble okrętowe).
Przemysł energetyczny.
Gdański Okręg Przemysłowy produkuje stosunkowo niewielkie ilości energii elektrycznej, która nie wystarcza na potrzeby metropolii. W Trójmieście znajdują się dwie niewielkie elektrownie. Dodatkowym zakładem niwelującym deficyt prądu w dzień jest Elektrownia Wodna Żarnowiec, która to jednak zużywa więcej prądu niż go wytwarza (pompowanie wody do zbiornika górnego). Na terenie okręgu była budowana Elektrownia Jądrowa „Żarnowiec”, pierwsza elektrownia jądrowa w Polsce.
Przemysł chemiczny.
Głównym gdańskim zakładem w branży chemicznej jest Grupa LOTOS (dawniej Rafineria Gdańska), produkująca paliwa i produkty ropopochodne. Poza LOTOSem w Gdańsku znajdują się zakłady fosforowe produkujące nawozy sztuczne. W pasie wybrzeża od Łeby po Wejherowo znajdują się złoża soli jednakże nie są wydobywane.

</doc>
<doc id="168506" url="https://pl.wikipedia.org/wiki?curid=168506" title="Osiedle Adama Asnyka (Kalisz)">
Osiedle Adama Asnyka (Kalisz)

Osiedle Adama Asnyka – osiedle Kalisza, administrowane przez radę osiedla z siedzibą przy ul. Marii Konopnickiej 19. Obejmuje obszar pomiędzy ulicami: Dworcową, Górnośląską, Polną i Południową oraz linią kolejową nr 14. 
Osiedle jest typową sypialnią miasta (wielki zespół mieszkaniowy) o znikomej zabudowie jednorodzinnej. Wśród zabudowań z wielkiej płyty góruje bryła kościoła pw. Miłosierdzia Bożego oraz wieża ciśnień, a swoją siedzibę główną przy ul. Legionów ma Miejska Biblioteka Publiczna im. Adama Asnyka. 
Sąsiednie osiedla:

</doc>
<doc id="168507" url="https://pl.wikipedia.org/wiki?curid=168507" title="Michel Ney">
Michel Ney

Michel Ney diuk d’Elchingen, książę Moskwy ("de la Moskova"), (ur. 10 stycznia 1769 w Saarlouis, zm. 7 grudnia 1815 w Paryżu) – marszałek Francji. Walczył w obronie rewolucji francuskiej oraz w wojnach napoleońskich.
Życiorys.
Syn bednarza, już za młodu zaciągnął się do 4. pułku huzarów jako prosty szeregowiec. Na początku rewolucji Ney nadal był szeregowcem, jednak już w 1794, z rangi kapitana, awansowany został przez gen. Klébera na adiutanta i dowódcę szwadronu. Walczył pod Altenkirchen (Westerwald), Obernburgiem i Würzburgiem.
W roku 1796 mianowany został generałem brygady, przyłożył się do zwycięstwa pod Neuwied, potem (16 kwietnia 1797) walczył pod Diersdorfem, gdzie dostał się do niewoli austriackiej. Po wymianie jeńców mianowany dowódcą dywizji, walczył w 1799 w Armii Renu. Wygrał pod Frankfurtem, przeszedł Men, zajął Mannheim, przez co zmusiwszy arcyksięcia Karola do podzielenia swoich sił, przyczynił się pośrednio do zwycięstwa pod Zurychem.
Przychylił się do zamachu 18 Brumaire. Pod Hohenlinden walczył pod dowództwem gen. Moreau. W 1802 posłany do Szwajcarii w poselstwie, po powrocie dowodził obozem pod Compiègne, potem pod Monteruil. W 1804 roku podniesiony przez samego cesarza Napoleona do rangi marszałka. W 1805 wygrał bitwę pod Elchingen, wymógł kapitulację Ulmu (jako jeden z kilku), zajął Tyrol. W wyprawie pruskiej walczył pod Jeną-Auerstedt, Magdeburgiem, Pruską Iławą, Frydlandem.
W 1809 walczył w Hiszpanii, gdzie brał udział m.in. w walkach o Ciudad Rodrigo, jednak szybko stamtąd odwołany wrócił do Francji i przez jakiś czas nie miał zajęcia. W marszu na Rosję dowodził 3. korpusem, walczył pod Borodino (fr. "bataille de la Moskova"), za co otrzymał tytuł księcia Moskwy. W odwrocie rosyjskim dowodził ariergardą, dzielnie broniąc resztki armii przed armią rosyjską i Kozakami. To on był ostatnią osobą, która opuściła granice Rosji. Walczył zwycięsko pod Lützen, Budziszynem i Dreznem, przegrał jednak z Bülowem 6 września 1813 i musiał się cofnąć do Torgawy. Potem jednak walczył pod Lipskiem i znowu dowodził ariergardą aż do Renu. Kiedy jednak padł pomysł abdykacji, to Ney pierwszy odważył się przedstawić go cesarzowi. Zaraz po zrzeczeniu się tronu przez Napoleona, Ney opowiedział się za królem, a kiedy Bonaparte powrócił, zapowiedział, że „przywiezie zbiega z Elby w żelaznej klatce”. Kiedy jednak spotkał się z Cesarzem, od razu przeszedł na jego stronę.
Walczył pod Fleurus i Waterloo, gdzie przyczynił się tym razem do klęski Napoleona. Po ponownym powrocie Ludwika XVIII na tron, stanął przed sądem wojennym złożonym z: Monceya, Augereau, Massény, Jourdana i Mortiera, który jednak obwołał się niezdolnym do podjęcia obiektywnej decyzji, więc Ney trafił przed oblicze Izby Parów. Tam skazany został na śmierć przez rozstrzelanie. Gdy przed 9 rano dnia 7 grudnia 1815 oferowano mu opaskę na oczy, odrzucił ją i powiedział: „Nie zapominajcie, że przez 26 lat stawałem naprzeciw kul”, po czym zdjął kapelusz i krzyknął: „Niech żyje Francja! Towarzysze, prosto w serce!” (fr. "Vive la France! Camerades, visez droit au cœur!"), po czym legł pod gradem pocisków, z których tylko jeden wycelowany był wysoko w mur ponad jego głowę.
Michel Ney, zwany „najdzielniejszym z dzielnych” („Le Brave des Braves”), był impulsywny, nieopanowany, niestały w poglądach i niewierny. Ale nawet to nie zdoła przysłonić jego talentów dowódczych, szczerości, otwartości, prostoty charakteru i, przede wszystkim, odwagi. Dowiódł tego podczas odwrotu Wielkiej Armii spod Moskwy. „Rudzik” (jak nazywali go pieszczotliwie żołnierze ze względu na jego kolor włosów) potrafił w najbardziej dramatycznych momentach odwrotu zachować zimną krew, co uspokajało jego podwładnych. Innym razem u Wileńskiej Bramy Kowna osobiście z karabinem w ręku z kilkunastoma ochotnikami odpierał szarżę kozaków atamana Płatowa. Podczas procesu Neya w pawilonie Marsan w Tuileries, na obiedzie zorganizowanym przez francuską gwardię królewską dla stacjonującej w Paryżu armii rosyjskiej, jeden z Rosjan tak skomentował wyrazy niechęci Francuzów wobec marszałka: „[...] nie zechciejcie się odzywać w ten sposób o najwspanialszym żołnierzu francuskim tamtej wojny (chodzi o kampanię w Rosji w 1812 roku), którego heroizmowi tysiące Francuzów zawdzięcza życie!”
Potomkiem jego siostry był francuski generał, uczestnik II wojny światowej i dowódca wojsk francuskich stacjonujących w Niemczech, Jacques Massu.

</doc>
<doc id="168511" url="https://pl.wikipedia.org/wiki?curid=168511" title="Dobosława">
Dobosława



</doc>
<doc id="168514" url="https://pl.wikipedia.org/wiki?curid=168514" title="Xerox Alto">
Xerox Alto

Xerox Alto – komputer stworzony w Xerox PARC w 1973, uważany za pierwszy komputer osobisty z systemem graficznym. Wykorzystano w nim wiele innowacyjnych rozwiązań:
Xerox nigdy nie wprowadził Alto do szerokiej sprzedaży (komputer otrzymały tylko wybrane podmioty, np. Biały Dom), stworzył go przede wszystkim w celach badawczych. W późniejszym czasie powstał system Xerox Star bazujący na technologiach opracowanych przy tworzeniu Alto. 
Dla tego systemu powstała gra MazeWar (przeportowana z komputera Imlac PDS-1). Była to gra typu first person shooter umożliwiająca wieloosobową sieciową rozgrywkę. 

</doc>
<doc id="168515" url="https://pl.wikipedia.org/wiki?curid=168515" title="Dąbrówka kosmata">
Dąbrówka kosmata

Dąbrówka kosmata, d. genewska ("Ajuga genevensis" L.) – gatunek należący do rodziny jasnotowatych. Występuje w stanie dzikim na terenie Europy i Azji, w tym całej Polski. Gatunek wprowadzony do flory USA, rozprzestrzenił się na obszarze od stanu Illinois do Nowego Jorku, od Nowej Anglii na południe do Maryland.
Biologia i ekologia.
Bylina, hemikryptofit. Kwitnie od maja do sierpnia. Porasta zacienione, trudno dostępne miejsca, także skarpy. Rośnie w świetlistych lasach i zaroślach, suchych murawach. W klasyfikacji zbiorowisk roślinnych gatunek charakterystyczny dla Cl. "Festuco-Brometea". 
Zagrożenia i ochrona.
W Polsce gatunek rzadki, uznany na wielu obszarach, w tym na terenie Biebrzańskiego Parku Narodowego za zasługujący na ochronę lokalną.
Zastosowanie.
Roślina ozdobna. Rozmnaża się jesienią lub wiosną, najczęściej przez podział kęp. Nadaje się na skalniaki. Preferuje stanowiska od słonecznych przez półcieniste do cienistych. Toleruje więcej słońca niż inne gatunki dąbrówki. Znosi mrozy do -35 °C. Rośnie na glebach dowolnego typu, wymaga odpowiedniej, stałej wilgotności.

</doc>
<doc id="168517" url="https://pl.wikipedia.org/wiki?curid=168517" title="Wieża ciśnień Na Grobli">
Wieża ciśnień Na Grobli

Wieża ciśnień przy ul. Na Grobli – wieża ciśnień o wysokości całkowitej 40 m, zlokalizowana we Wrocławiu, będąca jednym z najstarszych obiektów technicznej infrastruktury miasta. Wieża powstała jako kluczowy element projektu Johna Moore'a zaopatrzenia 200 tysięcy mieszkańców w wodę, skorygowana i ubrana w historyzującą szatę przez miejskiego radcę budowlanego (architekta miejskiego) Johanna Christiana Zimmermanna.
Wybudowana w latach 1866-1871 kosztem 3 mln marek, uruchomiona 1 sierpnia 1871, ze stalowym nitowanym zbiornikiem wieżowym w środku oraz maszynownią. W 1902 dobudowano drugi zbiornik, żelbetowy, i łączna ich pojemność wynosiła wówczas 4150 m³. W maszynowni od 1879 pracowały najpierw agregaty pompowo-parowe systemu Woolfa wykonane we wrocławskim Ruffer G. H., Maschinen-Bauanstalt według projektu inż. Thometzka, a potem ich rolę przejęła w 1924 turbina parowa systemu Zoelly. Do dziś zachowała się w wieży najstarsza z suwnic, jeszcze z 1871 roku.
Urządzenia te pracowały aż do wyłączenia zbiorników z eksploatacji w latach 60. XX w. Obecnie obiekty te, wciąż nie zdemontowane, wraz z licznymi XIX-wiecznymi detalami architektonicznymi (np. najwyższe w Polsce, bogato dekorowane, spiralne schody żeliwne) dokumentują historię światowej techniki.
W latach 90. XX w. powstał pomysł urządzenia tutaj Otwartego Muzeum Techniki, ale inicjatywa nie powiodła się. Od kwietnia 2000 do 2005, należąca wciąż do Miejskiego Przedsiębiorstwa Wodociągów i Kanalizacji (MPWiK), była wykorzystywana przez teatralną Grupę Artystyczną "Ad Spectatores" Pod Wezwaniem Calderóna, która wystawiała tam swoje spektakle.

</doc>
<doc id="168521" url="https://pl.wikipedia.org/wiki?curid=168521" title="Dobimir">
Dobimir



</doc>
<doc id="168522" url="https://pl.wikipedia.org/wiki?curid=168522" title="Nosków">
Nosków

Nosków – dzielnica Kalisza zlokalizowana w południowo-zachodniej jego części, położona przy wylotowych: drodze i linii kolejowej w kierunku Ostrowa i Wrocławia. Zabudowa jednorodzinna i wielorodzinna, skupiona głównie wzdłuż ulicy Wrocławskiej.
Wieś duchowna "Noskowo", własność arcybiskupstwa gnieźnieńskiego, pod koniec XVI wieku leżała w powiecie kaliskim województwa kaliskiego. 
Historia.
Wieś istniała już w 1579 roku i należała do Mikołaja Miłaczewskiego. Pod koniec XIX stulecia we wsi było 274 mieszkańców, a w folwarku 36. W latach trzydziestych XX wieku miejscowość składająca się oprócz właściwej wsi, z folwarku i "Noskowa Sulisławickiego". W latach 1934 i 1976 wieś została włączona do Kalisza.

</doc>
<doc id="168523" url="https://pl.wikipedia.org/wiki?curid=168523" title="Dobiemier">
Dobiemier



</doc>
<doc id="168524" url="https://pl.wikipedia.org/wiki?curid=168524" title="Dobiemiar">
Dobiemiar



</doc>
<doc id="168525" url="https://pl.wikipedia.org/wiki?curid=168525" title="Fairey Albacore">
Fairey Albacore

Fairey Albacore – (ang. - "albakora") brytyjski pokładowy samolot torpedowy i rozpoznawczy, skonstruowany w 1938 roku w wytwórni Fairey Aviation Company Limited.
Historia.
W drugiej połowie lat trzydziestych brytyjska wytwórnia Fairey Aviation Company Limited otrzymała zlecenie opracowania samolotu pokładowego operującego z lotniskowców. Miał to być samolot w nowoczesnym układzie jednopłata o znacznie lepszych osiągach od produkowanego seryjnie samolotu Fairey Swordfish. 
Do prac nad projektem, który otrzymał nazwę Fairey Albacore, przystąpiono w 1936 roku. Po uzyskaniu w maju 1937 wstępnego zamówienia na 100 samolotów tego typu w wytwórni rozpoczęto budowę dwóch prototypów. Ich budowę zakończono w 1938 roku. Pierwszy z nich został oblatany 12 grudnia 1938 roku. 
Był to samolot dwupłatowy o konstrukcji metalowej i stałym podwoziu, z zakrytymi kabinami dla trzech osób (pilota, obserwatora i strzelca pokładowego). Uzbrojenie miał podobne do samolotu Fairey Swordfish. Dla ułatwienia bazowania na lotniskowcach zastosowano urządzenie hydrauliczne umożliwiające składanie obu płatów do tyłu, do ścian kadłuba. Przed podjęciem produkcji seryjnej przeprowadzono próby porównawcze z samolotem Fairey Swordfish. W trakcie tych prób wprowadzono poprawki w konstrukcji m.in. zmiany w osłonie silnika, poprawiono sprawność trzyłopatowego metalowego śmigła, a także zwiększono pojemność zbiorników paliwa.
Tak opracowany samolot skierowano do produkcji, a pierwsze samoloty seryjne skierowano 15 marca 1940 do jednostek Royal Air Force. Produkcję zakończono w 1943 roku.
Ogółem w latach 1939-1943 zbudowano 800 samolotów Fairey Albacore.
Użycie bojowe.
Pierwsze samoloty "Fairey Albarcore" zostały dostarczone do 826. dywizjonu RAF 15 marca 1940. Po raz pierwszy wzięły one udział w akcji bojowej 31 maja 1940 roku zwalczając w okolicy Ostendy środki transportowe Wehrmachtu, dokonujące inwazji na Belgię i Holandię. Następnie działając z pokładu lotniskowca HMS „Formidable” ochraniały konwoje płynące z Francji do Wielkiej Brytanii, zrzucając przeciwko niemieckim okrętom 214 min i 56 ton bomb. 
Od listopada 1940 samoloty "Fairey Albacore" z dywizjonów RAF 826. i 829. ochraniały konwoje płynące z Wielkiej Brytanii do Afryki i wzdłuż jej zachodnich brzegów. 
Z pokładu lotniskowca HMS „Formidable” 29 marca 1941 w pobliżu Krety atakowały włoskie okręty, w tym „Vittorio Veneto”. W marcu 1941 roku samoloty Fairey Albacore z lotniskowca HMS „Victorious” atakowały niemiecki pancernik „Tirpitz”. W lipcu 1941 samoloty z 826. dywizjonu, startujące z lotniskowca HMS „Formidable”, zwalczały włoskie i niemieckie jednostki dostarczające zaopatrzenie dla wojsk niemieckich w Afryce. 
W 1942 roku samoloty Fairey Albacore z dywizjonów 822., 828. i 832. działały z pokładów lotniskowców na Morzu Śródziemnym w rejonie Malty i Tobruku, a od listopada 1942 do listopada 1943 w pobliżu Sycylii, a potem wokół Półwyspu Apenińskiego.
Jedną z ostatnich akcji bojowych przeprowadzonych przez samoloty Fairey Albacore, była akcja samolotów z dywizjonu kanadyjskiego 24 maja 1944, kiedy to zaatakowały one niemiecki torpedowiec „Greif”, zatapiając go. 
Samoloty Fairey Albacore były używane do 1946 roku.
Opis konstrukcji.
Samolot Fairey Albacore był trzymiejscowym samolotem rozpoznawczym i torpedowym w układzie dwupłata o konstrukcji metalowej. Podwozie klasyczne – stałe. Napęd – 1 silnik gwiazdowy, śmigło trójłopatowe, metalowe.

</doc>
<doc id="168526" url="https://pl.wikipedia.org/wiki?curid=168526" title="Dobosław">
Dobosław



</doc>
<doc id="168530" url="https://pl.wikipedia.org/wiki?curid=168530" title="Brzezdob">
Brzezdob

Brzezdob — staropolskie imię męskie, być może opisowe, a nie życzące, złożone z członów "Brzez-" ("bez") i "-dob" ("stosowny, zdatny" albo "waleczny, dzielny"). Być może oznaczało "tego, który jest niezdatny" lub "nie jest waleczny". Zanotowane w dawnych źródłach w 1265 roku. 

</doc>
<doc id="168532" url="https://pl.wikipedia.org/wiki?curid=168532" title="Łódkonogi">
Łódkonogi

Łódkonogi, walconogi (Scaphopoda) – nieliczna w gatunki i mało zróżnicowana gromada morskich mięczaków zaliczanych do muszlowców, charakteryzujących się jednoczęściową, obustronnie otwartą, rurkowatą muszlą. Są spokrewnione z małżami. Przykładowym przedstawicielem gromady jest zębik pospolity ("Antalis vulgaris").
Występowanie.
Mięczaki zaliczane do tej gromady wchodzą w skład bentosu w morzach pełnosłonych. Żyją zagrzebane w piaszczystym podłożu. Większość z nich przebywa w głębinach do 7000 m p.p.m., nieliczne są spotykane blisko wybrzeży.
Budowa.
Ciało dwubocznie symetryczne, o długości 20–50 mm. Płaty płaszcza są zrośnięte w linii środkowej po stronie brzusznej, tworzą jednoczęściową, rurkowatą, obustronnie otwartą, zwykle lekko wygiętą muszlę. Zwierzę wystawia z niej jedynie wyrostki chwytne, ryjek i walcowatą nogę, która służy do zagrzebywania się w piasku (szerszym końcem muszli w dół). 
Walconogi nie mają oczu, czułków ani skrzeli. Do wymiany gazowej służy im jama płaszczowa.
Biologia i ekologia.
Są to zwierzęta rozdzielnopłciowe o zapłodnieniu zewnętrznym. W ich rozwoju występuje planktonowa larwa zbliżona budową do trochofory. Żywią się drobnymi organizmami (otwornice, okrzemki) chwytanymi za pomocą nitkowatych wyrostków. Łódkonogi często stanowią pożywienie ryb dorszokształtnych i drapieżnych ślimaków.
Systematyka.
Walconogi są spokrewnione z małżami, z którymi mają kilka wspólnych cech, jednak różnice w budowie przyczyniły się do umieszczenia walconogów w odrębnej gromadzie, ale obydwie gromady (oraz wymarłe rostrokonchy) tworzą takson o nazwie Diasoma.
Wśród łódkonogów (walconogów) wyróżniono około 400 współcześnie żyjących gatunków. Sklasyfikowano je w rzędach:

</doc>
<doc id="168533" url="https://pl.wikipedia.org/wiki?curid=168533" title="Pager">
Pager

Pager – bezprzewodowe, elektroniczne urządzenie pracujące w sieciach przywoławczych, używane do komunikowania się poprzez krótkie informacje tekstowe odczytywane z wyświetlacza.
Opis i funkcje.
Podobnie jak telefon komórkowy, pager używa transmisji radiowych do komunikacji z centrami, różnica polega jednak na sposobie transmisji. Duża część używanych pagerów nie jest w stanie wysyłać danych, a jedynie je odbierać, skutkiem czego pager nie może potwierdzić odebrania wiadomości do centrum. Aby zwiększyć skuteczność dostarczania wiadomości, wysyłana jest ona kilkakrotnie w coraz większych odstępach czasowych. Po odebraniu i wyświetleniu danej wiadomości, pager ignoruje kolejne dostarczane kopie.
Współcześnie znaczenie pagerów maleje, wciąż jednak używa się ich w miejscach, gdzie niedostępne są sieci komórkowe, bądź gdzie używanie telefonów komórkowych jest niewskazane lub zabronione.
Głównymi odbiorcami usług tego typu są szpitale, służby użyteczności publicznej, pogotowia ratunkowe czy służby techniczne nadzorujące pracę maszyn.
Aktualnie najpopularniejszym protokołem pagingowym jest POCSAG, lecz wiele współczesnych pagerów korzysta już z protokołu FLEX i ReFLEX, opracowanego w połowie 1990 roku.
Pagery to urządzenia bardzo zróżnicowane, od bardzo prostych i tanich, po bardziej skomplikowane urządzenia łączności osobistej. Można podzielić je na osiem głównych kategorii:
Historia.
Pierwsze pagery weszły do użycia w roku 1950. W 1962 roku Bell System – amerykański monopolista telefoniczny potocznie znany jako „Ma Bell”, przedstawił swój system przywoławczy nazwany Bellboy (ang. Goniec hotelowy). Był to pierwszy komercyjny system do osobistego przywoływania. Było to również jedno z pierwszych zastosowań konsumenckich tranzystora (wynalezionego przez Bell Labs w 1947 roku), za co trzech wynalazców z Bell Labs otrzymało Nagrodę Nobla w dziedzinie fizyki w 1956 roku. Układ półprzewodnikowy w pagerze Bellboy był wielkości pilota do telewizora, aby pasował do kieszeni klienta lub do torebki co było dość dużym wyczynem w tym okresie. Goniec był terminalem, który informował użytkownika, że ktoś próbował się z nim połączyć. Kiedy osoba otrzymywała sygnał dźwiękowy na pager dzwoniła do centrum obsługi, które informowało go o wiadomości rozmówcy.
W kulturze masowej.
Jak w przypadku wielu nowych technologii, pager znalazł zastosowanie również jako narzędzie w życiu osobistym. W krótkim czasie, pagery ewoluowały z narzędzia dla profesjonalistów w powszechnie używany gadżet.
W czasie rosnącej popularności pagera stał się on przedmiotem różnych form przekazu, zwłaszcza na scenie hip-hopowej lat 90. Wschodzący artyści głównego nurtu, tacy jak Ice Cube, Method Man czy A Tribe Called Quest, zaczęli w swoich piosenkach wspominać o technologiach mobilnych, a w szczególności o pagerze. Singiel „Skypager” grupy Tribe Called Quest mówi bezpośrednio o wielkim znaczeniu nowego urządzenia w dziedzinie komunikacji bezprzewodowej. Natomiast Q-Tip mówi, że skypager „pełni ważną funkcję komunikacyjną dla młodych ludzi z zapełnionym kalendarzem”. Three 6 Mafia i ich przeboje „2-Way Freak”, „Beepers”, „Sir Mix-A-Lot’a” i „BugBoo” nagrane przez Desminy Child również wspominają o pagerach.
W autobiograficznej powieści „Parodia” Cizia Zyke wspomina o wykorzystaniu pagera podczas swojego pobytu w Toronto na przełomie 1972 i 1973 roku.
Bezpieczeństwo.
Pagery mają również zaletę prywatności w porównaniu z telefonami komórkowymi. Ponieważ pager jest tylko biernym odbiornikiem (nie wysyła informacji do stacji bazowej), jego lokalizacja nie może być śledzona. Jednak może to być również niekorzystne, wiadomość wysłana na pager musi zostać przekazana z każdego nadajnika w obszarze usług pagera. Tak więc, jeśli pager ma międzynarodowe połączenie, wiadomości wysyłane do niego mogą zostać przechwycone przez przestępców lub organy ścigania.

</doc>
<doc id="168535" url="https://pl.wikipedia.org/wiki?curid=168535" title="Przewoźnik (ujednoznacznienie)">
Przewoźnik (ujednoznacznienie)



</doc>
<doc id="168537" url="https://pl.wikipedia.org/wiki?curid=168537" title="Rajsków">
Rajsków

Rajsków – dawna wieś położona poniżej dzielnicy Tyniec, między rzekami Prosną i Swędrnią. Powstanie wsi, którą osadzono na prawie niemieckim datuje się na XIII wiek. W 1827 roku liczył 221 mieszkańców, a w końcu XIX wieku 280. Obecnie tę dzielnicę Kalisza zamieszkuje około 1800 mieszkańców. Dzielnica ma charakter jednorodzinny i rekreacyjny.
Przez teren dzielnicy przebiega obwodnica śródmiejska – Szlak Bursztynowy wraz z dwoma mostami: na rzece Prośnie i na jej dopływie – Swędrni. Rajsków oddzielony jest od południa rzeką Prosną od Zawodzia natomiast od północy, od Tyńca, oddziela go ruchliwa ulica Łódzka. Głównymi ulicami na Rajskowie są: Ciesielska, Dolna, Grobla, Kniejowa, Kowalska, Lajkonika, Murarska, Paprotna, Pionierska, Próżna, Przebierańców, Rajskowska, Rybacka, Rzeczna, Saperska, Stolarska, Wał Jagielloński, Wał Matejki. Rajsków to jedna z ładniejszych dzielnic, za sprawą licznych zielonych terenów i rzek: Prosny i Swędrni. W ostatnim czasie dzielnica dużo zyskała na wyglądzie głównie poprzez wybudowanie wałów powodziowych na prawym brzegu Prosny, a także za sprawą Szlaku Bursztynowego i ścieżki rowerowej. W planach jest również utworzenie plaży miejskiej na prawym brzegu rzeki, oraz utworzenie tam boiska sportowego. Fragment dzielnicy w pobliżu rzeki nadaje się jako teren rekreacyjny.

</doc>
<doc id="168538" url="https://pl.wikipedia.org/wiki?curid=168538" title="Sulisławice (Kalisz)">
Sulisławice (Kalisz)

Sulisławice – sołectwo i część Kalisza, położone w południowej części miasta, ok. 7 km od Śródmieścia, w granicach administracyjnych miasta od 2000.
Historia.
Jako wieś Sulisławice ("Sulislawicze", "Schulyslawycze") o układzie przestrzennym ulicówki (obecnie ul. Romańska), wzmiankowane od 1253 roku. Według niektórych źródeł wymieniane od XV wieku, jako własność Philipsa de Sulislauicze.
Na początku XVI wieku, podatek religijny z Sulisławic pobierał pleban z Dobrca.
W drugiej połowie XVIII wieku właściciele Sulisławic – Węgierscy wznieśli we wsi dwór szlachecki.
W 1803 Alojzy Biernacki, wprowadził pierwszy raz w tym regionie system zagospodarowania ziemi uprawnej tzw. płodozmian. W 1827 w Sulisławicach mieszkało 63 mieszkańców, a pod koniec XIX wieku wieś wraz z folwarkiem liczyła 206 mieszkańców. W tym czasie Sulisławice należały administracyjnie do powiatu kaliskiego w gminie Żydów.
Sulisławice przed włączeniem w granice administracyjne miasta Kalisza w 2000, przynależały do gminy Nowe Skalmierzyce.
W miejscowym planie zagospodarowania przestrzennego na lata 2006–2009, sołectwo wytypowano pod zabudowę domów jednorodzinnych.
Zabytki.
Układ wsi.
Układ ruralistyczny dawnej wsi Sulisławice (XV wiek – poł. XX wieku).
Dwór szlachecki i park.
Parterowy, murowany dwór z mieszkalnym poddaszem nakrytym wysokim mansardowym dachem, wybudowali Węgierscy w XVIII wieku. W XIX i XX wieku przebudowany przez Biernackich herbu Poraj. Dwór otoczony około 3 ha parkiem z dwoma stawami ze starym drzewostanem m.in. platanami i lipami.

</doc>
<doc id="168542" url="https://pl.wikipedia.org/wiki?curid=168542" title="Paul Rée">
Paul Rée

Paul Rée (ur. 21 listopada 1849 w Bartelshagen, zm. 28 października 1901 w Celerina/Schlarigna w Szwajcarii) – niemiecki filozof, zwolennik skrajnego empiryzmu.
Życiorys.
Rée był drugim synem bogatego pruskiego ziemianina o żydowskich korzeniach. Zgodnie z życzeniem ojca studiował w Lipsku, Berlinie i Zürichu prawo, by później zająć się filozofią.
Jako ochotnik brał udział w wojnie francusko-pruskiej, a po jej zakończeniu studiował filozofię na uniwersytecie w Halle.
W 1873 roku spotkał się w Bazylei z Friedrichem Nietzschem i wkrótce stali się przyjaciółmi. Spotkało się to z nieprzychylnym odbiorem ze strony antysemicko nastawionych przyjaciół Nietzschego, zwłaszcza z otoczenia Wagnera. Dwa lata później opublikował zbiór aforyzmów zatytułowany "Obserwacje psychologiczne" i doktoryzował się na podstawie pracy z filozofii Arystotelesa. Jego rozprawa habilitacyjna została w 1877 roku odrzucona, jednak w tym samym roku Rée opublikował książkę "O pochodzeniu uczuć moralnych", zainspirowaną poglądami brytyjskich empirystów i teorią Darwina. Nietzsche, nieco na wyrost, określił tę pracę jako "punkt przełomowy w dziejach etyki", później jednak skrytykował podejście Rée w "Genealogii moralności", określając je jako naiwne i uproszczone.
W 1882 roku Rée spotkał w Rzymie Lou Andreas-Salomé, w której się zakochał. Rée, Lou i Nietzsche mieszkali jakiś czas razem, gdy jednak Nietzsche poprosił Rée o pośrednictwo w prośbie o rękę Lou, w listopadzie 1882 roku doszło do rozpadu ich związku, a Lou uciekła z Rée do Berlina. Ich nieformalny związek trwał z różną intensywnością do 1887 roku. W międzyczasie, w 1885 roku, Rée wydał "Iluzję wolnej woli", w której uzasadniał, że zarówno w filozofii, jak i w praktyce doktryna o wolnej woli i odpowiedzialności człowieka za czyny jest niepotrzebnym balastem, bez którego można się obejść. W tym samym roku rozpoczął studia medyczne, które ukończył pięć lat później. Nabytą wiedzę wykorzystywał lecząc robotników rolnych pracujących w majątku brata w Zdbowie na Pomorzu Zachodnim.
W 1900 roku Rée wyjechał do miejscowości Celerina w Szwajcarii, gdzie pracował jako lekarz. 28 października 1901 roku zginął w wypadku w dolinie Innu, choć są podejrzenia, że mogło to być samobójstwo.

</doc>
<doc id="168544" url="https://pl.wikipedia.org/wiki?curid=168544" title="Metoda indywidualnych przypadków">
Metoda indywidualnych przypadków

Metoda indywidualnych przypadków opracowana przez Mary Richmond, jest sposobem badań polegającym na analizie jednostkowych losów ludzkich uwikłanych w określone sytuacje wychowawcze, lub na analizie konkretnych zjawisk natury wychowawczej poprzez pryzmat jednostkowych biografii ludzkich z nastawieniem na opracowanie diagnozy przypadku lub zjawiska w celu podjęcia działań terapeutycznych. 
Metoda analizy przypadków to możliwie dokładny i wielostronny obraz nielicznych przypadków danego zjawiska, celem uzyskania wniosków empirycznych. Pogłębiona, wnikliwa i wielostronna analiza ma w założeniu zastąpić znaczne ilości danych mogące być podstawą do opracowania statystycznego. Może zastąpić niekiedy metodę statystyczną lub metodę eksperymentalną.
Metoda ta, zwana inaczej studium indywidualnych przypadków, wywodzi się z metod pracy socjalnej, rozwijanych w pedagogice opiekuńczej. Zgodnie z tradycją pedagogiki społecznej należy ograniczyć zakres metody określonej jako studium przypadków indywidualnych do badań skupionych wokół biografii ludzkich. Metoda rozpowszechniła się w latach dwudziestych poprzedniego wieku. 
Według Tadeusza Pilcha 
"...metoda indywidualnych przypadków jest sposobem badań polegającym na analizie jednostkowych losów ludzkich uwikłanych w określone sytuacje wychowawcze lub na analizie konkretnych zjawisk natury wychowawczej poprzez pryzmat jednostkowych biografii ludzkich z nastawieniem na opracowanie diagnozy przypadku lub zjawiska w celu podjęcia działań terapeutycznych" 

</doc>
<doc id="168545" url="https://pl.wikipedia.org/wiki?curid=168545" title="Zasoby (zarządzanie)">
Zasoby (zarządzanie)

Zasoby "(ang. resources)" to w terminologii APICS dotyczącej MRP wszystko, co jest potrzebne do wyprodukowania wyrobu, a czego brak spowodowałby niewykonanie planu. W tym znaczeniu zasobami są, przede wszystkim, surowce i materiały (podstawowe i pomocnicze), moce przerobowe (produkcyjne) liczone czasem dostępności maszyn (odpowiednich rodzajów) i pracowników (odpowiednich zawodów i specjalności), media zasilające, narzędzia oraz pieniądze.
Zasoby ludzkie "(ang. human resources, HR)" to amerykańskie określenie pracowników przedsiębiorstwa (także działu spraw pracowniczych).
Planowanie zasobów "(ang. resource planning)" odnoszone jest do planu produkcji, lecz może być uzależnione od planów nadrzędnych, jak np. strategiczny program działalności przedsiębiorstwa czyli „business plan”. Dotyczy to tych zasobów, których pozyskanie wymaga dłuższego czasu realizacji.
Szczególną kategorię stanowią zasoby odnawialne "(ang. renewable resources)". Tak nazywane są zasoby naturalne, które odtwarzają się co najmniej tak szybko, jak są zużywane, przykładowo: energia słoneczna, wiatru, pływów morskich.

</doc>
<doc id="168546" url="https://pl.wikipedia.org/wiki?curid=168546" title="Obiekty początkowy i końcowy">
Obiekty początkowy i końcowy

Obiekt początkowy (końcowy) – dla ustalonej kategorii formula_1 obiekt formula_2 o tej własności, że dla każdego obiektu formula_3 tej kategorii istnieje dokładnie jeden morfizm formula_4 (odpowiednio formula_5). Obiekty początkowy i końcowy danej kategorii, o ile tylko istnieją, są wyznaczone jednoznacznie z dokładnością do (jedynego) izomorfizmu. Obiekt, który jest jednocześnie początkowy i końcowy, nazywany jest obiektem zerowym kategorii formula_6

</doc>
<doc id="168548" url="https://pl.wikipedia.org/wiki?curid=168548" title="Zasób">
Zasób



</doc>
<doc id="168561" url="https://pl.wikipedia.org/wiki?curid=168561" title="Grzegorz II (papież)">
Grzegorz II (papież)

Grzegorz II (ur. ok. 660 w Rzymie, zm. 11 lutego 731 tamże) – święty Kościoła katolickiego, 89. papież w okresie od 19 maja 715 do 11 lutego 731.
Życiorys.
Urodził się w Rzymie, w zamożnej rodzinie; wychowywał się na Lateranie, był skarbnikiem, a potem bibliotekarzem (w czasach Sergiusza I).
Wybór tego kapłana, Rzymianina, świadczył o zmianie nastrojów w Rzymie. Imię nowego papieża nawiązywało do programu religijno-politycznego jego poprzednika Grzegorza Wielkiego. Istotnie stosunki między Rzymem a Konstantynopolem znów były napięte. Po burzliwych przewrotach cesarstwo wschodnie znalazło w osobie Leona III (717-741) monarchę który nie tylko przywrócił władzę, ale ufundował nową dynastię zwaną izauryjską lub syryjską. Z przyczyn do końca niewyjaśnionych Leon III podjął walkę z kultem obrazów, mając za sobą poparcie części hierarchii kościelnej. Wzbudziło to jednak gwałtowny opór ze strony mnichów i związanej duchowo z klasztorami ludności, więc walka z obrazami religijnymi (zwana ikonoklazmem) osłabiła w dużym stopniu autorytet cesarski. Wykorzystał to Grzegorz II, który zaczął szukać sprzymierzeńców w państwie Merowingów, u Anglików oraz wśród nowo nawróconych na chrześcijaństwo plemion germańskich znajdujących się za Renem.
Podobnie jak Grzegorz I, korzystał on z pomocy benedyktynów, którzy prowadzili aktywną działalność misyjną w Germanii. Apostoł wschodniej Frankonii, mnich Winfryd, zwany później Bonifacym, otrzymał od Grzegorza II sakrę biskupią. Olbrzymia korespondencja między Bonifacym a kurią papieską świadczy o dalekowzrocznych zamierzeniach biskupa rzymskiego.
W samej Italii Grzegorz II interweniował ze zmiennym szczęściem w sporach między Longobardami a Rawenną. Przeciwstawił się również zarządzeniom obrazoburczym cesarza Leona III, lecz czuwał by nie dopuścić do ogólnej antycesarskiej rewolty, gdyż zdawał sobie sprawę, że jeszcze nie nadeszła chwila dogodna do całkowitego wyzwolenia się spod władzy Konstantynopola. Cesarz chciał nawet aresztować lub zamordować papieża, lecz zaniechał tego, ze względu na dużą popularność jak i poparcie Grzegorza.
Jest autorem listów skierowanych do cesarza wymierzonych przeciw herezji obrazoburstwa. Jest określany jako "wybitny papież VIII wieku".
Jego wspomnienie liturgiczne obchodzone jest 11 lutego.

</doc>
<doc id="168568" url="https://pl.wikipedia.org/wiki?curid=168568" title="USC">
USC

Skrót USC może oznaczać:
Skrót U.S.C. oznacza:

</doc>
<doc id="168569" url="https://pl.wikipedia.org/wiki?curid=168569" title="Emule">
Emule



</doc>
<doc id="168573" url="https://pl.wikipedia.org/wiki?curid=168573" title="Paolo Savoldelli">
Paolo Savoldelli

Paolo Savoldelli (ur. 7 maja 1973) – były włoski kolarz szosowy. Zwycięzca Giro d’Italia 2002 i 2005.
Cechowały go wysokie umiejętności w jeździe po górach, ale także jest uważany za najszybszego kolarza podczas zjazdów (podaje się, że podczas zjazdów osiągnął prędkość nawet ponad 120 km/h).
Do jego największych osiągnięć należą wygrane w wyścigu Giro del Trentino (1998, 1999), wygrana w Tour de Romandie (2000), 2 wygrane etapy w Tour de Romandie (2001).
W 1999 zajął 2. miejsce w Giro d’Italia, a w 2002 i 2005 wygrał ten wyścig.
W latach 2003-2004 reprezentował niemiecką grupę zawodową Team Telekom (Team T-mobile), ale przez większość czasu nie startował z powodu ciężkiej kontuzji odniesionej u progu sezonu 2003.
W 2005 przeszedł do grupy Discovery Channel Pro Cycling Team, której liderem był do 2005 Amerykanin Lance Armstrong.
W roku 2007 był kolarzem kazachskiej drużyny Astana, a w sezonie 2008 ścigał się w barwach Team LPR.
4 lipca 2008 jedna z włoskich gazet poinformowała, że wraz z końcem sezonu zawodnik zakończył sportową karierę.

</doc>
<doc id="168575" url="https://pl.wikipedia.org/wiki?curid=168575" title="Bernhard Rudolf Abeken">
Bernhard Rudolf Abeken

Bernhard Rudolf Abeken (ur. 1 grudnia 1780 w Osnabrück, zm. 24 lutego 1866), filolog niemiecki.
Był profesorem w Rudolstadt i rektorem gimnazjum w Osnabrück, nauczycielem synów Schillera. Jego synami byli Wilhelm Ludwig i Hermann. 
Napisał m.in.: "Beiträge zum Studium der Götlichen Komedie Alighieri's" (Berlin 1818); "Cicero in seinen Briefen" (Hannower 1835); "Goethe in den Jahren 1771—75" (2 wyd. Hannower 1865).

</doc>
<doc id="168576" url="https://pl.wikipedia.org/wiki?curid=168576" title="Wilhelm Ludwig Abeken">
Wilhelm Ludwig Abeken

Wilhelm Ludwig Abeken (ur. 30 kwietnia 1813 w Osnabrück, zm. 29 stycznia 1843 w Monachium) – niemiecki archeolog i filolog klasyczny. 
Syn Bernarda Rudolfa Abekena. Prowadził głównie badania Italii w czasach przedrzymskich. Dopiero po śmierci wyszło jego podstawowe dzieło "Mittel-Italien vor den Zeiten römischer Herrschaft in seinen Denkmalen" (Stuttgart 1843).

</doc>
<doc id="168580" url="https://pl.wikipedia.org/wiki?curid=168580" title="Edmund Whittaker">
Edmund Whittaker

Edmund Taylor Whittaker (ur. 24 października 1873 w Southport, zm. 24 marca 1956 w Edynburgu) – angielski naukowiec: matematyk, fizyk, astronom, historyk nauki i filozof. Laureat Medalu Sylvestera (1931) i Medalu Copleya (1954); członek angielskich Royal Society i Royal Astronomical Society oraz Papieskiej Akademii Nauk; profesor Trinity College w Cambridge, Uniwersytetu Edynburskiego i Trinity College w Dublinie; ta ostatnia posada w jego czasach dawała mu stanowisko dyrektora Obserwatorium Dunsink i tytuł królewskiego astronoma Irlandii.
Życiorys.
Dzieciństwo i edukacja.
Urodził się w Southport w hrabstwie Lancashire, położonym w zachodniej części Anglii. Jego rodzice, Selina Septima Taylor i John Whittaker, byli niezależni finansowo i jak na owe czasy wystarczająco bogaci, aby nie podejmować pracy. Dziadek Edmunda, a tym samym ojciec Seliny Septimy, był doktorem medycyny z praktyką w Middleton niedaleko Manchesteru. Do momentu ukończenia jedenastu lat uczyła go matka. Potem młody Whittaker rozpoczął swoją edukację w Grammar School w Manchesterze, a od dziewiętnastego roku życia kontynuował ją w Trinity College na Uniwersytecie Cambridge, gdzie otrzymał stypendium naukowe. Będąc studentem z licencjatem słuchał wykładów m.in. George’a Darwina i Andrew Forsytha. W tym czasie jego zainteresowania oscylowały wokół matematyki stosowanej, co z pewnością wpłynęło na to, że w roku 1894 otrzymał nagrodę Sheepshanks Exhibition in Astronomy. W kolejnym roku Edmund otrzymał tytuł Second Wrangler (zajęcie drugiego miejsca na roku). W 1896 roku został pierwszym zdobywcą Nagrody Smitha dzięki pracy w dziedzinie matematyki klasycznej, zwanej „jednolitymi funkcjami”. Z czasów, kiedy jeszcze studiował na Cambridge, wzięło się także jego późniejsze zainteresowanie filozofią. Wtedy to zauroczony – jak podaje Janusz Mączka powołując się na monografię Alix Parmentier „La philosophie de Whitehead et le problème de Dieu” – filozoficzną naturą matematyki przez swojego profesora Whiteheada, począł zgłębiać historię filozofii.
Kariera zawodowa.
W 1896 roku Whittaker został członkiem Trinity College i zaczął wykładać w Cambridge. Jego pierwszymi uczniami w Cambridge byli Godfrey Harold Hardy i James Hopwood Jeans. Whittaker dokonał rewolucyjnych zmian w dydaktyce i tematyce nauczania w Cambridge. Nauczał matematyki na podstawie swojej sławnej książki "A Course of Modern Analysis". Niniejsza praca jest ważna szczególnie dla studiujących złożone funkcje zmienne. Oprócz matematyki Whittaker wykładał na Cambridge szereg innych przedmiotów, takich jak: astronomia, optyka geometryczna, elektryka i magnetyka. Udział Whittakera w nauce astronomii zaznaczył się nie tylko w kursie jaki wykładał, lecz także uwidocznił się w przyjęciu go do Royal Astronomical Society. Od 1901 do 1906 roku służył tam jako sekretarz. W 1906 roku został Królewskim Astronomem Irlandii i przeprowadził się do Obserwatorium Dunsink, gdzie pracował Hamilton. W tym samym czasie został mianowany profesorem astronomii na Uniwersytecie w Dublinie.
W 1912 roku Whittaker objął stanowisko profesora Uniwersytetu Edynburskiego po zmarłym w listopadzie 1911 George’u Chrystalu. Został tam do końca swojej kariery zawodowej. Faktycznie przeszedł na emeryturę w 1943, lecz podczas II wojny światowej zgodził się pomagać przez następne trzy lata. Wkrótce po tym, jak wrócił do Edynburga, założył Edynburskie Laboratorium Matematyczne, gdzie zaczął realizować praktycznie swoje zainteresowania z analizy numerycznej. Wiele jego wykładów na ten temat zostało zebranych w książce, którą opublikował w 1924 i zatytułował: „Rachunek obserwacji: traktat w matematyce numerycznej”.
Dorobek naukowy.
Matematyka, fizyka i historia nauki.
Z praktycznej strony matematyki, Whittaker był zainteresowany przez wiele lat teorią względności, publikując co najmniej pięć artykułów na ten temat. Pracował także nad teorią elektromagnetyczną, dając w ten sposób rozwiązanie równania Maxwella. Jednym z jego najważniejszych studiów było „A history of the theories of Aether and Electricity, from the ages of Descartes to the Closes of the Nineteenth Century” („Historia teorii eteru i elektryczności od Kartezjusza do końca XIX wieku”). W 1953 roku ukończył poprawioną wersję, zawierającą prace od początku 1900 roku do 1925 roku.
McCrea opisuje badania Whittaker wykładami, które dawał dwa razy w tygodniu przez cały rok akademicki, podczas gdy był profesorem w Edynburgu: 
Nagrody i wyróżnienia.
Whittaker otrzymał wiele tytułów honorowych. Będąc członkiem Londyńskiego Stowarzyszenia Matematycznego, był jego przewodniczącym w latach 1928–1929. Stowarzyszenie to przyznało mu Medal De Morgana w 1935, natomiast wcześniej w 1905 został wybrany członkiem Royal Society, służąc w Radzie przez dwa okresy, od 1911 do 1912 oraz 1933 do 1935, w tym czasie został wiceprzewodniczącym podczas drugiego okresu. Został nagrodzony Medalem Sylvestera w 1931 i Medalem Copleya w 1954 "(…) za jego wybitny wkład w matematykę, zarówno klasyczną jak i stosowaną, oraz w fizykę teoretyczną".
W 1945 otrzymał tytuł szlachecki.
Teologia.
Whittaker był gorliwym chrześcijaninem, w 1930 konwertował się na katolicyzm. W 1935 został nagrodzony odznaczeniem Pro Ecclesia et Pontifice, a rok później przyjęto go do Papieskiej Akademii Nauk (w roku powołania jej przez papieża Piusa XI). Wiele wykładów naukowych z teologii, takich jak: "Riddell Memorial Lecture" czy "Donnellan Lectures" stało się inspiracją do napisania dwóch dzieł, „Początek i koniec świata” oraz „Przestrzeń i Duch”. Powyższe dzieła zostały napisane w Dublinie, z czego pierwsze w 1942 roku, a drugie w cztery lata później.

</doc>
<doc id="168582" url="https://pl.wikipedia.org/wiki?curid=168582" title="Chwila prawdy">
Chwila prawdy



</doc>
<doc id="168583" url="https://pl.wikipedia.org/wiki?curid=168583" title="Hektor Berlioz">
Hektor Berlioz



</doc>
<doc id="168584" url="https://pl.wikipedia.org/wiki?curid=168584" title="Youhanna Fouad El-Hage">
Youhanna Fouad El-Hage

Youhanna Fouad El-Hage (ur. 13 marca 1939 w Zahle, zm. 4 maja 2005), libański duchowny katolicki obrządku maronickiego, arcybiskup Trypolisu, prezydent Caritas Internationalis.
Święcenia kapłańskie przyjął 17 marca 1968. Studiował w Rzymie, USA i Bejrucie. 7 czerwca 1997 został mianowany arcybiskupem maronickim Trypolisu, przyjął sakrę biskupią 1 listopada 1997 z rąk kardynała Sfeira (patriarchy Antiochii). Nazywany "biskupem ubogich", cieszył się popularnością zarówno w środowiskach katolickich, jak i muzułmańskich w Libanie. Był szefem Caritasu libańskiego, Caritasu bliskowschodniego i północnoafrykańskiego, a od 1999 Caritas Internationalis, zrzeszającego 162 organizacje krajowe.

</doc>
<doc id="168586" url="https://pl.wikipedia.org/wiki?curid=168586" title="Sumina">
Sumina



</doc>
<doc id="168587" url="https://pl.wikipedia.org/wiki?curid=168587" title="Sumina (struga)">
Sumina (struga)

Sumina – struga na Górnym Śląsku. Swoje źródło ma na polach w okolicy Krzyżkowic (dzielnica Pszowa). Uchodzi do Rudy, która jest dopływem Odry. Długość 27,5 km.
Struga do miejscowości Lyski nosi nazwę "Suminka".
Miejscowości leżące nad Suminą:

</doc>
<doc id="168596" url="https://pl.wikipedia.org/wiki?curid=168596" title="Kaczka po pekińsku">
Kaczka po pekińsku

Kaczka po pekińsku (chiń. 北京烤鸭; pinyin: Běijīng kǎoyā) to najsłynniejszy pekiński smakołyk, obecnie produkowany seryjnie. Kaczki, hodowane w jednym z gospodarstw rolnych koło Pekinu, są tuczone zbożem i pastą sojową. 
Przyrządzanie.
Kaczki są zabijane, po czym skubane, patroszone i dokładnie myte. Pod powierzchnię skóry zostaje wpompowane powietrze przez otwór znajdujący się na szyi, w celu oddzielenia skóry od tłuszczu, co pozwala uzyskać wyjątkową chrupkość (w Chinach kaczki zazwyczaj zabijane są poprzez poderżnięcie gardła a ich głowy pozostawia się przytwierdzone do korpusu, otwór na szyi to miejsce, w którym gardło zostało poderżnięte). Następnie kaczki moczy się przez chwilę we wrzątku i zawiesza na hakach, aby przeschły. Kaczki zostają pokryte glazurą z syropu maltozowego i pozostawione do wyschnięcia na 24 godziny. Po upływie doby, kaczki zawiesza się w ceglanym piecu i piecze nad ogniem z drewna drzew owocowych (najczęściej brzoskwiń i gruszy), aż staną się złocisto-brązowe, lśniące, chrupiące.
Kaczkę podaje się etapami:

</doc>
<doc id="168598" url="https://pl.wikipedia.org/wiki?curid=168598" title="Adam Wójcik (koszykarz)">
Adam Wójcik (koszykarz)

Adam Wójcik (ur. 20 kwietnia 1970 w Oławie, zm. 26 sierpnia 2017 we Wrocławiu) – polski koszykarz występujący na pozycjach silnego skrzydłowego i środkowego. Wielokrotny reprezentant Polski, czterokrotnie uczestniczył w turniejach finałowych mistrzostw Europy. Ośmiokrotny mistrz Polski, czternastokrotny medalista mistrzostw Polski, mistrz Belgii i dwukrotny medalista mistrzostw Belgii. W całej profesjonalnej karierze koszykarskiej rozegrał 1268 meczów, w tym 651 w Polskiej Lidze Koszykówki i 238 w juniorskich oraz seniorskich reprezentacjach Polski. W sumie zdobył 17 718 punktów, w tym 10 110 w Polskiej Lidze Koszykówki.
Życiorys.
Kariera klubowa (1983–2012).
Początki kariery (1983–1987).
Adam Wójcik swój pierwszy oficjalny mecz koszykówki rozegrał w maju 1982 w ramach rozgrywek międzyszkolnych w minikoszykówce chłopców. W styczniu 1983 trener Krzysztof Walonis zaprosił go na treningi w Gwardii Wrocław, na których po raz pierwszy pojawił się 1 lutego 1983. W tym samym roku zadebiutował on także w drużynie młodzików Gwardii. W 1986, wraz z zespołem Gwardii, zdobył złoty medal Ogólnopolskiej Spartakiady Młodzieży oraz mistrzostwo Polski kadetów. Rok później ponownie zdobył mistrzostwo Polski, tym razem w kategorii juniorów młodszych.
Gwardia Wrocław/Aspro Wrocław/Aspro Brzeg Dolny (1987–1994).
Sezon 1987/1988.
W sezonie 1987/1988 zadebiutował w pierwszej drużynie wrocławskiej Gwardii. Jednocześnie w trakcie sezonu występował przede wszystkim w drużynie rezerw, rozgrywającej swoje spotkania przed meczami ligowymi pierwszych zespołów. 23 października 1987, w meczu wyjazdowym 7. kolejki najwyższej klasy rozgrywkowej przeciwko Górnikowi Wałbrzych, po raz pierwszy został zgłoszony do składu pierwszej drużyny Gwardii na mecz ligowy, jednakże ostatecznie nie pojawił się na boisku z powodu złamania palca u stopy. 14 listopada 1987, w meczu wyjazdowym 8. kolejki z Wisłą Kraków, po raz drugi znalazł się w składzie pierwszej drużyny, a po raz pierwszy wystąpił w meczu ligowym najwyższej klasy rozgrywkowej – zagrał około 5 minut i nie zdobył punktów. 12 grudnia 1987, w meczu 16. kolejki z AZS-em Koszalin, po raz drugi wystąpił w meczu ligowym najwyższej klasy rozgrywkowej, zdobywając pierwsze punkty – w czasie około 4 minut zdobył ich w sumie 4. 20 lutego 1988, w ramach meczu ćwierćfinałowego fazy play-off polskiej ligi przeciwko Zastalowi Zielona Góra, zadebiutował w rozgrywkach fazy play-off, zdobywając 9 punktów. W sumie w sezonie 1987/1988 rozegrał 6 meczów ligowych w najwyższej klasie rozgrywkowej, zdobywając łącznie 15 punktów. Wraz z pierwszą drużyną Gwardii Wrocław zdobył srebrny medal mistrzostw Polski seniorów. Ponadto, wraz z drużyną juniorską tego klubu zdobył także brązowy medal w juniorskich mistrzostwach kraju.
Sezon 1988/1989.
16 października 1988, w meczu przeciwko Wybrzeżu Gdańsk, po raz pierwszy w karierze osiągnął w meczu ligowym barierę 10 punktów zdobytych w jednym spotkaniu. 14 stycznia 1989 w meczu derbowym ze Śląskiem Wrocław na około 25 sekund przed końcem spotkania (przy stanie 85:86), mimo poleceń trenera Gwardii, sfaulował Macieja Zielińskiego, w wyniku czego Gwardia przegrała to spotkanie 85:88. Dzień później, w meczu przeciwko Górnikowi Wałbrzych, po raz pierwszy w karierze przekroczył 20 punktów w jednym meczu, zdobywając ich 21. 11 marca 1989, w meczu o 5. miejsce w polskiej lidze przeciwko Legii Warszawa, zdobył 29 punktów, co było jego rekordem punktowym sezonu i najlepszym wynikiem w dotychczasowej karierze seniorskiej. Ostatecznie Gwardia zakończyła ten sezon na 6. pozycji w lidze. W kwietniu 1989, wraz z drużyną juniorską Gwardii, zdobył także mistrzostwo Polski juniorów. Ponadto został królem strzelców turnieju finałowego tych rozgrywek, a także wybrano go jego MVP.
Sezon 1989/1990.
W sezonie 1989/1990 dwukrotnie wyrównał swój najlepszy dotychczasowy wynik punktowy w meczu ligowym zdobywając po 29 punktów w meczu wyjazdowym z Zastalem Zielona Góra (25 lutego 1990) i w spotkaniu ćwierćfinałowym fazy play-off przeciwko Victorii Sosnowiec (10 marca 1990). Na przełomie marca i kwietnia 1990 w półfinałach fazy play-off Gwardia Wrocław pokonała 3:2 wrocławski Śląsk. Wójcik w 5 meczach tej serii zdobył łącznie 77 punktów. W kwietniu 1990 po raz pierwszy w karierze wystąpił w finale polskiej ligi. Gwardia przegrała rywalizację finałową z Lechem Poznań 0:3, zdobywając tym samym wicemistrzostwo Polski, a Wójcik w trzech meczach finałowych zdobywał kolejno 23, 25 i 12 punktów. W sumie w całym sezonie 1989/1990 zdobył w meczach ligowych 534 punkty, plasując się pod tym względem na 8. pozycji w lidze. Ponadto po raz pierwszy został także wybrany do „pierwszej piątki” sezonu polskiej ligi.
Sezon 1990/1991.
Od sezonu 1990/1991 Gwardia Wrocław zmieniła swoją nazwę na Aspro Wrocław. 6 kwietnia 1991, w meczu wyjazdowym przeciwko Victorii Sosnowiec, po raz pierwszy w karierze przekroczył liczbę 30 punktów zdobytych w jednym meczu ligowym, zdobywając ich 32. W sezonie 1990/1991 barierę tę udało mu się osiągnąć jeszcze raz – 11 kwietnia 1991, w kolejnym meczu o 3. miejsce w lidze przeciwko sosnowieckiej Victorii, zdobył dokładnie 30 punktów. W sumie w całym sezonie zdobył 869 punktów, co uplasowało go pod tym względem na 4. pozycji w rozgrywkach. Jednocześnie został ponownie wybrany do „pierwszej piątki” sezonu polskiej ligi. Po zakończeniu sezonu wystąpił także w meczu pokazowym reprezentacji Polski z „Gwiazdami Ligi”, w którym zdobył 13 punktów. Podczas imprezy tej zwyciężył także w prawdopodobnie pierwszym oficjalnym konkursie wsadów rozegranym w Polsce, pokonując w dogrywce Jarosława Jechorka.
Sezon 1991/1992.
W sezonie 1991/1992 dwukrotnie przekroczył barierę 30 punktów zdobytych w jednym meczu ligowym – najpierw 24 listopada 1991, w meczu wyjazdowym przeciwko Victorii Sosnowiec, zdobył 31 punktów, a następnie 8 lutego 1992, w meczu wyjazdowym przeciwko Stali Bobrek Bytom, w którym zdobył 33 punkty (jego rekord sezonu). Wraz z drużyną Aspro awansował do finału ligi, w której Aspro przegrało 2:3 ze Śląskiem Wrocław, zdobywając tym samym srebrny medal mistrzostw Polski. W sumie w całym sezonie ligowym zdobył 803 punkty, co uplasowało go pod tym względem na 6. pozycji w lidze. Po raz kolejny został także wybrany do „pierwszej piątki” sezonu polskiej ligi. W marcu 1992 wziął udział w meczu pokazowym reprezentacji ligi polskiej ze Śląskiem Wrocław, w którym zdobył 27 punktów, jednak po raz pierwszy i jedyny w karierze przegrał rywalizację w konkursie wsadów, w którym pokonał go Maciej Zieliński.
Sezon 1992/1993.
We wrześniu 1992, ze względu na złą sytuację finansową Aspro, wspólnie z Dominikiem Tomczykiem, zwrócił się z prośbą o zwolnienie z dalszych obowiązków wobec tego klubu i przyjęcie do wrocławskiego Śląska. Ostatecznie jednak oba kluby ustaliły między sobą, że Wójcik i Tomczyk pozostaną w Aspro, po czym obaj podpisali z tym klubem nowe, 2-letnie umowy. W sezonie 1992/1993 w większości meczów ligowych zdobywał ponad 20 punktów. W styczniu 1993 w ostatniej sekundzie meczu derbowego ze Śląskiem wykonał celny wsad, dzięki któremu Aspro odniosło zwycięstwo. Swój punktowy rekord sezonu ustanowił 24 października 1992 w meczu przeciwko Górnikowi Wałbrzych, zdobywając 37 punktów. W jednym ze spotkań rywalizacji półfinałowej z Nobilesem Włocławek zdobył 34 punkty, jednak ostatecznie Aspro ją przegrało i zdobyło brązowy medal, pokonując w rywalizacji o ten krążek Zastal Zielona Góra. W całym sezonie ligowym zdobył 1010 punktów, jednak, w wyniku anulowania mu punktów zdobytych w jednym ze spotkań ze Śląskiem, które zweryfikowano jako walkower dla Aspro (ze względu na występ w Śląsku nieuprawnionego zawodnika) oficjalna liczba zdobytych przez Wójcika punktów w sezonie 1992/1993 wyniosła 984, co było 4. wynikiem w całych rozgrywkach. Po raz czwarty został on także wybrany „pierwszej piątki” sezonu polskiej ligi.
Sezon 1993/1994.
W czerwcu 1993 wyjechał do Stanów Zjednoczonych na testy w Los Angeles Clippers. Rywalizował w nich z 19 amerykańskimi koszykarzami, jako pierwszy polski koszykarz w historii. Po tym jak nie został wybrany powrócił do Polski. W lipcu zawarł wstępne porozumienie z tureckim klubem CASA TED Ankara Kolejliler Spor Kulübü, jednak Aspro odrzuciło ofertę jego transferu za ok. 80 tysięcy dolarów amerykańskich. Krótko po powrocie z Turcji wyjechał do Włoch, gdzie podpisał kontrakt z klubem Società Sportiva Basket Napoli, jednak klub ten po kilku tygodniach zabronił mu dalszego udziału w treningach drużyny, nie wypłacając przy tym pensji. Po tej sytuacji we wrześniu rozpoczął treningi z innym włoskim zespołem – Basket Rimini Crabs, po czym 20 września wyjechał do Szwajcarii na testy do klubu z Bellinzony, który chciał z nim podpisać umowę, jednak ówczesny prezes Aspro (Tomasz Jabłoński) odrzucił ofertę transferu za ok. 30 tysięcy dolarów amerykańskich.
W połowie października 1993 powrócił do Polski, gdzie wiązał go jeszcze roczny kontrakt z Aspro. Wrocławski klub w tym czasie przeniósł się do Brzegu Dolnego i występował pod nazwą Aspro Brzeg Dolny. W pierwszym meczu po powrocie, 3 listopada 1993 zdobył 17 punktów przeciwko Górnikowi Wałbrzych. W całym sezonie 1993/1994 zdobywał średnio niespełna 24 punkty na mecz, zajmując 3. miejsce w klasyfikacji najlepszych strzelców ligi (za Dominikiem Tomczykiem i Wojciechem Królikiem). W ćwierćfinale fazy play-off Aspro przegrało z Nobilesem Włocławek i ostatecznie zakończyło sezon na 5. miejscu, po pokonaniu w rywalizacji o tę pozycję AZS Lublin. 26 marca 1994, w decydującym meczu z AZS-em, zdobył 38 punktów, co było jego rekordem punktowym sezonu. W sezonie 1993/1994, w jednym ze spotkań z Górnikiem Wałbrzych, otrzymał pierwsze i jedyne w karierze przewinienie dyskwalifikujące.
W kwietniu 1994 został wybrany do udziału w pierwszym w historii Meczu Gwiazd Polskiej Ligi Koszykówki. Podczas tej imprezy zdobył 31 punktów i przegrał tytuł MVP z Jarosławem Zyskowskim na podstawie głosu sędziego tego spotkania – Wiesława Zycha (podczas tradycyjnego głosowania Wójcik i Zyskowski zdobyli tyle samo głosów), wygrał jednak konkurs wsadów.
W sumie rozegrał w Gwardii Wrocław 7 sezonów (od sezonu 1987/1988 do końca sezonu 1993/1994), w czasie których wystąpił w 234 meczach ligowych, w których zdobył łącznie 4196 punktów.
Mazowszanka Pruszków (1994–1995).
Sezon 1994/1995.
Przed sezonem 1994/1995 podpisał wstępny kontrakt ze Śląskiem Wrocław, jednak po odejściu sponsora, od którego uzależniona była ważność umowy (firma PCS), nie wszedł on w życie. Otrzymał wówczas oferty z Mazowszanki Pruszków oraz austriackiego klubu z Wiednia. W związku z tym, iż nie chciał przechodzić podobnych problemów co przed poprzednim sezonem, zdecydował się na pozostanie w Polsce i podpisanie kontraktu z klubem z Pruszkowa.
W nowym klubie 7 września 1994 zadebiutował w europejskich pucharach. W rozegranym, z racji na trwającą wojnę, w chorwackim Splicie meczu rundy kwalifikacyjnej Pucharu Koracia przeciwko klubowi Česko 93 Sarajevo, wygranemu przez zespół z Pruszkowa, zdobył 25 punktów. Ze względu na skręcenie kostki na początku sezonu opuścił kilka spotkań ligowych, w dalszej części rozgrywek występował już jednak regularnie w „pierwszej piątce” Mazowszanki. 29 stycznia 1995 w meczu przeciwko Lechowi Poznań zdobył 40 punktów, co jest jego najlepszym wynikiem punktowym w karierze. W jednym ze spotkań półfinałowych fazy play-off przeciwko Anwilowi Włocławek zdobył 31 punktów, miał 15 zbiórek i kilka bloków. W rywalizacji finałowej przeciwko Polonii Przemyśl Mazowszanka zwyciężyła 3:1. Dzięki temu Wójcik, który w rozegranym 25 marca 1995 ostatnim meczu finałowym był najskuteczniejszym koszykarzem (20 punktów), zdobył swój pierwszy w karierze tytuł mistrza Polski.
W kwietniu 1995 ponownie wziął udział w meczu gwiazd PLK, po raz drugi zwyciężając w konkursie wsadów. Podczas rozgrzewki przed tym konkursem w trakcie wykonywania wsadu rozbił tablicę. Na zakończenie sezonu po raz kolejny został także wybrany do „pierwszej piątki” rozgrywek, a w klasyfikacji najlepszych strzelców uplasował się na 3. pozycji z dorobkiem 672 punktów.
Bobry Bytom (1995).
Sezon 1995/1996.
Przed sezonem 1995/1996 został zawodnikiem klubu Bobry Bytom. Początkowo był podstawowym graczem Bobrów, jednak z czasem ówczesny trener klubu Józef Potępa zaczął go coraz rzadziej desygnować do gry. W sumie w klubie z Bytomia rozegrał 13 spotkań ligowych, w których zdobywał średnio po 14,5 punktu na mecz. Jego rekordowym osiągnięciem punktowym w barwach Bobrów było 35 punktów, jakie zdobył w pojedynku ze Stalą Stalowa Wola, a najgorszym wynikiem 0 punktów z meczu przeciwko Lechowi Poznań, rozegranego 16 grudnia 1995, gdy wiedział już, iż w kolejnych dniach opuści bytomski klub.
Sunair Ostenda (1995–1996).
Sezon 1995/1996.
W drugiej części grudnia odszedł z Bobrów Bytom i został koszykarzem belgijskiego klubu Sunair Ostenda. W nowym klubie zadebiutował w towarzyskim Turnieju Świątecznym organizowanym z okazji Bożego Narodzenia. Klub z Ostendy występował wówczas nadal w europejskich pucharach, jednak Wójcik nie mógł zostać do nich zgłoszony, bowiem wcześniej w ciągu tego samego sezonu zagrał w tych rozgrywkach w barwach Bobrów. Mimo to przez pozostałą część sezonu był podstawowym zawodnikiem Sunairu.
W przegranym 63:65 ze Spirou Charleroi finale Pucharu Belgii zagrał słabo, zdobywając 4 punkty i kilka zbiórek, a jego występ został skrytykowany przez właściciela klubu Rudolfa Vanmoerkerke'a, który chciał go wówczas zwolnić, jednak podjęciu tej decyzji sprzeciwił się ówczesny trener zespołu Ton Boot oraz kibice klubu. W rozegranym w maju 1996 finale ligi belgijskiej Sunair, który w wyniku kontuzji występował w okrojonym składzie, przegrał ze Spirou Charleroi 0:3, zdobywając tym samym srebrny medal. W jednym z meczów finałowych Wójcik wziął udział w akcji, w której w ciągu kilkunastu sekund zablokował 4 rywali – nagranie tego zdarzenia było w kolejnych latach wielokrotnie wykorzystywane w telewizji. Na koniec sezonu został wybrany do udziału w Meczu Gwiazd Ethias League, jednak, z racji na udział w zgrupowaniu reprezentacji Polski, nie mógł wziąć w nim udziału.
Spirou Charleroi (1996–1997).
Sezon 1996/1997.
W czerwcu 1996 podpisał dwuletni kontrakt z belgijskim Spirou Charleroi. 19 września 1996 w jego barwach, jako pierwszy Polak w historii, zadebiutował w rozgrywkach Euroligi. W rozegranym wówczas spotkaniu Spirou przeciwko klubowi TeamSystem Bolonia, przegranym przez Belgów 78:87, zagrał 11 minut, w czasie których zdobył 8 punktów i 5 zbiórek, zanotował także 5 fauli. W całym sezonie Euroligi wystąpił we wszystkich 16 meczach swojego klubu, w których zdobył łącznie 197 punktów (średnio po 12,8 na mecz), co było drugim wynikiem w zespole, po Amerykaninie Ronaldzie Ellisie. Dwukrotnie został wybrany najlepszym graczem spotkania – miało to miejsce w meczach przeciwko Adecco Estudiantes Madryt (zdobył 25 punktów) i Cibonie Zagrzeb (20 punktów).
W grudniu 1996 został zaproszony do udziału w Meczu Gwiazd Euroligi, jednak nie otrzymał na to zgody ze strony klubu, bowiem w tym czasie Spirou rozgrywało ważny mecz ligowy. W sezonie 1996/1997 wystąpił za to w reprezentacji Europy w meczu przeciwko Cibonie Zagrzeb, rozgrywanym z okazji 50-lecia tego klubu. Wraz ze Spirou 12 maja 1997 zdobył mistrzostwo Belgii, po pokonaniu w finale zespołu z Ostendy 3:0. W całym sezonie ligowym rozegrał 38 meczów, w których zdobył łącznie 517 punktów.
Śląsk Wrocław (1997–2001).
Sezon 1997/1998.
Po zakończeniu sezonu 1996/1997, bez wiedzy Spirou Charleroi, z którym wiązał go mający obowiązywać jeszcze jeden sezon kontrakt, podpisał trzyletnią umowę z francuskim CSP Limoges, będącym wówczas czołowym klubem w Europie. CSP zapłaciło później Spirou sumę odstępnego za rozwiązanie kontraktu Wójcika, a umowa z francuskim klubem miała wejść w życie pod warunkiem uzyskania przez Polaka statusu gracza z „kraju stowarzyszonego z Unią Europejską”. W sierpniu 1997 właściciele klubu z Limoges oraz agent koszykarski Didier Rose, który negocjował warunki umowy z Wójcikiem, zostali zatrzymani pod zarzutami malwersacji finansowych, a sam klub został zdegradowany do drugiej ligi. W związku z tymi zdarzeniami Wójcik pozostał bez klubu i powrócił do Polski. Jego zatrudnieniem były zainteresowane między innymi Unia Tarnów, Anwil Włocławek i Śląsk Wrocław.
Kariera reprezentacyjna.
Reprezentacje juniorskie.
W 1986 po raz pierwszy otrzymał powołanie do reprezentacji Polski kadetów na odbywający się pod koniec roku obóz treningowy i turniej towarzyski, jednakże, wspólnie z Krzysztofem Milą, z powodu problemów z dotarciem na czas ich paszportów do Polskiego Związku Koszykówki, nie wziął w nim udziału. W tym samym roku zadebiutował jednak później w kadrze kadetów.
Reprezentacja seniorska.
W grudniu 1988 odchodzący wówczas z funkcji trenera seniorskiej reprezentacji Polski Andrzej Kuchar zarekomendował swojemu następcy – Arkadiuszowi Konieckiemu powołanie do kadry Wójcika. Koniecki początkowo powołał jednak Andrzeja Kamulę, będącego wówczas graczem Wisły Kraków, a dopiero po interwencji Kuchara zastąpił Kamulę Wójcikiem. Wójcik, powołany do reprezentacji w styczniu 1989 na Turniej Wyzwolenia w Warszawie, ostatecznie wystąpił wówczas jednak w barwach Polski B, czyli ówczesnej kadry młodzieżowej.
Wójcik zadebiutował w reprezentacji seniorów prawdopodobnie 11 czerwca 1989 w hiszpańskim Algeciras, gdzie Polska przegrała towarzyski pojedynek z Francją 79:108 – brak jednak oficjalnego potwierdzenia tego faktu, gdyż ze spotkania tego nie zachowały się żadne statystyki, ani szczegółowe relacje. Pierwszym oficjalnie potwierdzonym meczem Wójcika w kadrze jest rozegrane 15 czerwca 1989 w Saragossie spotkanie z tym samym rywalem (zakończone porażką 92:107), w którym zdobył on 17 punktów. W listopadzie 1989 Wójcik, wraz z reprezentacją Polski, wziął udział w tournée po Stanach Zjednoczonych, gdzie Polska rozegrała 8 meczów z drużynami uniwersyteckimi z tego kraju, wygrywając tylko 2 mecze.
Po powrocie do kraju reprezentacja Polski rozegrała 3 mecze w ramach eliminacji do Mistrzostw Europy w 1991. 22 listopada Wójcik zadebiutował w oficjalnym meczu „o stawkę”, grając kilkanaście minut i zdobywając 8 punktów w przegranym 71:101 spotkaniu przeciwko Holandii. Wystąpił również w 2 pozostałych rozegranych w listopadzie 1989 meczach eliminacyjnych – przegranym 76:105 z Włochami, w którym zdobył 11 punktów i przegranym 80:96 z Belgią, w którym zdobył 7 punktów.
W związku z faktem, iż rewanże w eliminacjach do mistrzostw Europy miały być rozegrane rok po pierwszych meczach, w ramach przygotowań do nich reprezentacja Polski w czerwcu 1990 wzięła udział w rozgrywanym co roku na Tajwanie turnieju William Jones Cup, w którym zajęła 2. miejsc, przegrywając wyłącznie z Meksykiem. Wójcik podczas tego turnieju otrzymał pierwsze w karierze wyróżnienie w kadrze seniorów – został wybrany do grona 10 najlepszych koszykarzy turnieju (wspólnie między innymi z Jarosławem Jechorkiem i Tomaszem Torgowskim), zdobywając średnio po 20,5 punktu w meczu, w tym 21 w przegranym 55:57 z Meksykiem meczu finałowym. W listopadzie 1990 reprezentacja Polski, z Wójcikiem w składzie, rozegrała mecze rewanżowe w eliminacjach do mistrzostw Europy 1991. Po pokonaniu Holandii, Włoch i Belgii kadra ta wywalczyła awans do turnieju finałowego.
Podczas Mistrzostw Europy w Koszykówce 1991 był podstawowym zawodnikiem reprezentacji Polski, która wygrała 2 z 5 rozegranych meczów (oba z Bułgarią) i zajęła w turnieju tym 7. pozycję. Sam Wójcik zdobył wówczas 45 punktów i miał 6 bloków, zajmując ex aequo z Toni Kukočem 5. miejsce w klasyfikacji najlepiej blokujących tej imprezy. Po mistrzostwach Europy został wyróżniony przez niemieckie czasopismo „Deutscher Sportverlag”, które uznało go za 3. najlepszego koszykarza sezonu w Europie – pozwoliło to uplasować mu się na 14. pozycji w plebiscycie na najlepszego koszykarza Europy.
Reprezentacja Polski w kolejnych miesiącach nie zakwalifikowała się zarówno na Letnie Igrzyska Olimpijskie 1992, jak i Mistrzostwa Europy w Koszykówce Mężczyzn 1993 – Wójcik, zdaniem dziennikarzy, stał się w tym okresie najlepszym koszykarzem kadry. Po tych turniejach trenerem reprezentacji został Tadeusz Aleksandrowicz. Gracze Aspro (Wójcik, Tomczyk i Adam Gołąb) za namową ówczesnego trenera tego klubu nie wzięli udziału w pierwszej konsultacji kadry przeprowadzonej przez Aleksandrowicza, za co zostali ukarani przez Aspro naganami.
Mimo tego zdarzenia Wójcik pozostał w reprezentacji, która w zorganizowanym we Wrocławiu dodatkowym turnieju kwalifikacyjnym do mistrzostw Europy 1993 ponownie nie wywalczyła awansu do turnieju finałowego (Wójcik podczas wrocławskiego turnieju zdobył najwięcej punktów spośród Polaków). 2 tygodnie później w 1. rundzie eliminacji do Mistrzostw Europy w koszykówce mężczyzn 1995, po porażkach z Czechami i Słowacją, reprezentacja Polski z Wójcikiem w składzie nie tylko odpadła z dalszych eliminacji, ale spadła do niższej dywizji rozgrywek o mistrzostwo Europy.
W listopadzie 1994 Wójcik wraz z reprezentacją Polski wyjechał na tournée po Stanach Zjednoczonych, gdzie kadra rozegrała 10 meczów z drużynami NCAA, przegrywając wszystkie z nich. Pół roku później reprezentacja wygrała wszystkie swoje 5 meczów w ramach dywizji C, tym samym awansując do właściwej fazy eliminacji do Mistrzostw Europy w Koszykówce Mężczyzn 1997. Wójcik w tych spotkaniach zdobył łącznie 110 punktów. Jesienią 1995, w decydującej części eliminacji, kadra Polski przegrała 4 z 5 meczów. W rozegranych rok później rewanżach zwyciężyła jednak we wszystkich spotkaniach, w związku z czym, aby awansować do mistrzostw, w decydującym spotkaniu musiała pokonać Belgię różnicą co najmniej 2 punktów. Wójcik w meczu tym zdobył kilka ostatnich punktów dla polskiej reprezentacji, gromadząc ich w sumie 26, a reprezentacja wygrała różnicą 4 punktów, tym samym awansując do turnieju finałowego mistrzostw Europy.
Podczas Mistrzostw Europy w 1997 w pierwszej rundzie reprezentacja Polski, ponownie z Wójcikiem w składzie, przegrała z późniejszymi finalistami turnieju – Jugosławią i Włochami, jednak pokonała Łotwę i awansował do drugiej rundy. W tej części rywalizacji polska kadra pokonała Chorwację i Niemcy, dzięki czemu awansowała do ćwierćfinału. W meczu ćwierćfinałowym z Grecją Polacy przegrali 62:72, mimo prowadzenia różnicą 10 punktów po 30 minutach. W rywalizacji o miejsca 5–8 polska reprezentacja przegrała z Litwą i Hiszpanią, a wygrała z Turcją, zajmując ostatecznie w mistrzostwach 7. pozycję, nie uzyskując awansu do mistrzostw świata. Sam Wójcik podczas turnieju finałowego mistrzostw Europy zagrał we wszystkich 9 meczach polskiej kadry, zdobywając w sumie 101 punktów, 37 zbiórek i 19 przechwytów, będąc najlepiej zbierającym i drugim najlepiej punktującym w polskiej reprezentacji.
W latach 1989-2009 występował w reprezentacji Polski, w barwach której rozegrał 149 spotkań, zdobywając 1821 punktów.Wziął udział w czterech mistrzostwach Europy: 1991 - 7. miejsce, 1997 - 7. miejsce, 2007 - lokaty 13-16 oraz 2009 - pozycje 9-10.
Ambasador Mistrzostw Europy U-18 w 2011.
Filmografia.
Wystąpił w filmie "6 dni strusia" w reż. Jarosława Żamojdy z 2000, gdzie zagrał koszykarza zespołu „Azbesty Pomorze” o nazwisku Adam Wójcik.
W 2012 wystąpił w 10. odcinku serialu Do dzwonka Cafe, w którym zagrał w roli samego siebie.
W 2013, wspólnie z dwoma swoimi synami, wystąpił w 4. serii serialu Rodzinka.pl, rozgrywając mecz przeciwko rodzinie Boskich.
Życie prywatne.
Urodził się 20 kwietnia 1970 w szpitalu powiatowym w Oławie. Był synem Heleny (z domu Baranieckiej) i Józefa Wójcików. Oboje jego rodzice pochodzili z Wołynia, z którego ich rodziny przeprowadziły się na tereny Ziem Odzyskanych po II wojnie światowej. Miał starszego brata, Mariana (urodzonego 1 lipca 1967), który uprawiał siatkówkę, przez wiele lat grając w zespole Moto Jelcza Oława.
25 kwietnia 1998 rano, przed meczem ligowym z Bobrami Bytom, wziął ślub z Krystyną (z domu Paluch), która również uprawiała koszykówkę, a świadkami na tej ceremonii byli belgijski koszykarz Marc Deheneffe i jego żona, Martine.
11 listopada 1999 urodzili się synowie Adama i Krystyny Wójcików – bliźniacy Jan i Szymon, którzy także uprawiają koszykówkę – w maju 2012, wraz z wrocławską Szkołą Podstawową nr 67 zdobyli mistrzostwo Polski szkół podstawowych, a w grudniu 2014 zostali powołani do reprezentacji Polski do lat 15.
Wójcik przestał rosnąć w wieku 23 lat. Według różnych źródeł mierzył od 204 do 210 cm, jednak najczęściej podawaną wartością jest 208 cm. W czasie seniorskiej kariery koszykarskiej ważył najczęściej od 105 do 110 kg, chociaż na początku kariery jego waga nie przekraczała 100 kg. Jego rozmiar obuwia to 50 (rozmiar europejski).
Został absolwentem Zespołu Szkół Mechanicznych nr 1 we Wrocławiu. Posługiwał się językiem polskim, angielskim, rosyjskim i włoskim. 
Zmarł 26 sierpnia 2017 we Wrocławiu na białaczkę. Pośmiertnie został odznaczony Krzyżem Kawalerskim Orderu Odrodzenia Polski przez prezydenta Andrzeja Dudę. Został 2 września 2017 pochowany na cmentarzu Grabiszyńskim.
Statystyki.
Kariera klubowa.
Rozgrywki ligowe.
Uwaga: Część statystyk dotyczących sezonów rozegranych w ligach zagranicznych (między innymi w klubach belgijskich) obejmuje jedynie spotkania rozegrane w sezonie zasadniczym, nie uwzględniając meczów fazy play-off.

</doc>
<doc id="168609" url="https://pl.wikipedia.org/wiki?curid=168609" title="Cmentarz Prądnik Czerwony">
Cmentarz Prądnik Czerwony

Cmentarz Prądnik Czerwony, zwany także cmentarzem Batowickim – największy i jeden z najmłodszych cmentarzy Krakowa. Zlokalizowany jest na obrzeżach miasta, w północnej części Prądnika Czerwonego przy ul. Powstańców 48.
Praktycznie pod nazwą Cmentarz Prądnik Czerwony funkcjonują dwie sąsiadujące ze sobą nekropolie – parafialna i komunalna.
Prądnicki cmentarz parafialny – został otwarty w 1923 roku, poświęcony w 1931 roku. Ma powierzchnię ok. 1 ha. Znajduje się w północno-zachodnim narożniku kompleksu, przy skrzyżowaniu ulic Powstańców i Reduta. Na cmentarzu funkcjonowała mała kaplica św. Józefa, która spłonęła w 1980. Spoczywa na nim m.in. Jan Kaczara, dorożkarz którego w wierszu "Zaczarowana dorożka" opisał Konstanty Ildefons Gałczyński oraz mieszkańcy dawnej wsi Prądnik Czerwony.
Cmentarz komunalny Prądnik Czerwony – otwarty w 1966 roku, nazywany Batowickim, od znajdującej się w pobliżu wsi Batowice. Od 1996 roku rozpoczęto prace przebudowy cmentarza komunalnego według projektu architekta Romualda Loeglera. Powstały wtedy m.in. dom pogrzebowy "Brama do Miasta Zmarłych" (w 1999 roku uznany za najlepszą realizację architektoniczną a w 2006 roku został wybrany jako jedna z dwudziestu najciekawszych realizacji architektonicznych w Polsce po 1989 roku w konkursie „Polska. Ikony architektury”) i nisze katakumbowe (pierwszy pochówek miał miejsce w 1999 roku). W 1998 roku cmentarz został poświęcony przez kardynała Franciszka Macharskiego.
Powierzchnia cmentarza była powiększana w latach 1984, 1987, 1992, 1997 i 2005, obecnie zajmuje obszar około 41,75 ha, docelowo powierzchnia nekropolii będzie wynosiła 55 ha.
Pochowani.
oraz żołnierze Armii Krajowej, Wojska Polskiego, Batalionów Chłopskich. Znajdują się tam również mogiły legionistów, uczestników powstania wielkopolskiego i powstań śląskich.
Cmentarz posiada także największą w Krakowie kwaterę osób o nieustalonej tożsamości.

</doc>
<doc id="168610" url="https://pl.wikipedia.org/wiki?curid=168610" title="Przylaszczka pospolita">
Przylaszczka pospolita

Przylaszczka pospolita ("Hepatica nobilis" Mill.) – gatunek rośliny wieloletniej z rodziny jaskrowatych. Występuje na terenie niemal całej Europy oraz na Dalekim Wschodzie. W Polsce należy do dość rozpowszechnionych gatunków w żyznych lasach liściastych i tylko lokalnie jest rzadsza lub całkiem jej brak. W wielu krajach jest uprawiana jako roślina ozdobna, w przeszłości była także stosowana jako roślina lecznicza. Dla ochrony dzikich populacji w Polsce przed zrywaniem kwiatów i wykopywaniem roślin przylaszczka objęta była do 2014 roku ochroną gatunkową. Naukowa nazwa pochodzi od kształtu liści kojarzących się z płatami wątroby (łac. "hepar" – wątroba).
Zasięg geograficzny.
Zasięg odmiany typowej (var. "nobilis") obejmuje rozległe obszary Europy z wyjątkiem jej północnych i południowych krańców. Granica zasięgu biegnie przez środkową część Półwyspu Skandynawskiego, przez południowo-zachodnią Finlandię do Rosji. Obejmuje północno-zachodnią część tego kraju i następnie przez północną Ukrainę sięga do Rumunii i północnych krańców Grecji. W Europie południowej przylaszczka obecna jest na Półwyspie Apenińskim z wyjątkiem jego południowych krańców oraz w środkowej i północnej Hiszpanii. Granica zachodnia biegnie przez południową Francję, przez zachodnie Niemcy do Danii. Rozdzielone rozległą dysjunkcją odmiany geograficzne występują także na Półwyspie Koreańskim i terenach przyległych oraz w Japonii. Gatunek w szerokim ujęciu obejmuje swym zasięgiem także Amerykę Północną, gdzie występują przylaszczki obecnie uznawane jednak zwykle za odrębne gatunki ("Anemone acutiloba", "A. americana"), określane mianem „zastępczych”, ponieważ cechują się podobną ekologiczną skalą tolerancji i zajmują te same siedliska, co przylaszczki euroazjatyckie.
W Polsce przylaszczka jest rozpowszechniona niemal w całym kraju. Brak jej tylko w wyższych partiach Karpat, bardzo rozproszona jest na niektórych obszarach Ziemi Lubuskiej i Dolnego Śląska, na północnym Mazowszu.
Biologia.
Rozwój.
Młode rośliny lub sadzonki powstałe po podzieleniu kłącza rosną początkowo bardzo wolno. Bylina (hemikryptofit) po spoczynku zimowym rozwija się na przedwiośniu korzystając z pracy ubiegłorocznych, zimozielonych liści. Najpierw w okresie od marca do maja rozwijają się kwiaty wyrastające z pączków formujących się jeszcze jesienią roku poprzedniego, z pewnym opóźnieniem rozwijają się liście (ubiegłoroczne w tym czasie więdną). Poszczególne kwiaty utrzymują się przez 8 dni, przy czym w czasie deszczowej pogody oraz na noc zamykają się i zwieszają. W trakcie kwitnienia płatki wciąż rosną, podwajając w tym czasie swą długość. Ponieważ kwiaty rozwijają się stopniowo jedna roślina kwitnie około 3 tygodni. Kwiaty wydzielają delikatny zapach i zapylane są przez owady: muchowate, pszczoły, chrząszcze i motyle. Owoce osypują się zwykle w drugiej połowie maja, przy czym szybko tracą zdolność kiełkowania. Rozprzestrzeniane się za pomocą mrówek (myrmekochoria). Mniejszą rolę w rozprzestrzenianiu roślin odgrywa rozgałęziające się i rozrastające kłącze. Im starsze rośliny, tym większe formują kępy i obficiej kwitną (ze starych kęp wyrastać może ponad 20 kwiatów). Przylaszczki są długowieczne – znane są okazy osiągające wiek stu lat.
Cechy fitochemiczne.
Jest to roślina trująca w przypadku spożycia większej jej ilości. Podobnie jak inne gatunki z rodziny jaskrowatych zawiera we wszystkich organach trujący glikozyd ranunkulinę, saponiny i flawonoidy (kemferol i kwercetynę). Poza tym w zielu obecny jest glikozyd hepatrylobina i enzym emulsyna, olejek eteryczny, garbniki, śluzy i sole mineralne. Ranunkulina łatwo się rozkłada na glukozę i toksyczną protoanemoninę pod wpływem enzymu ranunkulazy podczas suszenia lub przy zniszczeniu tkanek (np. przy zrywaniu, rozcieraniu lub żuciu rośliny). Protoanemonina to lakton o gorzkim i piekącym smaku i ostrym zapachu. Wykazuje bardzo silne działanie drażniące błony śluzowe i skórę. W wyniku kontaktu z rozgniecioną rośliną lub z jej sokiem na skórze pojawia się zaczerwienienie i obrzęk, piekący ból i pęcherze. Dłuższy kontakt prowadzi do rozpadu tkanki. Zatrucia w wyniku spożycia są bardzo rzadkie z powodu piekącego smaku roślin. W przypadku spożycia następuje zapalenie błony śluzowej jamy ustnej, żołądka i jelit, krwawa biegunka, omdlenia, czasem drgawki, w końcu niewydolność krążeniowa, oddechowa i zapalenie nerek z krwiomoczem i białkomoczem. W wyniku zatrucia może nastąpić nieodwracalne uszkodzenie nerek. W przypadku spożycia roślin konieczne jest płukanie żołądka, nie wolno prowokować wymiotów, podawać należy natomiast duże ilości płynów.
Genetyka.
Liczba chromosomów 2n = 14, wykryto także rasy o odmiennych liczbach chromosomowych.
Systematyka i zmienność.
Karol Linneusz opisał pierwotnie ten gatunek w Species Plantarum (1753) jako "Anemone hepatica", zaliczając go do rodzaju zawilec "Anemone". Później jednak przez ponad dwa wieki dominował w systematyce pogląd o rozdzielności rodzajów "Hepatica" i "Anemone". Tak też i w polskiej literaturze taksonomicznej rodzaje te wciąż są rozdzielane. W literaturze naukowej ostatnio coraz częściej kwestionuje się jednak rozłączne traktowanie tych rodzajów, ponieważ w świetle badań nad filogenezą ujęcie takie zmienia rodzaj "Anemone" w takson parafiletyczny. Zgodnie z aktualną wiedzą przylaszczka pospolita jest bardzo bliską krewną grupy zawilców, do których należy m.in. zawilec narcyzowaty "Anemone narcissiflora", podczas gdy pozostałe gatunki zawilców wraz z sasankami "Pulsatilla" tworzą klad odrębny. W efekcie coraz częściej w literaturze naukowej i w taksonomicznych bazach danych rodzaj "Hepatica" włączany jest do "Anemone" i w takim ujęciu przylaszczka pospolita uznawana jest za "Anemone hepatica" zgodnie z diagnozą Linneusza ().
Odmiany geograficzne.
Podobnie jak dyskusyjna jest kwestia usytuowania gatunku w systemie nadrzędnych kategorii systematycznych, nie ma ustalonego konceptu odnośnie do podziału gatunku na odmiany, które często, zwłaszcza dawniej, w różnym zakresie podnoszono do rangi odrębnych gatunków. Taksonem nominatywnym (typowym) jest odmiana ("varietas") "nobilis" występująca w Europie i jej dotyczy opis gatunku. Poza tym wyróżnia się następujące odmiany:
Jako odmiany przylaszczki pospolitej bywają uznawane taksony północnoamerykańskie, traktowane tu jako gatunki odrębne zgodnie z danymi GRIN. Są to tzw. gatunki zastępcze, pochodzące najprawdopodobniej od tej samej formy macierzystej rozdzielonej w neogenie. Od europejskiej przylaszczki pospolitej odróżniają się węższymi listkami okwiatu, większymi podkwiatkami tworzącymi pozorny kielich, krótszymi i mniej owłosionymi głąbikami:
Formy i odmiany uprawne.
Zmienność morfologiczna jest powodem wyróżniania rozmaitych form różniących się barwą kwiatów, stopniem owłosienia oraz kształtem liści. Forma (w źródle w randze odmiany) "multiloba" C. Hartm. (syn. "Anemone rhaetica" Brügg) cechuje się obecnością 1–2 dodatkowych klap, tak że cały liść sprawia wrażenie 5-klapowego. Forma taka opisana została ze wschodnich Karpat. Opisano także z rejonu obecnej zachodniej Ukrainy formę pośrednią "subquinquefolia" Zapał. Spośród odmian uprawnych szczególnie cenione są te z kwiatami o barwie odmiennej od typowej i kwiatach pełnych, np.:
Mieszaniec.
Przylaszczka pospolita tworzy mieszańca ze spotykaną w Rumunii i na Węgrzech przylaszczką siedmiogrodzką "Hepatica transsilvanica" Fuss (="Anemone transsilvanica" (Fuss) Heuff.). Takson mieszańcowy znany jest jako przylaszczka pośrednia "Hepatica" ×"media" Simk. Także i on tworzy odmiany uprawne, spośród których wyróżnia się ‘Ballardii’ o silniejszym wzroście i większych kwiatach (do 4 cm średnicy).
Nazewnictwo.
Gatunek znany był w przeszłości pod różnymi nazwami zwyczajowymi. Najstarsze dokumenty piśmienne zawierające jego polską nazwę (XV wiek) określają go mianem „podlasczky” i „podlaszczky”, przy czym nazwa ta w formie „podlaszczki” spotykana jest jeszcze w publikacjach z końca XIX wieku Józefa Rostafińskiego i Jana Karłowicza. Syreniusz na początku XVII wieku użył nazwy „troianek”, która spotykana była też później w wydawnictwach XIX-wiecznych (jako „trojanek”, a w formie nazwy botanicznej jako „trojanek szlachetny”). Podobną dawną nazwą – też odwołującą się do charakterystycznych, trójklapowych liści – jest „trójczak”. Ze względu na kształt liści, zastosowanie i nazwę łacińską roślina znana była także jako „wątrobnica”, „wątrobnik” i „ziele wątrobne”. Ze względu na nierzadkie włączanie gatunku do rodzaju zawilec ("Anemone"), był on także nazywany mianem „zawilca trojanka” (wiele publikacji z XIX wieku), „zawilca przylaszczki”, a także pod dawną nazwą stosowaną w odniesieniu do zawilca – „wietrznica”, też w formie „wietrznica przylaszczka”. W publikacjach około połowy XIX wieku pojawia się też nazwa „przylaszczka”, w pracy Stanisława Dembosza z 1841 r. na temat flory okolic Krakowa także w przyjętej później powszechnie nazwie jako „przylaszczka pospolita”. W literaturze specjalistycznej w XX wieku i współcześnie właśnie nazwa „przylaszczka pospolita” została powszechnie przyjęta, nie pojawiły się propozycje zmian dostosowujące nazwę zwyczajową do zmieniającego się ujęcia systematycznego gatunku (w nowszych pracach systematycznych dawny rodzaj "Hepatica" włączany jest jako grupa do rodzaju "Anemone").
Nazwa naukowa "Hepatica nobilis" składa się z nazwy rodzajowej "Hepatica" wywodzonej od greckich słów ("hépar", „wątroba”) i ("hepatikós", „wątrobiany”) lub pochodzących od nich łacińskich "hepar" („wątroba”) i "hepaticus" („wątrobiany, „chory na wątrobę”). Słowo "nobilis" to łaciński przymiotnik znaczący „szlachetny, znakomity, znany”.
Ekologia.
Przylaszczka pospolita rośnie w lasach i zaroślach, chętnie na podłożu wapiennym (roślina wapieniolubna) lub obojętnym. Wymaga gleb gliniastych, próchnicznych, na lżejszych rośliny rosną słabiej, są jaśniejsze – żółtozielone i słabiej kwitną. Przylaszczki preferują stanowiska cieniste i półcieniste, świeże do suchych. Rosną w żyznych lasach liściastych – buczynach, grądach i świetlistych dąbrowach. W klasyfikacji zbiorowisk roślinnych to gatunek charakterystyczny dla klasy (Cl.) "Querco-Fagetea". W typologii siedlisk leśnych jest gatunkiem wskaźnikowym dla lasu mieszanego świeżego (LMśw, też LMwyżśw) i obecności próchnicy właściwej. Na poszczególnych stanowiskach występuje zwykle po kilkadziesiąt roślin. Przylaszczki zużywają duże ilości biogenów, ograniczając rozwój roślin w sąsiedztwie, zwłaszcza przedstawicieli bobowatych. Mimo zawartości trujących glikozydów są chętnie zjadane wiosną przez sarny. Możliwość ich spożywania tłumaczona jest przemiennym żerowaniem (zwierzęta nie zjadają jednorazowo dużych ilości jednego gatunku) oraz obecnością w przewodzie pokarmowym tych zwierząt mikroorganizmów neutralizujących substancje toksyczne. Liście przylaszczek są minowane przez larwy błonkówki "Pseudodineura mentiens" (pilarzowate "Tenthredinidae").
Zagrożenia i ochrona.
Jako efektownie kwitnąca wczesną wiosną roślina, przylaszczka narażona jest na zrywanie kwiatów, wykopywanie i przesadzanie do ogródków. Była także pozyskiwana na potrzeby przemysłu farmaceutycznego. W przeszłości kwiaty przylaszczki były w ogromnych ilościach zrywane i oferowane na wiosennych targach kwiatowych. Ponieważ przyczyniało się to wszystko do zanikania stanowisk, gatunek ten objęty został w Polsce ochroną. W okresie powojennym przylaszczka objęta została zakazem zbioru z Lasów Państwowych na podstawie zarządzenia Ministerstwa Leśnictwa z 16 sierpnia 1946 skierowanego do Dyrekcji Okręgowych Lasów. W wydanym dwa tygodnie później rozporządzeniu zawierającym listę gatunków roślin poddanych prawnej ochronie gatunkowej i w kolejnych aktach prawnych tego typu publikowanych przed 2001 rokiem – przylaszczka nie była wymieniona. W 2001 roku przylaszczka objęta została prawną ochroną częściową, a od roku 2004 ochroną ścisłą. Od roku 2014 nie podlega ochronie. Liczne stanowiska przylaszczki chronione są poza tym w rezerwatach przyrody i parkach narodowych. Siedliska przyrodnicze, jakie zajmuje (buczyny i grądy), stanowią także przedmiot ochrony w obszarach Natura 2000.
Mimo że gatunek ten nie jest wymieniany ani w krajowej liście gatunków zagrożonych ani w listach regionalnych, z powodu rzadkości występowania na niektórych obszarach (np. w zachodniej Polsce) uznawany jest za „kandydata na czerwoną listę”.
Gatunek ten podlega ochronie prawnej w Niemczech oraz we francuskim regionie Górna Normandia. W Szwajcarii jest uznany za gatunek najmniejszej troski w Czerwonej Księdze gatunków zagrożonych.
Zastosowanie.
Roślina lecznicza.
W przeszłości przylaszczka znana była i ceniona jako roślina lecznicza. Współcześnie nie jest już stosowana jako taka z powodu odkrycia właściwości toksycznych. Esencje z przylaszczki używane są w homeopatii.
Roślina ozdobna.
Przylaszczka uprawiana jest jako roślina ozdobna, przy czym ceniona jest ze względu na efektowne kwiaty, wczesne kwitnienie, dekoracyjne ulistnienie, bardzo dużą cienioznośność i odporność na inne niekorzystne warunki środowiska, a także z powodu długowieczności. W Polsce wciąż jest rzadko obecna w ofercie szkółek ogrodniczych z powodu trudności w rozmnażaniu. Stosowana w ogrodach skalnych lub w założeniach parkowych o charakterze leśnym, najlepiej w grupach. Tworzy efektowne kompozycje z innymi gatunkami kwitnącymi wiosną – cebulowymi, też z miłkiem wiosennym, zawilcami, fiołkiem wonnym.
Inne zastosowania.
Mimo zawartości substancji szkodliwych liście stosowano dawniej jako surogat herbaty.
Choroby i szkodniki.
Wilgotne, deszczowe lato sprzyja rozwojowi grzybów powodujących plamistość liści przylaszczki. Na liściach pojawia się w efekcie porażenia coraz więcej okrągłych plam i pod koniec sezonu mogą one pokrywać niemal całą blaszkę. W celu zwalczenia choroby należy usuwać liście, na których pojawiają się zmiany chorobowe. Zalecane jest też opryskiwanie roślin fungicydami.
Liście przylaszczek są chętnie zjadane przez ślimaki.
Znaczenie w kulturze i symbolice.
Przylaszczka dzięki efektownym kwiatom pojawiającym się tuż po zimie jest rośliną lubianą i znaną w obszarze jej występowania, obecna jest w folklorze i tradycjach wielu krajów, często przedstawiana jest na wyrobach ceramicznych i hafciarskich. Motyw jej kwiatów jest popularny na Litwie (jako „zibute” lub „zibuokle”). W Norwegii przylaszczka stanowi symbol jednego z 19 okręgów – Akershus. W Finlandii jest symbolem regionu Häme. W Szwecji symbolizuje partię szwedzkich demokratów (SD).
W przeszłości symboliczne znaczenie miał kształt liści, który przez swe podobieństwo do wątroby miał być znakiem od Boga co do możliwości stosowania i wartości rośliny.
Gatunkowi temu przypisane są też właściwości magiczne – ziele noszone w woreczku przez kobietę ma jej zagwarantować miłość mężczyzny.

</doc>
<doc id="168613" url="https://pl.wikipedia.org/wiki?curid=168613" title="Russell Alan Hulse">
Russell Alan Hulse

Russel Alan Hulse (ur. 28 listopada 1950 w Nowym Jorku) – amerykański fizyk, noblista.
Życiorys.
Zajmował się początkowo astrofizyką, a od 1977 fizyką plazmy. W 1993 roku wraz z Josephem H. Taylorem Jr otrzymał Nagrodę Nobla w dziedzinie fizyki za odkrycie w 1974 pierwszego układu podwójnego z pulsarem (PSR B1913+16) i, na podstawie jego badań, eksperymentalne potwierdzenie ogólnej teorii względności (w tym przewidywanych przez nią fal grawitacyjnych).

</doc>
<doc id="168614" url="https://pl.wikipedia.org/wiki?curid=168614" title="Białogarda">
Białogarda

Białogarda (kaszb. "Bielogarda", lub też "Bielegarda", "Biôłô Garda", "Biôłgarda", niem. "Belgard") – wieś w Polsce położona w województwie pomorskim, w powiecie lęborskim, w gminie Wicko, przy drodze wojewódzkiej nr 214. Najbliższą stacją kolejową PKP jest Lędziechowo na trasie linii kolejowej Lębork-Łeba. 
W latach 1975–1998 wieś położona była w województwie słupskim.
Historia.
Stary gród Pomorzan, w latach 1233-1262 siedziba księcia białogardzkiego Racibora. Po zdobyciu Pomorza Gdańskiego przez Krzyżaków upadek miejscowości i utrata znaczenia na rzecz położonego na południu Lęborka.
Zabytki.
Według rejestru zabytków NID na listę zabytków wpisany jest kościół ewangelicki, obecnie rzymskokatolicki parafialny pw. św. Jana Chrzciciela, 1890, nr rej.: A-1764 z 24.11.2005. 
kościół parafialny pod wezwaniem św. Jana Chrzciciela zbudowany został w stylu neogotyckim.
Ponadto we wsi znajdują się widoczne pozostałości grodziska Racibora oraz nieczynny młyn wodny nad Strugą Białogardzką przy DW214.

</doc>
<doc id="168617" url="https://pl.wikipedia.org/wiki?curid=168617" title="Deba-bōchō">
Deba-bōchō

 
 – rodzaj japońskich noży kuchennych o spiczastym zakończeniu, używanych przede wszystkim do krojenia i filetowania ryb, ale także drobiu i mięsa. Ich rozmiary są zróżnicowane i sięgają 30 cm. "Deba-bōchō" pojawiły się w epoce Edo, w Sakai.

</doc>
<doc id="168623" url="https://pl.wikipedia.org/wiki?curid=168623" title="Russel Hulse">
Russel Hulse



</doc>
<doc id="168627" url="https://pl.wikipedia.org/wiki?curid=168627" title="Przylaszczka">
Przylaszczka

Przylaszczka ("Hepatica" ) – rodzaj roślin z rodziny jaskrowatych. Rośliny występują na półkuli północnej w klimacie umiarkowanym – w Europie, Azji i wschodniej części Ameryki Północnej. W Polsce występuje jeden gatunek – przylaszczka pospolita "Hepatica nobilis", będąca gatunkiem typowym rodzaju. 
Według części ujęć systematycznych (także Linneusza) rodzaj nie jest wyróżniany. Gatunki tu zaliczane włączane są do rodzaju zawilec ("Anemone"). W ujęciach wyróżniających rodzaj zalicza się tu ok. 7–9 gatunków, różne ich liczby powstają w zależności od traktowania niektórych taksonów w randze odmian, podgatunków lub gatunków.
Morfologia.
Rośliny z kłączem, z którego wyrastają gęste korzenie i pojedyncze, długoogonkowe liście. Liście są wcinane na trzy lub pięć klap, na brzegu całobrzegie lub ząbkowane. Na szczycie łodygi pojedynczy kwiat wsparty przypominającymi kielich, zielonymi podsadkami. Kwiat jest obupłciowy, z pojedynczym okółkiem listków okwiatu, licznymi pręcikami i słupkami. Owocem jest niełupka.
Systematyka.
W pierwszych pracach systematycznych Linneusza (Species Plantarum 1753) gatunki zaliczane później do tego rodzaju włączone zostały do rodzaju zawilec "Anemone". Później jednak dominował w systematyce pogląd o odrębności rodzaju "Hepatica" ustalony też wcześnie, bo już w 1754 roku przez Philipa Millera. Kwestia odrębności rodzaju "Hepatica" wróciła w końcu XX wieku wraz z analizami filogenetycznymi bazującymi na cechach molekularnych i morfologicznych. W ich rezultacie bowiem zaproponowano włączenie kilku linii rozwojowych sztucznie rozdzielanych, a tworzących jeden klad określany mianem rodzaju zawilec "Anemone" "sensu lato".
Kluczowe znaczenie dla wyodrębnienia rodzaju "Hepatica" miało odkrycie, że "Anemone" "sensu lato" nie tworzy grupy monofiletycznej, lecz stanowi parafiletyczny grad ewolucyjny prowadzący do pary rodzajów powojnik "Clematis" i "Anemoclema" (wcześniej uznawano, że cała grupa "Anemone" "sensu lato" jest monofiletyczna, ponieważ w badaniach w latach 90. użyto rodzaju "Clematis" w roli grupy zewnętrznej). Ze względu na rozpoznawalność i znaczenie rodzaju "Clematis", jego włączenie do rodzaju "Anemone" uznano za zbyt wywrotowe dla klasyfikacji i w efekcie dla jego zachowania wrócono do koncepcji podziału całej grupy "Anemone" na drobne, monofiletyczne rodzaje, w tym też wyodrębniając rodzaj przylaszczka "Hepatica".
Rodzaj należy do rodziny jaskrowatych z rzędu jaskrowców. W obrębie rodziny klasyfikowany jest do podrodziny "Ranunculoideae" Arnott, plemienia "Anemoneae".
Uprawa.
Przylaszczki preferują gleby pochodzenia wapiennego. Mogą rosnąć w różnorodnych warunkach. Spotykane zarówno w cienistych lasach, zaroślach jak i na otwartych, słonecznych łąkach. W zimie, ukryte pod pokrywą śnieżną dobrze znoszą znaczne mrozy.

</doc>
<doc id="168631" url="https://pl.wikipedia.org/wiki?curid=168631" title="Myśliwiec nocny">
Myśliwiec nocny



</doc>
<doc id="168634" url="https://pl.wikipedia.org/wiki?curid=168634" title="Ratusz Staromiejski w Toruniu">
Ratusz Staromiejski w Toruniu

Ratusz Staromiejski w Toruniu – główna budowla świecka toruńskiego Starego Miasta, gotycki budynek, który powstawał etapami w ciągu XIII i XIV w., przebudowany w XVII w. i odbudowany po zniszczeniach w XVIII w., jeden z najznakomitszych przykładów średniowiecznej architektury mieszczańskiej w środkowej Europie, główna siedziba Muzeum Okręgowego w Toruniu. Ratusz znajduje się na terenie Zespołu Staromiejskiego, na Rynku Staromiejskim.
Historia.
Pierwotna zabudowa śródrynkowa narastała stopniowo w czasie XIII i XIV w. Dom kupiecki mieszczący sukiennice ("domus forensis") został wzniesiony prawdopodobnie na miejscu obecnego zachodniego skrzydła na podstawie przywileju mistrza pruskiego Gerharda von Hirzberga z kwietnia 1259 roku. Z 1274 roku pochodzi następny przywilej na budowę wieży oraz kramów i ław chlebowych, na miejscu dzisiejszego wschodniego skrzydła ratusza. Według rekonstrukcji Eugeniusza Gąsiorowskiego w końcu XIII wieku zabudowa Rynku Staromiejskiego składała się z dwóch wydłużonych, równoległych budynków. Od zachodu znajdował się piętrowy dom kupiecki (sukiennic), a od wschodu budynek mieszczący kramy i ławy chlebowe. Ściany szczytowe obu budynków były połączone murami kurtynowymi, a do ław i kramów chlebowych przylegała od południa wieża, nadbudowana o dwie kondygnacje w 1385 roku i zachowana w tej formie do dzisiaj.
Obecny kształt ratusz zawdzięcza głównie szeroko zakrojonej inwestycji budowlanej zapoczątkowanej w 1391 roku, prowadzonej w stylu gotyckim. Nie jest znane nazwisko budowniczego Ratusza. Zdaniem niemieckiego historyka Arthura Semraua, budowniczym Ratusza był mistrz Andris (Andrzej), budowniczy miejski Torunia w latach 1393–1419. Przywilej budowlany wystawił wielki mistrz Konrad von Wallenrode w 1393 roku (dokument wystawiono już w czasie trwania budowy). Nieznana jest data zakończenia budowy Ratusza. Prawdopodobnie inwestycja zakończyła się przed 1399 rokiem. Wyburzono wówczas stare budynki handlowe, pozostawiając jedynie wieżę, i dokonano połączenia funkcji administracyjnych, handlowych i sądowniczych w jednym budynku, co było rozwiązaniem unikalnym w ówczesnej Europie. Ratusz zyskał formę czteroskrzydłowego budynku na planie prostokąta o wymiarach 43,7 x 52,4 m, z wewnętrznym dziedzińcem dostępnym z przez cztery przelotowe bramy znajdujące się pośrodku każdego ze skrzydeł. Wieża została zbudowana na wzór flandryjskich wież "beffroi". W 1593 roku wieża została przykryta wysokim gotyckim hełmem, stanowiącym charakterystyczny element dawnej panoramy miasta.
Manierystyczna przebudowa w latach 1602–1605, z inicjatywy burmistrza Henryka Strobanda i według projektu Antoniego van Obberghena polegała na podwyższeniu gmachu o jedno piętro. .
W roku 1703 w czasie oblężenia miasta przez wojska szwedzkie doszło do poważnego pożaru ratusza. W jego wyniku uległ zniszczeniu prawie cały wystrój wnętrz, zawaliły się szczyty, a budynek do 1722 roku pozostawał bez dachu. W latach 1722–1728 i 1735–1738 dokonano odbudowy. Istniały również projekty z lat 1735–1736 przebudowy całego ratusza w stylu późnobarokowym. Projekty przypisano Janowi Baptyście Cocchiemu. 
W 1954 roku na ścianie zachodniego skrzydła Ratusza odsłonięto tablicę upamiętniającą przyłączenie Pomorza do Polski i złożenie hołdu Kazimierzowi IV Jagiellończykowi przez ziemię chełmińską. Tablicę wykonano z różowego wapienia. Inicjatorem upamiętnienia było Towarzystwo Miłośników Torunia. Na tablicy znajduje się napis: "1454 – 1954 W PIĘĆSETLECIE ODZYSKANIA POMORZA I HOŁDU ZIEMI CHEŁMIŃSKIEJ ZŁOŻONEGO W TYM MIEJSCU KRÓLOWI KAZIMIERZOWI JAGIELLOŃCZYKOWI. MŁODZIEŻ MIASTA TORUNIA".
W latach 1957–1964 przeprowadzono generalny remont i adaptację na potrzeby muzeum. Do najważniejszych prac należało wzmocnienie murów i sklepień, przywrócenie wnętrzom dawnego wyglądu przez wyburzenie ścian działowych z XIX w., odsłonięcie niektórych średniowiecznych elementów architektonicznych, zamurowanych w późniejszym czasie. Zastąpiono wtedy również drewnianą więźbę dachową z XVIII w. nową wykonaną z elementów stalowych.
Charakterystyka.
Ratusz Staromiejski jest położony blisko środka rynku, nieco przesunięty w kierunku wschodnim. W planie jest prostokątem o wymiarach 43,7 x 52,4 m, z wewnętrznym dziedzińcem. U zbiegu skrzydeł południowego i wschodniego wznosi się czworoboczna wieża w typie flandryjskich wież strażniczych (beffroi). Wszystkie skrzydła i dziedziniec są podpiwniczone. .
Na parterze w skrzydle wschodnim mieściły się tzw. „kramy bogate” i ławy chlebowe, a w skrzydle zachodnim sukiennice. W północno-zachodnim narożu prawdopodobnie mieściło się pomieszczenie dawnej wagi miejskiej, w skrzydle północnym znajduje się dawna sala sądowa. .
Pierwsze piętro służyło celom reprezentacyjnym oraz mieściło Salę Radziecka, miejsce posiedzeń Rady Miejskiej. Bogata dekoracja tej sali z lat 1602–1603, , składała się z boazerii ściennych z malowidłami gdańskiego malarza Antona Mōllera oraz z malowidła na stropie. Największym pomieszczeniem na piętrze jest Wielka Sala Mieszczańska była miejscem ważnych wydarzeń miejskich, podejmowano w niej królów, odbywały się tutaj również sejmy i sejmiki Stanów Prus Królewskich. W 1645 roku zorganizowano w niej rozmowy między protestantami a katolikami, znane jako "Colloquium charitativum". W narożniku północno-wschodnim mieści się Sala Królewska, w której 17 czerwca 1501 roku zmarł król Jan Olbracht. ).
Drugie piętro, dodane w latach 1602–1603 służyło jako zbrojownia i biblioteka.
Zbiory.
Obecnie w ratuszu mieści się główny oddział Muzeum Okręgowego. W muzeum znajduje się m.in.: "Galeria Sztuki Gotyckiej" ze zbiorami unikatowych witraży z XIV wieku, ekspozycja przedstawiające dzieje Torunia i rzemiosła artystycznego z lat 1233–1793, Sala Mieszczańska z galerią portretów toruńskich mieszczan, Sala Królewska z najstarszym w Polsce Pocztem Królów Polskich, wystawa "Mennica i monety toruńskie 1233/1238–1765", zbiory biżuterii ze Skrwilna. Ponadto w muzeum znajduje się Galeria malarstwa polskiego od poł. XVIII w. do 2010 roku. W zbiorach znajdują się obrazy m.in.: Jana Matejki, Wojciecha Gersonia, Jacka Malczewskiego, Juliana Fałata, Stanisława Ignacego Witkiewicza, Andrzeja Wróblewskiego czy Zdzisława Beksińskiego.

</doc>
<doc id="168641" url="https://pl.wikipedia.org/wiki?curid=168641" title="Jezus w Kaszmirze">
Jezus w Kaszmirze



</doc>
<doc id="168646" url="https://pl.wikipedia.org/wiki?curid=168646" title="Apoteoza">
Apoteoza

 
Apoteoza (gr. "apotheosis" – ubóstwienie) – pochwała osób, rzeczy, wydarzeń, idei bądź wartości (np. apoteoza życia, bohaterstwa, religijna), osądzenie istoty ludzkiej jako idealnej, godnej dokonanych czynów (np. bohaterstwo Polaków).
Sztuka.
W sztukach plastycznych, muzyce i literaturze apoteoza przybiera formę gloryfikującego przedstawienia. 
Temat wyniesienia człowieka do rzędu bogów przejęty został ze starożytnego Wschodu, gdzie apoteozowano hellenistycznych władców z dynastii Seleucydów (312-64 przed Chr.), Ptolemeuszów (323-30 przed Chr.) i cesarzy rzymskich. Najpełniej rozwinął się w sztuce starożytnego Rzymu, przyjmując nazwę "consecratio".
Szczególnego znaczenia apoteoza nabrała w nowożytnej sztuce dworskiej (zwłaszcza w baroku) w alegorycznych przedstawieniach świętych oraz władców.
Znaczenie historyczne.
W kontekście religijno-historycznym oznacza zmianę "stanu" duszy (bądź też duszy i ciała), podczas której normalni śmiertelnicy stają się nieśmiertelni.
Przykładem może być Utnapisztim.

</doc>
<doc id="168651" url="https://pl.wikipedia.org/wiki?curid=168651" title="Riukiu">
Riukiu

, właściwa nazwa – archipelag rozciągający się między Tajwanem a Kiusiu, należący do Japonii. Japońska nazwa "Nansei-shotō" oznacza „Archipelag Południowo-Zachodni”. Jest to łuk wysp o długości około 1200 km oddzielający Morze Wschodniochińskie od Morza Filipińskiego. Archipelag Riukiu (Ryūkyū-shotō, 琉球諸島) tworzy południową część archipelagu Nansei, a archipelag Satsunan (Satsunan-shotō, 薩南諸島) – północną.
Terminologia.
Z nazewnictwem tych wysp i archipelagów wiąże się wiele nieporozumień i odmiennych interpretacji wynikających z przyczyn historycznych, geograficznych, geologicznych, politycznych, ekonomicznych i językowych. 
Z powyższych powodów obecny termin „wyspy Riukiu” lub „archipelag Riukiu” (Ryūkyū-shotō, 琉球諸島) był rozumiany inaczej i częściowo jest nadal:
Współczesne mapy Japonii sytuują Ryūkyū-shotō na południe od 27 równoleżnika, od wyspy Yoron w archipelagu Amami, aż do 24 równoleżnika, czyli wysp Yonaguni i Iriomote w archipelagu Yaeyama. Wszystkie te wyspy należą administracyjnie do prefektury Okinawa. Należą do niej także oddalone od głównego łuku archipelagu Nansei i geograficznie odrębne grupy wysp: Senkaku (sporne z Chinami i Tajwanem) i Daitō.
Na północ od 27 równoleżnika, aż do Kiusiu, rozciąga się archipelag Satsunan (Satsunan-shotō, 薩南諸島) czyli „wysp na południe od Satsumy”. Satsunan-shotō obejmuje archipelagi: Amami, Tokara i Ōsumi. Wszystkie te wyspy należą administracyjnie do prefektury Kagoshima.
Ze względu na zróżnicowanie nazw w odniesieniu do wysp, wysepek, skał, archipelagów i grup wysp, w języku japońskim używane są następujące słowa:
Geologia.
Cały łańcuch wysp Riukiu (właśc. nazwa Nansei) tworzy łuk wyspowy, powstały ponad strefą subdukcji w miejscu styku płyty eurazjatyckiej z płytą filipińską. Są to wyspy wulkaniczne. U wschodnich wybrzeży Riukiu rozciąga się rów Riukiu, głęboki rów oceaniczny.

</doc>
<doc id="168653" url="https://pl.wikipedia.org/wiki?curid=168653" title="Alfredo Di Stéfano">
Alfredo Di Stéfano

Alfredo Stéfano Di Stéfano Laulhé (ur. 4 lipca 1926 w Buenos Aires, zm. 7 lipca 2014 w Madrycie) – hiszpański piłkarz oraz trener piłkarski argentyńskiego pochodzenia, występujący na pozycji środkowego napastnika.
Przez wielu uważany za jednego z najlepszych piłkarzy w historii piłki nożnej. Dwukrotny zdobywca Złotej Piłki (1957, 1959). Razem z Francisco Gento i José María Zárraga są jedynymi, którzy zagrali we wszystkich pięciu pierwszych finałach Pucharu Mistrzów wygranych przez Real Madryt – w każdym z finałowych spotkań Di Stéfano strzelił gola. W listopadzie 2003 roku został wybrany najlepszym hiszpańskim piłkarzem w ramach Jubileuszu UEFA. W rankingu France Football na najlepszego piłkarza dwudziestego wieku zajął czwarte miejsce za Pelem, Diego Maradoną i Johanem Cruyffem. W 2004 roku został umieszczony przez Pelego na liście FIFA 100.
Od listopada 2000 aż do śmierci pełnił rolę honorowego prezesa Realu Madryt.
Życiorys.
Alfredo Di Stéfano urodził się 4 lipca 1926 w Buenos Aires w rodzinie, o włoskich, francuskich i irlandzkich korzeniach.
Jego ojciec Alfredo Di Stéfano senior był emerytowanym piłkarzem, którego karierę przerwała kontuzja. To właśnie ojciec był pierwszą osobą, która wprowadziła syna w tajniki futbolu. W wieku siedmiu lat zapisał się do miejscowej drużyny Unidos Venceremos. W 1940 roku zrezygnował z nauki i przeniósł się z rodziną na wieś, gdzie pomagał ojcu w pracy. Nie porzucił przy tym sportu, swoją karierę kontynuował w drużynie Los Cardeles. W wieku siedemnastu lat zawodnik podpisał swój pierwszy profesjonalny kontrakt z River Plate, na co wpływ miała jego matka, która załatwiła mu testy u trenera drużyny.
Kariera klubowa.
Argentyna.
Pierwsze lata spędził w drużynach młodzieżowych River Plate. Sytuacja zawodnika uległa zmianie wraz z odejściem z zespołu napastnika Jose Manuela Moreno. Naturalnym kandydatem do zajęcia jego miejsca był młody Di Stéfano, którego debiut w profesjonalnym futbolu przypadł na 15 czerwca 1945 w przegranym spotkaniu przeciwko Huracánowi (1-2). Trenerem "Los Millonarios" był wówczas Carlos Peucelle, który wziął w opiekę młodego zawodnika. Debiut napastnika był również jego jednym spotkaniem w sezonie. River Plate zakończyło sezon na pierwszy miejscu w ligowej tabeli zdobywając tytuł mistrza Argentyny.
Kolejny sezon Di Stéfano spędził na wypożyczeniu w Huracán, gdzie stworzył atak z Norberto Méndezem. Trener zespołu Guillermo Stábile odważnie postawił na młodego zawodnika, który w 25 spotkaniach zdobył 10 goli. Po sezonie Huracán planował zakup piłkarza, ale nie był wstanie sprostać stawianym wymaganiom finansowym.
Po powrocie do River z marszu stał się zawodnikiem pierwszego wyboru trenera Peucelle. W pierwszych spotkaniach sezony Di Stéfano był ustawiany na boku ataku, lecz po słabszych występach, został przesunięty na środek ataku, gdzie jego talent rozbłysł pełnym blaskiem. Di Stefano zdobył tytuł ligowego króla strzelców, a River Plate zdobył tytuł mistrzowski. To w trakcie tego sezonu, dziennikarz Roberto Neuberger, jako pierwszy nazwał piłkarza "Blond Strzałą" ("Saeta Rubia)," przydomkiem, który towarzyszył zawodnikowi, aż do jego końca kariery. W listopadzie 1947 roku wygrał Copa Aldao (rywalizacja między mistrzami Argentyny i Urugwaju). W pierwszym finałowym spotkaniu przeciwko Nacionalowi Montevideo zdobył gola, a River ostatecznie wygrało dwumecz (6:5, dom 3:1, wyjazd 3:4).
W trakcie trwania rozgrywek ligowych 1948 roku wybuch strajk piłkarzy – strajk, któremu przewodził Adolfo Pedernera oraz Di Stéfano – zawodnicy domagali się legalizacji związków zawodowych, ustalenia minimalnej płacy, zabezpieczeń socjalnych (ubezpieczeń i odpraw), a także wolności transferów. Osiem miesięcy protestów, nic nie zmieniło, co finalnie doprowadziło do masowej emigracji zawodników do krajów ościennych na początku 1949 roku.
Kolumbia.
W 1948 roku, powołano do życia zawodową liga piłki nożnej w Kolumbii – Dimayor. Powojenna Kolumbia była zamożnym krajem, a wprowadzenie zawodowstwa było jednoznaczne z pojawieniem się większych pieniędzy w klubach piłkarskich.
Pierwszym zawodnikiem, który opuścił Argentynę i dołączył do Milionarios był przywódca strajku piłkarzy – Adolfo Pedernera, a w ślad za Nim podążył Néstor Rául Rossi i właśnie Di Stéfano. W trakcie gry w lidze kolumbijskiej, Di Stéfano prezentował niezwykłą skuteczność, z sezonu na sezon powiększając liczbę zdobytych goli. W pierwszym sezonie gry Argentyńczyk zdobył 16 goli w 14 spotkaniach i wraz z drużyną zdobył mistrzostwo Kolumbii. Po dwóch latach Millonarios zdobyli swoje drugie mistrzostwo, a Di Stéfano zdobył w trakcie rekordowe 32 gole. Według relacji Di Stéfano drużyna stosowała strategię, którą nazwał "„Pięć i taniec”", co oznaczało, że po zdobyciu pięciobramkowego prowadzenia drużyna przestawała już upokarzać przeciwnika dalszymi golami i ograniczała się jedynie do wymiany piłki na całym boisku.
W trakcie czterech lat gry dla Millonarios rozegrał 111 spotkań w których zdobył równe 100 goli. Zdobył trzy mistrzostwa kraju, jeden puchar kraju oraz Mały Puchar Świata.
Transfer do Hiszpanii.
W marcu 1952 roku drużyna Millonarios uczestniczyła w tournee po Europie, podczas którego wzięła udział w turnieju z okazji 50-lecia Realu Madryt. Po pokonaniu szwedzkiego IFK Norrköping (2:1), wygrali w finale z gospodarzem turnieju Realem Madryt (4:2). Di Stéfano zdobył w finałowym spotkaniu dwie bramki, czym zwrócił na siebie uwagę obserwatorów. Rządni rewanżu Madrytczycy zaproponowali Kolumbijczykom dwa spotkania rewanżowe – oba przegrali (1:2) i (0:2) w których argentyński napastnik ponownie zachwycił ich swoją grą. "Królewscy" rywalizowali o podpis zawodnika z FC Barcelona. Santiago Bernabéu, aby pozyskać gracza wysłał do Kolumbii skarbnika klubu Raimondo Saporte Namiasa. Prawa do piłkarza rościli sobie zarówno Millonarios, jak i River Plate. Działacze Barcelony doszli do porozumienia z Argentyńczykami, ale to Real doszedł do porozumienia z zawodnikiem. Z powodu niejasnej sytuacji praw do zawodnika, o sprawie transferu Di Stéfano zdecydowała FIFA, która przy pomocy neutralnego arbitra jakim był prezes federacji Armando Muñoz Calero – wysunęła rozwiązanie w którym pierwsze dwa lata zawodnik spędzi w Madrycie, kolejne dwa w stolicy Katalonii.
Real Madryt.
W barwach Realu Madryt zadebiutował 27 września 1953 w spotkaniu z Racingem Santander (4:2) w którym zdobył swojego premierowego gola". Królewscy" byli pogrążeni w kryzysie, zespół nie zdobył mistrzostwa od dwudziestu lat. Argentyńczyk potrzebował kilku miesięcy na wdrożenie się do wymagań ligi – ostatecznie napastnik wrócił na prezentowany dawniej poziom, kończąc sezon z 27 golami w lidze. Po latach oczekiwania "Los Blancos" odzyskali tytuł Mistrza Hiszpanii, po drodze pokonując w El Classico FC Barcelonę (5:0), przy czym walny udział miał Di Stéfano, który zdobył w tym spotkaniu hat-tricka.
Przed kolejnym sezonem atak Realu wzmocnił rekomendowany przez Di Stéfano – jego rodak Hector Rial. W nowych rozgrywkach klub nie tylko obronił tytuł mistrza Hiszpanii, ale również dołożył to tego jeszcze zwycięstwo w prestiżowym Pucharze Łacińskim – gdzie pokonał portugalskim Belenenses i francuskim Stade de Reims.
Sezon 1955/56 był przełomowym dla europejskiego futbolu. Z inicjatywy dwóch francuskich dziennikarzy Gabriela Hanota i Jacques Ferran powstały międzynarodowe, europejskie, klubowe rozgrywki piłkarskie, w których mieli mierzyć się krajowi mistrzowie. Inspiracją dla tych rozgrywek były Klubowe Mistrzostwa Ameryki Południowej, w których jako zawodnik River Plate wziął udział Di Stéfano. Real jako urzędujący mistrz Hiszpanii był przedstawicielem kraju w tych rozgrywkach. Po pokonaniu szwajcarskiego Servette Genewa, jugosłowiańskiego Partizana Belgrad i włoskiego Milanu awansował do finału rozgrywek, gdzie spotkał się z francuskim Stade de Reims. Finałowe spotkanie toczyło się po dyktando Francuzów, którzy prowadzili przez większą cześć spotkania – ostatecznie to madrytczycy zdobyli puchar (4:3), a Di Stéfano zdobył jedną z bramek. W grudniu 1956, Argentyńczyk zajął drugie miejsce w rankingu Złotej Piłki magazynu France Football, przegrywając trzema głosami z Anglikiem Stanleyem Matthewsem.
Latem 1956 Di Stéfano zyskał nowego kompana w ataku – Francuza Reymonda Kopę. Sezon 1956/57 był obfity w sukcesy zarówno dla klubu, jak i zawodnika. Real Madryt odzyskał po roku mistrzostwo Hiszpanii, ponadto obronił Puchar Mistrzów zwyciężając włoską Fiorentinę (2:0) oraz wygrał prestiżowy Puchar Łaciński. We wszystkich triumfach znaczny udział miała "Blond Strzała", którego 31 goli w Primera División oraz 9 bramek w spotkaniach międzynarodowych płożyły podwaliny pod późniejszym sukcesem "Królewskich". Forma Argentyńczyka została nagrodzona w grudniu 1957, kiedy to został nagrodzony Złotą Piłką.
W maju 1958 roku Real kolejny raz został najlepszą drużyną Europy, zwyciężając w finałowym spotkaniu włoski A.C. Milan (3:2). Jedną z finałowych bramek zdobył Di Stéfano, który z 10 bramkami na koncie został królem strzelców całych rozgrywek.
Latem 1958 do Królewskich dołączył Węgier Ferenc Puskás, co było przełomowym momentem w kariery napastnika. Pierwotnie z transferu niezadowolny był Di Stéfano, który bał się utraty swojej pozycji w wyjściowej jedenastce. Szybko jednak zmienił swoje zdanie względem Węgra, przekonując się do Niego już po pierwszym treningu. Jak sam przyznał: "„Jest niesamowity. Jego lewa noga potrafi zrobić z piłką znacznie więcej niż moje ręce”." Sezon 1958/59 "Los Blancos" zakończyli na drugim miejscu w lidze za FC Barceloną. Ponad to po raz czwarty z rzędu wygrali Puchar Mistrzów, ponownie wygrywając z francuskim Stade de Reims – jednego gola w spotkaniu zdobył Di Stefano. W grudniu 1959 magazyn France Football ponownie przyznał Argentyńczykowi nagrodę najlepszego piłkarza Europy.
Przed kolejnym zespół "Królewskich" wzmocnił brazylijski pomocnik Didi. Nowy zawodnik szybko skonfliktował się z Di Stéfano – obaj zawodnicy chcieli pełnić rolę lidera zespołu, co negatywnie podziałało na Argentyńczyka. Ostatecznie Brazylijczyk wrócił do Brazylii już po pół roku, a pozycja Di Stéfano pozostała niezachwiana. W maju 1960 Real Madryt zdobył swój piąty Puchar Europy pokonując w niemiecki Eintracht Frankfurt (7:3). Finałowe spotkanie było popisem duetu Di Stéfano – Puskás, którzy podzielili między sobą łup bramkowy (Argentyńczyk strzelił trzy gole, Węgier cztery). W ligowej tabeli klub musiał uznać wyższość FC Barcelony (przegrany tytuł różnicą dwóch goli), którą wcześniej dwukrotnie ograli w półfinale Pucharu Europy.
Latem 1960 odbyła się pierwsza edycja Puchar Interkontynentalnego. Turnieju w którym mierzył się ze sobą zwycięzca Pucharu Europy – Real Madryt ze zwycięzca Copa Libertadores – Peñarolem. Pierwsze spotkanie rozegrane w Montevideo zakończyło się bezbramkowym remisem, natomiast rewanż w Madrycie był popisem "Królewskich", którzy wygrali mecz (5:1) – "Blond Strzała" miał swój udział w zwycięstwie zdobywając jednego gola. W kolejny sezonie Real zdobył mistrzostwo Hiszpanii, ale po raz pierwszy nie wygrał Pucharu Mistrzów, uznając wyższość FC Barcelony w 1/8 finału. Sezon ligowy Di Stefano zakończył jako drugi strzelec ligi z 21 bramkami, plasując się za klubowym kolegą – Ferencem Puskásem.
W sezonie 1961/62 Di Stefano zdobył swój pierwszy dublet, dokładając do mistrzostwa Hiszpanii, swój pierwszy Puchar Króla. W rozgrywkach europejskich Real, po rocznej przerwie, ponownie zagrał w finale. W emocjonującym spotkaniu, rozegranym na Stadionie Olimpijskim w Amsterdamie, "Królewscy" musieli uznać wyższość portugalskiej Benficii (5:3) prowadzonej przez młodego Eusebio. Warto odnotować, że był to pierwszy finał w którym Argentyńczyk nie zdobył bramki.
Rok później "Los Blancos" szybko pożegnali się z europejskimi pucharami odpadając z belgijskim RSC Anderlechtem już w pierwszej rundzie. Zdobyte mistrzostwo Hiszpanii dało przepustkę "Królewskim" do kolejnej edycji Pucharu Mistrzów, w której madrytczycy po raz siódmy awansowali do finału – tym razem mocniejszy okazał się mediolański Inter zwyciężając (3:1). Kilka godzinym przed finałem, napastnik skrytykował taktykę trenera Miguel Muñoza, co wywołało jego odejście z klubu w wieku 38 lat.
W trakcie jedenastu lat gry dla Realu Madryt rozegrał 396 spotkań w których zdobył 308 goli. Wraz z klubem osiem mistrzostw Hiszpanii, jeden Puchar Króla, pięć Pucharów Mistrzów i po jednym Pucharze interkontynentalnym, Pucharze Łacińskim i Mały Puchar Świata.
RCD Espanyol.
Po przegranym finale Pucharu Mistrzów 1964 dni skłóconego z trenerem Miguelem Muñoz piłkarza były policzone. Prezes klubu Santiago Bernabéu zaoferował Argentyńczykowi pracę w sztabie szkoleniowym klubu, zamiast przedłużenia kontraktu. Di Stéfano odrzucił tę propozycję i zdecydował się na kontynuowanie kariery w RCD Espanyolu. W trakcie dwóch sezonów gry w stolicy Katalonii, Di Stéfano wydatnie pomógł drużynie w zachowaniu ligowego bytu. Piłkarz zakończył karierę w wieku 40 lat, po rozegraniu 60 spotkań i zdobyciu 14 bramek dla "Papużek".
Epilog.
W lipcu 1967 Santiago Bernabéu zorganizował spotkanie pożegnalne zawodnika, przeciwko szkockiemu Celticowi Glasgow. W swoim ostatnim spotkaniu Di Stéfano rozegrał 20 minut, po którym 130 000 kibiców pożegnało Argentyńczyka owacją na stojąco.
W maju 2006 otwarty został stadion Estadio Alfredo Di Stéfano, wchodzący w skład kompleksu sportowego Ciudad Real Madrid, znajdującego się w miasteczku treningowym Valdebebas i używany przede wszystkim przez Real Madryt Castilla. W inauguracyjny spotkaniu Real Madryt spotkał się Stade de Reims, klubem przeciwko, któremu zmierzył się w swoim pierwszy finale Pucharu Europy.
Kariera reprezentacyjna.
W trakcie kariery sportowej Di Stéfano grał dla trzech reprezentacji: Argentyny, Kolumbii i Hiszpanii.
Argentyna.
W reprezentacji "Albicelestes" zadebiutował w trakcie Copa America 1947 w spotkaniu przeciwko Boliwii (7:0) w czasie którego strzelił swojego debiutanckiego gola. Turniejowe spotkania były jedynymi jakie rozegrał dla reprezentacji Argentyny. Strajk piłkarzy oraz decyzje polityczne doprowadziły do wycofania Argentyny z eliminacji do Mistrzostw Świata 1950 oraz turniejów Copa America w 1949 i 1953. W czasie trwania eliminacji do Mistrzostw Świata 1954, FIFA wydała zakaz występów Di Stéfano w rozgrywkach międzypaństwowych jako karę za grę w nieuznawanej przez organizacje – lidze Dimayor.
Łącznie w reprezentacji Argentyny rozegrał 6 spotkań w których zdobył 6 goli.
Kolumbia.
W trakcie gry dla Millonarios, Di Stéfano był członkiem Jedenastki Gwiazd Ligi Kolumbijskiej. Wszystkie z czterech rozegranych spotkań dla reprezentacji Kolumbii, nie zostały uznane przez FIFA.
Hiszpania.
W 1956 roku FIFA oficjalnie zniosła sankcje z Di Stéfano, a sam piłkarz uzyskał hiszpańskie obywatelstwo, a dzięki czemu ponownie mógł zagrać w rozgrywkach reprezentacyjnych.
W trakcie eliminacji Mistrzostw Świata 1958, Hiszpania, mimo roli faworyta odpadła w grupie eliminacyjnej ze plasując się za Szkocją i Szwajcarią. Dwa lata później w eliminacjach Mistrzostw Europy 1960 Hiszpanie mieli zmierzyć się z reprezentacją Związku Radzieckiego – ze spotkań barażowych Hiszpanie wycofali się ze względów politycznych. Dwa lata później "La Furia Roja" wreszcie awansowała do Mistrzostw Świata 1962 w Chile. Ze względu na kontuzję mięśniowa Di Stéfano nie zagrał w żadnym spotkaniu, a Hiszpanie zakończyli swój udział na ostatnim miejscu w grupie za Brazylia, Czechosłowacją i Meksykiem.
Łącznie w reprezentacji Hiszpanii rozegrał 31 spotkań i zdobył 23 gole.
Kariera trenerska.
W 1967 Di Stéfano rozpoczął karierę szkoleniową w hiszpańskim Elche. 
Kolejnym prowadzonym przez Argentyńczyka klubem było Boca Juniors. Mimo bycia legendą największego rywala – River Plate – były napastnik został szkoleniowcem "Xeneizes" i szybko osiągnął z nimi sukces, sięgając w ligowym sezonie zarówno po ligowy tytuł, jak i krajowy puchar. W 1970 roku Di Stéfano wrócił do Hiszpanii przejmując Valencię. W premierowym sezonie zdobył z klubem pierwsze od 24 lat mistrzostwo kraju. W 1974 zrezygnował z posady, na krótko przejmując min. Sporting CP czy Rayo Vallecano.
W sezonie 1979/80 wrócił do Valencii, z która zdobył Puchar Zdobywców Pucharów, zwyciężając w finałowym spotkaniu londyński Arsenal (0:0, p.k 5:4).
W kolejnym sezonie Di Stéfano prowadził już macierzyste River Plate, z którym zdobył mistrzostwo Argentyny, lecz nie zagrzał tam długo miejsca, by w 1982 przejąć Real Madryt.
Pierwszy sezonie pracy w Madrycie miał pechowe rozwiązanie. Królewscy zajęli drugie miejsce w lidze, tracąc mistrzostwo w ostatniej ligowej kolejce. Klub przegrał również finał: Pucharu Zdobywców Pucharów ze szkockim Aberdeen, Pucharu Hiszpanii, Pucharu Ligi i Superpucharu Hiszpanii. Sezon później było niewiele lepiej – madrytczycy ponownie zajęli drugie miejsce w lidze, przegrywając tytuł różnicą bezpośrednich spotkań z Athleticem Bilbao. Ta sama drużyna wyeliminowała ich w półfinale Pucharu Hiszpanii. Zarówno z rozgrywek Pucharu Ligi, jak i Pucharu UEFA klub odpadł w pierwszej rundzie.
W kolejnych latach trenerskiej kariery ponownie prowadził Boca Juniors (przez kilka miesięcy w 1985), Valencię (spadek oraz ponowny awans do Primera División) i Real Madryt (od listopada 1990 do marca 1991).
Śmierć.
Piątego lipca 2014, dzień po swoich osiemdziesiątych ósmych urodzinach, doznał zawału serca. Zmarł dwa dni później w madryckim szpitalu, w wyniku komplikacji pozawałowych.
Półfinałowe spotkanie Mistrzostw Świat 2014 – Argentyna – Holandia – upamiętniła minuta ciszy ku czci zawodnika. Argentyńczycy w trakcie spotkania grali z czarnymi opaskami na ramieniu.
Sukcesy.
Zawodnik.
Klubowe.
River Plate
Millonarios
Real Madryt
Reprezentacyjne.
Argentyna
Trener.
Boca Juniors
River Plate
Valencia
Real Madryt

</doc>
<doc id="168657" url="https://pl.wikipedia.org/wiki?curid=168657" title="Taon">
Taon

Taon – cząstka elementarna z grupy leptonów obdarzona ładunkiem ujemnym, średnim czasem życia 3×10−13 sekundy i dużą masą wynoszącą 1777 MeV/c2 = 3,17×10−27 kg (dla porównania 939 MeV/c2 dla protonu i 0,511 MeV/c2 dla elektronu).
Taony zostały odkryte w 1975 roku przez Martina Lewisa Perla.
Należy do trzeciej generacji cząstek elementarnych i wykazuje pokrewieństwo z elektronem i mionem. Odpowiadająca mu antycząstka to antytaon.

</doc>
<doc id="168658" url="https://pl.wikipedia.org/wiki?curid=168658" title="Komora bombowa">
Komora bombowa

Komora bombowa – element wewnętrznego podziału konstrukcyjnego płatowców samolotów bojowych, przede wszystkim samolotów bombowych, w postaci pomieszczenia służącego do przenoszenia bomb lub innego uzbrojenia podwieszanego. 
Początkowo samoloty przenosiły bomby w kabinie załogi, rzucane ręcznie, później – w okresie I wojny światowej – podstawowym sposobem przenoszenia bomb stało się zewnętrzne podwieszanie ich pod skrzydłami lub kadłubem na specjalnych wyrzutnikach. Zewnętrzne podwieszanie bomb miało jednak wadę w postaci zwiększenia oporu aerodynamicznego samolotu, co stało się istotne, kiedy samoloty zaczęły dążyć do rozwijania większych prędkości. Rozwiązaniem stało się przenoszenie bomb w specjalnych przedziałach wewnątrz konstrukcji płatowca - komorach bombowych. 
W okresie I wojny światowej komory bombowe pojawiły się jedynie na niektórych cięższych samolotach, dopiero później stały się typowym wyposażeniem samolotów bombowych, zwłaszcza średnich i ciężkich. Komory bombowe posiadała większość średnich i ciężkich bombowców począwszy od lat 30. oraz część lekkich bombowców i samolotów szturmowych. Stosowane były też w konstrukcji morskich samolotów patrolowych i samolotów do zwalczania okrętów podwodnych. 
Komory bombowe umieszczano przede wszystkim w dolnej środkowej części kadłuba samolotu, rzadziej wewnątrz konstrukcji skrzydeł. Komory bombowe mają od dołu drzwi, otwierane automatycznie przed zrzuceniem bomb, z reguły wzdłużnie. Nietypowy system harmonijkowych drzwi komory bombowej zastosowano w Consolidated B-24 Liberator. Bomby w komorze zawieszone są z reguły na zamkach - wyrzutnikach, sterowanych zdalnie przez załogę samolotu i umożliwiających zrzucenie bomb, po otwarciu drzwi komory bombowej. Bomby podwieszane są, zależnie od typu komory, najczęściej poziomo, rzadziej pionowo (np. w He 111, czy Liberator). W niektórych sytuacjach demontowano drzwi komory bombowej celem zabrania jednej bomby dużego wagomiaru (np. bomba "Cookie" w bombowcu Vickers Wellington o masie 1818 kg, czy Tallboy i Grand Slam dla Avro Lancastera). Rzadziej stosowane były w mniejszych bombowcach jednosilnikowych, np. Grumman TBF Avenger. W zależności od konstrukcji samolotu, stosowana jest jedna duża komora bombowa w kadłubie (jak np. w maszynie Avro Lancaster) lub kilka mniejszych (np. polski bombowiec PZL.37 Łoś miał aż dwie komory bombowe w kadłubie i 8 w centropłacie). Podobne rozwiązanie było w Handley Page Halifax. Bombowiec B-29 miał dwie komory bombowe w kadłubie, zrzut bomb wymagał synchronizacji z uwagi na konieczność zachowania stateczności lotu. Oprócz bomb lotniczych, asortyment uzbrojenia przenoszonego w komorach bombowych mógł obejmować, w zależności od samolotu, lotnicze bomby głębinowe, miny morskie, torpedy, zasobniki zapalające.
W okresie po II wojnie światowej, w związku z wprowadzeniem pocisków rakietowych i ograniczeniem roli klasycznych bombowców na rzecz mniejszych samolotów myśliwsko-szturmowych, ponownie większość uzbrojenia lotniczego podwieszana była na zewnętrznych belkach podskrzydłowych lub podkadłubowych. Komory bombowe miały wciąż bombowce strategiczne oraz część bombowców taktycznych i samolotów patrolowych, posiadających większą pojemność kadłuba. Ponownie komory bombowe, będące obecnie już komorami uzbrojenia, zaczęto stosować na części samolotów myśliwskich i myśliwsko-szturmowych od późnych lat 80., w związku z wymaganiami utrudnienia wykrywalności przez radary (technologii stealth), ponieważ uzbrojenie podwieszone ułatwia odbicie fal radarowych. Komory te służą obecnie przede wszystkim do podwieszania pocisków rakietowych powietrze-powietrze i powietrze-ziemia.
Współczesne bombowce strategiczne (np. Tu-160) mają komory bombowe dostosowane do przenoszenia pocisków manewrujących, mieszczące wyrzutnie bębnowe, obracane w płaszczyźnie podłużnej samolotu (wyrzucany jest pocisk, który znajduje się na dole bębna, po czym jest ona obracana w celu wyrzucenia kolejnego pocisku). 
W konstrukcji najnowszych myśliwców wielozadaniowych z XXI wieku, konstruowanych z zachowaniem zasad trudnowykrywalności (stealth), jak F-35, stosowane są analogiczne komory na uzbrojenie, obejmujące przede wszystkim kierowane pociski rakietowe do walki powietrznej. Celem ich stosowania jest przede wszystkim zmniejszenie skutecznej powierzchni odbicia, którą zwiększa uzbrojenie podwieszone na zewnątrz. Konsekwencją jest jednak zabieranie mniejszej ilości uzbrojenia, niż w przypadku wykorzystania podwieszeń zewnętrznych.

</doc>
<doc id="168659" url="https://pl.wikipedia.org/wiki?curid=168659" title="Pelikan">
Pelikan

Zobacz też.
Osoby o nazwisku Pelikan / Pelikán

</doc>
<doc id="168660" url="https://pl.wikipedia.org/wiki?curid=168660" title="Anja Orthodox">
Anja Orthodox

Anja Orthodox, właśc. Anna Kumala, z domu Sabiniewicz (ur. 24 grudnia 1964 w Warszawie) – polska muzyk, wokalistka, autorka tekstów oraz kompozytorka. Znana jest przede wszystkim z wieloletnich występów w zespole Closterkeller, wykonującym muzykę z pogranicza rocka i metalu gotyckiego. Współpracowała także z zespołami, takimi jak: Wilki, Sweet Noise, Voo Voo, Abraxas czy Ira. Często określana jest przez media „pierwszą damą polskiego metalu i gotyku”.
Działalność artystyczna.
Zaczęła zawodowo śpiewać w 1987. Przez osiem lat była statystką w Teatrze Wielkim w Warszawie. W 1987 zadebiutowała jako aktorka w roli Frani w komedii "O rany, nic się nie stało!!!" u boku Wojciecha Malajkata.
1 stycznia 1988 została wokalistką zespołu Closterkeller, co zapewniło jej największą popularność. Współpracowała gościnnie jako wokalistka również m.in. z zespołami: Wilki, Sweet Noise, Voo Voo, IRA, Sexbomba, Piersi, Kobranocka, Abraxas, Pornografia, Mordor czy Delator. 
W 1994 wcieliła się w rolę przywódczyni Hell’s Angels w sztuce Wariacje Goldbergowskie wystawianej w Teatrze Powszechnym w Warszawie. Również w 1994 wzięła udział w nagraniu singla zespołu Golden Life pt. „24.11.1994”, w którym zaśpiewała m.in. wraz z Grzegorzem Markowskim, Fiolką, Arturem Gadowskim. W ramach akcji charytatywnej "Pocztówka do Św. Mikołaja", w grudniu 2000 nagrała utwór pt. „Są marzenia” u boku Urszuli, Krzysztofa Cugowskiego, Grzegorza Markowskiego i Beaty Kozidrak. Trzy lata później wspólnie z muzykami zespołu Abraxas nagrała płytę „Granica czerni i bieli” (jako główna wokalistka i autorka tekstów) pod nazwą Svann.
W 2004 weszła w skład jury festiwalu TOPtrendy organizowanego przez telewizję Polsat. W 2006 wsparła akcję „Pomóż dzieciom godnie żyć”, nagrywając utwór pt. „Nadzieja”.
Jest autorką niektórych tekstów zespołów, takich jak: Virgin, Volver czy Hopsa. Ponadto pisała felietony do pism i portali internetowych, m.in. Teraz Rock, Onet.pl czy Machina. Wspiera początkujących artystów, często bywa zapraszana jako jurorka na przeglądy młodych zespołów.
W 2011 wzięła udział w nagraniu płyty "OME - Tomek Beksiński", nagrywając utwór „Po deszczu”. W styczniu 2011 zaczęła prowadzić cotygodniową audycję pt. „Abracadabra” w RadiuWWW. 9 stycznia 2013 nagrana została ostatnia audycja, po której radio zawiesiło swoją działalność. Jesienią 2018 była jedną z jurorek talent-show telewizji Polsat "Śpiewajmy razem. All Together Now".
Życie prywatne.
W 1990 została absolwentką warszawskiej Szkoły Głównej Gospodarstwa Wiejskiego na wydziale zootechniki.
7 listopada 1992 w Warszawie poślubiła Krzysztofa Najmana, basistę zespołu Closterkeller. Para uczciła ten fakt „rockowym weselem” połączonym z koncertem Closterkellera w warszawskim klubie Fugazi. Mają syna, Adama (ur. 1993). Rozwiedli się w 1999 po siedmiu latach małżeństwa. Pozostawała także w nieformalnym związku z gitarzystą Marcinem Mentelem oraz basistą Piotrem Szymańskim. 17 stycznia 2009 w Urzędzie Stanu Cywilnego na warszawskiej Pradze poślubiła Mariusza Kumalę, gitarzystę zespołu Closterkeller oraz ojca swojego drugiego syna, Jakuba (ur. 2007).
W latach 1998–2000 była radną dzielnicy Ochota miasta stołecznego Warszawa. Nigdy nie należała do żadnej partii politycznej, natomiast niejednokrotnie podkreślała, że ideologicznie związana jest z lewicą, przez co niesłusznie identyfikowano ją z SLD.

</doc>
<doc id="168661" url="https://pl.wikipedia.org/wiki?curid=168661" title="HPGL">
HPGL

HPGL (czasami pisany również jako "HP-GL", ) – język stworzony do sterowania drukarką. Pierwotnie język obsługi drukarki stosowany w ploterach firmy Hewlett-Packard. Obecnie jest standardem dla prawie wszystkich ploterów. W pewnym zakresie został wbudowany do PCL dla drukarek laserowych.
Język ten składa się z serii dwuliterowych kodów oraz następujących po nich opcjonalnych parametrów.

</doc>
<doc id="168662" url="https://pl.wikipedia.org/wiki?curid=168662" title="Artrosis">
Artrosis

Artrosis – polski zespół muzyczny powstały w marcu 1995 roku w Zielonej Górze. Początkowa zespół grał gothic metal, lecz wraz z rozwojem grupy wyraźnie odznaczyły się wpływy muzyki elektronicznej i industrialu.
Historia.
Początkowo muzyka, mimo iż z instrumentami klawiszowymi i elektroniczną perkusją, opierała się w dużej mierze na ciężkim, gitarowym brzmieniu. Zespół na ogólnopolskiej scenie zadebiutował w 1996 roku, na trzeciej edycji festiwalu Castle Party. Muzyka coraz bardziej ewoluowała w stronę metalu gotyckiego, jednocześnie zespół rezygnował z ciężkich riffów na rzecz delikatnych dźwięków instrumentów klawiszowych.
W rok po debiucie scenicznym światło dzienne ujrzała pierwsza długogrająca płyta Artrosis – "Ukryty wymiar". Płyta ta zebrała wiele pochlebnych recenzji. W 1998 roku nakładem Morbid Noizz Production ukazał się anglojęzyczny minialbum "Hidden Dimension". Rok później anglojęzyczna wersja "Ukrytego wymiaru" ("Hidden Dimension") ukazała się poza granicami Polski za sprawą wytwórni Hall of Sermon, której właścicielem jest Tilo Wolff z zespołu Lacrimosa.
W 1998 roku Artrosis powrócił z kolejnym albumem zatytułowanym "W imię nocy". Brzmienie cięższe niż na debiutanckiej płycie, a mimo to bardzo delikatne i spokojne. Zespół ukazał się odmieniony i udowodnił, że nie zamierza spocząć na laurach, ich muzyka ciągle ewoluowała.
W 1999 roku zespół zadebiutował na kolejnym wielkim festiwalu – Metalmanii. Następnym krokiem w drodze do kariery było podpisanie kontraktu z wytwórnią Metal Mind oraz nowa płyta – "Pośród kwiatów i cieni". Wydawnictwo to muzycznie zbliżone do debiutu zespołu, jednak ze względu na niewielkie zmiany personalne w składzie ukazuje kolejne, inne oblicze zespołu. Również i ta płyta została wydana w wersji anglojęzycznej ("In the Flowers Shade"). To wydawnictwo pozwala ostatecznie przypisać twórczość Artrosis do nurtu rocka gotyckiego. Również w 1999 roku Maciej Niedzielski założył grupę Umbra.
Rok 2000 obfitował dla zespołu w koncerty: trasa z brytyjską Anathemą, ponowny występ na Metalmanii, oraz na Castle Party w Bolkowie i występ wraz z Theatre of Tragedy. Poza tym nagrano koncert w studiu Programu Trzeciego Polskiego Radia oraz wydano kasetę wideo "Live in Kraków".
Rok 2001 był bardzo owocny dla zespołu, w przeciągu pół roku na sklepowych półkach pojawiło się aż sześć wydawnictw. Na pierwszy ogień poszedł album nagrany podczas koncertu w radiowym studiu "Koncert w Trójce". Pojawiają się na nim znane już utwory lecz w specjalnych wersjach lub „unplugged”. Znajdują się tam również utwory niegrane do tej pory przed publicznością. W lutym na rynku pojawiły się reedycje dwóch pierwszych albumów. Wszystkie utwory zostały nagrane na nowo, co zaowocowało nieporównywalnie lepszą jakością. Na płytach znajdują się również utwory bonusowe zagrane z udziałem perkusisty – Zbigniewa Promińskiego znanego z występów w formacji Behemoth.
Kolejna płyta z roku 2001 to już całkiem nowa muzyka. Czwarty album zespołu zatytułowany "Fetish" oddala się muzycznie od dotychczasowego brzmienia. Pojawiają się liczne loopy, przestery, szumy. Płyta ta jest przesiąknięta elektroniką, lecz gitary nie tracą swojego znaczenia. Również śpiew uległ zmianie, nie zawsze jest już tak delikatny jak na poprzednich albumach, czego przykładem może być utwór „Zniewolona myśl”. Artrosis nagrał również pierwszy w swojej karierze cover – „Mur” z repertuaru Pornografii. Wydawnictwo uzyskało nominację do nagrody polskiego przemysłu fonograficznego Fryderyka w kategorii "Album Roku – Heavy Metal".
Piąta płyta długogrająca zatytułowana jest "Melange" i jest muzyczną kontynuacją poprzedniej – dużo elektroniki, niewiele tradycyjnego instrumentarium rockowo-metalowego. Zespół coraz bardziej oddalał się od tego do czego przyzwyczaił publiczność w pierwszych latach swojej kariery. Zespół pojawia się co roku na gotyckich festiwalach. Co roku również bierze udział w wielu trasach koncertowych, grając w całej Polsce. Wkrótce potem skład opuścił Marcin Pendowski, w którego miejsce został przyjęty Remigiusz „Remo” Mielczarek. Następnie Rafała Grunta zastąpił Krystian „MacKozer” Kozerawski, wówczas także członek zespołu Sacriversum. W 2005 roku zespół opuścił Maciej Niedzielski – jeden z liderów. Funkcję nowego klawiszowca objął Łukasz „Migdał” Migdalski związany poprzednio z zespołem Aion. Skład został poszerzony także o perkusistę – Konrada Biczaka.
Jednak Artrosis nie zaniechał grania i 9 października 2006 (początkowo planowana na 2 października) ukazała się płyta "Con Trust" z nowym składem i żywą perkusją. Przyniosła ona 10 nowych utworów. Do płyty nakręcono dwa teledyski – do utworów „Tym dla mnie jest” i „W półśnie”. Po nagraniach skład opuścił Biczak, którego zastąpił Paweł „Świcol" Świca - w latach 2001–2006 perkusista zespołu Lombard.
Pod koniec 2010 roku w wyniku rozbieżności na tle artystycznym z zespołu odeszli: gitarzysta Krystian Kozerawski, klawiszowiec Łukasz Migdalski, basista Remigiusz Mielczarek oraz perkusista Paweł Świca. Tego samego roku muzycy powołali zespół pod nazwą Electric Chair. Jednakże wokalistka Artrosis Magdalena Stupkiewicz zaprzeczyła temu twierdząc, iż była to autopromocyjna insynuacja, a instrumentaliści wiedzieli wcześniej o braku możliwości dalszej współpracy. W 2011 roku do zespołu Artrosis powrócił klawiszowiec Maciej Niedzielski oraz gitarzysta Rafał „Grunthell” Grunt. Z kolei stanowisko basisty objął Piotr „Gruby” Milczarek. Skład został poszerzony także o drugiego gitarzystę którym został Artur Tabor.
Początkowo anonsowany udział w nagraniach siódmego albumu gitarzysty Rafa Grunta, ostatecznie nie doszedł do skutku. Skład opuścił także Milczarek. 7 listopada 2011 roku ukazał się album Artrosis zatytułowany "Imago". Po nagraniach z zespołu odszedł Tabor, którego zastąpił Grzegorz „Gregor” Piotrowski. W międzyczasie skład uzupełnił także perkusista Janusz Jastrzębowski, były członek Closterkeller.

</doc>
<doc id="168664" url="https://pl.wikipedia.org/wiki?curid=168664" title="Paramedyk">
Paramedyk



</doc>
<doc id="168665" url="https://pl.wikipedia.org/wiki?curid=168665" title="Ratownik medyczny">
Ratownik medyczny

Ratownik medyczny – osoba wykonująca samodzielny zawód medyczny, posiadająca wiedzę i uprawnienia do udzielania świadczeń zdrowotnych w zakładach opieki zdrowotnej, w szczególności do udzielania świadczeń zdrowotnych w sytuacji nagłego stanu zagrożenia życia lub zdrowia. Ratownik medyczny podczas udzielania świadczeń zdrowotnych korzysta z ochrony prawnej przysługującej funkcjonariuszowi publicznemu, zgodnie z przepisami Ustawy o Państwowym Ratownictwie Medycznym.
Ratownik medyczny może samodzielnie podejmować działania i czynności medyczne zgodnie z aktualną wiedzą medyczną oraz podawać silnie działające leki samodzielnie bez zlecenia lekarza, również we wszystkich oddziałach szpitalnych.
Ratownicy medyczni w Polsce.
Informacje ogólne.
Zawód ratownika medycznego w Polsce reguluje Ustawa z dnia 1 grudnia 2022 r. o zawodzie ratownika medycznego oraz samorządzie ratowników medycznych (Dz.U. 2022 poz. 2705)
Ratownik medyczny to samodzielny zawód z grupy specjalistów, który posiada kwalifikacje i uprawnienia do udzielania świadczeń diagnostycznych, leczniczych, zapobiegawczych i profilaktycznych, szczególnie w ostrych stanach zagrożenia życia lub zdrowia u noworodków, niemowląt, dzieci i dorosłych. Kwalifikacje i uprawnienia ratownika medycznego w szczególności obejmują: świadczenia zdrowotne z dziedziny medycyny ratunkowej, medycyny urazowej, anestezjologii intensywnej terapii, a także szeregu innych dziedzin klinicznych (ortopedia i traumatologia, choroby wewnętrzne, neonatologia, pediatria, położnictwo i ginekologia, chirurgia, neurochirurgia, kardiologia, neurologia, neurotraumatologia, psychiatria, choroby zakaźne). 
Zawód ratownika medycznego w Polsce jest samodzielny i regulowany. Jest to zawód wymagający obszernej i interdyscyplinarnej wiedzy medycznej i umiejętności praktycznych, ze względu na specyfikę i ciężkość stanów klinicznych, z którymi na co dzień spotykają się ratownicy medyczni. Profesja ta wymaga także ponadprzeciętnej odporności na stres i cierpienie, a także trzeźwości umysłu w sytuacjach krytycznych.
Ratownik medyczny zobowiązany jest ustawowo do stałego doskonalenia zawodowego i rozwoju. Doskonalenie zawodowe ratownika medycznego jest realizowane w pięcioletnich okresach edukacyjnych. Doskonalenie zawodowe obejmuje kursy doskonalące, seminaria oraz szeroko pojęte samokształcenie.
Regulacje prawne nakładają na absolwenta kierunku ratownictwo medyczne obowiązek złożenia Państwowego Egzaminu z Ratownictwa Medycznego (PERM), który umożliwia podjęcie pracy jako ratownik medyczny po uzyskaniu tytułu licencjata.
Kształcenie.
W Polsce tytuł zawodowy i uprawnienia ratownika medycznego uzyskuje się po ukończeniu 3-letnich studiów licencjackich na uczelni o profilu medycznym. Po ukończeniu wyższych studiów zawodowych uzyskuje się tytuł zawodowy licencjata na kierunku ratownictwo medyczne. Absolwenci ratownictwa medycznego wykonują w myśl ustawy o Państwowym Ratownictwie Medycznym z dnia 8 września 2006 roku zawód ratownika medycznego.
Ratownik medyczny posiadający tytuł licencjata ratownictwa medycznego ma możliwość podjęcia studiów II stopnia (magisterskich) oraz studiów III stopnia (doktoranckich). 
Ratownicy medyczni pracują w zespołach wyjazdowych ratownictwa medycznego (P – podstawowy, S – specjalistyczny, N-neonatologiczny), szpitalnych oddziałach ratunkowych (SOR) i izbach przyjęć, oddziałach intensywnej terapii (OIT, OIOM), innych oddziałach szpitalnych, jednostkach GOPR, TOPR, WOPR, prowadzą szkolenia z zakresu pierwszej pomocy i kwalifikowanej pierwszej pomocy, a także wykonują zawód w Lotniczym Pogotowiu Ratunkowym (LPR), jednostkach samorządowych oraz podległych MON i MSWiA (Policja, PSP, Straż Graniczna).
Zakres wykonywanych czynności.
Czynności, które mogą być podejmowane samodzielnie przez ratownika medycznego:
Leki, które ratownik medyczny może podawać samodzielnie:
Świadczenia zdrowotne ratowników w służbach mundurowych.
Rozporządzenia regulują kwalifikacje i kompetencje ratownika medycznego w Policji, Służby Ochrony Państwa, Straży Granicznej, Państwowej Straży Pożarnej oraz formacji i jednostek wojskowych. Po odbyciu odpowiedniego kursu kwalifikacyjnego Ministerstwa Obrony Narodowej (MON) lub Ministerstwa Spraw Wewnętrznych i Administracji (MSWiA) ratownik medyczny pracujący w wymienionych służbach jest uprawniony do udzielania następujących świadczeń: 
Świadczenia te nie obejmują ratownictwa cywilnego ze względu na ich specyfikę i złożoność. 
Polscy ratownicy medyczni podejmują też zadania zawodowe za granicami kraju, podczas misji wojskowych Polskiego Kontyngentu Wojskowego, PCK i Polskiego Centrum Pomocy Międzynarodowej.
Ratownicy medyczni za granicą.
Odpowiednikiem zawodu w krajach anglosaskich jest "paramedic", a w Niemczech – "Notfallsanitäter" (nie da się jednoznacznie określić odpowiedników ze względu na inny rodzaj szkolenia).
W większości krajów osoby posiadające polski tytuł licencjata ratownictwa medycznego mogą wykonywać swój zawód po zarejestrowaniu się w odpowiednich organizacjach (np. w Wielkiej Brytanii jest to "Health &amp; Care Professions Council") bez konieczności odbywania dodatkowego szkolenia. HCPC może dopuścić do rejestracji pod warunkiem odbycia krótkiego szkolenia, zazwyczaj chodzi o procedury w określonych sytuacjach i różnice wynikające z innego prawa w danym kraju. Nieprawne używanie tytułu "paramedic" w Wielkiej Brytanii jest przestępstwem zagrożonym karą pozbawienia wolności do 5 lat i ściganym z urzędu.

</doc>
<doc id="168666" url="https://pl.wikipedia.org/wiki?curid=168666" title="Wędzidełko">
Wędzidełko

Wędzidełko (łac. "frenulum)" – blaszka lub fałd łączący ze sobą dwa elementy i ograniczający ich ruchomość.
Anatomia człowieka wyróżnia szereg wędzidełek w różnych częściach ciała, np. wędzidełko wargi górnej, wędzidełko wargi dolnej, wędzidełko języka, wędzidełko napletka, wędzidełko łechtaczki, wędzidełko warg sromowych.

</doc>
<doc id="168667" url="https://pl.wikipedia.org/wiki?curid=168667" title="Józef Chomętowski">
Józef Chomętowski

Józef Franciszek Chomętowski (ur. 21 stycznia 1930 w Warszawie, zm. 7 listopada 2016) – generał brygady Milicji Obywatelskiej, funkcjonariusz Służby Bezpieczeństwa, dyrektor generalny w Ministerstwie Spraw Wewnętrznych Polskiej Rzeczypospolitej Ludowej, szef Służby Kadr i Doskonalenia Zawodowego.
Życiorys.
Od sierpnia 1949 r. podchorąży w Oficerskiej Szkole Prawniczej. W latach 1951–1965 związany z prokuraturą wojskową. Od lutego 1951 r. pełniący obowiązki podprokuratowa, a od października 1951 r. podprokurator Wojskowej Prokuratury Rejonowej w Białymstoku. Od grudnia 1952 r. podprokurator Naczelnej Prokuratury Wojskowej. W następnych latach zajmował następujące stanowiska w strukturach NPW: podprokurator Wydziału VIII NPW (od czerwca 1953 r.), podprokurator Oddziału VII NPW (od kwietnia 1954 r.), podprokurator (od maja 1955 r.) i wiceprokurator (od kwietnia 1958 r.) Wydziału II Oddziału III NPW, wiceprokurator Samodzielnego Wydziału ds. Szczególnych NPW (od stycznia 1959 r.).
14 maja 1965 r. przeszedł do pracy w Ministerstwie Spraw Wewnętrznych. Od 1 czerwca 1965 r. do 31 lipca 1965 r. zastępca dyrektora, a od 1 sierpnia 1965 r. do 19 maja 1971 r. dyrektor Biura Śledczego MSW. Od 20 maja 1971 r. do 7 lutego 1985 r. dyrektor Gabinetu Ministra Spraw Wewnętrznych. W styczniu 1973 r. został zwolniony z zawodowej służby wojskowej i przyjęty do służby w Milicji Obywatelskiej.
8 lutego 1985 r. wszedł w skład ścisłego kierownictwa Ministerstwa Spraw Wewnętrznych jako dyrektor generalny i jednocześnie szef Służby Kadr i Doskonalenia Zawodowego (obejmującej Departament Kadr, Departament Szkolenia i Doskonalenia Zawodowego oraz resortowe szkolnictwo). W październiku 1985 na mocy uchwały Rady Państwa PRL awansowany do stopnia generała brygady Milicji Obywatelskiej. Akt nominacyjny wręczył mu w Belwederze 11 października 1985 przewodniczący Rady Państwa PRL prof. Henryk Jabłoński. Stanowisko dyrektora generalnego zajmował do 30 listopada 1987 r., natomiast funkcję szefa służby pełnił do 22 listopada 1989 r. W kolejnych miesiącach pozostawał w dyspozycji Ministra Spraw Wewnętrznych, a 5 kwietnia 1990 r. odszedł ze służby na emeryturę. W latach 1988–1990 był członkiem Rady Ochrony Pamięci Walk i Męczeństwa.
Zmarł 7 listopada 2016 i został pochowany w grobie rodzinnym na Cmentarzu Wojskowym na Powązkach w Warszawie kwatera B16, rząd 8, grób 16.

</doc>
<doc id="168668" url="https://pl.wikipedia.org/wiki?curid=168668" title="Panzerjäger I">
Panzerjäger I

Panzerjäger I (Jagdpanzer I, 47mm PaK(t) (sf) auf PzKpfw I Ausf. B, Sd.Kfz. 101) – pierwszy niemiecki niszczyciel czołgów zaprojektowany i zbudowany w okresie II wojny światowej.
Historia.
Po zakończeniu kampanii wrześniowej w Niemczech rozpoczęto przygotowania do ofensywy na zachód. Główny przeciwnik Wehrmachtu – armia francuska dysponowała dużą liczbą silnie opancerzonych czołgów. W tym czasie z jednostek pancernych rozpoczęto wycofywanie przestarzałych czołgów PzKpfw I (MG) Ausf. B. Ponieważ większość z nich była w dobrym stanie technicznym, ich podwozia postanowiono wykorzystać do budowy wyspecjalizowanych pojazdów przeciwpancernych.
Pierwszym problemem był wybór uzbrojenia nowych wozów. W tym czasie podstawowym uzbrojeniem przeciwpancernym Wehrmachtu była armata 3,7 cm PaK 36 kalibru 37 mm, ale wystrzeliwane z niej pociski mogły zagrozić francuskim czołgom tylko z niewielkich odległości. Jej następca, armata 5 cm PaK 38 kalibru 50 mm była dopiero przygotowywana do produkcji seryjnej i nie można było liczyć na duże dostawy przed rozpoczęciem planowanej ofensywy. Okazało się jednak, że w magazynach broni zdobytej podczas aneksji Czechosłowacji w 1938 roku znajduje się duża liczba czeskich dział Škoda A.6 PUV vz. 36 kal. 47 mm produkowane przez firmę Škoda. Działo to pomimo dobrych charakterystyk balistycznych (wysoka przebijalność) nie zostało wprowadzone do uzbrojenia Wehrmachtu, ponieważ było przystosowane do trakcji konnej i miało niewielką prędkość holowania. Po przystosowaniu do montażu na podwoziu PzKpfw I działo Škoda A.6 PUV przyjęto do uzbrojenia jako 47mm PaK(t).
Podobnie jak w przypadku wielu innych niszczycieli czołgów, załoga była bardzo słabo osłonięta – w tym przypadku jedynym pancerzem była tarcza ochronna armaty.
Zbudowano łącznie 192 pojazdy tego typu, 132 z nich w zakładach Alkett, a resztę w zakładach Škody i Daimler-Benz. Modele te różniły się jedynie kształtem tarczy ochronnej. Weszły do służby tuż przed rozpoczęciem kampanii francuskiej w 1940 roku i zostały wycofane do końca 1942 roku.
Koszty konstrukcji wozów Panzerjäger były bardzo niskie, a w użyciu konstrukcja ta okazała się dość udana i pomogła ona przedłużyć użyteczność czołgów PzKpfw I, które były konstrukcją przestarzałą już w momencie rozpoczęcia II wojny światowej.

</doc>
<doc id="168673" url="https://pl.wikipedia.org/wiki?curid=168673" title="Ludwik Fleck">
Ludwik Fleck

Ludwik Fleck (ur. 11 lipca 1896 we Lwowie, zm. 5 czerwca 1961 w Nes Cijjona) – polsko-izraelski biolog i filozof; pracownik między innymi Uniwersytetu Lwowskiego, UMCS w Lublinie i Akademii Medycznej tamże.
Fleck specjalizował się w mikrobiologii, zwłaszcza bakteriologii, immunologii i hematologii. Pisał także o filozofii nauki.
Życiorys.
Urodził się w rodzinie lwowskich Żydów. We Lwowie ukończył polskie gimnazjum, następnie medycynę na tamtejszym Uniwersytecie Jana Kazimierza, gdzie uzyskał stopień doktora wszech nauk lekarskich. Pracował jako asystent profesora Rudolfa Weigla, kierującego Katedrą Biologii Ogólnej UJK, lecz w roku 1923 odszedł z uczelni. Specjalizację z bakteriologii ukończył w Wiedniu, po czym w latach 1928–1935 kierował laboratorium bakteriologicznym i chemicznym w nowoczesnym szpitalu Zakładu Ubezpieczeń Społecznych we Lwowie. Był znanym ekspertem w dziedzinie immunologii i serologii.
Podczas okupacji sowieckiej Lwowa (wrzesień 1939 – czerwiec 1941) pracował jako docent na wydzielonym z uniwersytetu lwowskiego Wydziale Medycznym. W czasie okupacji niemieckiej Lwowa (od czerwca 1941) wraz z innymi żydowskimi naukowcami (małżeństwo Meislów) był zatrudniony w Instytucie Badań nad Tyfusem Plamistym i Wirusami prof. Rudolfa Weigla, co pozwoliło mu uniknąć śmierci (codziennie doprowadzano ich z getta do instytutu pod wojskową eskortą). Mimo aresztowania w styczniu 1943 żydowskich naukowców zatrudnionych w tym instytucie i osadzenia ich w niemieckich obozach koncentracyjnych Auschwitz i Buchenwald uniknął śmierci.
Po wojnie kierował Zakładem Mikrobiologii Medycznej Uniwersytetu Marii Curie-Skłodowskiej, a potem Akademii Medycznej w Lublinie. Od 1952 pracował w Instytucie Matki i Dziecka w Warszawie. Prowadził rozległe badania nad mechanizmami odpornościowymi. Uczestniczył w międzynarodowych kongresach, wykładał w Brazylii, Francji, Stanach Zjednoczonych i Związku Radzieckim. Od 1954 roku był członkiem korespondentem Polskiej Akademii Nauk. Został odznaczony Krzyżem Oficerskim Orderu Odrodzenia Polski. W 1957, w ślad za jedynym synem, wyjechał z żoną do Izraela. Kontynuował tam badania nad zjawiskiem leukergii w Instytucie Bakteriologicznym w Nes Syjonie. Kierował Departamentem Patologii Eksperymentalnej i Izraelskim Instytutem Badań Biologicznych.
W 1935 wydał książkę z zakresu filozofii nauki "Entstehung und Entwicklung einer wissenschaftlichen Tatsache. Einführung in die Lehre vom Denkstil und Denkkollektiv" a także dwa artykuły filozoficzne napisane po niemiecku, oraz dwa ogłoszone po polsku w „Przeglądzie Filozoficznym”. Nie wzbudziły one jednak wówczas prawie żadnego zainteresowania.
W 1946 ogłosił jeszcze jeden artykuł filozoficzny, "Problemy naukoznawstwa", zaś w 1947 opublikował w miesięczniku „Problemy” artykuł na temat filozofii nauki zatytułowany "Patrzeć, widzieć, wiedzieć".
Do 1977 jego filozoficzne prace były zupełnie nieznane. Dopiero przekład na angielski monografii "Powstanie i rozwój faktu naukowego" ("Genesis and Development of a Scientific Fact") spowodowało podjęcie systematycznych badań jego twórczości z tej dziedziny. Część idei Flecka wykorzystał Thomas Kuhn w swojej książce "Struktura rewolucji naukowych".
Zajmował się także filozofią medycyny i bywa zaliczany do polskiej szkoły filozofii medycyny.
Dziś uważa się Ludwika Flecka za prekursora programu socjologii wiedzy rozwijanego przez szkołę edynburską od połowy lat siedemdziesiątych. Dzięki niemu rozwinęły się też studia nad nauką i techniką.

</doc>
<doc id="168685" url="https://pl.wikipedia.org/wiki?curid=168685" title="Sztuczna ściana">
Sztuczna ściana



</doc>
<doc id="168687" url="https://pl.wikipedia.org/wiki?curid=168687" title="Krzyż Narodowego Czynu Zbrojnego">
Krzyż Narodowego Czynu Zbrojnego

Krzyż Narodowego Czynu Zbrojnego – polskie odznaczenie wojskowe przeznaczone do uhonorowania żołnierzy Narodowych Sił Zbrojnych i innych organizacji niepodległościowych o charakterze narodowym.
Ustanowienie (1944).
Krzyż Narodowego Czynu Zbrojnego został początkowo ustanowiony zarządzeniem Rady Politycznej Narodowych Sił Zbrojnych z dnia 14 grudnia 1944. Był nagrodą dla osób, „które w szeregach Narodowych Sił Zbrojnych położyły swą ideową postawą organizacyjną wybitne zasługi dla Narodu i Państwa Polskiego, względnie wykazały się w boju wybitnymi czynami męstwa i odwagi, albo dowodzenia”. Statut odznaczenia dzielił go na dwie wersje – z mieczami (za zasługi ściśle bojowe) oraz bez mieczy (za dokonania o charakterze organizacyjnym), a każda z tych wersji posiadła podział na trzy stopnie: złoty, srebrny i brązowy – analogicznie do podziału i struktury Krzyża Zasługi.
Łącznie odznaczono 57 żołnierzy, przyznano za zasługi organizacyjne:
a za zasługi bojowe:
Odznaczonym wręczano początkowo jedynie zielone wstążki o szerokości 35 mm z czarnym paskiem (szer. 12 mm) pośrodku, gdzie zieleń symbolizowała nadzieję, a czerń – żałobę po poległych.
Restytucja (1992).
Ustawą z dnia 16 października 1992 roku, "Przepisy wprowadzające ustawę o orderach i odznaczeniach, uchylające przepisy o tytułach honorowych oraz zmieniające niektóre ustawy (Dz.U. Nr 90, poz. 451)", Krzyż Narodowego Czynu Zbrojnego uznano za polskie państwowe odznaczenie wojskowe, nadawane za zasługi w latach 1939–1945. Następnie, rozporządzeniem Prezydenta RP z 10 listopada 1992 określono wzór i szczegółowy trybu nadawania Krzyża Narodowego Czynu Zbrojnego.
Krzyż nadawany był przez Prezydenta RP na wniosek Ministra Obrony Narodowej lub Ministra Spraw Zagranicznych. Nadawanie Krzyża Narodowego Czynu Zbrojnego (oraz Krzyża Armii Krajowej i Krzyża Batalionów Chłopskich wymienionych w tej ustawie) zakończyło się 8 maja 1999.
Łącznie nadano, według różnych źródeł, 2651 lub 2724 krzyży
Opis odznaki.
Odznaką Krzyża Narodowego Czynu Zbrojnego jest krzyż równoramienny o ściętych rogach ramion, srebrzony, oksydowany, o wymiarach 40 × 40 mm. Na awersie na tarczy na środku krzyża umieszczony jest orzeł według wzoru obowiązującego w Wojsku Polskim w 1939 r. Na ramionach poziomych krzyża umieszczone są daty: 1939 i 1945, na ramionach pionowych wypukły Szczerbiec skierowany ostrzem w dół. Na pionowym górnym ramieniu krzyża pod rękojeścią miecza umieszczony jest napis: NSZ. Na rewersie na środku umieszczona jest tarcza i na niej napis: NARODOWY CZYN ZBROJNY. Na poziomych ramionach krzyża umieszczone są napisy: ZJ i NOW. Na pionowym dolnym ramieniu krzyża umieszczony jest napis NZW.
Krzyż zawieszony jest na wstążce zielonej szerokości 36 mm z pionowym paskiem biało-amarantowym szerokości 5 mm pośrodku i pionowymi paskami: czarnym szerokości 4 mm, zielonym szerokości 10 mm i czarnym szerokości 1,5 mm po obu stronach paska biało-amarantowego.
Współczesną wersję odznaczenia opracował rzeźbiarz i medalier Edward Gorol, a wykonała Mennica Państwowa.

</doc>
<doc id="168692" url="https://pl.wikipedia.org/wiki?curid=168692" title="Piotr Gładki (lekkoatleta)">
Piotr Gładki (lekkoatleta)

Piotr Gładki (ur. 8 lutego 1972 w Gdańsku, zm. 27 maja 2005 w Wyczechowie) – polski lekkoatleta, maratończyk, wielokrotny medalista i reprezentant kraju.
Osiągnięcia.
Karierę sportową rozpoczął w klubie Lechia Gdańsk, której był zawodnikiem w latach 1987-2001. W tamtym okresie kilkakrotnie zdobywał mistrzostwo kraju: w 1996 w biegu przełajowym na 12 km, w 1997 na 3000 metrów w hali, w 1998 i 1999 w biegu na 5000 m.
Srebrny medalista akademickich mistrzostw świata w biegach przełajowych (1994).
W 2000 w swoim debiucie maratońskim wygrał Hanse-Marathon w Hamburgu, osiągając czas 2 godziny, 11 minut i 6 sekund. W 2000 reprezentował barwy Polski na Igrzyskach Olimpijskich w Sydney 2000, gdzie nie ukończył biegu maratońskiego. Od 2002 był członkiem klubu Sporting Międzyzdroje.
Do 17 października 2020 rekordzista Polski w półmaratonie – 1:01:35 (Haga 2000).
Jedno z ostatnich swoich zwycięstw odniósł w "Cracovia Maraton" w Krakowie. Walcząc o kwalifikacje na mistrzostwa świata w Helsinkach, na skutek błędów organizacyjnych przebiegł o 2 km więcej (44,195 km) i mimo to wygrał. Ostatnim jego klubem był Biegus Wręczyca.
Zginął tragicznie 27 maja 2005 r. około godziny 20 w czołowym zderzeniu dwóch samochodów w miejscowości Wyczechowo na Kaszubach.

</doc>
<doc id="168693" url="https://pl.wikipedia.org/wiki?curid=168693" title="Okinawa">
Okinawa



</doc>
<doc id="168694" url="https://pl.wikipedia.org/wiki?curid=168694" title="Wyspa Okinawa">
Wyspa Okinawa



</doc>
<doc id="168696" url="https://pl.wikipedia.org/wiki?curid=168696" title="Entropia von Neumanna">
Entropia von Neumanna

Entropia von Neumanna – wielkość charakteryzująca nieuporządkowanie układu, zdefiniowana dla macierzy gęstości formula_1 jako
Dla układu kwantowego, który jest w stanie czystym, entropia von Neumanna wynosi 0.
Ponieważ operator gęstości układu zawsze można przedstawić w postaci diagonalnej w bazie jego wektorów własnych, równoważną definicję entropii von Neumann daje wzór
gdzie formula_4 to wartości własne operatora formula_5
W informatyce kwantowej entropia von Neumanna jest wykorzystywana jako podstawa kilku miar splątania. Jedną z nich jest zredukowana entropia von Neumanna, która jest zdefiniowana jako entropia von Neumanna dla zredukowanej macierzy gęstości układu.

</doc>
<doc id="168697" url="https://pl.wikipedia.org/wiki?curid=168697" title="Ukąszenie heglowskie">
Ukąszenie heglowskie



</doc>
<doc id="168698" url="https://pl.wikipedia.org/wiki?curid=168698" title="Societas europea">
Societas europea



</doc>
<doc id="168700" url="https://pl.wikipedia.org/wiki?curid=168700" title="Świdwie (jezioro)">
Świdwie (jezioro)

Świdwie (niem. "Neuendorfer See") – jezioro o powierzchni ok. 45 ha i średniej głębokości 0,7 m, na Równinie Wkrzańskiej w powiecie polickim (województwo zachodniopomorskie) na skraju Puszczy Wkrzańskiej. Akwen otoczony jest przez około 800 ha terenów podmokłych z bujną roślinnością wodną wchodzących w skład rezerwatu przyrody Świdwie. Przez jezioro przepływa rzeka Gunica.
Nad jeziorem lub w jego bezpośredniej bliskości położone są wsie Bolków na południu, Węgornik na wschodzie i Zalesie na północy.
Nad jeziorem, w Bolkowie, odkryto relikty społeczeństwa łowieckiego okresu wczesnoholoceńskiego i domniemane sanktuarium szamańskie z okresu mezolitu.
Występują tu ptaki 150 gatunków m.in. łabędzi, żurawi. W 1974 założono tu stację ornitologiczną Polskiego Towarzystwa Zoologicznego, które rocznie przeprowadza badania i obrączkowanie ok. 5 tysięcy ptaków.

</doc>
<doc id="168705" url="https://pl.wikipedia.org/wiki?curid=168705" title="OpenSTEP">
OpenSTEP



</doc>
<doc id="168706" url="https://pl.wikipedia.org/wiki?curid=168706" title="Spółka europejska">
Spółka europejska

Spółka europejska (łac. "societas europea", skrót: "SE") – paneuropejska forma przedsiębiorstwa uregulowana Rozporządzeniem 2157/2001/WE i Dyrektywą 2001/86/WE. Na dzień 31 marca 2017 roku, w Europie zarejestrowanych było 2827 SE.
Tworzenie spółek europejskich.
Spółka europejska może powstać tylko poprzez:
Kapitał zakładowy spółki musi wynosić minimum 120 000 euro.
Organy spółki europejskiej.
Ponieważ w państwach członkowskich UE obowiązują różne sposoby administrowania spółkami akcyjnymi ustawodawca europejski uwzględnił to przewidując możliwość wyboru przez akcjonariuszy pomiędzy systemem monistycznym i dualistycznym. Organami spółki są: walne zgromadzenie oraz w przypadku przyjęcia systemu dualistycznego: organ nadzorujący (rada nadzorcza) i organ zarządzający (zarząd) albo wobec przyjęcia systemu monistycznego: organ administrujący stosownie do formy wybranej w statucie spółki (rada administrująca). Polski ustawodawca, z uwagi na to, że przepisy Kodeksu spółek handlowych o spółce akcyjnej oparte są na modelu dualistycznym, uregulował w ustawie szczegółowo model monistyczny. Należy podnieść, że ustawa wprowadza do polskiego prawa spółek nową kategorię funkcjonariusza spółki (właściwego wyłącznie dla spółki europejskiej, w której statucie przyjęto system monistyczny), zwanego dyrektorem wykonawczym, który nie będąc członkiem organu osoby prawnej, ani też kolegialnie nie tworząc takiego organu, pozostaje przedstawicielem spółki.
Zaangażowanie pracowników.
Przepisy regulujące organizację spółki europejskiej gwarantują pracownikom udział w zarządzaniu spółką, co najmniej na takim poziomie zaangażowania jaki posiadali w spółkach uczestniczących w tworzeniu spółki europejskiej. Zasady standardowego zaangażowania polski ustawodawca uregulował w art. 84-111 ustawy.
Popularność.
Według danych European Trade Union Institute for Research, instytucji podległej ETUC, do marca 2011 w 22 krajach zarejestrowano 751 SE. Najwięcej rejestracji zanotowano w Czechach (384) i Niemczech (163).

</doc>
<doc id="168707" url="https://pl.wikipedia.org/wiki?curid=168707" title="Apple Safari">
Apple Safari



</doc>
<doc id="168713" url="https://pl.wikipedia.org/wiki?curid=168713" title="Henry Tang">
Henry Tang

Henry Tang Ying Yen (; ur. 1953), przedsiębiorca chiński z Hongkongu, działacz państwowy, od maja do czerwca 2005 tymczasowy szef administracji (władz wykonawczych) Hongkongu.
Jest synem Tang Hsian Chiena, przedsiębiorcy branży tekstylnej, byłego członka Stałego Komitetu Ludowej Politycznej Konferencji Konsultacyjnej Chin (doradczego organu władz ChRL), uważanego za przyjaciela przewodniczącego ChRL i sekretarza generalnego Komunistycznej Partii Chin Jiang Zemina. Henry Tang studiował na uniwersytecie Michigan. Przejął kierowanie rodzinnym imperium tekstylnym, brał udział w pracach wielu instytucji i organizacji przemysłowych w Hongkongu, był m.in. przewodniczącym Federacji Przemysłu Hongkongu. Działał w Partii Liberalnej. W latach 1991-1998 zasiadał w Radzie Legislacyjnej.
W 1997 Hongkong przeszedł pod zwierzchność ChRL (jako specjalny region administracyjny); Tang został powołany w skład Rady Wykonawczej (rządu), kierowanej przez Tung Chee Hwa. W lipcu 2002 objął stanowisko sekretarza ds. handlu, przemysłu i technologii, a po rezygnacji Anthony'ego Leunga w sierpniu 2003 został sekretarzem ds. finansów. 25 maja 2005 objął tymczasowo stanowisko szefa władz wykonawczych ("Chief Executive") specjalnego regionu administracyjnego Hongkong, zastępując Donalda Tsanga (który zrezygnował w związku z procedurą nominacyjną na pełną kadencję); po oficjalnej nominacji Tsanga 21 czerwca 2005 Tang przekazał mu obowiązki szefa władz wykonawczych, zachowując stanowisko sekretarza ds. finansów.

</doc>
<doc id="168715" url="https://pl.wikipedia.org/wiki?curid=168715" title="Szok końcowy">
Szok końcowy

Szok końcowy – powierzchnia otaczająca Układ Słoneczny, na której wiatr słoneczny zwalnia do prędkości mniejszej od prędkości dźwięku w otaczającym ośrodku międzygwiazdowym. Prędkość ta jest równa około 100 km/s; jest ona zmienna i zależy od chwilowej gęstości ośrodka.
Charakterystyka szoku.
Przekroczeniu tej granicy towarzyszy powstanie fali uderzeniowej, która ze względu na stały napływ cząstek wiatru ma charakter fali stojącej. Skokowo wzrasta gęstość i temperatura cząstek wiatru, zmienia się też jego pole magnetyczne. Istnienie tych zjawisk potwierdziły badania sond kosmicznych. Voyager 1 przekroczył szok końcowy w grudniu 2004 r. (wcześniejsza informacja z sierpnia 2002 uważana jest za przedwczesną), a Voyager 2 w sierpniu 2007 r..
Obserwacje sond wykazały również, że szok końcowy nie jest sferyczny, ale w pewnym stopniu nieregularny, cofnięty bliżej Słońca w części południowej, a w północnej rozszerzony. Nie jest to zapewne jego stała cecha; szok końcowy jest ciągle kształtowany przez aktywność naszej gwiazdy dziennej i pole magnetyczne Galaktyki, więc jego kształt może ulegać zmianom.
Jest to pierwsza, wewnętrzna granica heliosfery. Za powierzchnią szoku końcowego rozciąga się obszar znany jako płaszcz Układu Słonecznego.

</doc>
<doc id="168720" url="https://pl.wikipedia.org/wiki?curid=168720" title="UseNet">
UseNet



</doc>
<doc id="168725" url="https://pl.wikipedia.org/wiki?curid=168725" title="Epitaf">
Epitaf



</doc>
<doc id="168727" url="https://pl.wikipedia.org/wiki?curid=168727" title="Stolec (województwo zachodniopomorskie)">
Stolec (województwo zachodniopomorskie)

Stolec (niem. do 1521 "Blankenburg", do 1945 "Stolzenburg") – osada w województwie zachodniopomorskim, w powiecie polickim, w gminie Dobra (Szczecińska). Leży w Puszczy Wkrzańskiej na granicy polsko-niemieckiej, ok. 24 km na północny zachód od centrum Szczecina. W pobliżu wsi znajdują się jeziora Stolsko i Świdwie oraz rzeka Gunica.
Według danych urzędu gminy z 30 czerwca 2008 osada miała 242 zameldowanych mieszkańców.
Sołectwo Stolec stanowi jedynie osada Stolec.
Przez wieś przebiega Szlak „Puszcza Wkrzańska”.
Historia.
Od czasów średniowiecza osada wchodziła w skład dóbr ziemskich znakomitego pomorskiego rodu szlacheckiego von Blankenburg. W roku 1554 wieś została sprzedana właścicielom pobliskiej Dobrej Szczecińskiej – szlachcicom von Ramin, którzy zmienili jej nazwę na "Stolzenburg" oznaczającą "wyniosły zamek".
Podczas wojny trzydziestoletniej średniowieczny dwór i XVI-wieczny kościół zostały zniszczone, a wieś niemal zupełnie opustoszała. Jürgen Bernard von Ramin, kolejny z właścicieli, ufundował istniejące do dziś założenie parkowo-pałacowe wraz z folwarkiem oraz kościół i odtworzył w pierwotnych granicach jeden z największych majątków ziemskich szlachty pomorskiej. Z rokiem 1872 majątek uzyskała spółka kupców, która później zbankrutowała. W 1888 r. majątek za długi przejął bank z Lubeki. W pierwszych latach XX w. wieś została majątkiem kupców szczecińskich.
W czasie II wojny światowej wieś nie zniszczona, została zajęta 27 kwietnia 1945 r. przez wojska radzieckie (2 Front Białoruski – 2 Armia Uderzeniowa). Po 1945 istniał tu PGR do 1992. 
Wieś leżała na trasie zbudowanej w l. 1894–1906 normalnotorowej Kolejki Randowskiej (), odchodzącej w Stobnie Szczecińskim () od wówczas głównej linii Szczecin – Pasewalk i prowadzącej do Nowego Warpna () przez Dołuje, Dobrą, Buk, Stolec, Glashütte, Hintersee i Rieth. Jej północna część – biegnąca przez środek Puszczy Wkrzańskiej od stacji Dobra Szczecińska do Nowego Warpna przez Hintersee – została zamknięta i rozebrana przez Armię Czerwoną jeszcze w 1945. Obecnie pozostał jej krótki niewykorzystywany fragment ze Stobna do Dołuj (LK nr 429). Na terenie gmin Dobra i Nowe Warpno dawne torowisko zdemontowanej części "Randower Kleinbahn" przekształcono w drogi rowerowe (Dobra–Buk, Nowe Warpno–Rieth), natomiast obiekty kolejowe są coraz mniej widoczne.
W związku z przebiegającą tu granicą państwową, we wsi została utworzona strażnica WOP, a później w maju 1991 roku – Straży Granicznej, która funkcjonowała do 31 maja 2002.
Wieś typu folwarcznego, rozplanowana jako ulicówka.
Demografia:

</doc>
<doc id="168730" url="https://pl.wikipedia.org/wiki?curid=168730" title="Liverpool F.C.">
Liverpool F.C.

Liverpool Football Club (wym. ) – angielski klub piłkarski z siedzibą w Liverpoolu. W sezonie 2022/2023 jego pierwsza drużyna występuje w Premier League. 19-krotnie zostawał mistrzem Anglii, 8-krotnie zdobywał Puchar Anglii oraz 9-krotnie Puchar Ligi Angielskiej. Ponadto 6-krotnie wygrywał rozgrywki Pucharu Europy lub Ligi Mistrzów, co jest najlepszym osiągnięciem wśród wszystkich angielskich klubów. Pod względem liczby triumfów w Pucharze Europy lub Lidze Mistrzów ustępuje jedynie hiszpańskiemu Realowi Madryt (14 zwycięstw) i włoskiemu Milanowi (7 zwycięstw).
Liverpool F.C. został założony w 1892. Od 1900 do 1947, pięć razy zostawał mistrzem Anglii. Pod koniec lat 50., przez kilka sezonów grał na drugim szczeblu rozgrywek i do czasu zatrudnienia Billa Shankly’ego w 1959, nie awansował do pierwszej ligi. Klub tradycyjnie grał w strojach czerwono-białych, jednak w latach 60. usunięto barwę białą.
Pod wodzą Shankly’ego Liverpool trzykrotnie wygrywał rozgrywki ligowe, dwa razy zdobył Puchar Anglii oraz jeden raz Puchar UEFA (było to pierwsze europejskie trofeum wywalczone przez klub). Od 1977 do 1984 roku, czterokrotnie wygrywał Puchar Europy. W latach 90., zespół zanotował spadek formy, jednak w roku 2001, zdobył małą potrójną koronę, zaś cztery lata później wygrał rozgrywki Ligi Mistrzów.
Zamieszki na Heysel otoczyły klub ponurą sławą – 39 kibiców, w tym 32 włoskich fanów Juventusu, czterech Francuzów, dwóch Belgów i kibic z Irlandii Północnej zostało przygniecionych przez ścianę, która zawaliła się z powodu naporu tłumu. Mimo rażących zaniedbań ze strony organizatorów spotkania, całkowitą odpowiedzialnością za tragedię obciążono kibiców drużyny angielskiej. Cztery lata później wydarzyła się inna tragedia. Na stadionie Hillsborough, 96 fanów Liverpoolu zostało przygniecionych przez inne osoby. Z tego powodu do herbu klubu zostały dodane dwa płomienie. Obydwie katastrofy miały duże znaczenie zarówno dla angielskiej, jak i europejskiej piłki nożnej, przyczyniając się m.in. do zmian przepisów prawa o imprezach masowych oraz podniesienia standardów bezpieczeństwa organizacji spotkań piłkarskich.
Od czasu powstania, Liverpool F.C. rozgrywa swoje mecze domowe na Anfield, choć rozważano przenosiny do sąsiedniego Stanley Park. Pomysł budowy nowego stadionu został jednak zaniechany, gdyż zdecydowano się na rozbudowę dotychczasowego obiektu.
Liverpool ma wielu kibiców na całym świecie. Tradycyjnymi rywalami są Manchester United i Everton.
Drużyna bywa często, szczególnie w Polsce, mylnie określana jako F.C. Liverpool, podczas gdy pełna nazwa drużyny brzmi Liverpool Football Club, a więc Liverpool F.C.
Liverpool jest klubem o marce globalnej, wycenianym w 2019 na 2,183 mld dolarów przez magazyn Forbes, co plasuje go na ósmym miejscu w światowym rankingu klubów piłkarskich. Przychód za sezon 2018-2019 wyniósł 604,7 mln euro, plasując pod tym względem klub na siódmym miejscu na świecie.
Historia.
Początki i pierwsze sukcesy.
Obecny stadion Liverpoolu – Anfield – początkowo użytkowany był przez inny z miejscowych klubów – Everton, założony w 1878 roku. "The Tofees" występowali na nim od 1884 roku, wynajmując go od właścicieli ziemi, na której się znajdował. Od początku lat 90. XIX wieku wewnątrz klubu narastał wielowymiarowy konflikt pomiędzy wywodzącą się z kręgu metodystów grupą działaczy z George’em Mahonem na czele a ówczesnym prezesem Johnem Houldingiem. Ten ostatni, zamożny browarnik i właściciel jednej z działek pod stadionem oskarżany był członków klubu o prowadzenie Evertonu jak przedsiębiorstwa służącego pomnażaniu prywatnego majątku. Jesienią 1891 roku klub zmuszony do uiszczenia dodatkowej opłaty na rzecz drugiego z właścicieli, Johna Orrella, proponował Houldingowi obniżenie należnego mu rocznego czynszu, na co ten nie przystał. Sugerował natomiast klubowi zawiązanie spółki i wykupienie obu działek, na których wzniesiono stadion. Choć propozycja ta w zaistniałych okolicznościach nie zyskała aprobaty w szeregach działaczy, dzień później, 26 stycznia 1892 r., Houlding wraz z pięcioma innymi członkami klubu zarejestrował spółkę "The Everton Football Club and Athletic Grounds Company Limited". Próby zgłoszenia nowego klubu do struktur piłkarskich spotkały się ze sprzeciwem Football Association, które odmówiło wpisu kolejnej drużyny o tej samej nazwie. Jednocześnie władzom Evertonu uniemożliwiono rejestrację własnej spółki ("Everton Football Club Limited") z uwagi na wcześniejszy wpływ zbliżonego wniosku Houldinga. Podczas prowadzonego w burzliwej atmosferze walnego zebrania członków Evertonu z 15 marca 1892 r. Houlding olbrzymią większością głosów został usunięty ze stanowiska, a klub zdecydował się przenieść na teren po drugiej stronie Stanley Park, na którym wzniesiono nowy stadion. Tym samym były już prezes Evertonu pozostał z mogącym pomieścić 20 tys. widzów stadionem oraz klubem bez zawodników, działaczy i – "de facto" – nazwy. Podczas spotkania założycielskiego, które odbyło się 30 marca 1892 r. przyjęto pierwszy statut klubu Houldinga. Określono w nim także jego nową nazwę – wyraz „Everton” zastąpiono członem „Liverpool”, co zostało oficjalnie odnotowane w rejestrze handlowym 3 czerwca 1892 r. Tę ostatnią datę obecne władze Liverpool F.C. traktują jako formalny dzień powstania klubu.
Pierwszym dyrektorem klubu, a jednocześnie współtrenerem mianowano Johna McKennę, który natychmiast sprowadził na Anfield trzynastu szkockich zawodowców. Na sezon 1893/1894 klub wybrano do uczestnictwa w angielskiej Second Division. Liverpool wygrał ligę, przez cały sezon pozostając niepokonanym i awansował do First Division. W 1896 menedżerem "the Reds" został jeden z najwybitniejszych trenerów w historii zespołu, Anglik Tom Watson, który pracował w klubie aż do 1915 i zawieszenia rozgrywek na czas trwania I wojny światowej. Pod wodzą Watsona Liverpool zdobył swoje dwa pierwsze mistrzostwa – w latach 1901 i 1906 – a w 1914 dotarł do swojego pierwszego finału Pucharu Anglii, którego jednak wówczas nie zdobył (porażka 0:1 przeciwko Burnley).
Po pierwszej wojnie światowej menedżerem został David Ashworth, a kapitanem reprezentant Anglii, obrońca Ephraim Longworth. Liverpool zdobył wówczas dwa tytuły z rzędu – sezony 1921/1922 i 1922/1923. Jednak na tym dobra passa klubu z Anfield skończyła się. Na kolejne mistrzostwo czekano aż ćwierć wieku i dopiero po kolejnej wojnie, w 1947 roku puchar ponownie powędrował do "Czerwonych". Jak się okazało rok 1947 był jednym z ostatnich wzlotów przed największym w historii Liverpoolu upadkiem. W 1950 drużyna z Anfield ponownie dotarła do finału Pucharu Anglii, jednakże uległa Arsenalowi. 17 kwietnia 1954 klub spadł do niższej klasy rozgrywek.
Bill Shankly.
1 grudnia 1959 klub objął Bill Shankly, uważany za najlepszego trenera w historii Liverpoolu, a przez wielu za najlepszego w historii wyspiarskiej piłki. Już pierwszy rok jego pracy oznaczał rewolucję – zwolniono niemal cały dotychczasowy skład i rozpoczęto budowę nowego. W swoim trzecim sezonie jako menedżera ponownie wprowadził Liverpool do pierwszej ligi, z której już nie miał spaść.
Kolejne lata przyniosły „nowemu” Liverpoolowi rozliczne sukcesy. W 1964 roku po raz szósty "the Reds" zostali mistrzami kraju. Sukces powtórzyli w 1966, w międzyczasie zdobywając pierwszy w historii klubu Puchar Anglii, pokonując w finale Leeds United 2:1. W 1966 przegrali swój pierwszy finał w europejskich pucharach.
Gdy Shankly obejmował klub, drużyna była w drugiej lidze. Po dziesięciu latach jego pracy Liverpool wchodził w lata siedemdziesiąte jako najsilniejszy angielski zespół. W 1973 liverpoolczycy zdobyli dwa trofea – kolejne mistrzostwo oraz swój pierwszy europejski puchar – Puchar UEFA. W 1974 po raz drugi raz wygrali Puchar Anglii. Po tym sukcesie Bill Shankly zrezygnował z posady i zakończył swoją karierę menedżera. Kibice klubu do dziś pamiętają go nie tylko jako wspaniałego trenera, budowniczego potęgi "the Reds", ale też za jego liczne wypowiedzi i szczere oddanie całemu klubowi. Słynne są zwłaszcza trzy jego powiedzenia:
Bob Paisley.
Kolejnym menedżerem Liverpoolu został dotychczasowy asystent Billa Shankly’ego, Bob Paisley. Prowadził klub przez dziewięć sezonów i jak się okazało dorównał swojemu wielkiemu poprzednikowi. Kontynuował jego pracę i pod jego wodzą Liverpool zdobył w sumie 21 trofeów, w tym trzy razy Puchar Europy, raz Puchar UEFA, sześć razy mistrzostwo Anglii i trzy razy Puchar Ligi Angielskiej.
W roku 1976 Liverpool zdobył swój drugi Puchar UEFA, ale miało się okazać, że jest to jedynie wstęp do największych sukcesów. Rok później "the Reds" zdobyli swój pierwszy Puchar Europy, pokonując w rozegranym w Rzymie finale Borussię Mönchengladbach 3:1. Największą gwiazdą ówczesnej drużyny był Kevin Keegan. Co prawda po tym sukcesie napastnik został sprzedany do Hamburger SV, lecz na jego miejsce sprowadzono z Celtiku Kenny’ego Dalglisha, dzisiaj przez wielu uważanego za najlepszego w historii gracza "the Reds". Z Dalglishem w składzie Liverpool zdobył Superpuchar Europy i obronił Puchar Mistrzów, w finale na Wembley zwyciężając 1:0 Club Brugge. Te dwa zwycięstwa były początkiem dominacji angielskich klubów na Starym Kontynencie, które w latach 1977–1984 zdobyły siedem z ośmiu pucharów Europy (oprócz Liverpoolu dwukrotnie Nottingham Forest F.C. – 1979 i 1980 – a raz Aston Villa F.C. w 1982). W 1981 Liverpool zdobył swój trzeci Puchar Europy. W finale pokonał Real Madryt 1:0.
Także w rodzimej lidze Liverpool był najmocniejszym klubem, zdobywając za rządów Paisleya tytuły w latach 1976, 1977, 1979, 1980, 1982, 1983, a także Puchar Ligi w latach 1981, 1982 i 1983. Swoją pracę Bob Paisley zakończył w 1983 roku zwycięstwem w lidze angielskiej i pucharze ligi. Był pierwszym w historii (a do 2014 roku jedynym) trenerem, który trzykrotnie sięgał po najważniejsze klubowe trofeum w Europie, Ligę Mistrzów.
Tragedia na Heysel.
Tak jak dziewięć lat wcześniej po Billu Shanklym posadę menedżera obejmował jego dotychczasowy asystent, Bob Paisley, tak samo w 1983 roku menedżerem został asystent Paisleya, Joe Fagan. 63-letni trener zaczął pracę od wielkiego sukcesu – Liverpool został pierwszym angielskim klubem, który zdobył trzy ważne trofea w jednym sezonie. Sezon 1983/1984 zakończył mając na koncie Puchar Europy, mistrzostwo kraju i Puchar Ligi. W drużynie Fagana pojawiła się już nowa gwiazda światowej piłki, kupiona kilka lat wcześniej przez Paisleya. Był to Walijczyk Ian Rush, który przez kilka lat tworzył niezwykle skuteczny duet napastników z Dalglishem.
Chociaż kariera Fagana jako menedżera zaczęła się wspaniale, to zakończyła się tragedią. W 1985 roku "the Reds" dotarli do swojego piątego finału Pucharu Europy. Decyzją UEFA, mimo protestów prezesów klubów Liverpoolu i Juventusu, wskazujących na zły stan techniczny obiektu, miał on zostać rozegrany na Stadionie Heysel w Brukseli. Tuż przed rozpoczęciem meczu doszło do tragedii spowodowanej przez angielskich chuliganów, którzy przy biernej postawie nielicznych służb porządkowych doprowadzili do zamieszek w sąsiadującym z ich częścią stadionu sektorze neutralnym – przewidzianym dla kibiców z Belgii, a przez niedbalstwo organizatorów w rozprowadzaniu biletów zajętym w przeważającej mierze przez włoskich kibiców. Napór tłumu doprowadził do zawalenia się muru starego stadionu. Zginęło wówczas trzydziestu dziewięciu kibiców, w większości "Starej Damy". Mimo to finał został rozegrany. Jedyną bramkę strzelił z rzutu karnego Michel Platini. Po tragedii Fagan ustąpił ze stanowiska.
Rozpowszechnione w latach 80. ubiegłego wieku zjawisko chuliganizmu wśród kibiców angielskich drużyn, w tym reprezentacji narodowej oraz bezpośrednio jego kulminacja w postaci tragedii na stadionie Heysel wywołały ostatecznie reakcję UEFA w formie bezterminowego wykluczenia angielskich klubów z europejskich rozgrywek pucharowych. Zakaz nie objął drużyny narodowej. W rezultacie angielskie drużyny klubowe przez pięć lat (Liverpool przez sześć) nie występowały w tych rozgrywkach. Był to dodatkowy cios dla angielskiego futbolu klubowego, borykającego się z powszechnym zjawiskiem chuliganizmu również na własnych stadionach. Z najsilniejszej wówczas ligi świata odeszło (także czasowo) wielu świetnych piłkarzy, zasilając m.in. szeregi drużyn włoskich i hiszpańskich, w tym Ian Rush, Garry Lineker czy Mark Hughes. Angielskie kluby po zakazie musiały długo odbudowywać swą pozycję w Europie – choć pierwsze europejskie trofeum angielski klub wywalczył już w pierwszym roku po upływie zakazu (Manchester United wygrał w 1991 roku Puchar Zdobywców Pucharów).
Zmierzch potęgi.
W 1985 roku Kenny Dalglish, już kończący karierę, objął posadę menedżera klubu. Pod jego wodzą klub zdobył trzy mistrzostwa i dwa Puchary Anglii. Już w sezonie 1985/1986 odzyskano – kosztem lokalnego rywala, Evertonu – mistrzostwo, a w finale Pucharu Anglii pokonano "The Tofees" 3:1. Dwa lata później prowadzona przez Dalglisha drużyna osiągnęła kolejny sukces – zdobyła siedemnaste mistrzostwo Anglii. Jednak sukcesy Liverpoolu pod wodzą Dalglisha zostały przyćmione przez tragedię na stadionie Hillsborough w Sheffield. 15 kwietnia 1989 roku miał się tam odbyć półfinał Pucharu Anglii pomiędzy drużynami Liverpoolu i Nottingham Forest. Fani zgromadzeni w sektorze Liverpoolu zostali w trakcie spotkania stratowani przez innych widzów. Zginęło wówczas dziewięćdziesięciu sześciu kibiców. Wieloletnie śledztwo – opóźnione m.in. przez działania policji próbującej zrzucić winę na samych kibiców – potwierdziło, że stało się to z powodu nieodpowiedniego stanu stadionu, złej organizacji spotkania i niewystarczającej kontroli policji nad tłumem.
Mimo tej tragedii, klub z Anfield wygrał puchar Anglii. W 1990 roku Liverpool zdobył mistrzostwo Anglii. W lutym 1991 Dalglish opuścił klub. Nowym menedżerem został Graeme Souness. W 1992 Liverpool zdobył Pucharu Anglii. Nie były to już jednak dobre czasy dla klubu. W sezonie 1993/1994 klub sensacyjnie odpadł z Pucharu Anglii przegrywając z Bristol City. Władzę w klubie przejął wówczas inny członek dawnego sztabu szkoleniowego z lat 80., Roy Evans.
Odbudowa.
Royowi Evansowi nie udało się odbudować potęgi. Co prawda klub poprawił swoje wyniki w lidze, jednak za jego kadencji nigdy nie znalazł się powyżej trzeciego miejsca w lidze. Udało się jednak wypromować nowe pokolenie piłkarzy. Na miejsce starzejących się dawnych gwiazdorów, kończących karierę Iana Rusha i Johna Barnesa, przyszli młodzi wychowankowie klubu: Robbie Fowler, Steve McManaman i Jamie Redknapp. Jednak inni zawodnicy nie dorównywali im umiejętnościami. Jedynym sukcesem klubu prowadzonego przez Evansa był Puchar Ligi w 1995.
W sezonie 1998/1999 zarząd postanowił wprowadzić zmiany. Zatrudniono byłego trenera reprezentacji Francji, Gérarda Houllier, aby stworzył duet menedżerski z Evansem. Współpraca jednak nie układała się i po zaledwie kilku miesiącach stary menedżer zrezygnował z posady.
Zespół kontrolowali menedżer Houllier i jego asystent, były zawodnik "the Reds" Phil Thompson i początkowo współpraca ta układała się pomyślnie. Sezon 2000/2001 był najlepszym od wielu lat. Liverpool zdobył Puchar UEFA, Anglii oraz Ligi Angielskiej. Wygrał też Superpuchar Europy. W kolejnym sezonie przyszło wicemistrzostwo kraju. Do drużyny wprowadzili się znakomicie kolejni wychowankowie – Michael Owen, Steven Gerrard i Jamie Carragher. Wydawało się, że klub jest na najlepszej drodze do odzyskania dominacji w Anglii. Jednak później gra zespołu się załamała. Houlier nie miał pomysłu na grę Liverpoolu, zespół nie miał własnego stylu, grał mało efektowną, a co gorsza coraz mniej skuteczną piłkę. Kolejni sprowadzani piłkarze okazywali się nie spełniać oczekiwań. Ostatnim trofeum Houliera był Puchar Ligi w 2003. Po nieudanym sezonie 2003/2004 Francuz został zwolniony.
Rafa Benítez i „rafalucja”.
Sukces w Stambule.
Na miejsce Houliera zatrudniono uważanego za najlepszego trenera w Hiszpanii Rafaela Beníteza. Pracując w latach 2001–2004 w Valencii, zdobył z klubem dwukrotnie mistrzostwo kraju oraz Puchar UEFA. Były to pierwsze wielkie sukcesy tego klubu od blisko ćwierć wieku.
Swoją pracę zaczął od zapowiedzi zdobycia mistrzostwa w ciągu trzech sezonów i poważnej przebudowy składu, zwanej niekiedy „rafalucją”. Z zespołem pożegnało się wielu piłkarzy Houlliera, w tym El Hadji Diouf, Bruno Cheyrou, Salif Diao, Stéphane Henchoz i wielu innych. Na ich miejsce przychodzili głównie Hiszpanie, na czele z Xabim Alonso i Luisem Garcíą. Jednak nie wszyscy sprowadzeni gracze sprawdzili się w Anglii. Jednym z tych, którym się to nie udało był Fernando Morientes, który przez półtora roku zdobył w lidze zaledwie 8 bramek. Nowy trener zaczął budowę drużyny od defensywy. Mimo problemów kadrowych (odejście Owena do Realu, kontuzje innych zawodników, w tym Djibrila Cisse) Liverpool zajął piąte miejsce w Premier League, grając bardzo nierówno przez cały sezon. Całkowicie odmiennie zespół prezentował się natomiast w Lidze Mistrzów.
Średnio radzący sobie w lidze Liverpool niespodziewanie pokonywał teoretycznie mocniejsze zespoły. Po wyjściu z grupy z łatwością pokonał Bayer 04 Leverkusen 3:1 i 3:1 W ćwierćfinale niespodziewanie zwyciężył 2:1 finalistę sprzed dwóch lat i jednego z wielkich faworytów, Juventus F.C., a w półfinale 1:0 Chelsea. W finale w Stambule spotkał się z kolejnym faworytem, AC Milan. Po niezwykle emocjonującym meczu, w którym Liverpool przegrywał do przerwy 0:3, "the Reds" zdołali w drugiej połowie wyrównać wynik w ciągu siedmiu minut. W dogrywce kilka kluczowych interwencji wykonał bramkarz Jerzy Dudek, który dodatkowo w czasie konkursu rzutów karnych obronił dwie „jedenastki”. Ostatecznie finał zakończył się wynikiem 3:3 (po dogrywce) i 3:2 w rzutach karnych na korzyść angielskiego zespołu. Liverpool zdobył też Superpuchar Europy, pokonując CSKA Moskwa.
Kolejny sezon to ciąg dalszy przebudowy zespołu. Do składu doszli m.in. Peter Crouch, José Reina i Mohamed Sissoko, do Aston Villi odszedł natomiast Milan Baroš. Znacznie poprawiła się gra Liverpoolu w lidze, w której zajął trzecie miejsce, punkt za drugim Manchesterem United. Zespół zdobył wówczas 82 punkty, najwięcej od sezonu 1987/1988. Liverpool dotarł także do finału Pucharu Anglii. Po dramatycznym meczu Liverpool zremisował z West Ham United 3:3, a w karnych pokonał przeciwników 3:1. Po meczu bohaterem pojedynku angielska prasa okrzyknęła Stevena Gerrarda. Kapitan Liverpoolu zdobył dwie bramki, w tym w doliczonym czasie tę dającą remis 3:3.
Sezon 2006/2007.
Sezon 2006/2007 miał być atakiem na mistrzostwo Anglii. Mając już dobrze działającą defensywę i bardzo mocną pomoc, Benítez wzmocnił ofensywę, w poprzednim sezonie wciąż szwankującą. Z klubem rozstali się Morientes i Cissé, na ich miejsce sprowadzono Craiga Bellamy’ego i dwukrotnego króla strzelców Eredivisie Dirka Kuĳta. Do tego ściągnięto dwóch szybkich skrzydłowych – Marka Gonzáleza i Jermaine’a Pennanta.
Pierwsze mecze sezonu były obiecujące. Liverpool wygrał mecz o Tarczę Wspólnoty z Chelsea 2:1, po golach Johna Arne Riise i Petera Croucha. Awansował także do Ligi Mistrzów, pokonując w dwumeczu Maccabi Hajfa. Jednak sezon ligi angielskiej rozpoczął się od trudnych spotkań. Już w pierwszych kolejkach zespół zanotował dwie porażki (z Evertonem i Chelsea), a po kilku lepszych spotkaniach kolejna, tym razem z Boltonem. Ostatecznie Liverpool zajął trzecie miejsce w Premier League, tracąc jednak 21 punktów do mistrza, Manchesteru United.
Dużo lepiej wiodło się Liverpoolowi w Lidze Mistrzów. Po wygraniu grupy C (rywalami Liverpoolu były zespoły Galatasaray SK, Girondins Bordeaux i PSV Eindhoven), "the Reds" trafili na Barcelonę. Na Camp Nou liverpoolczycy zwyciężyli 2:1 po bramkach Craiga Bellamy’ego oraz Johna Arne Riise i mimo porażki 0:1 na własnym stadionie awansowali do kolejnej rundy. W niej ponownie zmierzyli się z PSV, które pokonali w sumie 4:0 (3:0 na wyjeździe i 1:0 na Anfield). W półfinale drużyna trafiła na Chelsea. W obu spotkaniach stosunkiem 1:0 triumfowali gospodarze – na Stamford Bridge Chelsea, zaś na Anfield Liverpool. Dogrywka nie przyniosła rozstrzygnięcia, natomiast w rzutach karnych lepszy okazał się Liverpool, który wygrał 4:1 i awansował do finału w Atenach. W nim, podobnie jak w 2005 roku, przeciwnikiem był włoski AC Milan. Jednakże tym razem lepsi okazali się Włosi którzy pokonali "the Reds" 2:1 (honorową bramkę w końcówce meczu zdobył Kuĳt).
W międzyczasie klub został sprzedany Amerykanom Tomowi Hicksowi i George’owi Gillettowi.
Przybycie Torresa.
Przed nowym sezonem ściągnięto z Atlético Madryt Fernando Torresa. Zawodnik, przy którego zakupie pobito transferowy rekord klubu (26,5 mln funtów), miał wzmocnić atak Liverpoolu. Został, obok Cristiano Ronaldo, jednym z najlepszych napastników Premiership strzelając w sezonie 24 bramki (33 we wszystkich rozgrywkach). Był pierwszym zawodnikiem Liverpoolu od sezonu 1996/1997, który przekroczył barierę 30 goli w jednym sezonie. Nie przełożyło się to jednak na sukcesy całej drużyny. Klub zajął czwarte miejsce w lidze, odpadł w półfinale Ligi Mistrzów, przegrał w piątej rundzie Pucharu Anglii i w ćwierćfinale Pucharu Ligi.
Blisko triumfu.
Sezon 2008/2009 był najlepszą kampanią "the Reds" od wielu lat. Dobrą skutecznością cieszyli się Steven Gerrard (16 goli w lidze), Fernando Torres (14 bramek), Dirk Kuĳt (12) i Josi Benajun (8 trafień). Zespół na półmetku sezonu zajmował pierwsze miejsce w lidze, jednak ostatecznie zakończył rozgrywki na drugim miejscu z 4 punktami straty do mistrza, Manchesteru United. Drużyna Rafy Beníteza zdobyła 86 punktów, ponosząc tylko dwie porażki (z Tottenhamem w 11. kolejce i Middlesbrough w 27. kolejce). Liverpool mógł jednak poszczycić się podwójnymi wygranymi w lidze przeciw Chelsea oraz Manchesterowi United (w tym 4:1 na Old Trafford, który to wynik był najwyższą domowa porażka United od 1 stycznia 1992 roku), czyli z tak zwanymi zespołami z „Wielkiej Czwórki” Premier League. Z innym zespołem ze ścisłej czołówki, Arsenalem, Liverpool dwukrotnie remisował, w tym 4:4 na Anfield, gdzie wszystkie gole dla Arsenalu strzelił Andriej Arszawin. Klubowi nie udało się także zdobyć żadnego innego trofeum. Mimo wysokiej wygranej w 1/8 Ligi Mistrzów, gdzie zespół pokonał Real Madryt 1:0 i 4:0, w ćwierćfinale musiał uznać wyższość Chelsea. W pierwszym meczu "The Blues" wygrali 3:1, jednak w rewanżu Liverpool był blisko odrobienia strat. Do przerwy prowadził 2:0 i do awansu potrzebował tylko jednej bramki. W drugiej połowie padło jednak sześć bramek, a mecz zakończył się premiującym Chelsea wynikiem 4:4.
Poniżej oczekiwań.
Po sezonie, w którym klub zdobył rekordową liczbę punktów, oczekiwania wobec zespołu sięgały powrotu na tron. Jednak zamiast sukcesu, Liverpool w sezonie 2009/2010 zajął rozczarowujące siódme miejsce i nie zakwalifikował się do Ligi Mistrzów. Wywalczona przez "the Reds" lokata premiowała jedynie do gry w III rundzie eliminacji do Ligi Europy. W efekcie klub za porozumieniem stron rozstał się z dotychczasowym szkoleniowcem – Rafaelem Benítezem. Jego miejsce zajął dotychczasowy trener Fulham – Roy Hodgson.
Na początku sezonu 2010/2011 Liverpool F.C. stał na krawędzi bankructwa ze względu na długi zaciągnięte przez amerykańskich właścicieli Toma Hicksa i George’a Gilletta, którzy nabyli klub na początku 2007 roku. Ostatecznie wierzyciele klubu uzyskali zgodę Sądu Najwyższego na sprzedaż zespołu. Liverpool F.C. po raz drugi w ciągu niespełna czterech lat zmienił właściciela. Akcje klubu nabył John W. Henry, właściciel Boston Red Sox i spółki New England Sports Ventures (przemianowanej później na „Fenway Sports Group”). Najsłabszy start rozgrywek od wielu lat spowodował zmianę na stanowisku trenera. 8 stycznia 2011 Roya Hodgsona zastąpił Kenny Dalglish, żywa legenda klubu z Anfield. Wykorzystując zimowe okienko transferowe klub pozyskał z Ajaksu Amsterdam Luisa Suáreza i Andy’ego Carrolla z Newcastle United, lecz stracił Fernando Torresa, który wymógł transfer do Chelsea. Pod wodzą Dalglisha klub zaczął odrabiać straty do czołówki (w dniu zatrudnienia Szkota klub zajmował 12. lokatę w tabeli). Na dwie kolejki przed końcem sezonu Liverpool zajmował 5. miejsce, ale przegrał ostatnie dwa mecze i zajął ostatecznie 6. miejsce w tabeli, pierwsze, które nie dawało awansu do europejskich pucharów. Również w rozgrywkach międzynarodowych klub nie osiągnął sukcesów – odpadł w 1/8 finału ze Sportingiem Braga (0:1 i 0:0).
Sezon 2011/2012 był pierwszym pełnym sezonem Kenny’ego Dalglisha po powrocie na stanowisko managera. Szkot sprowadził na Anfield Charliego Adama, Craiga Bellamy’ego, Sebastiána Coatesa, José Enrique, Jordana Hendersona i Stewarta Downinga. Rozgrywki ligowe Liverpool zakończył na ósmym miejscu, na co znacząco wpłynęła słaba forma na własnym boisku (6 zwycięstw na 19 pojedynków) i porażki z zespołami niżej notowanymi (Boltonem w 22. kolejce, Fulham w 14. serii meczów, QPR w 29., Stoke w 4., Sunderland w 27., Swansea w 38., WBA w 34. i Wigan w 30.). Oczekiwanego wsparcia nie dali także zawodnicy nowo sprowadzeni, którzy w lidze zdobyli w sumie 11 bramek (6 z nich Bellamy). Wobec słabej skuteczności innych graczy ofensywnych, Andy’ego Carrolla (4 bramki), Dirka Kuĳta (2), Maxi Rodrígueza (4), oraz 33 strzałów w słupki i poprzeczki, Liverpool zdobył zaledwie 47 bramek, co dało 52 punkty na 114 możliwych. Ze względu na brak uczestnictwa w europejskich pucharach, zespół dużą wagę przykładał do pucharów krajowych – już od początkowych rund na boisku występował skład zbliżony do optymalnego. Efektem było zwycięstwo w Pucharze Ligi Angielskiej oraz finał Pucharu Anglii. Choć zespół zajął w tabeli miejsce nie dające awansu do Ligi Europy, to jednak dzięki zwycięstwu w Pucharze Ligi, trafił do trzeciej rundy eliminacyjnej.
Brendan Rodgers.
Po sezonie ze stanowiskiem pożegnał się Kenny Dalglish, a w jego miejsce zatrudniono dotychczasowego szkoleniowca Swansea City – Brendana Rodgersa. Klub opuścili Aquilani, Aurélio, Bellamy, Kuĳt, Rodríguez oraz Carroll i Spearing (dwaj ostatni zostali wypożyczeni na cały sezon), natomiast nowy manager sprowadził młodego reprezentanta Walii Joego Allena, Włocha Fabia Boriniego oraz marokańskiego skrzydłowego Oussamę Assaidiego. Pod koniec okienka transferowego do Liverpoolu trafili także wypożyczony z Realu Madryt Nuri Şahin oraz napastnik niemieckiej młodzieżówki Samed Yeşil. Drużyna, częściowo z uwagi na trudny terminarz, zaliczyła najgorszy początek ligowej kampanii od 1911 roku. Jeszcze w październiku "the Reds" odpadli z Pucharu Ligi Angielskiej (porażka na własnym stadionie ze Swansea), zaś w styczniu z rozgrywek o Puchar Anglii po porażce z trzecioligowym Oldham Athletic. Lepiej Liverpoolowi szło w Lidze Europy, gdzie najpierw przebrnął przez eliminacje, po czym wygrał grupę. W kolejnej rundzie angielski zespół trafił na Zenit Petersburg (0:2, 3:1), który awansował dalej dzięki bramkom zdobytym na wyjeździe. W zimowym okienku transferowym do klubu dołączyli Daniel Sturridge oraz Philippe Coutinho, natomiast zespół opuścili Joe Cole (West Ham) i Nuri Şahin (skrócenie wypożyczenia). Ostatecznie Liverpool zakończył zmagania ligowe na 7. miejscu (po raz drugi z rzędu za lokalnym rywalem, Evertonem), które nie pozwoliło na kwalifikację do europejskich pucharów. Najlepszym strzelcem zespołu został Suárez, który zdobył w sumie 30 bramek (23 w lidze), jednak na skutek zdarzenia w 34. kolejce (Urugwajczyk ugryzł wówczas w ramię obrońcę Chelsea Branislava Ivanovicia) został zawieszony na 10 następnych spotkań. Duży wpływ na grę zespołu mieli także młodzi gracze (w drużynie debiutowali Conor Coady, Jordon Ibe, Adam Morgan, Jerome Sinclair, Suso, Andre Wisdom i Samed Yeşil, a miejsce w pierwszym składzie wywalczył Raheem Sterling) oraz zawodnicy sprowadzeni zimą (Sturridge zdobył 15 bramek i 3 asysty, a Coutinho 3 bramki i 5 asyst). W porównaniu z poprzednim sezonem, Liverpool zdobył 9 punktów i 24 bramki więcej, ale również stracił więcej bramek. Ostatni mecz sezonu 2012/2013 był też ostatnim występem Jamiego Carraghera, który zaliczył dla klubu 737 występów na przestrzeni 17 lat.
Latem 2013 roku klub dokonał kilkunastu transferów. Do zespołu dołączyli m.in. bramkarz Sunderlandu Simon Mignolet i obrońca PSG – Mamadou Sakho. Z klubu odszedł m.in. dotychczasowy pierwszy bramkarz Pepe Reina (wypożyczenie do SSC Napoli), a także nabytki ery Dalglisha: Jonjo Shelvey, Stewart Downing, czy najdroższy wówczas gracz zakupiony przez Liverpool – Andy Carroll.
Sezon 2013/2014 Liverpool rozpoczął od trzech kolejnych zwycięstw 1:0, dzięki którym zajmował pierwsze miejsce w tabeli. Był to najlepszy start ligi w wykonaniu The Reds od 1994 roku. W dalszej części sezonu podopieczni Rodgersa utrzymywali się w czołówce ligi, zaliczając kilka przekonujących zwycięstw: 5:0 (na wyjeździe) i 4:0 (u siebie) z Tottenhamem, 4:0 z Evertonem (najwyższe zwycięstwo w derbach od 1982 roku), 3:0 z Manchesterem United (na wyjeździe) czy 5:1 z liderującym wówczas Arsenalem. Wygrywając 11 kolejnych spotkań, na trzy kolejki przed końcem sezonu Liverpool przewodził w tabeli, jednak porażka z Chelsea i remis z Crystal Palace sprawiły, że The Reds skończyli rozgrywki dwa punkty za Manchesterem City. Drużyna zaprezentowała ofensywny, atrakcyjny futbol, strzelając 101 bramek, tracąc jednocześnie aż 51 goli. Para napastników – Suárez i Sturridge – zdobyła 52 bramki (odpowiednio 31 i 21, dwa najlepsze wyniki w lidze), a Urugwajczyk został królem strzelców. Suárez zajął też drugie miejsce, za Stevenem Gerrardem, pod względem liczby asyst. Mimo lepszej niż się spodziewano postawy ligowej, Liverpool dość wcześnie odpadł z krajowych pucharów, przegrywając w nich z Manchesterem United i Arsenalem.
Wobec nieudanej próby zdobycia mistrzowskiego tytułu drużynę opuściła jej największa gwiazda, Luis Suárez, który za kwotę ok. 75 mln funtów przeniósł się do Barcelony. Zakupieni za pozyskane w ten sposób środki zawodnicy – Adam Lallana, Dejan Lovren czy Mario Balotelli – nie potrafili spełnić pokładanych w nich nadziei. Drużyna w lidze zajęła rozczarowujące szóste miejsce, 25 punktów za mistrzem kraju, dość wcześnie odpadając także z europejskich pucharów (brak awansu z grupy w Lidze Mistrzów, porażka w Lidze Europy na etapie 1/16 finału). W krajowych rozgrywkach pucharowych Liverpool dwukrotnie docierał do fazy półfinałowej, jednak za żadnym razem nie był w stanie awansować dalej. Sezon zakończono ligową porażką 1:6 ze Stoke City. Mecz ten był także ostatnim z 710 spotkań w czerwonej koszulce kapitana klubu i jego legendy Stevena Gerrarda, który latem przeniósł się do amerykańskiej ligi MLS. Brak awansu do Ligi Mistrzów przyczynił się do odejścia za 49 mln funtów 20-letniego Sterlinga ocenianego jako jeden z największych talentów swojego pokolenia. W ich miejsce klub pozyskał chociażby doświadczonego pomocnika Jamesa Milnera czy napastnika Roberto Firmino. Choć zgodnie z doniesieniami medialnymi latem 2015 roku pozycja szkoleniowca Brendana Rodgersa była zagrożona, po serii rozmów z zarządem klubu pozostał on na stanowisku.
Jürgen Klopp.
Po nieudanym początku sezonu 2015/2016 Rodgers w październiku 2015 roku został zwolniony, a jego miejsce zajął były szkoleniowiec Borussii Dortmund – Jürgen Klopp. Choć w Premier League drużyna zakończyła rozgrywki na ósmej pozycji, to znacznie lepiej wiodło się jej w rozgrywkach pucharowych. Na krajowych boiskach zespół dotarł do finału Pucharu Ligi, gdzie po rzutach karnych uległ Manchesterowi City. Ponadto Liverpool po raz pierwszy od 2007 roku wystąpił w finale europejskiego pucharu – Ligi Europy, gdzie jednak przegrał z Sevillą 1:3. Przed sezonem 2016/2017 do drużyny dołączyli m.in. skrzydłowy Southampton Sadio Mané, pomocnik Georginio Wijnaldum czy bramkarz Loris Karius. Jednocześnie z klubem pożegnał się wieloletni stoper Martin Škrtel czy zakupiony zaledwie rok wcześniej napastnik Christian Benteke. Dzięki zwycięstwu w ostatniej ligowej kolejce Liverpool zajął premiowane awansem do kwalifikacji Ligi Mistrzów miejsce w pierwszej czwórce. Dodatkowo zespół dotarł do półfinału Pucharu Ligi, gdzie w dwumeczu odpadł z Southampton. Latem 2017 roku Liverpool pozyskał skrzydłowego Romy – Mohameda Salaha, pomocnika Arsenalu – Aleksa Oxlade’a-Chamberlaina i obrońcę spadkowicza Hull City – Andy’ego Robertsona. Drużynę po 10 latach opuścił m.in. pomocnik Lucas Leiva. Dodatkowo podczas zimowego okienka transferowego do zespołu dołączył Virgil van Dijk, za którego Liverpool zapłacił 75 mln funtów – rekordową wówczas kwotę wyłożoną za obrońcę. Kilka dni później kończąc kilkumiesięczną sagę transferową, klub opuścił Philippe Coutinho. Barcelona za pozyskanie zawodnika zapłaciła kwotę mogącą wzrosnąć do 142 mln funtów, niższą jedynie od kwoty transferu Neymara. Pomimo straty jednego ze swoich czołowych zawodników w środku sezonu wyniki Liverpoolu nie uległy pogorszeniu. Drużyna zmagania ligowe ponownie zakończyła na miejscu czwartym gwarantującym udział w kolejnej edycji Ligi Mistrzów. Olbrzymi wpływ na przebieg kampanii miała forma Salaha, który w swoim debiutanckim sezonie zdobył rekordowe 32 ligowe bramki i został wybrany najlepszym graczem roku w Anglii. Wysoką skutecznością wykazywali się także jego partnerzy z formacji ofensywnej – Sadio Mané i Roberto Firmino. W Premier League wymieniona trójka zdobyła 57 bramek, zaś w Lidze Mistrzów każdy z nich strzelił ich po 10. Właśnie w rozgrywkach europejskich Liverpool sprawił jednak największą niespodziankę. Po wyeliminowaniu m.in. Manchesteru City oraz Romy drużyna dotarła do finału, w którym mierzyła się z obrońcą trofeum, Realem Madryt. Z powodu kontuzji, Salah, najlepszy zawodnik Liverpoolu, opuścił boisko w pierwszej części spotkania, a po dwóch kuriozalnych błędach Kariusa angielska drużyna przegrała 1:3. Jak ujawniono po meczu, niemiecki bramkarz po starciu z rywalem doznał wstrząśnienia mózgu, co najprawdopodobniej miało wpływ na jego występ.
Przed sezonem 2018/2019 klub zakupił pomocników Fabinho oraz Naby’ego Keïtę. Ponadto wzmocnił się najdroższym wówczas na świecie bramkarzem Alissonem Beckerem. W Premier League Liverpool zdobył 97 punktów – był to najwyższy wynik w klubowej historii – przegrywając zaledwie jedno spotkanie. Choć taki wynik dałby tytuł mistrzowski w 116 spośród 119 minionych kampanii, drużyna Jürgena Kloppa ligowe zmagania ukończyła na drugiej pozycji – 25 punktów przed kolejnym zespołem, jednak o punkt za Manchesterem City, który wygrał 14 ostatnich meczów sezonu. Liverpool imponował zarówno w ataku, jak i w obronie. Salah i Mané z wynikiem 22 bramek zostali wspólnie najlepszymi strzelcami ligi, podczas gdy Alisson zachowując czyste konto w 21 spotkaniach, wywalczył „złote rękawice”. Dodatkowo przewodzący formacji defensywnej Van Dijk został wybrany najlepszym graczem w Anglii. Wychowanek klubu Trent Alexander-Arnold zanotował jednocześnie 12 asyst, ustanawiając nowy ligowy rekord wśród obrońców i wyprzedzając o jedną swojego kolegę z drużyny – Robertsona. W Lidze Mistrzów Liverpool ponownie dotarł do finału po tym, jak w dramatycznych okolicznościach w półfinale wyeliminował Barcelonę (zwycięstwo 4:0 w rewanżu na Anfield po porażce 0:3 na wyjeździe). W spotkaniu finałowym rozgrywanym na Estadio Metropolitano w Madrycie Liverpool pokonał Tottenham 2:0, sięgając po szósty w historii klubu i pierwszy od 14 lat Puchar Europy. Było to też pierwsze trofeum Jürgena Kloppa jako szkoleniowca Liverpoolu po tym, jak w różnych rozgrywkach czterokrotnie zajmował drugie miejsce.
14 sierpnia 2019 roku Liverpool zdobył kolejne trofeum pod wodzą Kloppa. Tym razem Liverpool wygrał Superpuchar Europy, mierząc się ze zwycięzcą Ligi Europy, Chelsea. Mecz wyłonił zwycięzcę dopiero w serii rzutów karnych (2:2 po dogrywce), w których Liverpool wygrał 5:4.
21 grudnia 2019 roku Liverpool zdobył po raz pierwszy w swojej historii Klubowe Mistrzostwo Świata, pokonując w finale po dogrywce wynikiem 1:0 drużynę brazylijskiego Flamengo. W ten sposób Liverpool został pierwszą drużyną angielską, która zdobyła w jednym roku potrójną koronę międzynarodową (Liga Mistrzów, Superpuchar Europy, Klubowe Mistrzostwo Świata).
Sezon ligowy 2019/2020 Liverpool rozpoczął 20 zwycięstwami i jednym remisem – ten sposób ustanawiając rekord wszech czasów dla pięciu największych lig europejskich (Anglia, Hiszpania, Włochy, Niemcy, Francja) zdobywszy w pierwszych 21 spotkaniach aż 61 punktów. 25 czerwca 2020 roku klub, po 30-letniej przerwie, zapewnił sobie 19. tytuł mistrza Anglii. Drużyna osiągnęła to w sezonie czasowo przerwanym i przedłużonym z powodu pandemii COVID-19, po zaledwie 31 kolejkach ligowych i na siedem rund przed końcem rozgrywek, przy rekordowej 25-punktowej przewadze nad drugim zespołem w lidze. Ostatecznie Liverpool zakończył sezon 26 lipca zdobywając łącznie 99 punktów (18 punktów nad drugim Manchester City), osiągając bilans lepszy od dotychczas najlepszego w swej historii (sezon 1978/1979) i wyrównując rekord ligi dotyczący liczby wygranych meczów.
Rekordy.
Zawodnicy z największą liczbą występów.
"Tylko profesjonalne mecze, w nawiasach podano występy w roli zmiennika".
Zawodnicy z największą liczbą goli.
"Tylko profesjonalne mecze, w nawiasach podano liczbę rozegranych spotkań (również w roli zmiennika)".
Stadiony.
Anfield.
Od początku swego istnienia klub rozgrywa swoje mecze domowe na tym samym stadionie. Stadion Liverpoolu, Anfield, początkowo o pojemności ok. 20 tys. miejsc, został zbudowany w 1884 roku w pobliżu liverpoolskiego Stanley Park. Jego właścicielem był John Houlding, a przez pierwsze lata istnienia swoje spotkania rozgrywał na nim Everton F.C. Jednak w 1892 roku po sporze z właścicielem stadionu, Everton F.C. przeniósł się na pobliski Goodison Park. W tym samym roku mecze na Anfield zaczął rozgrywać nowo powstały klub Liverpool F.C.
W 1906 roku jedna z trybun została ochrzczona mianem The Kop, na cześć wzgórza w południowej Afryce, na którym podczas drugiej wojny burskiej poległ regiment strzelców z Lancashire (ponad 300 osób), spośród których wielu pochodziło z Liverpoolu. Obecnie na trybunie The Kop zasiadają najbardziej zagorzali fani klubu.
Stadion Anfield leży w zabudowanej dzielnicy, co utrudnia jego rozbudowę. Znaczna modyfikacja stadionu miała miejsce w 1992 roku na stulecie Liverpoolu. Wyremontowano wówczas trybunę Centenary. Pojemność stadionu wynosiła ok. 45 tysięcy osób. W porównaniu z obiektami niektórych rywali (np. 75-tysięcznym Old Trafford, czy 60-tysięcznym Emirates Stadium) stadion Liverpoolu nie był wystarczająco duży, by zapewnić miejsce oczekującym kibicom oraz przynosił relatywnie mniejszy zysk z tzw. dnia meczowego. 
W 2016 roku zakończono przebudowę głównej trybuny, zwiększając pojemność stadionu do 54 074 miejsc. Obecnie rozbudowywana jest trybuna Anfield Road, która ma zwiększyć pojemność stadionu do ponad 61 tys. miejsc.
W 2017 roku w uznaniu zasług klubowych trybuna Centenary została oficjalnie nazwana imieniem Kenny’ego Dalglisha.
Stanley Park Stadium.
Z uwagi na trudności związane z powiększeniem stadionu, władze klubu w maju 2002 roku ogłosiły plany budowy Stanley Park Stadium. Stadion miał liczyć od 55 do 60 tysięcy widzów, a jego otwarcie planowano na sierpień 2009 roku. W kolejnych latach budowa była odraczana, by ostatecznie ulec zawieszeniu na czas nieokreślony. Grupa New England Sports Ventures (Fenway Sports Group), która przejęła klub w 2010 roku, zrezygnowała z budowy nowego stadionu na rzecz rozbudowy Anfield.
Totally Wicked Stadium.
Na tym stadionie większą część swoich spotkań rozgrywają młodzieżowe zespoły Liverpoolu – młodzi „the Reds” rywalizowali tutaj nie tylko w ramach rozgrywek krajowych, ale też NextGen Series czy Ligi Młodzieżowej.
Obiekt znajduje się w angielskim St Helens i przeznaczony jest do rugby league. Może pomieścić 18 tys. widzów, a jego właścicielem jest St Helens Rugby Football Club.
Klubowe symbole.
Herb.
Herb Liverpoolu w swej obecnej postaci powstał w 1999 roku i ma bardzo ciekawą historię oraz symbolikę. Mianowicie jest złożony z kilku elementów, z których każdy ma inne znaczenie, a wszystkie łączy jedno – miasto Liverpool.
Centralny punkt herbu to Liverbird (mityczna istota stworzona w XIII wieku, będąca połączeniem kormorana i orła), uznawany za patrona portu w Liverpoolu. Legenda mówi, że kiedy stwór odleci, miasto przestanie istnieć. Zaadaptowany do herbu klubu przez kibiców ma symbolizować pochodzenie klubu i w specyficzny sposób być także wizytówką miasta.
Drugim elementem herbu Liverpoolu jest fragment Shankly Gate, jednej z bram stadionu Anfield, powstałej 26 sierpnia 1982 roku i poświęconej trenerskiej legendzie klubu – Billowi Shankly’emu. Fragment ten, obok ozdobnych zawijasów zawiera w sobie małą tarczę z Liverbirdem, poniżej której znajdują się dwa szkockie symbole – flaga i oset, będące nawiązaniem do kraju pochodzenia Shankly’ego. Całość kompozycji osadzona jest na podłużnym prostokącie z tytułem hymnu "The Reds" – "You’ll Never Walk Alone".
Ostatnim, ale równie istotnym elementem obecnego herbu Liverpool FC jest wstęga z dwoma płomieniami oraz datą powstania klubu. Płomienie symbolizują tragiczne wydarzenia z 1989 roku, śmierć 96 kibiców klubu podczas tragedii na stadionie Hillsborough w Sheffield.
Połączenie tych elementów dało jeden z najbardziej rozpoznawalnych herbów klubowych na świecie. Jest symbolem drużyny, która od wielu lat zaliczana jest do światowej elity klubów piłki nożnej.
Stroje i barwy.
Piłkarze the Reds nie zawsze grali na Anfield w tradycyjnych, czerwonych strojach. Przez przeszło 100 lat, styl i ubiór piłkarzy z Merseyside zmieniał się niejednokrotnie. Po tym, jak klub został stworzony w 1892 roku, stroje były niebieskie i posiadały białe pasy. Ogółem przypominały te, które noszą gracze Blackburn Rovers. Na początku nowego wieku piłkarze mieli czerwone koszulki, długie, białe spodenki i czerwone getry. W niektórych sezonach na trykotach pojawiało się więcej bieli, jednak zawsze nie na długo. Bill Shankly stworzył tradycję w dziedzinie koszulek Liverpool Football Club. Wspaniały manager uznał, że zawodnicy będą wyglądać groźniej, jeśli spodenki będą całe czerwone. Bill pokazał je Ronowi Yeatsowi mówiąc, aby je założył. Yeats powiększył się w oczach, a po wprowadzeniu trykotów do użytku zawodnicy drużyny przeciwnej rzadko przykładali nogę w walce o piłkę. Wtedy Ian St John zasugerował, że będzie jeszcze lepiej, jeśli getry dopasują się do reszty stroju i również będą czerwone. Liverpool Football Club przyjął ten pomysł z otwartymi ramionami. W ten sposób powstały słynne, czerwone trykoty the Reds.
Tak prezentowały się klubowe stroje na przestrzeni lat:
Hymn.
Hymnem "The Reds" jest przebój musicalowy Oscara Hammersteina II i Richarda Rogersa noszący nazwę "You’ll Never Walk Alone". W latach sześćdziesiątych utwór ten wykonywał rockowy zespół z Liverpoolu – Gerry &amp; the Pacemakers. Obecnie jest on śpiewany przez fanów "The Reds" w tej właśnie wersji. Na Anfield zaczęto go nucić tuż po owym nagraniu. Na przełomie lat osiemdziesiątych i dziewięćdziesiątych, po tragedii na Hillsborough, stał się oficjalnym hymnem Liverpool FC, a jego tytuł został umieszczony na herbie klubu i nad bramą wejściową Anfield Rd Stand o nazwie: „Shankly Gates”.
Rywalizacje sportowe.
Derby Merseyside.
Lokalnym rywalem z tego samego miasta jest zespół Evertonu. Mecze pomiędzy tymi drużynami zwane są Derbami Liverpoolu, bądź też Derbami Merseyside (od nazwy hrabstwa, w którym położone jest miasto). Pierwszy mecz pomiędzy tymi klubami został rozegrany 13 października 1894 roku, kiedy to Everton zwyciężył 3:0.
Rywalizacja z Manchesterem United.
Jest to rywalizacja dwóch najbardziej utytułowanych angielskich drużyn. Z racji prestiżu, mecze pomiędzy tymi dwiema ekipami określa się mianem "Bitwy o Anglię". Pierwszy mecz został rozegrany 28 kwietnia 1894 roku. Drużyna Manchesteru grała wtedy jeszcze pod nazwą Newton Heath, spotkanie to zakończyło się wygraną Liverpoolu 2:0.
Zawodnicy.
Obecny skład.
"Stan na 23 stycznia 2023 roku"
Kapitanowie drużyny.
Począwszy od momentu założenia klubu, czyli od 1892 roku, 45 zawodników zostawało mianowanych na kapitana drużyny Liverpool F.C.
Andrew Hannah został pierwszym kapitanem zespołu, po tym jak Liverpool odłączył się od Evertonu i został samodzielnym klubem.
Początkowo Alex Raisbeck pełnił najdłużej funkcję kapitana drużyny (był nim od 1899 do 1909 roku), zanim został wyprzedzony przez Stevena Gerrarda, który począwszy od sezonu 2003/04, przez 12 sezonów grał jako kapitan Liverpoolu.
Obecnym kapitanem jest Jordan Henderson, który zastąpił Gerrarda w sezonie 2015/16, gdy ten odszedł do Los Angeles Galaxy.

</doc>
<doc id="168736" url="https://pl.wikipedia.org/wiki?curid=168736" title="Glashütte (Rothenklempenow)">
Glashütte (Rothenklempenow)

Glashütte – część gminy "(Ortsteil)" Rothenklempenow w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, w Związku Gmin Löcknitz-Penkun, w pobliżu granicy z Polską (powiat policki). Leży na obszarze Puszczy Wkrzańskiej. Do 30 grudnia 1999 samodzielna gmina.
Historia.
Nazwa wsi (dosł. "huta szkła") pochodzi od ufundowanej w 1665 przez pomorską rodzinę szlachecką Ramin i działającej do 29 stycznia 1929 roku najstarszej na Pomorzu huty szkła.
W latach 1906-1945 przez wieś prowadziła linia kolejowa Stobno Szczecińskie - Nowe Warpno, istniała także stacja "Stolzenburger Glashütte".

</doc>
<doc id="168739" url="https://pl.wikipedia.org/wiki?curid=168739" title="Papier wartościowy (poligrafia)">
Papier wartościowy (poligrafia)

Papier wartościowy – rodzaj papieru służący do druku dokumentów również określanych tą nazwą, a także znaczków pocztowych lub skarbowych. 
Produkowany w klasie I, II, III, zaklejany w masie, gramatura: 80–120 g/m², biała barwa, wytwarzany ze specjalnymi znakami wodnymi.

</doc>
<doc id="168740" url="https://pl.wikipedia.org/wiki?curid=168740" title="Papier wartościowy (finanse)">
Papier wartościowy (finanse)

Papier wartościowy – zbywalny dokument lub zapis w systemie informatycznym na rachunku papierów wartościowych, który ucieleśnia prawa majątkowe w taki sposób, że dane uprawnienia przysługują osobie wskazanej jako uprawniona w treści dokumentu (choćby jako okaziciel), a przedłożenie go jest warunkiem koniecznym i wystarczającym dla realizacji uprawnienia. Ponadto zniszczenie lub utrata dokumentu powoduje utratę uprawnień dopóki nie zostanie wydane postanowienie o umorzeniu dokumentu.
W teorii papierów wartościowych często używanym pojęciem jest inkorporacja (papier wartościowy X inkorporuje prawo majątkowe Y, „prawo podąża za dokumentem”). Inkorporowanymi prawami majątkowymi mogą być np. wierzytelności pieniężne, udziały, prawo rozporządzania towarem.
Papier wartościowy odróżnia się od znaku legitymacyjnego (np. bilet kolejowy, znak opłaty, polisa ubezpieczeniowa), który nie ucieleśnia praw majątkowych, a jedynie stanowi dowód zawarcia umowy czy też innego zdarzenia prawnego („dokument podąża za prawem”), identyfikuje uprawnionego lub konkretyzuje przysługujące mu świadczenie (np. kolejność udzielenia). Zniszczenie lub inna utrata znaku legitymacyjnego nie wyklucza – w przeciwieństwie do papierów wartościowych – możliwości wykazania uprawnień w inny sposób. Ponadto w przypadku papierów wartościowych, dłużnik co do zasady nie może powoływać się na zarzuty wynikające ze stosunku podstawowego (tj. łączącego wystawcę dokumentu z jego pierwszym odbiorcą). Do znaków legitymacyjnych stosuje się odpowiednio przepisy kodeksu cywilnego o papierach wartościowych (art. 92115 kodeksu cywilnego), więc np. spełnienie świadczenia do rąk posiadacza znaku zwalnia z zobowiązania.
Papiery wartościowe w polskim prawie.
Istota, funkcje i regulacja papierów wartościowych różnią się w zależności od systemu prawnego, w którym zostały emitowane. Wyróżnia się trzy typy systemów prawa papierów wartościowych: anglosaski, germański i romański. W Polsce przyjęty został, z niewielkimi modyfikacjami, system germański. Podstawą polskiego systemu papierów wartościowych są przepisy art. 9216–92116 kodeksu cywilnego. Poszczególne rodzaje papierów wartościowych są regulowane przez odpowiednie ustawy szczególne.
W polskiej nauce prawa wyróżnia się pięć teorii na temat chwili powstania papieru wartościowego:
W teorii prawa toczy się spór o obowiązywanie zasady "numerus clausus" papierów wartościowych. W przepisach kodeksu cywilnego pojęcie papieru wartościowego nie zostało zdefiniowane ani nie zostało wprost powiedziane, że papiery wartościowe można emitować wyłącznie na podstawie obowiązujących ustaw i w sposób w nich wskazany. Jednakże zdaniem wielu przedstawicieli nauki prawa pośrednio na obowiązywanie tej zasady wskazują mniejsze lub większe rygory formalne, jakimi zazwyczaj są obłożone dokumenty skuteczne "erga omnes", tj. nie tylko pomiędzy stronami czynności prawnej.
Przepisy o obrocie instrumentami finansowymi na własny użytek konstruują definicję papierów wartościowych. Według tej definicji są nimi:
Od listopada 2018 papiery wartościowe muszą być rejestrowane w Krajowym Depozycie Papierów Wartościowych. Obowiązek ten nie dotyczy weksli.
Kryteria podziałów papierów wartościowych.
Według rodzaju inkorporowanego prawa:
według sposobu wskazania osoby uprawnionej oraz trybu zbywania papierów:
według posiadanego uprzywilejowania:

</doc>
<doc id="168747" url="https://pl.wikipedia.org/wiki?curid=168747" title="Stolsko">
Stolsko

Stolsko (niem. "Schlosssee") – niewielkie jezioro we wsi Stolec (powiat policki, województwo zachodniopomorskie) przecięte granicą polsko-niemiecką. Leży na Równinie Wkrzańskiej w Puszczy Wkrzańskiej. 
Charakterystyka.
Zbiornik wodny od XIX w. wysechł w połowie tworząc bagna i łęgi. Brzegi są porośnięte trzciną. Z jeziora wypływa rzeka Gunica. Na jeziorze po stronie niemieckiej znajdują się dwie niewielkie, niezamieszkane wyspy. 
W czasach istnienia PRL z uwagi na przebieg granicy państwowej od strony polskiej jezioro było ogrodzone płotem granicznym, mimo iż linia graniczna biegnie bezpośrednio przez jezioro.
Pod koniec lat 90. XX wieku z dna jeziora wydobyto fragmenty wraku amerykańskiego bombowca B-17G zestrzelonego w 1944 roku.
Obecnie jezioro przecina granica państwowa od znaku granicznego nr 850 (na południu), przez znak nr 851 (na wschodzie) do znaku nr 852 (na północy).

</doc>
<doc id="168749" url="https://pl.wikipedia.org/wiki?curid=168749" title="Nigun">
Nigun

Nigun (z hebr. nucona melodia; l.mn. "nigunim") – specyficzny typ żydowskiego melodyjnego śpiewu grupowego.
Pochodzi z tradycji, która zakazuje używania mowy podczas posiłków szabasowych między rytualnym umyciem rąk a zjedzeniem chałki szabasowej. Nakaz ten nie zwalnia z obowiązku radości przeżywanej przez cały szabas. Stąd powstały rytmiczne melodie śpiewane bez użycia słów (np. o treści: "tam ta ra tam tam, ta ra tam").
Rozwój nigunim przypadł w kulturze chasydzkiej w XVIII wieku. Wielcy chasydzcy rabini i cadycy układali swoje nigunim i wprowadzali je w życie w swoich synagogach i domach modlitw. Dziś nadal nigunim są śpiewane, znane są specyficzne chasydzkie nigunim chasydów z ruchu Lubawiczerów.
Twórcy nigunim często czerpali melodie z lokalnych wzorców, stąd np. niektóre nigunim chasydzkie z Góry Kalwarii imitują werble pobliskich koszar, inne - np. melodie góralskie. Nigunim dają wdzięczne pole dużej improwizacji, stąd w ostatnich latach tradycja tego śpiewu zaczyna być dostrzegana przez muzyków z pogranicza muzyki klezmerskiej i jazzu.

</doc>
<doc id="168752" url="https://pl.wikipedia.org/wiki?curid=168752" title="Ignacy Dec">
Ignacy Dec

Ignacy Dec (ur. 27 lipca 1944 w Hucisku) – polski duchowny rzymskokatolicki, profesor nauk teologicznych, rektor Metropolitalnego Wyższego Seminarium Duchownego we Wrocławiu w latach 1988–1995, rektor Papieskiego Wydziału Teologicznego we Wrocławiu w latach 1992–2004, biskup diecezjalny świdnicki w latach 2004–2020, od 2020 biskup senior diecezji świdnickiej.
Życiorys.
Młodość i wykształcenie.
Urodził się 27 lipca 1944 w Hucisku. Pochodzi z rodziny liczącej ośmioro dzieci, dwie jego siostry wstąpiły do Zgromadzenia Sióstr Franciszkanek Rodziny Maryi (prowincja warszawska). W latach 1958–1962 kształcił się w Liceum Ogólnokształcącym im. Bolesława Chrobrego w Leżajsku, po czym zdał egzamin dojrzałości.
W latach 1962–1969 studiował w Arcybiskupim Wyższym Seminarium Duchownym i na Papieskim Fakultecie Teologicznym we Wrocławiu. W trakcie studiów, w latach 1963–1965, odbył zasadniczą służbę wojskową w 7 Kołobrzeskim Pułku Piechoty Zmechanizowanej w Lublinie. Święceń prezbiteratu udzielił mu 21 czerwca 1969 w archikatedrze wrocławskiej arcybiskup Bolesław Kominek. W 1971 na Papieskim Fakultecie Teologicznym we Wrocławiu uzyskał magisterium i licencjat z teologii.
W latach 1970–1976 odbył studia specjalistyczne w zakresie filozofii teoretycznej na Wydziale Filozofii Chrześcijańskiej Katolickiego Uniwersytetu Lubelskiego. W 1973 uzyskał magisterium z filozofii chrześcijańskiej, zaś w 1976 doktorat z filozofii na podstawie dysertacji "Tomaszowa a Marcelowa teoria człowieka". W latach 1973–1976 odbył również studia specjalistyczne w zakresie teologii fundamentalnej na Wydziale Teologicznym Katolickiego Uniwersytetu Lubelskiego. W 1975 uzyskał magisterium z teologii fundamentalnej na podstawie pracy "Komunia „ja” – „ty” w ujęciu Gabriela Marcela".
W latach 1979–1980 przebywał na stypendium naukowym w Instytucie Filozofii Katolickiego Uniwersytecie w Lowanium oraz na Fakultecie Teologicznym w Paderborn. W 1991 na podstawie dorobku naukowego i rozprawy "Transcendencja bytu ludzkiego w ujęciu twórców Szkoły Lubelskiej" uzyskał na Wydziale Filozofii Katolickiego Uniwersytetu Lubelskiego stopień doktora habilitowanego. W 1999 uzyskał tytuł naukowy profesora nauk teologicznych.
Prezbiter.
Jako neoprezbiter w latach 1969–1970 był wikariuszem w parafii św. Jakuba i św. Krzysztofa we Wrocławiu. Jednocześnie katechizował klasy siódme i ósme w Zakrzowie. Natomiast po powrocie ze studiów na Katolickim Uniwersytecie Lubelskim pracował w latach 1976–1979 jako wikariusz w parafii Świętej Rodziny we Wrocławiu. Był ojcem duchownym kapłanów archidiecezji wrocławskiej. Należał do archidiecezjalnej rady kapłańskiej i kolegium konsultorów. W 1988 otrzymał godność kapelana Jego Świątobliwości (prałata), a w 1999 protonotariusza apostolskiego (infułata). Ponadto w 1992 został kanonikiem gremialnym Wrocławskiej Kapituły Katedralnej.
W latach 1984–1987 był członkiem-sekretarzem VI Przygotowawczej Komisji II Polskiego Synodu Plenarnego. Natomiast w latach 1985–1991 przewodniczył Komisji Kształcenia Teologicznego Synodu Archidiecezji Wrocławskiej. W Episkopacie Polskim w latach 1989–1996 był członkiem Komisji ds. Seminariów Duchownych, a w latach 1995–1996 członkiem Komisji ds. Nauki Katolickiej. Po reorganizacji tejże komisji w 1996 został konsultorem Rady Naukowej.
Działalność naukowo-dydaktyczna.
W 1976 rozpoczął prowadzenie zajęć naukowo-dydaktycznych na Papieskim Fakultecie Teologicznym oraz w Metropolitalnym Wyższym Seminarium Duchownym we Wrocławiu. W 1976 został adiunktem przy Katedrze Antropologii Filozoficznej na Papieskim Fakultecie Teologicznym we Wrocławiu. W 1991 mianowano go docentem, a w 1993 profesorem nadzwyczajnym, zaś w 2001 objął stanowisko profesora zwyczajnego tej uczelni. Został kierownikiem Katedry Antropologii Filozoficznej i Etyki oraz dyrektorem Instytutu Filozofii Chrześcijańskiej. W latach 1992–2004 sprawował urząd rektora Papieskiego Wydziału Teologicznego we Wrocławiu. W Metropolitalnym Wyższym Seminarium Duchownym we Wrocławiu w latach 1982–1984 pracował jako prefekt. Następnie w latach 1984–1988 był jego wicerektorem, a w latach 1988–1995 pełnił funkcję rektora tego seminarium.
W latach 1992–2004 był członkiem Kolegium Rektorów Uczelni Wrocławia i Opola. W 1993 został członkiem Wrocławskiej Rady Nauki. Został także członkiem Wrocławskiego Towarzystwa Teologicznego przy Papieskim Fakultecie Teologicznym we Wrocławiu, a w latach 1992–2004 pełnił obowiązki jego prezesa. W 2001 objął członkostwo we Wrocławskim Towarzystwie Naukowym. W latach 2003–2006 należał do Komitetu Nauk Teologicznych Polskiej Akademii Nauk.
Założył i objął funkcję redaktora naczelnego półrocznika „Wrocławski Przegląd Teologiczny” i rocznika „Biuletyn Papieskiego Fakultetu Teologicznego we Wrocławiu”. W 1993 ustanowił miesięcznik „Vox nostra”, czasopismo alumnów Metropolitalnego Wyższego Seminarium Duchownego, a w 1996 kwartalnik Papieskiego Wydziału Teologicznego we Wrocławiu „Nasz Fakultet”. Należał do kolegium redakcyjnego rocznika „Colloqium Salutis – Wrocławskie Studia Teologiczne”. W latach 1992–2005 był redaktorem serii wydawniczej „Rozprawy naukowe”, wydawanej przez Papieski Wydział Teologiczny we Wrocławiu, oraz serii „Sympozja i sesje naukowe”.
W pracy naukowej zajmuje się filozofią chrześcijańską (tomizm, egzystencjalizm chrześcijański), antropologią filozoficzną i historią filozofii nowożytnej.
Biskup.
24 lutego 2004 papież Jan Paweł II mianował go biskupem diecezjalnym nowo powołanej diecezji świdnickiej. 25 marca 2004 otrzymał święcenia biskupie i odbył ingres do katedry świdnickiej. Głównym konsekratorem był kardynał Henryk Gulbinowicz, arcybiskup metropolita wrocławski, któremu asystowali Tadeusz Rybak, biskup diecezjalny legnicki, i Józef Pazdur, emerytowany biskup pomocniczy wrocławski. Jako dewizę biskupią przyjął słowa „"Misericordia et Veritas"” ("Miłosierdzie i Prawda"). Jako pierwszy biskup świdnicki zorganizował struktury instytucji diecezjalnych. W 2004 utworzył kurię biskupią, seminarium duchowne, radę kapłańską, radę duszpasterską, radę konsultorów, diecezjalną Caritas, Akcję Katolicką, Katolickie Stowarzyszenie Młodzieży i Stowarzyszenie Rodzin Katolickich. W 2005 powołał radę ekonomiczną, kapitułę katedralną i dom księży emerytów. W 2008 ustanowił archiwum diecezjalne i muzeum diecezjalne, w 2009 diecezjalne studium życia rodzinnego, w 2013 sąd biskupi w Świdnicy. Utworzył 3 kapituły kolegiackie w Wałbrzychu (2010), Kłodzku (2016) i Strzegomiu (2017). W 2005 przygotował i przeprowadził I Diecezjalny Kongres Eucharystyczny. Przyczynił się do uzyskania tytułu bazyliki mniejszej dla kościoła Nawiedzenia Najświętszej Marii Panny w Bardzie. 31 marca 2020 papież Franciszek przyjął jego rezygnację z obowiązków biskupa diecezjalnego diecezji świdnickiej. Do 23 kwietnia 2020, kiedy to urząd biskupa diecezjalnego kanonicznie objął Marek Mendyk, sprawował funkcję administratora apostolskiego diecezji.
W ramach Konferencji Episkopatu Polski w 2006 został członkiem Rady Naukowej, w latach 2006–2016 zasiadał w Komisji Duchowieństwa, a od 2013 do 2020 był przewodniczącym Rady ds. Apostolstwa Świeckich. W 2008 konsekrował biskupa pomocniczego świdnickiego Adama Bałabucha, ponadto był współkonsekratorem podczas sakr biskupów pomocniczych wrocławskich: Andrzeja Siemieniewskiego (2006) i Macieja Małygi (2022).
Wypowiadał się przeciwko środowisku LGBT, przestrzegał przed edukacją seksualną dzieci w placówkach oświatowych, sprzeciwiał się założeniom Konwencji o zapobieganiu i zwalczaniu przemocy wobec kobiet i przemocy domowej jako uderzającym w instytucję małżeństwa i rodziny.
W 2021 w wytoczonym przeciwko niemu procesie zapadł prawomocny wyrok, w którym sąd uznał, że hierarcha naruszył dobra osobiste podległego mu księdza poprzez użycie stwierdzeń niezgodnych z prawdą w postępowaniu przed watykańską Kongregacją ds. Duchowieństwa.
Odznaczenia i wyróżnienia.
W 2007 za szczególne zasługi dla oświaty i wychowania został wyróżniony Medalem Komisji Edukacji Narodowej.
Nadano mu tytuł honorowego obywatela: Leżajska (2005), Polanicy-Zdroju (2006), Dzierżoniowa (2008), Świdnicy (2009), Wałbrzycha (2009), Barda (2010), Kłodzka (2010) i Bystrzycy Kłodzkiej (2013). Został także wyróżniony tytułem Honorowego Obywatela Dolnego Śląska „Civi Honorario” (2020).
W 2019 otrzymał tytuł doktora honoris causa Papieskiego Wydziału Teologicznego we Wrocławiu. W 2004 za integrację środowiska naukowego we Wrocławiu otrzymał Nagrodę Kolegium Rektorów Uczelni Wrocławia i Opola.
W 2019 otrzymał Krzyż Semper Fidelis nadany przez Region Dolny Śląsk Stowarzyszenia Związku Solidarności Polskich Kombatantów.
W 2013 został przyjęty do konfraterni paulinów, a w 2018 do I zakonu franciszkańskiego.

</doc>
<doc id="168753" url="https://pl.wikipedia.org/wiki?curid=168753" title="Prawo wykroczeń">
Prawo wykroczeń

Prawo wykroczeń (inaczej prawo karno-administracyjne) – dziedzina prawa, spokrewniona z prawem karnym. Od strony materialnej, reguluje je Kodeks wykroczeń z 20 maja 1971, a od strony proceduralnej – Kodeks postępowania w sprawach o wykroczenia z dnia 24 sierpnia 2001.
Kodeks wykroczeń nie nazywa odpowiedzialności za wykroczenie odpowiedzialnością karną, jednak obie odpowiedzialności łączy to, że opierają się na wymierzaniu kar za czyny zabronione przez ustawę.
Od prawa karnego odróżnia prawo wykroczeń waga czynów objętych każdą z tych dziedzin, a także stopień ich społecznej szkodliwości, a w konsekwencji rozmiar ich moralnego potępienia, które w przypadku wykroczeń są znikome.
Od 1951, w sprawach o wykroczenia orzekały w pierwszej instancji pozasądowe organy – kolegia do spraw wykroczeń. W latach 2001–2010 ich funkcję przejęły sądy grodzkie. Obecnie w I instancji wykroczenia są rozpoznawane przez wydziały karne sądów rejonowych

</doc>
<doc id="168754" url="https://pl.wikipedia.org/wiki?curid=168754" title="Drzewostan jednogatunkowy">
Drzewostan jednogatunkowy

Drzewostan jednogatunkowy, drzewostan lity – drzewostan składający się głównie z jednego gatunku drzew, inne gatunki, reprezentowane w drzewostanie głównym nie przekraczają 10% liczby drzew (powierzchni drzewostanu lub jego masy).
Drzewostany jednogatunkowe można podzielić na:
Występowanie w przyrodzie drzewostanów jednogatunkowych jest uwarunkowane najczęściej skrajnymi stosunkami klimatycznymi bądź edaficznymi. Im surowszy bądź suchszy jest klimat, im bardziej jałowa i suchsza jest gleba, tym trudniejsze są warunki życia roślinności leśnej. Często tylko jeden, najlepiej przystosowany i jednocześnie najmniej wymagający gatunek może się tam utrzymać. W ten sposób powstają w naturze drzewostany jednogatunkowe np.:
i inne.
Istniejące obecnie na znacznych obszarach lite drzewostany sosnowe i świerkowe nie mają (w większości przypadków) nic wspólnego z odnowieniem samosiewnym i sukcesją naturalną. Powstały one w wyniku fatalnej w skutkach działalności człowieka, przy słabej wówczas znajomości przyrodniczych podstaw produkcji.

</doc>
<doc id="168755" url="https://pl.wikipedia.org/wiki?curid=168755" title="Drzewostan mieszany">
Drzewostan mieszany

Drzewostan mieszany (wielogatunkowy) - drzewostan, w skład którego wchodzą dwa lub więcej gatunki drzew, np. sosnowo-dębowy, sosnowo-brzozowo-dębowy itp.

</doc>
<doc id="168760" url="https://pl.wikipedia.org/wiki?curid=168760" title="Gunica">
Gunica

Gunica (do 1945 niem. "Aalbach") – rzeka o długości ok. 32 km, lewy dopływ Odry, płynąca w powiecie polickim (województwo zachodniopomorskie), jedna z głównych rzek Puszczy Wkrzańskiej. 
Rejon ujścia Gunicy do Odry wchodził w skład Enklawy Polickiej. Obecnie znajduje się na terenie miasta Police i części wiejskiej gminy Police.
Przebieg.
Płynie przez obszar Równiny Wkrzańskiej określanej również nazwą Równina Policka. Wypływa ze źródeł w okolicach wsi Łęgi w gminie Dobra (Szczecińska). Płynąc w kierunku wschodnim, przepływa kolejno przez okolice wsi Stolec, jezioro Świdwie i obszar rezerwatu Świdwie, wieś Węgornik w gminie Police, od północy mija wsie Tanowo i Witorza, płynie przez Tatynię. Tuż za Tatynią na rzece ustalona jest granica oddzielająca miasto Police od wsi Wieńkowo położonej nad Gunicą. Ok. 3 km po przepłynięciu przez północną dzielnicę Polic – Jasienicę uchodzi do Odry, tuż przy jej ujściu do Roztoki Odrzańskiej. 
W okolicy ujścia do wody Gunicy łączą się z wodami strugi Jasienicy.
Przyroda.
Obszar Doliny Dolnej Odry w rejonie ujścia Gunicy jest objęty granicami obszaru Ujście Odry i Zalew Szczeciński sieci Natura 2000. 

</doc>
<doc id="168762" url="https://pl.wikipedia.org/wiki?curid=168762" title="Rezerwat przyrody Dobryń">
Rezerwat przyrody Dobryń

Dobryń – leśny rezerwat przyrody znajdujący się na terenie gminy Zalesie, w powiecie bialskim, w województwie lubelskim.
Teren rezerwatu porastają takie zespoły leśne, jak: ols, łęg olszowo-jesionowy, grąd subkontynentalny. Głównym gatunkiem lasotwórczym jest olsza czarna, której towarzyszy dąb szypułkowy. Z roślin chronionych występuje tu: wawrzynek wilczełyko, podkolan zielonawy, listera jajowata, orlik pospolity czy gnieźnik leśny.
Z rzadszych ptaków występuje orlik krzykliwy i bocian czarny.
Rezerwat znajduje się na terenie Nadleśnictwa Chotyłów (leśnictwo Dobryń). Nie posiada planu ochrony.
W zbliżonych granicach powołano obszar siedliskowy sieci Natura 2000 „Dobryń” PLH060004.
Od południa do rezerwatu przylega droga krajowa nr 2.

</doc>
<doc id="168765" url="https://pl.wikipedia.org/wiki?curid=168765" title="Rezerwat przyrody Gliniska">
Rezerwat przyrody Gliniska

Gliniska – faunistyczny rezerwat przyrody znajdujący się na terenie gminy Uchanie, w powiecie hrubieszowskim, w województwie lubelskim.
Teren rezerwatu objął wzgórze o częściowo stromych zboczach, porośnięte w znacznej części murawami kserotermicznymi, użytkowany jako pastwisko. W chwili jego powołania na terenie tym istniała kolonia susła perełkowanego licząca ok. 1200 osobników. Występowały tu również drapieżniki, dla których suseł stanowił bazę pokarmową: tchórz stepowy (poza ówczesnym zwartym obszarem występowania), łasica pospolita, gronostaj, a z ptaków orzełek włochaty, myszołów zwyczajny i kania ruda.
Suseł wyginął w tym rejonie w latach 1993-1994 w wyniku zarzucenia gospodarki kośno-pastwiskowej. Prowadzi się jednak prace mające na celu odtworzenie kolonii tych gryzoni.
Obszar rezerwatu jest także objęty ochroną w ramach sieci Natura 2000 jako specjalny obszar ochrony siedlisk „Gliniska” PLH060006.

</doc>
<doc id="168770" url="https://pl.wikipedia.org/wiki?curid=168770" title="Energia fal">
Energia fal



</doc>
<doc id="168771" url="https://pl.wikipedia.org/wiki?curid=168771" title="Powiat Uecker-Randow">
Powiat Uecker-Randow

Powiat Uecker-Randow (niem. "Landkreis Uecker-Randow") – były powiat w Niemczech, w kraju związkowym Meklemburgia-Pomorze Przednie ze stolicą w Pasewalku. Leżał na obszarze Puszczy Wkrzańskiej nad Zalewem Szczecińskim i przy granicy z Polską (powiat policki, województwo zachodniopomorskie). Był najbardziej na wschód położonym powiatem kraju związkowego. Sąsiadował z powiatem Ostvorpommern na północnym zachodzie, powiatem Mecklenburg-Strelitz na zachodzie oraz z brandenburskim powiatem Uckermark na południu. Nazwa powiatu pochodziła od dwóch głównych rzek regionu: Uecker (pol. "Wkra") i jej prawego dopływu Randow (pol. "Rędowa").
W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego powiatu Vorpommern-Greifswald.
W powiecie Uecker-Randow mieszka na stałe 1260 Polaków (2012).
Podział administracyjny.
W skład powiatu Uecker-Randow wchodziły:
Gminy:
Związki gmin:

</doc>
<doc id="168775" url="https://pl.wikipedia.org/wiki?curid=168775" title="Model nomologiczno-dedukcyjny">
Model nomologiczno-dedukcyjny

Model nomologiczno-dedukcyjny (w skrócie model ND) - to formalizacja ogólnego schematu naukowego wnioskowania, zaproponowana przez Carla Hempla i Paula Oppenheima w 1948 r. Model ten opisuje w sposób możliwie najbardziej ogólny sposób rozumowania, który ma miejsce przy próbach naukowego wyjaśniania zjawisk i obserwacji.
Model ten jest swoistym uogólnieniem prób logicyzacji procesu generowania i stosowania teorii naukowych zaproponowanych przez filozofów wywodzących się z kręgu Koła Wiedeńskiego oraz Karla Poppera.
Nomologiczna część modelu.
Model ten zakłada, że w każdym jednostkowym rozumowaniu naukowym, mającym na celu „wyjaśnienie” - czyli odpowiedź na pytanie dlaczego dane zjawisko ma miejsce, występują dwa zbiory zdań logicznych:
Aby rozumowanie było poprawne w sensie naukowym muszą być spełnione tylko dwa kryteria:
Gdy eksplanans zawiera w sobie zdania, do których można przypisać poprzez relację wynikania wszystkie zdania eksplanandum - to wówczas „wyjaśnienie” jest pełne. Gdy nie wszystkie zdania eksplanandum są „wyjaśnialne” przez eksplanans - rozumowanie nadal jest naukowo poprawne - ale niepełne.
Dedukcyjna część modelu.
Dedukcyjność modelu ND zawiera się w fakcie, że każdy eksplanans może być w kolejnym rozumowaniu zamieniony na eksplanandum, dla którego szuka się kolejnego eksplanansu, co daje ogólny „algorytm” rozumowania naukowego:
Jeśli w danym rozumowaniu podstawimy za [S]1 - zbiór zdań będących bezpośrednim opisem obserwacji lub eksperymentu, a za wszystkie [P] - zdania tworzące kolejne piętra teorii naukowych - otrzymujemy standardowy model rozumowania nauk empirycznych.
Jakkolwiek teoretycznie, proces wyjaśniania można prowadzić w nieskończoność, w praktyce zatrzymuje się on na którymś, kolejnym eksplanansie ([P]n), który stanowi, przy aktualnym rozwoju nauki, bazowy zbiór zdań nie podlegających dalszemu wyjaśnianiu.
Wyjaśnianie = przewidywanie.
Rozumowanie ND można też przeprowadzać w drugą stronę - tzn. wychodząc z teorii [P]n generować przez wynikanie kolejne eksplanandy - aż do dotarcia do eksplanandum będącego zbiorem zdań obserwacyjnych. Tak więc, z logicznego punktu widzenia, przewidywanie i wyjaśnianie są dokładnie takimi samymi procesami, tylko prowadzonymi w innym kierunku.
Wnioski z modelu.
Celem stworzenia tego modelu było uproszczenie i zunifikowanie sposobów opisywania rozumowań naukowych przez różnych metodologów nauki. Potrzeba tego rodzaju uproszczenia zaistniała głównie na skutek dyskusji między członkami Koła Wiedeńskiego między sobą, a także między nimi i ich oponentami na temat tego, które zdania obecne w rozumowaniach naukowych można uznać za „obserwacyjne”, a które są już „teoretyczne”. Model ten w pewnym sensie rozwiązywał ten dylemat - przyjmując po prostu, że pierwsze, bazowe eksplanandum jest zdaniem obserwacyjnym, a wszystkie kolejne eksplanansy stanowią zbiór zdań tworzących teorię.
Kilka lat po ogłoszeniu tego modelu, gdy został on w zasadzie zaakceptowany przez większość pozytywistów logicznych, a także Karla Poppera - matematyk i logik Willard Van Orman Quine - zauważył, że z użyciem tego modelu można dowieść, że żaden z eksplanansów końcowych ([P]n) nie może być skutecznie ani zweryfikowany, ani sfalsyfikowany.
W przypadku próby weryfikacji teorii (czyli sumy zbiorów od [P]n do [P]1) zawsze istnieje możliwość „odkrycia” w każdej chwili zdania należącego do zbioru [S]1, które będzie sprzeczne z przewidywaniem wyprowadzonym z [P]n (czyli zweryfikuje je negatywnie) - mimo że wcześniej zebrano już dowolnie dużą, ale skończoną liczbę zdań wyjaśnialnych w obrębie [P]n - a więc pozornie je zweryfikowano. Biorąc pod uwagę, że zbiór zdań obserwacyjnych jest potencjalnie nieskończony, prawdopodobieństwo potwierdzenia teorii przez nawet ogromną liczbę obserwacji jest zawsze równe 0(!). Dokładnie to samo rozumowanie, tylko w sposób mniej formalny, przeprowadził wcześniej Popper, co skłoniło go do zaproponowania jako kryterium naukowości - zasady falsyfikacji.
Jednakże, w przypadku próby falsyfikacji samej [P]n istnieje zawsze możliwość takiej modyfikacji któregoś z kolejnych zbiorów eksplanansów [P] - aby uzgodnić dowolne zdanie z [P]n z dowolnym zdaniem z [S]. Co więcej, Quine dowiódł, że w zasadzie wystarcza jedno „piętro” wyjaśniania ([P]2 → [P]1 → [S]) aby uniemożliwić falsyfikację, gdyż do zbioru [P]1 zawsze można dodać zdanie uzgadniające dowolne zdanie z [P]2 z dowolnym zdaniem z [S]. Tak więc, wbrew Popperowi, praktycznie wszystkie teorie naukowe, oprócz tych, które zawierają wyłącznie zdania będące w bezpośredniej relacji logicznej z [S] (czyli należące do zbioru [P]1) - są całkowicie niefalsyfikowalne - albo inaczej - zawsze można je przed sfalsyfkowaniem obronić.
Wynik Quine’a został zaakceptowany także przez samego Poppera, który próbował na różne sposoby „obejść” model Hempla, ale bez większego powodzenia. Problem ten stał się też punktem wyjścia do teorii programów badawczych Imre Lakatosa.

</doc>
<doc id="168778" url="https://pl.wikipedia.org/wiki?curid=168778" title="W.A.S.P.">
W.A.S.P.

W.A.S.P. – grupa muzyczna, która zapoczątkowała swoją działalność w późnych latach 70. Nosiła wtedy nazwę „Sister”.
W 1981 roku, trzech z czterech członków grupy "Sister" założyło grupę, którą nazwali W.A.S.P. (Tony Richards, Blackie Lawless, oraz Randy Piper). Nazwę grupy wymyślił pierwszy basista Rik Fox (Ryszard Suligowski) pochodzenia polskiego. Skrót W.A.S.P. w mowie potocznej najczęściej jest rozumiany jako: White Anglo-Saxon Protestants ("Biali Anglo-Sascy Protestanci") i oznacza jakoby etniczną i ekonomiczną „arystokrację” w Stanach Zjednoczonych od czasów założenia Brytyjskich kolonii w Ameryce Północnej. Istnieją także dwa nieoficjalne domysły: We Are Satan's People (czyli "Jesteśmy ludźmi szatana") oraz We Are Sexual Perverts (czyli "Jesteśmy seksualnymi zboczeńcami"). Zespół zasłynął kontrowersyjnymi występami przed publicznością. Skład grupy wielokrotnie się zmieniał, a do dziś z pierwotnego składu pozostał tylko Blackie Lawless.
Pierwszą płytę nagrali w roku 1984, nazwali ją po prostu "W.A.S.P."
Zespół zrezygnował ze swoich zachowań na scenie, ale w roku 1997, podczas trasy koncertowej promującej płytę "Kill Fuck Die", Blackie ćwiartował toporem martwą świnię.

</doc>
<doc id="168779" url="https://pl.wikipedia.org/wiki?curid=168779" title="Creative">
Creative



</doc>
<doc id="168782" url="https://pl.wikipedia.org/wiki?curid=168782" title="Mikstat (gmina)">
Mikstat (gmina)

Mikstat – gmina miejsko-wiejska w województwie wielkopolskim, w powiecie ostrzeszowskim. W latach 1975–1998 gmina położona była w województwie kaliskim. Obejmuje północną część powiatu. Przez gminę przebiega droga wojewódzka nr 447 Antonin-Grabów nad Prosną.
Siedziba gminy to miasto Mikstat.
Według danych z 31 grudnia 2017 roku gminę zamieszkiwało 6081 osób.
Struktura powierzchni.
Według danych z 1 stycznia 2010 roku gmina Mikstat ma obszar 87,18 km². Miasto Mikstat zajmowało powierzchnię 2,52 km², czyli 2,9% całej gminy.
Cała gmina stanowi 11,29% powierzchni powiatu.
Ochrona przyrody.
Gmina znajduje się w całości na terenie obszarów chronionego krajobrazu:
Demografia.
Dane z 31 grudnia 2009:

</doc>
<doc id="168784" url="https://pl.wikipedia.org/wiki?curid=168784" title="Aśoka">
Aśoka

Aśoka ( żył w latach [ok.] 269–232 p.n.e.) – władca indyjskiego imperium Maurjów, panujący według różnych ustaleń, między 274–264 r. p.n.e. a 239–226 r. p.n.e. Maurjowie to dynastia panująca w państwie Magadha w latach od ok. 320 do ok. 185 p.n.e., a której po raz pierwszy udało się zjednoczenie znacznych obszarów subkontynentu indyjskiego. Stolicą kraju była Pataliputra (dziś Patna w stanie Bihar), w pobliżu rzeki Son i jej ujścia do Gangesu).
Aśoka był wnukiem założyciela dynastii Maurjów – Ćandragupty, który około 320 roku p.n.e. przejął ster władzy w królestwie Magadha, leżącym na południowy zachód od Gangesu, a następnie w czasie udanych podbojów włączył do swego państwa tereny obecnego Pendżabu, Afganistanu i Beludżystanu. Obalił rządy dynastii Nandów i powiększył kraj w walce z greckimi wojskami Seleukosa I Nikatora. Imperium Maurjów objęło większość subkontynentu indyjskiego, z wyjątkiem tamilskiego południa.
Ćandragupta ostatnie dwanaście lat swego życia spędził w ascezie jako mnich dżinijski. Następcą Ćandragupty był Bindusara – ojciec Aśoki. Jego despotyczne rządy przyczyniły się do nadania mu przydomku Amitraghata („rzeźnik dla wrogów”). Żoną Bindusary była Wedisamahadevi lub Śakjakumari, córka bogatego kupca z Wadisagiri. Ona to później, gdy jej syn był już buddystą – upasaką, nakłoniła go do postawienia wielkiej stupy w rodzinnym mieście Wedisagiri.
Aśoka w młodości został wysłany przez ojca do stłumienia rebelii w Takszasili, a gdy uporał się z zadaniem, postanowił sięgnąć po władzę królewską. Bindusara mianował go jednak wicekrólem w odległej prowincji – Udżadżinie. Kiedy po upływie zaledwie kilku lat okazało się, że na nowo wybuchły bunty w leżącej na drugim krańcu królestwa Takszasili, a brat ambitnego księcia Susima nie potrafi ich stłumić, Bindusara ponownie posłał Aśokę do ogarniętej niepokojem prowincji. Ten zaś zdecydowanie rozprawił się z rebelią. Wkrótce potem król niespodziewanie zmarł.
Po śmierci ojca Aśoka objął tron państwa Maurjów, choć nie jest jasne kiedy się to stało. Według buddyjskiej kroniki "Mahawamsa" nastąpiło to od razu po śmierci poprzednika. Uważa się jednak, że objęcie władzy mogło poprzedzać pięcioletnie interregnum.
Pierwszym jego zarządzeniem był rozkaz zgładzenia wszystkich przyrodnich braci – ewentualnych pretendentów do królewskiego tronu. Przy życiu pozostawił tylko młodszego brata – pochodzącego od tej samej matki Tisidżę. Król miał syna, Mahendrę (Mahindę), urodzonego w 284 roku p.n.e. oraz córkę, Sanghamitrę, urodzoną w 268 roku p.n.e.
Pierwsze lata panowania Aśoki to okres konsolidacji władzy i kolejnych podbojów sąsiednich krain (m.in. stoczył wojnę z sąsiednim królestwem Kalinga-Orisa). Duża liczby ofiar wojny z Kalingą skłoniła Aśokę do zaniechania zbrojnych podbojów i rozpoczęcia krzewienia doktryny prawego i szlachetnego życia – Dharmy. Według podań właśnie wtedy (ok. 250 roku p.n.e.) Aśoka przeszedł na buddyzm, choć prawdopodobnie nastąpiło to wcześniej – i już podczas wojny był tego wyznania.
Buddyzm za jego panowania był w podobnej sytuacji, co chrześcijaństwo za Konstantyna. Religia ciesząca się przychylnością świeżo nawróconego władcy mogła liczyć na państwowe wsparcie, przywileje, wpleść się w strukturę władzy. Opracowano szczegółowe kodeksy, np. jakiego rodzaju darowizny może przyjąć mnich, by nie sprzeniewierzyć się ascetycznym zasadom. Sam Aśoka wiele podróżował docierając do najdalszych zakątków subkontynentu indyjskiego, głosząc naukę o wyzwoleniu z cierpień. Kodeksy utrwalane były na skalnych blokach lub kolumnach. Głowica jednej z takich kolumn z przedstawieniem czterech lwów ustawionych do siebie tyłem stała się w połowie XX wieku państwowym godłem niepodległych Indii.
W czasie, kiedy w Indiach panował Aśoka, w Syrii rządził Antioch II, a w Egipcie Ptolemeusz II Filadelfos. Z nimi to Aśoka nawiązał kontakty dyplomatyczne. Państwa grecko-baktryjskie utrzymywały się najdłużej w Afganistanie. Ich upadek nastąpił około 130 roku p.n.e. wskutek najazdów plemion scytyjskich Sarauków i Azjów. Po śmierci Aśoki rozpoczął się stopniowy upadek państwa.
Ostatnim władcą z dynastii Maurjów był Bryhandrata. Został on zamordowany w czasie spisku przez dowódcę swych wojsk – Puszjamitrę. Ten zaś założył nową dynastię Śungów, która rządziła stopniowo zmniejszającym się królestwem przez kolejne sto lat.

</doc>
<doc id="168785" url="https://pl.wikipedia.org/wiki?curid=168785" title="Wiek drzew">
Wiek drzew

Wiek drzew – określa się na podstawie przeliczania słojów (przyrostów rocznych) drewna na pniakach (oraz dodaniu liczby lat niezbędnych do osiągnięcia przez młode drzewko wysokości pniaka) ściętych drzew lub na podstawie średniej liczby okółków gałęzi. Wyraźne okółki wytwarza drzewo tylko w młodości w okresie rocznego przyrostu na wysokość. Gdy te sposoby ustalenia wieku drzew nie mogą być wykorzystane, wówczas wiek drzew określa się szacunkowo – w przybliżeniu. Wiek drzewostanu określa się jako klasa wieku drzewostanu.

</doc>
<doc id="168786" url="https://pl.wikipedia.org/wiki?curid=168786" title="Zadrzewienie">
Zadrzewienie



</doc>
<doc id="168787" url="https://pl.wikipedia.org/wiki?curid=168787" title="Zwarcie">
Zwarcie



</doc>
<doc id="168789" url="https://pl.wikipedia.org/wiki?curid=168789" title="Powierzchnia próbna">
Powierzchnia próbna

Powierzchnia próbna – wybrana w danym drzewostanie powierzchnia, przeważnie 0,25 ha lub 0,5 ha, na której drzewostan daje mniej więcej wierny obraz całego drzewostanu. 
Powierzchnie próbne zakłada się w drzewostanach rębnych w celu określenia miąższości drzewostanu i oszacowania wielkości pozyskania sortymentów drzewnych, bądź też w drzewostanach przedrębnych, celem oszacowania możliwości pozyskania masy drzewnej z trzebieży.

</doc>
<doc id="168790" url="https://pl.wikipedia.org/wiki?curid=168790" title="Miąższość drzewostanu">
Miąższość drzewostanu



</doc>
<doc id="168791" url="https://pl.wikipedia.org/wiki?curid=168791" title="Wiek rębności">
Wiek rębności

Wiek rębności – wiek, w którym drzewostan danego gatunku powinien być przeznaczony do wyrębu (do użytkowania rębnego). W drzewostanach mieszanych wiek rębności dostosowuje się do gatunku panującego.
Wiek rębności jest różny dla różnych gatunków drzew i wynosi np. dla sosny 110 lat, dla dębu 120-140 lat, dla olszy 60-80 lat, dla osiki 50-60 lat. Dolna granica wieku rębności przyjmowana jest na posiedzeniu Komisji Techniczno Gospodarczej, jaka odbywa się co 10 lat w nadleśnictwach, w ramach przyjęcia i zatwierdzania Planu Urządzenia Lasu. Wiek ten zależy m.in. od funkcji lasu, przyjętego celu produkcji (np. drewno tartaczne wymaga wyższego wieku rębności) oraz od bonitacji drzew (na siedliskach żyznych wiek rębności jest niższy niż na siedliskach ubogich).

</doc>
<doc id="168794" url="https://pl.wikipedia.org/wiki?curid=168794" title="Igła magnetyczna">
Igła magnetyczna

Igła magnetyczna – niewielki magnes trwały, zazwyczaj w kształcie wydłużonej linii, zamocowany tak by mógł się obracać wokół pionowej osi, używany do wskazywania kierunku linii pola magnetycznego.
Najczęściej jest stosowana do wskazywania kierunku ziemskiego pola magnetycznego w kompasie, który wskazuje południowy biegun magnetyczny leżący w pobliżu północnego bieguna geograficznego. Najdawniejsze urządzenie tego typu zostało skonstruowane w starożytnych Chinach; nie jest wiadome, czy dotarło stamtąd do Europy, czy też zostało wynalezione niezależnie. Magnesy szkolne w tym i igły magnetyczne malowane są od strony bieguna północnego kolorem niebieskim, a południowego – czerwonym.

</doc>
<doc id="168795" url="https://pl.wikipedia.org/wiki?curid=168795" title="Alfred Pérot">
Alfred Pérot

Jean-Baptiste Alfred Pérot (ur. 3 listopada 1863 w Metzu, zm. 28 listopada 1925 w Paryżu) – francuski fizyk. Wspólnie z Charles’em Fabrym zaprojektował interferometr Fabry’ego-Pérota.

</doc>
<doc id="168797" url="https://pl.wikipedia.org/wiki?curid=168797" title="Kolegium do spraw wykroczeń">
Kolegium do spraw wykroczeń

Kolegium do spraw wykroczeń – organ pozasądowy, który od 1951 roku w Polsce Ludowej i III Rzeczypospolitej orzekał w sprawach o wykroczenia. Kolegia ds. wykroczeń działały przy organach administracji w 2 instancjach, a w 1990 zostały przejęte przez Ministerstwo Sprawiedliwości, działając od tej pory przy sądach rejonowych. W 1998 zniesiono kolegia drugiego stopnia.
Istnienie pozasądowych organów w polskim wymiarze sprawiedliwości budziło długoletnie spory, zakończone ostatecznie uchwaleniem Konstytucji Rzeczypospolitej Polskiej w 1997 roku, która w art. 175 ust. 1 stanowi, iż wymiar sprawiedliwości w Rzeczypospolitej Polskiej sprawują sądy. Jednocześnie, na podstawie art. 237 Konstytucji, przedłużono o cztery lata czas działania kolegiów. W 2001 roku sprawy kolegiów przejęły sądy grodzkie, będące wydziałami sądów rejonowych. Po likwidacji niektórych sądów grodzkich organami właściwymi do rozpatrywania spraw dotyczących wykroczeń są wydziały karne sądów rejonowych.

</doc>
<doc id="168799" url="https://pl.wikipedia.org/wiki?curid=168799" title="Charles Fabry">
Charles Fabry

Maurice Paul Auguste Charles Fabry (ur. 11 czerwca 1867 w Marsylii, zm. 11 grudnia 1945 Paryżu) – francuski fizyk, profesor uniwersytetów w Marsylii i Paryżu. Zajmował się optyką – w tym spektroskopią – oraz akustyką i astrofizyką. Wspólnie z Alfredem Pérotem zaprojektował interferometr Fabry’ego-Perota. Wykazał też, że nadfiolet jest pochłaniany w atmosferze przez ozon.

</doc>
<doc id="168803" url="https://pl.wikipedia.org/wiki?curid=168803" title="Valencia FC">
Valencia FC



</doc>
<doc id="168809" url="https://pl.wikipedia.org/wiki?curid=168809" title="Vanderlei Luxemburgo">
Vanderlei Luxemburgo

Vanderlei Luxemburgo da Silva (ur. 10 maja 1952 w Nova Iguaçu) – brazylijski trener piłkarski, piłkarz.
Kariera.
Karierę piłkarską rozpoczął w Botafogo. Grał również we Flamengo, Internacionalu oraz młodzieżowej reprezentacji Brazylii (w latach 1973-74). W 1980 musiał zakończyć czynne uprawianie sportu z powodu kontuzji kolana.
Jako trener, z czterema klubami aż pięć razy wywalczył mistrzostwo Brazylii - z Palmeiras w 1993 i 1994 roku, z Corinthians w 1998 roku, z Cruzeiro w 2003 roku i ostatnio (w 2004) z Santosem FC. Był selekcjonerem reprezentacji Brazylii w latach 1998-2000, zdobywając z „Canarinhos” Copa America w 1999 roku. Równolegle prowadził brazylijską reprezentację młodzieżową, z którą pożegnał się po Igrzyskach Olimpijskich w Sydney, gdzie młodzi adepci piłkarskiej samby nie odnieśli oczekiwanego sukcesu, przegrywając w ćwierćfinale z Kamerunem. „Jego siła woli, aby wygrywać jest porażająca.” - tak mówił o nim jeden z trenerów reprezentacji z kraju kawy, Carlos Alberto Parreira.
W 2000 roku Luxemburgo był także zamieszany w aferę dotyczącą kwestii finansowych w brazylijskim futbolu. Sprawą zajmował się nawet parlament Brazylii, ale po kilku miesiącach dochodzenie zostało umorzone. Trener mógł wtedy spokojnie wrócić do pracy w roli szkoleniowca. Po niezwykle udanym debiucie trenerskim w „galaktycznym” Realu Madryt media nadały mu przydomek "De Luxe". W grudniu 2005, po roku pracy z hiszpańskim klubem, został zwolniony (zajął drugie miejsce w lidze hiszpańskiej na koniec sezonu 2004-05), by miesiąc później po raz kolejny podjąć pracę w Santosie FC docierając z nim do półfinału rozgrywek Copa Libertadores 2007. W tym samym sezonie wywalczył też wicemistrzostwo Brazylii.
W grudniu 2007 roku został trenerem Palmeiras wygrywając mistrzostwo stanu São Paulo oraz zajmując czwarte miejsce w lidze brazylijskiej. W czerwcu 2009 klub rozwiązał z nim umowę podając jako przyczynę kwestionowanie i nierespektowanie klubowej hierarchii (trener m.in. skrytykował dyrekcję za transfer Keirrisona do Barcelony). Krótko po tym ponownie znalazł zatrudnienie w Santosie, ale z powodu słabych wyników stracił pracę z końcem sezonu.
Od początku 2010 do września tego samego roku prowadził Atlético Mineiro, jednak brak rezultatów i zagrożenie spadkiem drużyny do II ligi zmusiły dyrekcję klubu do zwolnienia Luxemburgo. Niedługo po tym został szkoleniowcem CR Flamengo, podpisując z klubem kontrakt do końca 2012 roku.
W sezonie 2011 zdobył mistrzostwo stanu Rio de Janeiro, a w lidze brazylijskiej zajął 4. miejsce, awansując do Copa Libertadores 2012. Konflikt z Ronaldinho, któremu zarzucał nieprzestrzeganie klubowych zasad, oraz dyrekcją akceptującą zachowanie piłkarza spowodował, że na początku sezonu 2012 (2 lutego) został zwolniony. Niespełna trzy tygodnie później podjął pracę w Grêmio, z którym wiąże go kontrakt do końca roku 2012.
Od ponad 25 lat jest żonaty z Josefą. Mają trzy córki: Valeskę, Vanessę i Vanusę.

</doc>
<doc id="168810" url="https://pl.wikipedia.org/wiki?curid=168810" title="Serwomechanizm">
Serwomechanizm

Serwomechanizm – zamknięty układ sterowania (układ automatyki, układ regulacji) ze sprzężeniem zwrotnym, w którym sygnałem wejściowym jest jakaś dana, taka jak położenie, prędkość czy przyspieszenie. Często jest nim przesunięcie.
Wartość wzorcowa porównywana jest z przetworzonym przez przetwornik bieżącym sygnałem wyjściowym i powstały w ten sposób uchyb podawany jest na człon korekcyjny, a dalej na wzmacniacz. Wzmocniony sygnał trafia do siłownika (może to być odpowiedni silnik elektryczny - ang. "servomotor"), którego przemieszczenie jest wartością wyjściową układu. 
Zadaniem serwomechanizmu jest likwidacja błędów regulacji (uchybu przemieszczenia), powstających na skutek zmian wielkości wzorcowej, a więc klasyfikujemy go jako układ nadążny. Serwomechanizm ma strukturę typowego układu regulacji, nie steruje jednak obiektem technologicznym, lecz siłownikiem w celu usprawnienia działania toru wykonawczego.
Specyfiką serwomechanizmów jest całkujący charakter siłownika o dynamice nieutrudniającej regulacji, ale wnoszącej nieliniowość. Zmusza to do stosowania korektorów proporcjonalnych (regulator P), o dużym wzmocnieniu, a nawet wzmacniaczy trójpołożeniowych.
Całkujący charakter siłownika zapewnia teoretycznie zerowy błąd statyczny. Duże wzmocnienie w torze głównym poprawia nadążanie układu za zmianami wzorca, ale zmniejsza zapas stabilności. Sytuację można poprawić wprowadzając korektor, regulator proporcjonalno-różniczkujący (PD).
Serwomechanizmy są powszechnie stosowane w przemyśle, np. w maszynach działających automatycznie.

</doc>
<doc id="168811" url="https://pl.wikipedia.org/wiki?curid=168811" title="Rezerwat przyrody Blok">
Rezerwat przyrody Blok

Rezerwat przyrody „Blok” – leśny rezerwat o powierzchni 6,56 ha położony w gminie Korfantów, w powiecie nyskim, w województwie opolskim. Znajduje się na terenie lasów Nadleśnictwa Prószków w Borach Niemodlińskich, w granicach Obszaru Chronionego Krajobrazu Bory Niemodlińskie.
Został utworzony na mocy zarządzenia Ministra Leśnictwa i Przemysłu Drzewnego z dnia 14 września 1959. Celem ochrony jest zachowanie ze względów naukowych i dydaktycznych fragmentu boru świeżego naturalnego pochodzenia, stanowiącego pozostałość dawnej Puszczy Niemodlińskiej.
Występującym tu zbiorowiskiem roślinnym jest suboceaniczny bór sosnowy świeży. Wśród drzew dominują wiekowe 200-letnie sosny z nielicznym już świerkiem. W runie na terenie rezerwatu występuje między innymi: kosmatka owłosiona, wrzos zwyczajny, siódmaczek leśny, pszeniec zwyczajny, kostrzewa owcza i borówka brusznica. Na terenie rezerwatu stale bytują również duże gatunki ssaków łownych takich jak: dzik, jeleń oraz sarna.
Według obowiązującego planu ochrony ustanowionego w 2016 roku, obszar rezerwatu objęty jest ochroną czynną.

</doc>
<doc id="168812" url="https://pl.wikipedia.org/wiki?curid=168812" title="Mary Quant">
Mary Quant

Mary Quant (ur. 11 lutego 1930 w Bleackheath w hrabstwie Kent) – brytyjska projektantka mody, postać popkultury, uważana za twórczynię minispódniczki (niezależnie od Andre Courrègesa).
Quant studiowała rysunek na Goldsmiths College of Art. W 1955 otworzyła wraz z mężem butik "Bazaar" przy Kings Road w Londynie. Stworzony przez Quant około 1958 projekt spódniczki mini i wizerunek noszącej jej kobiety, spopularyzowany dzięki modelce Twiggy, zapoczątkował kult szczupłej sylwetki, prowokacji i młodości. Minispódniczka wzbudzała kontrowersje, do tego stopnia, że kierownictwo college'u "Świętej Hildy" na Uniwersytecie w Oksfordzie stwierdziło, że jest to "ubiór dla prostytutek". Innymi ważnymi projektami Quant są szorty, czyli (bardzo) krótkie spodenki oraz płaszcz deszczowy z PCW, tworzywa wcześniej używanego głównie do produkcji cerat i wykładzin. Mary Quant wprowadziła także wodoodporny tusz do rzęs.
Quant za wszelka cenę chciała tworzyć modę dostępną dla mas. Sama mawiała, iż w jej sklepach księżne mogą przebierać w ubraniach wraz ze stenotypistkami. I chociaż kolekcje przez nią projektowane nie należały do najtańszych, to i tak znacznie różniły się cenami od kolekcji tzw. wielkich kreatorów mody jak Christian Dior czy Coco Chanel. W 1966 Mary Quant otrzymała Order Imperium Brytyjskiego. Na ceremonii odznaczenia w Pałacu Buckingham pojawiła się w minispódniczce.

</doc>
<doc id="168814" url="https://pl.wikipedia.org/wiki?curid=168814" title="X system">
X system

X-system – system zapisu liter esperanckich posiadających daszek lub łuczek, polegający na zamianie litery ze znakiem diakrytycznym na dwuznak: litera bez daszka i "x", stosowany jest w przypadku braku odpowiedniej czcionki. System ten jest popularny w Internecie, zwłaszcza w grupach dyskusyjnych, jednak w witrynach internetowych stosowany jest zapis Unicode. 

</doc>
<doc id="168817" url="https://pl.wikipedia.org/wiki?curid=168817" title="H system">
H system

H system - system (zaproponowany przez Ludwika Zamenhofa) zapisu liter esperanckich posiadających daszek. Polega na zamianie litery z daszkiem na dwuznak: litera bez daszka i "h". Stosowany jest w przypadku braku odpowiedniej czcionki.
Jest mniej popularny od x systemu, ale jest systemem zgodnym z Fundamento de Esperanto. 
(*) W tym systemie, au/eu oznacza aŭ/eŭ, więc nie trzeba pisać "uh"

</doc>
<doc id="168819" url="https://pl.wikipedia.org/wiki?curid=168819" title="Koszary">
Koszary

Koszary – budynek lub zespół budynków służący jako pomieszczenia dla wojska.
Opis.
Pierwsze koszary znane były w czasach Cesarstwa Rzymskiego. Od średniowiecza do XVII wieku były one częścią grodów, zamków oraz twierdz. Później koszary budowano liczniej, wraz z rozwojem wojsk stałych, a w Polsce od wieku XVIII (koszary gwardii pieszej w Warszawie). W epoce nowożytnej początkowo były to budynki tworzone na planie czworoboku z wewnętrznym dziedzińcem, a następnie w postaci wolno stojących budynków.
Gdy całość wojska wraz z administracją i logistyką umiejscowiona jest w jednym budynku, taki typ koszar określa się mianem scentralizowanych. Koszary zdecentralizowane to zespół budynków, z których na każdy składa się osobna jednostka lub pomieszczenia administracyjne bądź gospodarcze. Współcześnie jest to najbardziej rozpowszechniony typ koszar.

</doc>
<doc id="168821" url="https://pl.wikipedia.org/wiki?curid=168821" title="Krzysztof Nowak (piłkarz)">
Krzysztof Nowak (piłkarz)

Krzysztof Damian Nowak (ur. 27 września 1975 w Warszawie, zm. 26 maja 2005 w Wolfsburgu) – polski piłkarz, reprezentant Polski.
Życiorys.
Ukończył liceum, następnie podjął studia na poznańskiej Akademii Wychowania Fizycznego. Na boisku występował na pozycji defensywnego pomocnika i rozgrywającego. Karierę zawodniczą rozpoczynał w RKS Ursus (1986-1993), później występował w Sokole Pniewy (ekstraklasa, początkowo pod nazwą Tygodnik Miliarder Pniewy; w 1995 z siedzibą w Tychach). Wiosną 1996 przeszedł do greckiego klubu Panachaiki GE; po rundzie wiosennej powrócił do polskiej ekstraklasy, ale w barwach warszawskiej Legii rozegrał zaledwie jeden mecz i przeniósł się (razem z Mariuszem Piekarskim) do ligi brazylijskiej. Nowak i Piekarski byli pierwszymi polskimi zawodowymi graczami w lidze brazylijskiej, grali w Atletico Paranaense Kurytyba (w 1997 Piekarski przeniósł się do CR Flamengo). W 1998 Krzysztof Nowak został zawodnikiem VfL Wolfsburg, występującego w ekstraklasie niemieckiej; w klubie tym występowali wówczas także inni Polacy, Waldemar Kryger i Andrzej Juskowiak. Do lutego 2001 Nowak rozegrał w zespole z Wolfsburga 83 spotkań w Bundeslidze, strzelając 10 bramek.
Od początku 2001 Nowak cierpiał na chorobę układu nerwowego ALS, objawiającą się zwiotczeniem i stopniowym zanikiem mięśni; pod koniec życia poruszał się na wózku inwalidzkim. Podejmowane próby leczenia w Niemczech, Holandii i USA nie przyniosły skutku. Z pomocą klubu VfL Wolfsburg w 2002 zorganizowano Fundację Krzysztofa Nowaka, zajmującą się pomocą choremu oraz problematyką choroby ALS (w radzie fundacji zasiadł m.in. dawny zawodnik VfL Wolfsburg, Roy Präger). W 2002 piłkarz był gościem reprezentacji Polski występującej na mistrzostwach świata w Korei i Japonii, a rok później został uroczyście pożegnany przez VfL Wolfsburg (21 stycznia 2003 odbył się mecz benefisowy dla niego, w którym zagrały zespoły VfL Wolfsburg i Bayernu Monachium). Zmarł 26 maja 2005. 4 czerwca 2005 został pochowany na Cmentarzu Leśnym w Wolfsburgu. Wśród kibiców klubu z Wolfsburga zyskał przydomek „Numer 10 serc”.
Jego żoną była Beata, z którą miał dwoje dzieci (Maksymiliana i Marię).
Kariera reprezentacyjna.
Był wielokrotnym reprezentantem Polski. Występował w drużynach narodowych we wszystkich kategoriach wiekowych; w pierwszej reprezentacji debiutował 14 czerwca 1997 w meczu z Gruzją w Katowicach w ramach eliminacji mistrzostw świata (strzelił jedną z bramek w wygranym 4:1 meczu). Ostatnim, dziesiątym występem Nowaka w kadrze był mecz eliminacji mistrzostw Europy, przegrany w Sztokholmie ze Szwecją 9 października 1999.

</doc>
<doc id="168822" url="https://pl.wikipedia.org/wiki?curid=168822" title="Wanderlei Luxemburgo">
Wanderlei Luxemburgo



</doc>
<doc id="168824" url="https://pl.wikipedia.org/wiki?curid=168824" title="Studenckie Koła Przewodnickie">
Studenckie Koła Przewodnickie

Studenckie Koła Przewodnickie zaczęły powstawać w latach 50. by szkolić kadrę do prowadzenia górskich obozów wędrownych w środowisku akademickim. Obecnie istnieje 13 studenckich kół przewodnickich.
Historia.
Jako pierwsze powstało SKPG Kraków (1955), kolejnymi były SKPS Wrocław (1957), SKPB Warszawa (1957), SKPB Katowice (1963), SKPG "Harnasie" Gliwice (1967) i in. Podział na "strefy zainteresowania" odbył się po pierwszym kursie przewodnickim, zorganizowanym w 1956 r. w Michałowicach (Karkonosze). Przewodnicy z Wrocławia objęli Sudety, z Katowic – zachodnią część Beskidów (Beskid Śląski, Żywiecki i Mały), z Krakowa – środkową część Beskidów (Beskid Makowski, Sądecki, Wyspowy i Gorce) oraz Tatry, z Warszawy zaś wschodnią część polskich Beskidów (Beskid Niski i Bieszczady), Góry Świętokrzyskie oraz Pojezierze Mazurskie. Podział ten jest w pewnym stopniu widoczny do dziś, m.in. po lokalizacji baz namiotowych, chatek studenckich i głównych rajdów.
Już na początku istnienia kół ruszyła najbardziej masowa forma turystyki – rajdy górskie. Pierwszy odbył się w 1956 r. Środowiskowy Babiogórski Rajd Studentów. W latach największej popularności (przełom lat 60. i 70. XX w.), w rajdach uczestniczyło po kilka tysięcy osób, zaś w celu zabezpieczenia ich uczestnikom powrotu zamawiane były w PKP specjalne pociągi turystyczne. Obecnie na największych rajdach jest kilkuset uczestników. Równolegle w okresie letnim przewodnicy zrzeszeni w kołach organizowali i prowadzili dwutygodniowe obozy wędrowne, firmowane formalnie przez agencje BPiT "Almatur". Każde z kół prowadziło od kilkunastu do kilkudziesięciu 20-osobowych turnusów dla studentów, początkowo na terenie Polski, od końca lat 60. również w Czechosłowacji, Rumunii, Bułgarii i in.
Uprawnienia "przewodnika studenckiego" uzyskiwano po ukończeniu ok. rocznego szkolenia oraz zdaniu egzaminów (teoretycznych i praktycznego) przed komisjami egzaminacyjnymi, powoływanymi w poszczególnych kołach. Od 1963 członkowie kół studenckich z takimi "wewnętrznymi" uprawnieniami uzyskali możliwość zdobywania państwowych uprawnień przewodnickich (zdając egzamin "państwowy" jako eksterni).
W 1967 SKPG Kraków wprowadziło trójkątną "blachę" przewodnicką, wkrótce swoje blachy wprowadziły pozostałe koła (z wyjątkiem SKPŚ Warszawa). Inny atrybut przewodnika studenckiego to strój – jest nim sweter kołowy (od lat 90. zastąpiony przez polar), w zależności od koła różni się kolorem (czerwony, granatowy, szary, zielony) i umieszczonym na nim wzorem (dwukolorowe paski, parzenica). Przewodnicy SKPB Warszawa jako jedyni noszą płócienną, brązową bluzę (od 1992 także czerwony polar).
Zarząd Główny PTTK powołał do życia Radę Przewodnictwa Studenckiego (RPS), która między innymi rozdzielała pomiędzy koła dofinansowania na wyjazdy zagraniczne. Obecnie RPS nie rozdziela już żadnych dotacji i służy wyłącznie wymianie informacji pomiędzy kołami. Przedstawiciele kół spotykają się dwa razy do roku – wiosną i jesienią.
Obecnie koła organizują kursy przewodnickie, obozy wędrowne, rajdy, wycieczki weekendowe, prowadzą chatki studenckie, bazy namiotowe, działalność wydawniczą i inne. Po kursach przewodnickich w studenckich kołach przewodnickich zostaje się studenckim przewodnikiem turystycznym lub górskim; należy jednak zaznaczyć, że jest to funkcja prestiżowa, wewnętrzna (tzn. respektowana w obrębie kół przewodnickich lub zwyczajowo także innych studenckich organizacji turystycznych) i społeczna, natomiast przewodnik studencki nie ma uprawnień przewodnika turystycznego ("państwowego"). Niemniej kursy przewodnickie w tych organizacjach są niejednokrotnie jednymi z nielicznych uprawnionych do przygotowywania kandydatów przed egzaminami państwowymi.

</doc>
<doc id="168828" url="https://pl.wikipedia.org/wiki?curid=168828" title="Landkreis Ostvorpommern">
Landkreis Ostvorpommern

Landkreis Ostvorpommern – były powiat we wschodniej części kraju związkowego Meklemburgia-Pomorze Przednie w Niemczech ze stolicą w Anklam, leżący nad Bałtykiem. Graniczył z powiatami: Uecker-Randow, Mecklenburg-Strelitz, Demmin i Nordvorpommern. Hanzeatyckie miasto na prawach powiatu Greifswald u ujścia rzeki Ryck do Zatoki Greifswaldzkiej tworzyło enklawę wewnątrz powiatu.
Do powiatu należała niemiecka część wyspy Uznam (niem. "Usedom") o powierzchni 373 km² (pozostałe 72 km² należy do polskiego powiatu grodzkiego Świnoujście) oddzielona od stałego lądu cieśniną Peenestrom (pol. "Piana"), nad którą leżą miejscowości Wolgast i Peenemünde. Główną rzeką regionu była płynąca równoleżnikowo Peene (pol. "Piana") uchodząca do Zalewu Szczecińskiego poniżej miasta Anklam.
W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego Landkreis Vorpommern-Greifswald.
Podział administracyjny.
W skład powiatu wchodziły:
Gminy:
Związki gmin:

</doc>
<doc id="168834" url="https://pl.wikipedia.org/wiki?curid=168834" title="Kolegia do spraw wykroczeń">
Kolegia do spraw wykroczeń



</doc>
<doc id="168838" url="https://pl.wikipedia.org/wiki?curid=168838" title="Zbuczyn Poduchowny">
Zbuczyn Poduchowny



</doc>
<doc id="168839" url="https://pl.wikipedia.org/wiki?curid=168839" title="Karabin Lebel Mle 1886">
Karabin Lebel Mle 1886

Karabin Lebel Mle 1886 (fr. "Fusil d'Infanterie Modèle 1886") – francuski karabin powtarzalny skonstruowany pod koniec XIX wieku. Pierwszy karabin zasilany amunicją elaborowaną prochem bezdymnym.
Historia konstrukcji.
W drugiej połowie XIX wieku nastąpił błyskawiczny rozwój broni strzeleckiej. Powodowało to częste wprowadzanie nowych modeli karabinów, ponieważ aktualnie użytkowana broń stawała się często przestarzała zaledwie w parę lat po wprowadzeniu do służby. W przypadku armii francuskiej koszty częstego wprowadzania nowych modeli karabinów starano się ograniczyć poprzez modernizację ich poprzedników. Dlatego przykładowo jednostrzałowy karabin Gras Mle 1874 był po prostu modyfikacją karabinu Chassepot Mle 1866 dostosowanym do zasilania amunicją z łuską metalową. Natomiast gdy konieczne stało się wprowadzenie do uzbrojenia karabinu powtarzalnego nowy Kropatscheck Mle 1884 powstał poprzez dodanie magazynka rurowego do karabinu Grasa.
Ówczesne francuskie karabiny miały kaliber 11 mm wymuszony stosowaniem prochu czarnego. Proch czarny spalając się wytwarza duże ilości stałych cząstek, które osadzając się w lufie zmuszają strzelca do częstego czyszczenia jej przewodu.
W 1884 (lub 1886) roku francuski chemik P. Vieille wynalazł proch nitrocelulozowy (bezdymny), który spalając się nie wytwarzał tak dużych ilości cząstek stałych, oraz charakteryzował się znacznie większą efektywnością. Umożliwiło to skonstruowanie karabinu o kalibrze mniejszym niż 10 mm. Francuzi aby zmniejszyć koszty postanowili opracowując nowy karabin oprzeć się na karabinie Mle 1884 i naboju 11 × 59 mm R.
Nowy nabój 8 × 50 mm R (M1886 B5) był pochodną starego naboju 11 mm (miał tę samą średnicę dna łuski). Nabój posiadał pocisk tępołukowy w płaszczu melchiorowym. Karabin był przekonstruowanym karabinem Mle 1884 przystosowanym do zasilania nową amunicją. Jedyną zmianą był nowy tłok zaporowy zamka, wyposażony w dwa rygle (we wcześniejszych francuskich karabinach ryglowanie zapewniała wyłącznie rączka zamkowa). Prace nad nowym karabinem nadzorowała komisja pod przewodnictwem pułkownika N. Lebela.
W 1886 roku karabin przyjęto do uzbrojenia jako "Fusil d'Infantrie Modele 1886", ale najczęściej używano nazwy Lebel Mle 1886. Jak pokazał czas oparcie się na konstrukcji starego naboju i karabinu było poważnym błędem. Nabój miał łuskę o silnie stożkowym kształcie co utrudniało budowę magazynków pudełkowych. Jeszcze gorzej wyglądała sprawa karabinu. Przejęty z karabinu Mle 1884 magazynek rurowy był już anachronizmem. Wymagał on ładowania pojedynczymi nabojami co sprawiało, że ładowanie magazynka było bardzo długie w porównaniu z karabinami wyposażonymi w magazynki pudełkowe. Dlatego wkrótce po rozpoczęcia produkcji karabinu Mle 1886 rozpoczęły się prace nad jego następcą.
Wkrótce po wprowadzeniu naboju 8 × 50 mm R powstała jego nowa odmiana z pociskiem ostrołukowym (M1886 D). Nowy nabój miał lepsze własności balistyczne, ale jedną wadę – ostre zakończenie pocisku w magazynku rurowym uderzało w spłonkę następnego naboju co mogło spowodować odpalenie naboju w magazynku i w rezultacie zniszczenie broni. Dlatego konieczne stało się skonstruowanie karabinu z magazynkiem pudełkowym. Pierwszą francuską bronią zasilana z takiego magazynka był karabinek M. Berthiera wprowadzony do uzbrojenia jako Berthier Mle 1890.
Pomimo wprowadzenia karabinka Berthiera piechota nadal posługiwała się karabinem Lebela. Podstawową przyczyną takiej sytuacji były wysokie koszty zastąpienia karabinów Lebela nową konstrukcją. Dopiero w 1907 rozpoczęto produkcję karabinu Berthier Mle 1907 (zasilany z pudełkowego magazynka trójnabojowego). Opóźnienie wprowadzenia do produkcji nowego karabinu spowodowało, że jeszcze w czasie pierwszej wojny światowej duża część żołnierzy francuskich była uzbrojona w karabiny Lebel Mle 1886, które w tym czasie były już bronią przestarzałą.
Podczas pierwszej wojny światowej karabiny Lebela znalazły się na uzbrojeniu Armii Polskiej we Francji (Błękitnej Armii). Były też jednym z typów karabinów używanych przez Wojsko Polskie w latach 1918–1921.(polskie oznaczenie "Lebel wz. 1886"). W 1938 w magazynach znajdowało się jeszcze 148000 sztuk tego karabinu. W 1939 w karabiny Lebel wz. 86/93 wyposażono część oddziałów Obrony Narodowej. Ponownie broń ta znalazła się na uzbrojeniu oddziałów Armii Polskiej we Francji w 1940 r.
W latach 1935-1939 ok. 10 000 karabinów Mle 1886 przebudowano przez skrócenie lufy i magazynka na karabinki Mle 1886 M93 R35.
Opis konstrukcji.
Karabin Mle 1886 był indywidualną bronią powtarzalną. Zamek czterotaktowy, ślizgowo-obrotowy. Ryglowanie za pomocą dwóch rygli (trzecim pomocniczym ryglem była rączka zamkowa). Zasilanie ze stałego, rurowego magazynka podlufowego o pojemności 8 naboi. Przyrządy celownicze składały się z trójkątnej muszki i celownika krzywiznowego. Broń była wyposażona w czworograniasty bagnet Mle 1886.

</doc>
<doc id="168840" url="https://pl.wikipedia.org/wiki?curid=168840" title="Funkcja φ">
Funkcja φ

Funkcja "φ" (Eulera) lub tocjent – funkcja przypisująca każdej liczbie naturalnej liczbę liczb względnie pierwszych z nią i nie większych od niej. Nazwa pochodzi od nazwiska Leonharda Eulera.
Kilka początkowych wartości funkcji formula_1
Funkcja Eulera odgrywa dużą rolę w teorii liczb. Ma też istotne zastosowania w kryptografii w badaniach nad złożonością szyfrów.

</doc>
<doc id="168848" url="https://pl.wikipedia.org/wiki?curid=168848" title="Sophie Marceau">
Sophie Marceau

Sophie Marceau, właśc. Sophie Danièle Sylvie Maupu (ur. 17 listopada 1966 w Paryżu) – francuska aktorka filmowa, a także reżyserka, scenarzystka, pisarka i piosenkarka. Laureatka Cezara.
Życiorys.
Wczesne lata.
Urodziła się w Paryżu jako drugie dziecko Simone (z domu Morisset), sprzedawczyni w domu towarowym, i Benoîta Maupu, algierskiego weterana wojennego, który później znalazł pracę jako kierowca ciężarówki. Dorastała wraz z młodszym o trzy lata bratem Sylvanem. Kiedy miała dziewięć lat, doszło do separacji rodziców. Po rozwodzie rodziców zamieszkała z ojcem w dzielnicy Gentilly. Uczęszczała do paryskiej szkoły teatralnej École Florent. 
Kariera.
Zadebiutowała w wieku 14 lat główną rolą w młodzieżowym filmie Claude’a Pinoteau "Prywatka" (1980). Film stał się przebojem we Francji, co ułatwiło jej karierę aktorską. Za rolę w filmie "Prywatka 2" (1982) otrzymała w 1983 nagrodę Cezara dla najbardziej obiecującej aktorki.
Zagrała w filmie Andrzeja Żuławskiego "Narwana miłość" (1985), a rolą w tej produkcji rozpoczęła wieloletnią współpracę z polskim reżyserem. 
Jej pierwszą anglojęzyczną rolą była postać księżniczki Isabelle w "Braveheart. Waleczne serce" (1995) Mela Gibsona.
W 1995 zadebiutowała jako reżyserka i scenarzystka filmu krótkometrażowego "Świt na opak". Za reżyserię pełnometrażowego filmu "Pomówmy o miłości" (2002) otrzymała nagrodę na Festiwalu Filmowym 2002 w Montrealu.
Dwukrotnie wybrana najpiękniejszą kobietą świata. Była na okładkach m.in. „Paris Match”, „Bravo”, „Ekran”, „Film”, „Femina”, „Elle”, „Grazia”, „Vogue”, „Marie Claire”, „Zwierciadło”, „Lui”, „Pani”, „L’Officiel”, „Glamour”, „Tatler”, „Gala”, „Max”, „Viva!” czy „Amica”.
2 grudnia 2006 prowadziła wraz z Maciejem Stuhrem galę wręczenia Europejskich Nagród Filmowych w Warszawie. Zasiadała w jury konkursu głównego na 68. MFF w Cannes (2015).
Działalność muzyczna.
W 1981 zaśpiewała „Dream in blue” w duecie z François Valéry. Piosenka okazała się hitem na listach przebojów zimą 1981/1982. W 1985 wydała album "Certitude" z dziewięcioma piosenkami.
30 stycznia 2014 zaśpiewała „La vie en rose” z repertuaru Édith Piaf z chińskim piosenkarzem Liu Huanem z okazji wielkiej gali chińskiego Nowego Roku. W 2016 brała udział w nagraniu singla „Liberté” na rzecz "Restos du cœur". Wykonała też utwory na płytach: "More Music from Braveheart" (1997), "30 Declarations d’Amour" (1998) i "J’Aime Les Stars en Duo" (2000).
Życie prywatne.
Od lipca 1982 do 1984 spotykała się z Pierre Cosso. W latach 1984–2001 była związana z Andrzejem Żuławskim, z którym ma syna Vincenta (ur. 24 lipca 1995). Od 2001 do czerwca 2006 była w związku z Jimem Lemley, z którym ma córkę Juliette (ur. 13 czerwca 2002 w Londynie). Od stycznia 2007 była w związku z Christopherem Lambertem, jednak 11 lipca 2014 para ogłosiła separację.

</doc>
<doc id="168853" url="https://pl.wikipedia.org/wiki?curid=168853" title="Reksio (serial animowany)">
Reksio (serial animowany)

Reksio – polski serial animowany dla dzieci w reżyserii i według scenariusza Lechosława Marszałka, produkowany w latach 1967–1990 przez Studio Filmów Rysunkowych w Bielsku-Białej; wielowątkowa fabuła serialu opowiada o przygodach postaci fantastycznej tytułowego psa o imieniu Reksio oraz innych zwierząt i jego właścicieli.
Odcinki "Reksio i koguty", "Reksio remontuje", "Reksiowa wiosna", "Reksio swat", "Reksio i nośna kura" i "Reksio marzyciel" wydano w wersji zrekonstruowanej cyfrowo na DVD w „Klasyce Polskiej Bajki: Reksio”.
W 2021 roku serial poddany rekonstrukcji cyfrowej i digitalizacji w ramach projektu „Cyfrowa rekonstrukcja i digitalizacja polskich filmów fabularnych, dokumentalnych i animowanych w celu zapewnienia dostępu na wszystkich polach dystrybucji (kino, telewizja, Internet, urządzenia mobilne) oraz zachowania dla przyszłych pokoleń polskiego dziedzictwa filmowego” został wydany na platformie streamingowej 35mm.online. 
Historia.
W 1967 roku właściciel Studia Filmów Rysunkowych w Bielsku-Białej Lechosław Marszałek zrezygnował z tworzenia kolejnych odcinków o Bolku i Lolku, gdy współtwórcy serialu wymyślili serię dziejącą się na Dzikim Zachodzie. Marszałek będący przeciwnikiem produkcji, w których dzieci bawią się bronią palną zaczął się zastanawiać nad nowym filmem. Zainspirował się należącą do niego Trolą, suczką foksteriera szorstkowłosego. Wtedy powstała krótkometrażowa animacja "Reksio poliglota", która zdobyła Złotego Słowika w Teheranie. Sukces animacji spowodował rozwinięcie jej w serię.
"Reksio poliglota" miał uboższą grafikę oraz scenografię niż późniejsze odcinki produkowane w latach 70. Reksio wyglądał inaczej, nosił też obrożę, której od odcinka Reksio Marzyciel nie miał. Wszystkie odcinki produkowane do roku 1971 były kręcone przez Lechosława Marszałka. Nie miały czołówki, informacje o produkcji serialu były wstawiane w określonym momencie na początku odcinka. Czołówka została dopiero wprowadzona w roku 1972 w odcinku "Reksio strażak". Od tego czasu produkcja odcinków zwiększyła się ze względu na osiągnięcie przez serial popularności. W tej serii powstały 52 odcinki, które były kręcone przez następujących reżyserów: Lechosława Marszałka, Józefa Ćwiertnię, Edwarda Wątora, Romualda Kłysa, Mariana Cholerka oraz Halinę Filek-Marszałek. Ostatni odcinek serii, wyprodukowany w roku 1986, nosił tytuł "Reksio i mrówki".
W roku 1987 powstał drugi cykl serialu pt. "Reksio i ptaki". Nad odcinkami pracowali Ryszard Lepióra, Lechosław Marszałek, Romuald Kłys oraz Andrzej Flettner. Cykl ten ma 13 odcinków. Łącznie wyprodukowano 65 odcinków z przygodami Reksia.
Czas trwania jednego odcinka produkowanego przez jednego reżysera wynosił zazwyczaj 8–10 minut. Wyjątkiem jest jeden trwający 11:50 odcinek pt. "Reksio remontuje" w reżyserii Lechosława Marszałka.
Serial był też emitowany w ZSRR. W Rosji Reksio jest znany jako Pios Reks.
Muzyka.
Autorem ścieżki dźwiękowej do odcinków serialu jest Zenon Kowalowski. Są także odcinki, w których muzyka do serialu była produkowana przez innych kompozytorów: Adam Markiewicz (odc. 5–6), Bogumił Pasternak (odc. 3), Waldemar Kazanecki (odc. 4), Tadeusz Kański (odc. 1–2, 30), Janusz Mentel (30). W ostatnim odcinku Reksia "Reksio i Sowa" występuje fragment piosenki „Uspokój się” Zdzisławy Sośnickiej.

</doc>
<doc id="168855" url="https://pl.wikipedia.org/wiki?curid=168855" title="Unix File System">
Unix File System

UFS (ang. "Unix File System") znany także jako FFS (ang. "Fast File System") – system plików używany przede wszystkim na systemach Unix i uniksopodobnych. Pierwsza wersja systemu UFS pojawiła się w roku 1986 wraz z systemem 4.2BSD; od tamtego czasu UFS jest cały czas rozwijany.
UFS posiada obecnie kilka różnych implementacji (niekoniecznie kompatybilnych ze sobą), w tym:

</doc>
<doc id="168858" url="https://pl.wikipedia.org/wiki?curid=168858" title="Rob Rock">
Rob Rock

Rob Rock – amerykański wokalista heavymetalowy. Rozpoczął karierę w 1986. Współpracował m.in. z Ozzy Osbournem, Chrisem Impellitterim, Axelem Rudi Pellem oraz Joshuą. Od 2000 roku prowadzi solową działalność artystyczną.

</doc>
<doc id="168859" url="https://pl.wikipedia.org/wiki?curid=168859" title="F. Paul Wilson">
F. Paul Wilson

F. Paul Wilson, właśc. Francis Paul Wilson (ur. 17 maja 1946 w Jersey City) – amerykański pisarz, autor przede wszystkim powieści i krótkich opowiadań utrzymanych w klimacie science fiction i horroru.
Zadebiutował w 1976 powieścią "Healer". W roku 1979 otrzymał nagrodę Prometheus Award za powieść "Wheels within Wheels", a w roku 2004 za najlepszy zbiór – "Sims" (zebrane w całość pierwsze 3 części cyklu "Sims"). Jest również laureatem Bram Stoker Award 1999 za opowiadanie "Aftershock". W roku 1983 jego powieść "" ("The Keep") została zekranizowana przez Paramount Pictures. Scenarzystą i reżyserem był Michael Mann.

</doc>
<doc id="168861" url="https://pl.wikipedia.org/wiki?curid=168861" title="Closer">
Closer



</doc>
<doc id="168863" url="https://pl.wikipedia.org/wiki?curid=168863" title="Ustrój polityczny Gibraltaru">
Ustrój polityczny Gibraltaru

Gibraltar jest terytorium zależnym Wielkiej Brytanii. W Gibraltarze obowiązuje konstytucja z 1969 roku. Głową państwa jest król brytyjski Karol III reprezentowany przez gubernatora (mającego również tytuł dowódcy garnizonu twierdzy Gibraltar). 
Zadania gubernatora:
Gubernatorowi pomocą służy Rada Gibraltaru, składającą się z 5 członków rządu i 4 wysokich urzędników. Sprawy wewnętrzne oraz władza ustawodawcza należą do Izby Zgromadzenia. Przewodniczącego mianuje Gubernator, 15 członków rady jest wybieranych przez naród w wyborach bezpośrednich, a 2 jest z urzędu.
Rząd (Rada Ministrów) jest władzą wykonawczą. Jej szefem jest premier. Członkowie rządu są mianowani przez Gubernatora spośród partii mającej większość w Izbie Zgromadzenia.

</doc>
<doc id="168865" url="https://pl.wikipedia.org/wiki?curid=168865" title="Rezerwat przyrody Głęboka Dolina">
Rezerwat przyrody Głęboka Dolina

Głęboka Dolina – krajobrazowy rezerwat przyrody znajdujący się na terenie gminy Kraśniczyn, w powiecie krasnostawskim, w województwie lubelskim. Rezerwat w całości leży na terenie Skierbieszowskiego Parku Krajobrazowego, na terenie nadleśnictwa Krasnystaw.
Z gatunków rzadkich i chronionych występują tu m.in.: barwinek pospolity, gnieźnik leśny, paprotnik kolczysty, parzydło leśne, wawrzynek wilczełyko.
Przez teren rezerwatu przebiega niebieski szlak pieszy PTTK „Szlak Tadeusza Kościuszki”.
Na terenie rezerwatu znajduje się grodzisko "Bończa" 500 n.e - 1200 n.e..

</doc>
<doc id="168866" url="https://pl.wikipedia.org/wiki?curid=168866" title="Nakajima Ki-43 Hayabusa">
Nakajima Ki-43 Hayabusa



</doc>
<doc id="168867" url="https://pl.wikipedia.org/wiki?curid=168867" title="Rezerwat przyrody Hubale">
Rezerwat przyrody Hubale

Rezerwat przyrody Hubale – faunistyczny rezerwat przyrody znajdujący się na terenie gminy Zamość, w powiecie zamojskim, w województwie lubelskim. Znajduje się w obrębie otuliny Roztoczańskiego Parku Narodowego oraz obszaru specjalnej ochrony ptaków sieci Natura 2000 „Roztocze” PLB060012; w zbliżonych do rezerwatu granicach powołano też specjalny obszar ochrony siedlisk „Hubale” PLH060008 o powierzchni 34,4 ha.
Obecna kolonia susłów powstała w wyniku reintrodukcji przeprowadzonej w 2014 roku, gdyż wcześniej susły na tym terenie samoistnie wyginęły.

</doc>
<doc id="168868" url="https://pl.wikipedia.org/wiki?curid=168868" title="Landkreis Nordvorpommern">
Landkreis Nordvorpommern

Landkreis Nordvorpommern – były nadbałtycki powiat kraju związkowego Meklemburgia-Pomorze Przednie za stolicą w Grimmen. Sąsiadował z powiatami: Ostvorpommern, Demmin, Güstrow, Bad Doberan oraz z miastem na prawach powiatu Stralsund, a także poprzez wody cieśniny Strelasund i Zatoki Greifswaldzkiej z powiatem Rügen.
Geografia.
Do powiatu należał półwysep Fischland-Darß-Zingst (o istotnym znaczeniu turystycznym) wchodzący (wraz z płytkimi lagunami pomiędzy nim a stałym lądem) w skład Parku Narodowego „Vorpommersche Boddenlandschaft”. Większe rzeki powiatu to: Recknitz, Trebel i Barthe.
Historia.
Region historycznie należał do Pomorza (był jego najbardziej wysuniętą na zachód częścią). Do 1815 roku należał do Szwecji (Pomorze Szwedzkie), później wskutek ustaleń kongresu wiedeńskiego był terytorium pruskim nazywanym "Neuvorpommern". Powiat został utworzony w 1994 roku poprzez połączenie powiatów Stralsund, Grimmen i Ribnitz-Damgarten. W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego "Landkreis Vorpommern-Rügen".
Podział administracyjny.
W skład powiatu wchodziły:
Gminy:
Związki gmin:

</doc>
<doc id="168881" url="https://pl.wikipedia.org/wiki?curid=168881" title="NeXT">
NeXT

NeXT, Inc. – amerykańskie przedsiębiorstwo komputerowe założone w 1985 roku przez Steve'a Jobsa, producent nowoczesnych stacji roboczych oraz oprogramowania dla nich. W roku 1996 przedsiębiorstwo zostało wykupione przez Apple Computer za 402 mln USD.
Geneza.
Kilka miesięcy po odejściu z Apple Computer Jobs postanowił stworzyć nową firmę. Zainwestował w nią własne 7 mln USD. Na początku 1986 drugim liczącym się udziałowcem został teksański biznesmen Ross Perot obejmując udziały w zamian za inwestycje w wysokości 20 mln USD. Później głównym inwestorem została firma Canon zakupując udziały za 100 mln USD.
Jobs stworzył zespół 7 programistów, z których część pracowało wcześniej dla Apple. Mieli oni zrealizować jego wizję nowego systemu operacyjnego i środowiska programistycznego, które w założeniu miały być zorientowane obiektowo, co pozwoliłoby aplikacjom dzielić się swymi danymi. Środowisko miało także zapewniać intuicyjny interfejs użytkownika typu WYSIWYG (ang. "What You See Is What You Get"). System operacyjny miał być w pełni wielozadaniowy.
Początkowo skupiono się na próbach zaadaptowania do tego celu któregoś z istniejących wówczas systemów operacyjnych. Brano pod uwagę głównie systemy uniksowe, m.in. SunOS. Ostatecznie jednak żaden z nich nie spełniał stawianych wymogów.
Pierwsze zyski firma pozyskała jednak wydając programy porzucone przez Apple, nad którymi wcześniej pracowali obecni programiści NeXT. Jednym z nich był procesor tekstu, WriteNow.
W tym czasie NeXT został pozwany przez Apple o kradzież własności intelektualnej, jednak w wyniku ugody pozasądowej obie firmy doszły do porozumienia. NeXT mógł dalej wydawać porzucone przez Apple oprogramowanie, nie mógł jednak wchodzić w sprzętowy segment rynku Macintosha i musiał zadowolić się niszowym rynkiem stacji roboczych.
NeXTStep – system operacyjny.
Jednym z kluczowych pracowników stał się Avie Tevanian, wcześniej członek zespołu, który na uniwersytecie Carnegie Mellon stworzył mikrojądro Mach oraz przeniósł na nie jądro Uniksa BSD jako serwer mikrojądra. Podstawą programistyczną obiektowego środowiska stał się język Objective-C. We współpracy z Adobe powstała technologia "Display Postscript", dzięki której osiągnięto perfekcyjne odwzorowanie widoku z ekranu na wydruku. Dane na ekranie opisywał bowiem PostScript. Większość prac nad systemem operacyjnym, który otrzymał nazwę NeXTStep, była zakończona w 1987.
Stacje robocze.
NeXTCube – pierwszy komputer.
Większe problemy przysporzyło NeXT znalezienie odpowiedniej platformy sprzętowej. Początkowo chciano oprzeć ją na przygotowywanym procesorze Motoroli M88000, który miał być oparty na architekturze RISC. Jednak prace nad nim przedłużały się i ostatecznie wybrano istniejącą linię procesorów 680x0. Te same jednostki napędzały wówczas komputery Amiga (wówczas firmy Commodore), Macintosh Apple, Atari oraz stacje Sun Microsystems.
Pierwsze komputery z systemem operacyjnym NeXTStep w wersji beta 0.9 firma zaprezentowała w październiku 1988 w Nowym Jorku. NeXTcube – jak nazwano nową stację roboczą – został zaprojektowany od strony estetycznej przez tę samą firmę, która przygotowała projekty Apple IIc i Mac II. Cube miał niespotykany wygląd. Był 12-calowym sześcianem. Montowany był w kompletnie zautomatyzowanej fabryce. W 1989 Cube w ograniczonej liczbie zaczęły trafiać do uniwersytetów i wydawnictw.
Każda stacja robocza z procesorem MC68040 o zegarze 25 MHz dostarczana była z 17-calowym czarno-białym monitorem pracującym w trybie 1120 na 832 pikseli z 4 odcieniami szarości, laserową drukarką o rozdzielczości 400 dpi oraz wbudowaną kartą Ethernet. Posiadała aż 8 MB pamięci RAM.
Ze względu na wysokie koszty dysków twardych i znaczną objętość systemu operacyjnego (ponad 200 MB) firma zdecydowała się montować w ich miejsce 256 MB napędy magnetooptyczne. Były to pierwsze komputery dostępne oryginalnie z tego typu napędami. Na dysku poza systemem dostarczano sporo oprogramowania i dodatków, m.in. komplet dzieł Szekspira oraz pełny słownik "Oxford English Dictionary".
Użytkownicy skarżyli się jednak na powolność systemu, ze względu na o wiele mniejszą szybkość pracy napędu magnetooptycznego niż przeciętnego dysku twardego. Problemem była także wymiana danych między stacjami. Ponieważ nośnika nie można było wyjąć ze stacji – znajdował się na nim system – jedynym sposobem było łączenie ich w sieć, bowiem Cube pozbawiony był stacji dyskietek.
Właśnie na NeXTCube Tim Berners-Lee zaprojektował WWW i stworzył pierwsze programy do jego obsługi.
Sprzedawany w większych ilościach od 1990 Cube kosztował 9999 USD.
NeXTStation – ostatni komputer.
Na początku 1991 porzucono napędy magnetooptyczne na rzecz dysków twardych. Wprowadzono także nowo zaprojektowaną, płaską obudowę, tworząc NeXTStation. Usunięto w niej wiele niedoskonałości NeXTCube. Oprócz dysku twardego posiadała ona stację dyskietek oraz wsparcie dla kolorowych monitorów. Instalowana była nowa wersja NeXTStep.
Oparte na procesorze 68040 komputery te dzięki świetnemu połączeniu systemu operacyjnego i sprzętu cieszyły się sporym powodzeniem w środowiskach akademickich i badawczych. Wciąż mimo swego wieku cieszą się one zainteresowaniem hobbystów i zbieraczy komputerowych.
Odejście od produkcji komputerów.
Mimo pewnego polepszenia sprzedaży stacje wciąż nie sprzedawały się dobrze – łącznie w całej swej historii NeXT sprzedał jedynie 50 tys. komputerów. W 1993 firma zaczęła się skupiać na oprogramowaniu. Rozpoczęto przenoszenie systemu NeXTStep na inne architektury: x86 (1993), MIPS, PA-RISC, SPARC. Firma zarzuciła całkowicie produkcję sprzętu komputerowego i zmieniła nazwę na "NeXT Software Inc."
W porozumieniu z Sun Microsystems środowisko NeXTStep zostało przeniesione na system Solaris jako OpenStep. Wkrótce projekt został porzucony przez Suna, zaś NeXT próbowało rozwijać swój produkt przenosząc go m.in. także na Windows – która to wersja zyskała sporą popularność w sektorze bankowym.
Wraz z boomem internetowym NeXT rozpoczął sprzedaż wyspecjalizowanej do transakcji sieciowych bazy danych, WebObjects.
Przejęcie przez Apple.
W drugiej połowie lat 90. z inwestycji wycofał się Ross Perot. Jednocześnie pierwsza firma Jobsa, Apple Computer gorączkowo szukała alternatywy dla swego starzejącego się klasycznego systemu Mac OS. W grudniu 1997 Apple przejęło NeXT. NeXTStep stał się podstawą nowego systemu znanego jako Mac OS X, zaś Steve Jobs wrócił na stanowisko szefa koncernu.

</doc>
<doc id="168882" url="https://pl.wikipedia.org/wiki?curid=168882" title="Płomień">
Płomień

Płomień – zjawisko spalania gazu, w którym zachodzą reakcje rozkładu i spalania. Paliwem w płomieniu jest zawsze gaz. Płomień nad cieczą występuje wskutek parowania tej cieczy, zaś płomień nad palącym się ciałem stałym świadczy o wydzielaniu się palnego gazu wskutek rozkładu paliwa (piroliza).
Spalanie węglowodorów np. w płomieniu świecy czy zapalniczki, może zachodzić w czystej fazie gazowej – płomień niebieski – lub z redukcją paliwa do drobin sadzy – płomień biało-żółto-pomarańczowy. W przebiegu spalania można wyróżnić różne strefy:

</doc>
<doc id="168883" url="https://pl.wikipedia.org/wiki?curid=168883" title="BitKeeper">
BitKeeper

BitKeeper – rozproszony system kontroli wersji firmy BitMover na licencji Apache. Przez 3 lata, do kwietnia 2005 roku, był używany do rozwoju kodu jądra Linuksa.
Był to system na licencji własnościowej. W kwietniu 2005 roku ogłoszono, że BitMover wycofuje się z dystrybucji darmowej wersji BitKeepera dla projektów o otwartym kodzie i w związku z tym zaistniała potrzeba użycia nowego systemu kontroli wersji dla rozwoju Linuksa. Niezależnie od siebie powstały Mercurial (twórcą i głównym programistą jest Matt Mackall) i Git (stworzył go Linus Torvalds).
Od wersji 7.2ce wydanej 9 maja 2016 BitKeeper zmienił licencję na wolną.

</doc>
<doc id="168885" url="https://pl.wikipedia.org/wiki?curid=168885" title="Flukson">
Flukson

Flukson – kwant strumienia magnetycznego.
Jego wartość wynosi:
gdzie:
Flukson należy do tzw. kwazicząstek.
O fluksonie można mówić, gdy rozważany jest pojedynczy strumień pola magnetycznego wnikający np. do obszaru nadprzewodzącego w przypadku nadprzewodników 2. rodzaju. W materiałach tych dochodzi do zjawiska kwantyzacji strumienia magnetycznego. Dwa elektrony skorelowane w parę Coopera tworzą taki układ i jest on wynikiem ich kolektywizacji zależnej od temperatury oraz oddziaływania zewnętrznego pola magnetycznego, stąd we wzorze czynnik formula_4

</doc>
<doc id="168886" url="https://pl.wikipedia.org/wiki?curid=168886" title="Detekcja">
Detekcja

Detekcja:

</doc>
<doc id="168889" url="https://pl.wikipedia.org/wiki?curid=168889" title="Saab 900">
Saab 900

Saab 900 – samochód osobowy klasy średniej produkowany przez szwedzkiego Saaba w latach 1978–1998.
Pierwsza generacja.
Saab 900 I został po raz pierwszy zaprezentowany w 1978 roku.
Konstrukcyjnie samochód bazował na modelu 99. Początkowo do produkcji wprowadzono dwu- i czterodrzwiowego sedana oraz trzy- i pięciodrzwiowego hatchbacka. W 1981 roku zbudowano najprawdopodobniej w dwóch egzemplarzach prototyp wersji kombi pod nazwą 900 Safari Wagon. Podczas targów motoryzacyjnych we Frankfurcie w 1984 roku zaprezentowano prototyp Saaba 900 Turbo 16V w wersji cabrio, którą do produkcji wprowadzono w 1986 roku. Samochód napędzał 2-litrowy turbodoładowany silnik o mocy 175 KM. Pierwsza seria trafiła na rynek amerykański.
W 1980 roku model wyposażono w kontroler doładowania APC (funkcja regulacji turbosprężarki pozwalająca na używanie niskooktanowej benzyny).
Na początku 1985 roku Rolf Nilsson zwrócił się do wytwórni pojazdów niestandardowych w Nyköping z prośbą stworzenia specjalnie dla niego, na bazie modelu cabrio, wersji targa. Pojazd otrzymał składany, miękki dach. Poza zmienionym nadwoziem pojazd był całkowicie seryjny.
Rok 1986 to wprowadzenie i modernizacja modelu Turbo z intercoolerem, którego brakowało w wersji 145 KM produkowanej od 1979 do 1985 roku. W 1987 roku auto przeszło face lifting. Zmieniono m.in. przednie reflektory oraz atrapę chłodnicy i zderzaki.
Na początku 1990 roku zaprezentowano wersję z silnikiem o niskim stopniu doładowania i mocy 145 KM popularnie zwaną LPT (Low Pressure Turbo – Niskie Ciśnienie Turbo). Model LPT stanowił bezpośrednią alternatywę dla produkowanego między 1985 a 1993 rokiem mocnego 16-zaworowego silnika 2-litrowego turbo o mocy 175 KM. Wzrost mocy był niewielki jednak wystarczający poziom doładowania, stał się znacznie bardziej widoczny na wyższych poziomach. Odbiło się to na zużyciu paliwa, które było o 8% niższe niż w wersjach FPT (Full Pressure Turbo – Pełne Ciśnienie Turbo). W 1991 roku zastosowano dodatkowo 16-zaworowy silnik wolnossący o pojemności 2119 cm³ o mocy 141 KM. Kolektor dolotowy został powiększony i przebudowany dla lepszego i większego przepływu, zmieniono także w nim kolektor ssący i głowicę. Saaby 900 wyposażane były w silniki turbodoładowane o mocach od 145 KM we wcześniejszych wersjach do 185 KM bez katalizatora w mocnych, rzadkich i limitowanych wersjach Carlsson.
Samochód w Polsce jest znany również pod przydomkiem "krokodyl". Saab 900 był pierwszym seryjnie produkowanym w Europie pojazdem z benzynowym silnikiem turbodoładowanym. Wyprodukowano 908 817 egzemplarzy.
Model nie był nigdy oferowany w polskiej sieci dealerskiej.
Wersje wyposażeniowe.
Samochody wyposażane były m.in.: w system ABS, szyberdach, podgrzewane przednie fotele oraz klimatyzację i skórzaną tapicerkę, centralny zamek oraz blokadę skrzyni biegów.
Wersje Turbo i Aero.
Pierwsze wersje turbo pojawiły się wraz z zaprezentowaniem następcy modelu 99. Modele 900 z motorem turbo zaczęto wytwarzać pod koniec 1979 roku. Gdy zaprezentowano pierwsze modele, były one jednymi z najszybszych samochodów na rynku. Deklasowały takie pojazdy jak BMW serii 5, który był wzorem prowadzenia i osiągów. Spotkały się z entuzjastycznym przyjęciem wśród fanów marki i nie tylko.
Szczególnie w Stanach Zjednoczonych auta osiągały duży sukces za sprawą ciekawej stylistyki, bardzo mocnej budowy, dynamicznych silników i względnej ekonomice. Wraz z upływem lat przybyło wersji silnikowych różniących się mocą oraz innymi modernizacjami, np. zwiększaniem ciśnienia. W połowie lat 80. Saab zaprezentował wersję 16-zaworową (kod silnika B202), z turbosprężarką i intercoolerem mogła ona wytwarzać 175 KM bez katalizatora. W silnik ten wyposażano szczególnie wersje Turbo 16. W wersjach z katalizatorem moc wahała się od 160 do 163 KM. Specjalna wersja Turbo 16 Aero oznaczana SPG od nazwy (Special Performance Group – "Specjalna Grupa Dokonaniowa") oferowana była na rynki Ameryki Północnej takie jak USA i Kanada. Posiadała ona specjalny body kit pozwalający autu osiągnąć prędkość 210 km/h, podczas gdy zwykłe wersje Turbo osiągały 200 km/h. Wersja ta posiadała inny grill i sportową trójramienną kierownicę.
900 CD.
Wersja specjalna przedłużona o 20 cm, wytwarzana jedynie w fabryce Valmet Automotive w Finlandii. Między 1979 i 1982 rokiem 900 CD były w wersji hatchback, później jako sedan.
900 Carlsson.
Wersja specjalna na rynek wewnętrzny Wielkiej Brytanii zaprezentowana w 1989 roku w hołdzie szwedzkiemu kierowcy wyścigowemu Erikowi Carlssonowi. Auto zaprezentowano rok po premierze większego modelu 9000 Carlsson w wersji CC (hatchback). 900-tka była dostępna tylko w wersji, gdzie kierownica znajdowała się po prawej stronie pojazdu. Auto wyprodukowano w 600 egzemplarzach. Charakteryzowały się one wzmocnionym silnikiem, tzw. „czerwona skrzynka” w Saabach oznaczała przyrost mocy o ok. 10 KM (ang. APC red box). Ponadto występowały tylko 3 kolory nadwozia do wyboru: czarny, biały i czerwony. Wszystkie modele 900 Carlsson dostępne były wyłącznie jako 3-drzwiowe hatchbacki, miały pomalowane całe nadwozie na jeden z 3 kolorów, włącznie (co jest unikatowe w modelu 900) ze zderzakami, posiadały (AirFlow body kit), który znacznie podnosił aerodynamikę i były zaopatrzone w podwójną chromowaną końcówkę układu wydechowego. Sercem tego modelu, tak jak w modelach Turbo i Aero, był doładowany 2-litrowy silnik o mocy 185 KM bez katalizatora. 900 z serii Carlsson były wyposażone seryjnie w elektrycznie sterowany szyberdach, elektrycznie sterowane siedzenie dla kierowcy i manualną klimatyzację, podczas gdy w wersjach Turbo / Aero za te dodatki trzeba było dopłacać.
W kulturze popularnej.
Pojazdem w latach 1981–1983 poruszał się Agent 007 James Bond w książkach autorstwa Johna Gardnera, który kontynuował serię powieści „Licence Renewed”, „For Special Services” oraz „Icebreaker”. Stworzony został także specjalny pojazd wyposażony we wszystkie gadżety opisane w książkach Gardnera, który umieszczono w Muzeum Saaba w Trollhättan.
Druga generacja.
Saab 900 II został po raz pierwszy zaprezentowany w Trollhättan 21 lipca 1993 roku i od razu spotkał się z dużym zainteresowaniem: w przeciągu pierwszych 10 dni jego produkcji do Saaba wpłynęło blisko 3000 zamówień.
Auto gotowe było już w 1991 roku, jednak względy finansowe wstrzymały wprowadzenie go do produkcji, która ruszyła w 1994 roku dzięki zastrzykowi finansowemu nowego właściciela – General Motors. Był to pierwszy Saab skonstruowany we współpracy z amerykańskim koncernem, który w 1990 roku stał się właścicielem większościowego pakietu akcji spółki. Konstrukcyjnie samochód bazował na płycie podłogowej Opla Vectry i Calibry, jednak zarówno stylistyka, jak i zastosowana technika pozostały charakterystyczne dla szwedzkiej marki. Wśród miłośników Saaba nowy model zyskał przydomek 900NG.
Współpraca z GM wymusiła na Saabie reorganizację systemu pracy: o ile Saab 900 I-generacji powstawał w przeciągu 100 godzin, nowy model opuszczał linię już po niespełna 30 godzinach.
Korzystając z doświadczeń konstruktorów lotniczych Saaba w modelu 900NG wprowadzano wygaszanie oświetlenia deski rozdzielczej nazwane Night Panel, tak aby nie męczyć wzroku kierowcy w trakcie jazdy nocnej. Wnętrze pojazdu przypomina kokpit samolotu.
W 1994 roku wprowadzono na rynek wersję cabrio z elektrycznie sterowanym dachem.
W 1998 roku wprowadzono model Saab 9-3. Saab zapewniał, że wprowadzono blisko 1100 poprawek i ulepszeń, natomiast wizualnie oba modele różnią jedynie detale. Saab 9-3 I był produkowany do 2002 roku. Zmiana nazwy tłumaczona była potrzebą ujednolicenia nazewnictwa z właśnie debiutującym większym modelem 9-5.
Wyprodukowano łącznie 273 568 egzemplarzy.
Oryginalne rozwiązania.
Skrzynia biegów Sensonic dostępna była wyłącznie w silnikach z turbodoładowaniem. Podobnie jak w zwykłej skrzyni biegów zastosowano klasyczną dźwignię zmiany biegów, wprowadzono jednak automatyczne, komputerowo sterowane sprzęgło. Sensonic zdobył wiele nagród, z czasem Saab wycofał się jednak z produkcji, ze względu na wysokie koszty napraw i dużą awaryjność.
Wersje wyposażeniowe.
Samochód występował w kilku wersjach wyposażenia, te same wersje mogły się od siebie różnić w zależności od tego, na jaki rynek były przeznaczone. W niektórych krajach konkretne warianty wyposażenia występowały tylko w połączeniu z określonym silnikiem (np. w USA wersja S występowała tylko z silnikiem bez turbodoładowania, a silniki V6 i Turbo były dostępne w wariancie SE).
Standardowo samochód wyposażony był m.in.: w elektryczne sterowanie szyb, elektryczne sterowanie lusterek, poduszkę powietrzną, system ABS, odtwarzacz kasetowy, wspomaganie kierownicy oraz centralny zamek i system Night Panel. Opcjonalnie samochód wyposażyć można było m.in. w klimatyzację oraz podgrzewane fotele, a także zintegrowany z tylną kanapą fotelik dziecięcy. Drugi można było nabyć opcjonalnie. Wersje z silnikiem V6 standardowo wyposażone były w układ TCS.
Wersje przeznaczone na rynek szwedzki wyposażone był w czarne skrzynki.
Na przełomie 1993/1994 roku w fabryce Valmet Automotive opracowano wersję coupe pojazdu, której jednak nie wprowadzono do produkcji.
Opcjonalnie pojazd doposażyć można było m.in.: w skórzaną tapicerkę, podgrzewane fotele, odtwarzacz CD oraz tempomat.

</doc>
<doc id="168891" url="https://pl.wikipedia.org/wiki?curid=168891" title="Małkinia Górna">
Małkinia Górna

Małkinia – miejscowość w Polsce położona w województwie mazowieckim, w powiecie ostrowskim, w gminie Małkinia Górna. Leży na prawym brzegu Bugu w odległości około 1 km od rzeki.
Małkinia jest dużą wsią o liczbie mieszkańców około 5500 i powierzchni 6,97 km², siedzibą gminy Małkinia Górna. Na terenie miejscowości utworzono pięć sołectw: "Małkinia Górna I, Małkinia Górna II, Małkinia Górna III, Małkinia Górna IV, Małkinia Górna V".
Do 1954 roku Małkinia Górna była siedzibą gminy Orło. W latach 1954-1972 wieś należała i była siedzibą władz gromady Małkinia Górna. W latach 1975–1998 miejscowość administracyjnie należała do województwa ostrołęckiego.
Miejscowość jest siedzibą dwóch rzymskokatolickich parafii należących do dekanatu Ostrów Mazowiecka – Wniebowzięcia Najświętszej Maryi Panny.
Miejscowość jest węzłem kolejowym (stacja Małkinia) i drogowym. Gmina posiada połączenie kolejowe zelektryfikowaną linią kolejową nr 6 z Warszawą i Białymstokiem. Krzyżują się tu dwie drogi wojewódzkie: Ostrołęka – Sokołów Podlaski (DW627) i Ciechanowiec – Poręba-Kocęby (DW694).
Małkinia Górna jest miejscem urodzenia Stanisława Tyma (wzmiankowane w Rejsie i w Rysiu). Urodził się tutaj także Henryk Bednarski, polski socjolog, polityk, działacz komunistyczny, minister edukacji narodowej w rządzie Zbigniewa Messnera.

</doc>
<doc id="168893" url="https://pl.wikipedia.org/wiki?curid=168893" title="Poplecznictwo">
Poplecznictwo

Poplecznictwo – typ przestępstwa polegający na utrudnianiu bądź udaremnianiu postępowania karnego przez udzielanie sprawcy przestępstwa pomocy w uniknięciu odpowiedzialności karnej. W szczególności poplecznictwo może polegać na ukrywaniu sprawcy, zacieraniu śladów przestępstwa lub odbywaniu kary za skazanego. Jednak wskazane sposoby są tylko przykładami. Poplecznictwem może być każda czynność zmierzająca do udzielenia sprawcy przestępstwa pomocy w uniknięciu odpowiedzialności karnej, jeżeli choćby tylko utrudniała ona postępowanie karne. Obecnie poplecznictwo jest stypizowane w art. 239 § 1 Kodeksu karnego z 1997.
Przepis przewiduje wyłączenie karalności w przypadku ukrywania osoby najbliższej – dotyczy to jednak tylko ukrywania, zaś pomoc udzielona sprawcy - osobie najbliższej w inny sposób umożliwia jedynie nadzwyczajne złagodzenie kary lub odstąpienie od jej wymierzenia. Takie same są konsekwencje poplecznictwa popełnionego z obawy przed odpowiedzialnością karną grożącą samemu poplecznikowi lub jego najbliższym.
Poplecznictwem nie jest udzielanie pomocy sprawcy mieszczące się w granicach prawa – np. praca obrońcy oskarżonego w postępowaniu karnym, który w żaden sposób nie może uzależniać obrony oskarżonego od uzyskania pełnej wiedzy o jego niewinności, bądź działania wobec pokrzywdzonego mające na celu skłonienie go, by odstąpił od złożenia zawiadomienia o przestępstwie lub wniosku o ściganie, jeśli ograniczają się one tylko do perswazji, przeproszenia czy propozycji zadośćuczynienia.

</doc>
<doc id="168894" url="https://pl.wikipedia.org/wiki?curid=168894" title="Język interpretowany">
Język interpretowany

Język interpretowany – język programowania, który zazwyczaj jest implementowany w formie interpretera, a nie kompilatora. Teoretycznie każdy język może być kompilowany i interpretowany, dlatego rozróżnienie to polega na najczęściej stosowanych rozwiązaniach, a nie zależy od cech samego języka. Program w języku interpretowanym nie jest kompilowany, lecz jest przechowywany w postaci kodu źródłowego i dopiero podczas uruchomienia wczytywany, interpretowany i wykonywany przez interpreter języka.
Języki interpretowane ułatwiają pisanie programów przenośnych, czyli zgodnych z wieloma systemami operacyjnymi.
Przykładowe języki interpretowane to:

</doc>
<doc id="168895" url="https://pl.wikipedia.org/wiki?curid=168895" title="Osoba najbliższa">
Osoba najbliższa

Osoba najbliższa – zgodnie z definicją legalną z art. 115 § 11 Kodeksu karnego z 1997 r. to małżonek, wstępny, zstępny, rodzeństwo, powinowaty w tej samej linii lub stopniu, osoba pozostająca w stosunku przysposobienia oraz jej małżonek, a także osoba pozostająca we wspólnym pożyciu.
Kodeksowa definicja osoby najbliższej jest wspólna dla wszystkich aktów normatywnych w systemie polskiego prawa przewidujących odpowiedzialność karną, chyba że przepis szczególny stanowi inaczej.
W doktrynie prawa przyjęło się, że definicja ta ma zastosowanie do całego systemu prawa polskiego.

</doc>
<doc id="168898" url="https://pl.wikipedia.org/wiki?curid=168898" title="Mariano Puerta">
Mariano Puerta

Mariano Rubén Puerta (ur. 19 września 1978 w San Francisco) – argentyński tenisista, reprezentant w Pucharze Davisa, finalista wielkoszlemowego French Open 2005.
Kariera tenisowa.
W gronie juniorów Puerta w 1995 roku doszedł do finału French Open w grze pojedynczej, gdzie przegrał z Mariano Zabaletą, a sezon 1995 zakończył na 4. miejscu w klasyfikacji juniorów.
Jako zawodowy tenisista Puerta występował w latach 1998–2009.
W grze pojedynczej Puerta awansował do 10 finałów rozgrywek rangi ATP World Tour, z których w 3 zwyciężył.
W grze podwójnej tenisista argentyński zagrał w 3 finałach, które zakończył jako mistrz. Jednym z przegranych finałów Argentyńczyka jest finał French Open. Do finału doszedł pokonawszy m.in. w ćwierćfinale Guillermo Cañasa, w półfinale Nikołaja Dawydienkę. W finale nie sprostał Rafaelowi Nadalowi.
W latach 1999–2005 reprezentował Argentynę w Pucharze Davisa. Zagrał łącznie w 11 meczach, z których w 8 triumfował.
W rankingu gry pojedynczej Puerta najwyżej był na 9. miejscu (15 sierpnia 2005), a w klasyfikacji gry podwójnej na 68. pozycji (2 sierpnia 1999).
Powiązania z dopingiem.
W 2003 roku Puerta został zdyskwalifikowany na 9 miesięcy za używanie środków dopingujących (klenbuterolu).
Badanie antydopingowe po French Open z 2005 roku wykazało w organizmie tenisisty środek pobudzający – etylefrynę. W grudniu tego samego roku decyzją Międzynarodowej Federacji Tenisowej został zdyskwalifikowany na 8 lat. Wyniki uzyskane podczas tego turnieju zostały anulowane, także zdobyte punkty rankingowe cofnięto. Argentyńczyk został też zobowiązany do oddania wszystkich nagród. Sportowy Sąd Arbitrażowy zdecydował o skróceniu kary do 2 lat, gdyż stwierdził, że tenisista przyjął środek przypadkowo. Miało się to stać, gdy Puerta napił się ze szklanki, w której jego żona przygotowywała sobie lek redukujący objawy napięcia przedmiesiączkowego. Trybunał dodał także, że ilość środka, który spożył tenisista nie wpłynęła na jego grę, bo była bardzo mała. Po latach Argentyńczyk przyznał, że złożone wyjaśnienie było kłamstwem, a etylefryna w jego organizmie znalazła się wskutek przyjmowania suplementu zaleconego przez trenera przygotowania fizycznego.

</doc>
<doc id="168899" url="https://pl.wikipedia.org/wiki?curid=168899" title="René Magritte">
René Magritte

René François Ghislain Magritte [] (ur. 21 listopada 1898 w Lessines, Hainaut, zm. 15 sierpnia 1967 w Brukseli) – belgijski malarz, surrealista. Jego pierwsza indywidualna wystawa odbyła się w 1927 w Brukseli.
Nazywany „autorem słów i rzeczy”, lubił zmieniać nazwy przedmiotów, czego przykładem mógłby być obraz "Zdradliwość obrazów". Obrazy jego szokowały i wzbudzały kontrowersje, wyróżnia je poetycka nastrojowość oraz precyzyjny rysunek. Artysta, który przedstawiał świat zuniformizowany, odbity w kolejnych powieleniach, wpłynął mimowolnie na sztukę drugiej połowy XX w., przede wszystkim na pop-art.
Życie.
Dzieciństwo spędził w belgijskich miasteczkach (Gilly, Châtelet, Soignies – wakacje).
Ojciec, Leopold Magritte, zajmował się handlem, matka, do czasu zamążpójścia, była modystką. Przyszły malarz miał dwóch młodszych braci (Raymonda i Paula).
W 1912 samobójstwo popełniła jego matka, a wydarzenie to (wyłowione z rzeki zwłoki miały twarz owiniętą nocną koszulą) znalazło odbicie w twórczości przyszłego malarza. Twarz ukryta pod całunem, zawojem, płótnem pojawia się na wielu obrazach z końca lat 20., m.in. w:
W 1915 wyjechał do Brukseli, gdzie rozpoczął studia na Królewskiej Akademii Sztuk Pięknych. W 1919 pięć jego prac znalazło się na Międzynarodowej Wystawie Sztuki Współczesnej w Genewie. Uległ wówczas fascynacji kubizmem i futuryzmem.
W 1920 został powołany do wojska, a po powrocie w 1922 zawarł ślub z Georgette Berger, która stała się muzą i jedyną modelką artysty.
René po powrocie z wojska pracował jako projektant tapet w fabryce Peters-Lacroix w Haren oraz projektował reklamy dla domów mody. Zaprzyjaźnił się wówczas z Giorgio de Chirico, twórcą koncepcji malarstwa metafizycznego, uznanego prekursora surrealizmu.
Namalowany w 1926 obraz "Zagubiony dżokej" uznaje się za surrealistyczny manifest Magritte.
W 1927 r. małżonkowie przenieśli się do Paryża.
Współczesne inspiracje.
Malarstwo Magritte’a stało się natchnieniem dla twórców fantastyki, zafascynowanych surrealistycznym klimatem obrazów Belga. Na ich kanwie powstają sztuki teatralne, proza, a nawet gry komputerowe. W 2007 roku w sieci pojawiła się darmowa gra przygodowa pt. "Magritte", będąca wzbogaconą o fantastyczną fabułę surrealistyczną wędrówką po Wrocławiu. Projekt stworzył Marcin M. Drews – wieloletni dziennikarz, członek Polskiego Towarzystwa Badania Gier. W grze zobaczyć można miejsca inspirowane takimi obrazami jak "Syn Człowieczy", "Czarna Magia", "Kochankowie", "Imperium Świateł" czy "Reprodukcja zakazana". Muzyki do gry użyczyli Łukasz Brzostek oraz zespoły Agressiva 69 i TRH.
Jego podobizna została umieszczona na banknocie o nominale 500 franków belgijskich.

</doc>
<doc id="168901" url="https://pl.wikipedia.org/wiki?curid=168901" title="Opryszczka">
Opryszczka



</doc>
