<doc id="168902" url="https://pl.wikipedia.org/wiki?curid=168902" title="Henryk Elzenberg (filozof)">
Henryk Elzenberg (filozof)

Henryk Józef Maria Elzenberg (ur. 18 września 1887 w Warszawie, zm. 6 kwietnia 1967 tamże) – polski filozof, aforysta. Zajmował się głównie etyką, estetyką, aksjologią i historią filozofii.
Życiorys.
Jego ojciec (Henryk Elzenberg, syn Jakuba) był prawnikiem, czynnym członkiem warszawskiej grupy pozytywistycznej, a także redaktorem pism „Niwa” i „Gazeta Handlowa”. Matka, Maria, z domu Olędzka, była założycielką pierwszej w Warszawie czytelni prowadzonej przez kobietę. Zmarła wkrótce po narodzinach Henryka, 11 października 1888 roku.
W wieku lat dziewięciu (w 1896 roku) Henryk został wysłany przez ojca do szkół do Szwajcarii, gdzie przebywał głównie w Zurychu, Genewie i Trogenie. Ojciec chciał, by kształcił się na inżyniera, prędko jednak przeważyły humanistyczne i literackie zainteresowania przyszłego filozofa. Pobyt poza krajem przyniósł ponadto bardzo wymierne korzyści językowe – Elzenberg opanował siedem obcych języków, w stopniu perfekcyjnym: łacinę, grekę, niemiecki i francuski, w stopniu bardzo dobrym angielski, włoski i sanskryt.
W roku 1904 zmarł ojciec Henryka. Elzenberg w roku 1905 uzyskał w Genewie maturę i podjął studia z zakresu literatury francuskiej i starożytnej na Uniwersytecie Paryskim. Studiował pod kierunkiem tak wybitnych uczonych jak Bergson, , Levy-Bruhl, czy . W roku 1909 uzyskał w Paryżu licencjat z języków i literatur klasycznych, a także doktorat na podstawie pracy "Le sentiment religieux chez Leconte de Lisle".
W latach 1909–1910 spędził piętnaście miesięcy w Krakowie, następne dwa lata wykładał literaturę francuską w Neuchâtel, w roku 1912 wrócił ostatecznie do Polski. W latach 1914–1915 jako ochotnik-szeregowiec Pierwszej Brygady Legionów brał udział w I wojnie światowej.
Od września 1917 roku do kwietnia 1918 był nauczycielem w społecznym gimnazjum w Zakopanem. W maju i czerwcu 1918 przebywał na stypendium w Wiedniu, potem dwa tygodnie pracował w prywatnym gimnazjum w Piotrkowie. W listopadzie tego roku został mianowany polskim chargé d’affaires w Holandii, nie zdążył jednak objąć stanowiska z powodu upadku rządu Moraczewskiego.
W roku szkolnym 1919/1920 pracował jako nauczyciel w prywatnych gimnazjach w Krakowie, w okresie od 20 lipca do 17 października 1920 roku brał (ponownie jako ochotnik) udział w wojnie polsko-bolszewickiej, w stopniu kanoniera ze specjalnością artylerzysty-zwiadowcy.
W roku 1921 uzyskał na Uniwersytecie Jagiellońskim habilitację z estetyki, etyki i historii filozofii (na podstawie pracy "Marek Aureliusz. Z historii i psychologii etyki"), po czym przeniósł się do Warszawy. W latach 1922–1936 pracował jako nauczyciel języka francuskiego, łaciny oraz propedeutyki filozofii w Gimnazjum Państwowym im. Marii Konopnickiej, wykładając jednocześnie filozofię na Uniwersytecie Warszawskim. Wykładał również w Państwowym Instytucie Nauczycielskim (1931–1935) oraz w Państwowym Instytucie Sztuki Teatralnej (1934–1936).
27 lutego 1927 roku ożenił się z Wandą Marią Radoską (1889–1940), jednak "ich usposobienia nie harmonizowały ze sobą i po kilku latach rozstali się po przyjacielsku".
W roku 1936 przeniósł się do Wilna, gdzie aż do momentu zamknięcia Uniwersytetu Stefana Batorego (15 grudnia 1939 roku) wykładał etykę, estetykę, teorię wartości i historię filozofii. Był też inicjatorem i współzałożycielem wileńskiego Klubu Demokratycznego.
Okres okupacji spędził w Wilnie, nauczając w ramach tajnych kompletów i biorąc udział w tajnych posiedzeniach Wileńskiego Towarzystwa Filozoficznego. Utrzymywał się z prac dorywczych, był np. stróżem nocnym w zakładzie stolarskim.
10 stycznia 1945 wystawiono Elzenbergowi kartę ewakuacyjną, 20 marca uzyskał od władz radzieckich zezwolenie na wywóz biblioteki naukowej. Opuścił Wilno wraz z ową biblioteką dnia 25 marca 1945 roku. Pół roku spędził w Lublinie, wykładając literaturę francuską na KUL, po czym jesienią tegoż roku przeniósł się na stałe do Torunia.
W październiku 1945 uzyskał tymczasową, a w kwietniu 1946 stałą nominację na profesora zwyczajnego w II Katedrze Filozofii Uniwersytetu Mikołaja Kopernika. Prowadził wykłady i seminaria z aksjologii i historii filozofii aż do roku 1950, w którym został przez komunistyczne władze odsunięty od zajęć dydaktycznych za „niepoprawny idealizm”.
Na Uniwersytet wrócił w październiku roku 1957 jako kierownik Katedry Filozofii. W roku 1960, w wieku 74 lat, przeszedł na emeryturę. Dalej aktywnie pracował naukowo, aż do zachorowania na nowotwór szpiku kostnego w roku 1965. Zmarł 6 kwietnia 1967 roku, pochowany został na cmentarzu Powązkowskim w Warszawie (kwatera K-2-30/31).
Twórczość.
Elzenberg pisał wiele, lecz znaczna część jego pism pozostała, z różnych powodów, w rękopisach. Długo pracował nad całościowym wykładem swego systemu aksjologicznego, którego ostatecznie nie ukończył (w czym zresztą nie widział porażki, pisał pod koniec życia, że zrozumiał, że system zamkniętych twierdzeń nie jest właściwą formą dla jego filozofii; uważał filozofię raczej za pewną postawę psychiczną i życiową), przez całe życie zabierając na łamach czasopism i podczas konferencji filozoficznych głos w sprawach filozoficznych, a także krytyczno-literackich.
Pod koniec wydał Elzenberg trzy książki. Pierwszą z nich był "Kłopot z istnieniem", unikatowy w polskim piśmiennictwie dziennik filozoficzny, prowadzony przez prawie 56 lat (w latach 1907–1964). Dwie pozostałe, "Próby kontaktu" i "Wartość i człowiek" były autorskim wyborem esejów i szkiców, które uważał Elzenberg za najistotniejszą część swej spuścizny. Proces wydawania różnorakich ineditów trwa od śmierci autora do dziś.
Ponadto Elzenberg, który uważał się "bardziej za artystę niż uczonego" przez całe życie pisywał utwory poetyckie, które jednak nigdy nie zostały oficjalnie wydane.
Poniżej znajdują się zwięzłe streszczenia jego niektórych rozpraw.
"Pojęcie wartości perfekcyjnej".
Pojęcie „wartości” ma dwa znaczenia:
1. Odpowiedniość dla czyichś potrzeb i planów, lub też ogólniej: dla warunków jego życia i istnienia. Przykłady: władza dla człowieka ambitnego, pożywienie dla istoty żywej, wreszcie, przy najszerszej interpretacji: suchość powietrza dla kryształów, które rozpadłyby się od wilgoci. Wartość ta jest zawsze względna, "ex definitione" jest bowiem wartością „dla kogoś” lub „dla czegoś”. Jak ją nazwać? Utylitarną lub elektywną.
2. Wartość perfekcyjna, „dignitas”, „excellence”, „szlachetność”, „szacowność”. Elzenberg nie podaje tutaj definicji, stwierdza tylko, że jest to coś zupełnie innego niż wartość w pierwszym sensie. Kluczowy jest tu brak względności, wartość perfekcyjna to ta wartość, którą mamy na myśli mówiąc o wyższości ducha nad materią, bądź człowieka nad psem. W terminologii Seneki podziałowi na wartość utylitarną i perfekcyjną odpowiada podział na "pretium" i "dignitas".
Twierdzenie: Wartości perfekcyjne są czymś ważniejszym niż wartości utylitarne. Ważniejszym na przynajmniej dwa sposoby.
Po pierwsze, wartości perfekcyjne nie są względne i to nie są względne w sensie dwojakim: a) w ich definicji nie ma sformułowania, że są one wartościami „dla kogoś” lub „dla czegoś” b) nie ma możliwości (choć Eleznberg argumentów nie podaje, zaznacza jedynie, że istnieją), aby coś dla jednych było wartością perfekcyjną, a dla innych nie.
Po drugie (i ważniejsze) między wartością perfekcyjną a ludzką powinnością (ludzkim obowiązkiem) zachodzi stosunek, który nie zachodzi (i nie ma możliwości, żeby zachodził) między ową powinnością a wartością utylitarną. Wartość utylitarna nie uzasadni bowiem nigdy żadnej powinności, wartości utylitarne opierają się bowiem na potrzebach i pragnieniach, te zaś bywają sprzeczne, co wiodłoby do sprzeczności w powinnościach. Natomiast sądy o wartości perfekcyjnej służą jako uzasadnienie dla powinności.
Wartość perfekcyjna ma to do siebie, że "czy da się, czy nie da się urzeczywistnić, w zasadzie powinna być urzeczywistniana". Jeżeli ktoś ma, w danym czasie i miejscu, możliwość jej zrealizowania – wtedy ma on obowiązek to zrobić. Główna przewaga wartości perfekcyjnej nad utylitarną polega na tym, że w razie konfliktu "de iure" przewagę ma wartość perfekcyjna. "Postępowanie ludzkie podlega w całości normom wynikającym stąd, że wartości perfekcyjne istnieją i obowiązują".
"O różnicy między pięknem a dobrem".
Elzenberg rozpoczyna od stwierdzenia, że niewątpliwie, istnieje długa tradycja utożsamiania dobra i piękna, co najmniej od czasów, gdy pod piórem pisarzy greckich pojawiło się słowo „kalos”. Jasne jest jednak również, że owo utożsamienie nie może zachodzić we wszystkich sensach, bo przecież „dobry scyzoryk” nie równa się „pięknemu scyzorykowi”. Jak zatem wygląda problem?
Elzenberg odróżnia wartości ostateczne i pochodne (A jest wartościowe „pochodnie” jeśli np. jest przyczyną B, a B jest wartościowe; A jest wartościowe „ostatecznie” jeśli uzasadnienie jego wartości nie powołuje się na żadne inne przedmioty, innymi słowy, A jest wartościowe „samo w sobie”). Zagadnienie tożsamości dobra i piękna jest nietrywialne wyłącznie wtedy, jeżeli weźmiemy dobro w znaczeniu „ostatecznym” (teza o tożsamości piękna i dobra w znaczeniu „pochodnym” jest jawnie niedorzeczna), więcej, ewidentne jest, że w takim wypadku dość trudną rzeczą będzie podanie różnicy dzielącej dobro od piękna. Zwłaszcza jeżeli będziemy pamiętać, że piękno nie musi być zmysłowe. Jeśli weźmiemy przykład dowodu matematycznego to będzie jasne, że odróżnienie dobra od piękna będzie znacznie trudniejsze niż na to wskazywać mogą przykłady pięknego szmaragdu i dobrego obywatela. Teraz problematyczne staje się raczej znalezienie różnicy.
Jak jej szukać? Elzenberg stwierdza, że teza o tożsamości dobra i piękna może przybierać dwie główne postacie, może być „tezą formalną” i „tezą merytoryczną”. Teza merytoryczna mówi, że co prawda treść pojęć „dobra” i „piękna” nie jest taka sama, ale cechy nadające cechę dobra są tożsame z cechami nadającymi cechę piękna (piękno i dobro to nie to samo, ale to, co świadczy tym, że dana rzecz jest dobra, świadczy też, że jest piękna i odwrotnie). Taką teorię można by uzasadnić tylko poprzez sformułowanie teorii dobra i teorii piękna, by potem, po skonfrontowaniu wyników, stwierdzić, że cechy „dobrotwórcze” i „pięknotwórcze” się pokrywają. Teza formalna stwierdza, że treść terminów „dobry” i „piękny” się pokrywa (co ważne: nie jest tutaj potrzebne definiowanie obu pojęć), a „umiarkowana teza o subiektywności różnicy”, że pokrywa się jedynie to, co w treści obu terminów jest obiektywne (na marginesie: teza formalna pociąga za sobą tezę merytoryczną, bo jeśli terminy znaczą to samo, to cechy „wartościotwórcze” muszą się w obu wypadkach pokrywać). Elzenberg powiada, że zajmie wyłącznie ostatnią z owych tez, czyli tezą głoszącą, że obiektywna część treści pojęcia „piękna” jest identyczna z obiektywną częścią treści pojęcia „dobra” (czyli, że wszelka różnica między dobrem a pięknem jest rzeczą subiektywną).
Co to znaczy „być wartościowym”? Być wartościowym to znaczy być takim, jakim powinno się być (pojęcie powinności jest tutaj aksjomatem), czyli posiadać pewne cechy, które się mieć powinno (ale cechy różne od cechy „wartościowy”). Teraz można wrócić do podziału na wartość ostateczną i pochodną: wartość ostateczna to taka, że powinność posiadania cechy x zachodzi wyłącznie ze względu na cechę x, a wartość pochodna to taka, że "powinność posiadania danej cechy pochodzi ze względu na to, że dzięki jej posiadaniu przez dany przedmiot albo on sam, albo jakiś inny przedmiot będzie mógł nabyć jakąś cechę, którą powinien posiadać ze względu na nią samą". W dalszym ciągu rozprawy słowo „wartość” brane jest wyłącznie w znaczeniu „wartość ostateczna”.
Wróćmy więc do tezy o tożsamości dobra i piękna. Można ją rozumieć dwojako jeszcze z innego względu. Można twierdzić, że istnieje pewne nadrzędne pojęcie wartości, a piękno i dobro są tożsame same ze sobą, ale nietożsame z wartością, ale można też twierdzić, że piękno = dobro = wartość. Elzenberg zajmuje się tą ostatnią koncepcją i w dalszej części rozprawy będzie się starał "wykazać, że zawodzą przeróżne formuły, za pomocą których można próbować wyodrębnić dobro i piękno przez wskazanie pewnych cech obiektywnych, różniących je od wartości, i że przez swą treść obiektywną dobro to wartość po prostu i piękno to po porostu też wartość" (na końcu zostanie dodatkowo podana propozycja, że odróżnienie dobra i piękna jest wyłącznie subiektywne).
W jaki zatem sposób można by próbować obiektywnie odróżniać dobro od piękna?
1. Stwierdzając, że „dobry” to wartościowy w pewien sposób, a „piękny” to wartościowy w jakiś inny (czyli, że między pojęciami wartości, dobra i piękna zachodzą analogiczne relacje, jak między kolorem, zielenią, a czerwienią)
2. Stwierdzając, że jedno z tych dwóch pojęć (lub oba) znaczą tyle, co „wartościowy i jeszcze jakiś” (czyli, że między pojęciami „wartościowy”, „piękny” i „dobry” zachodzą analogiczne relacje jak między „biały”, „biały i zimny”, „biały i niepokalany”). Tego Elzenberg nie odpiera, przyznając się do istnienia "luki w pisemnej redakcji tej rozprawy".
3. Stwierdzając, że „piękny” używa się w znaczeniu „wartościowy”, gdy mówi się o jakiejś jednej kategorii przedmiotów, a „dobry” w tymże znaczeniu, gdy mówi się o jakiejś innej. Analogia: ten sam przedmiot nazywamy liściem bobkowym w kuchni, a wawrzynem na czole cezara.
Odparcie pierwszej metody rozróżnienia
Co właściwie znaczy, że „dobry” i „piękny” to „wartościowy”, ale na różne sposoby? Po pierwsze, może to znaczyć, że przedmiot dobry posiada cechę wartościową jednego rodzaju, a piękny – innego. Elzenberg, ze względu na jego objętość, nie przytacza argumentu, ale stwierdza, że taka możliwość odpada, bowiem istnieje tylko jedna cecha wartościotwórcza. Po drugie, może to znaczyć, że przedmiot piękny czyni zadość powinności jednego rodzaju, a przedmiot dobry – innego. Tu jednak analogicznie, "wszystko wskazuje na to", że powinność w znaczeniu aksjologicznym jest tylko jedna i nie ma rodzajów (na marginesie: ani nawet stopni).
Odparcie trzeciej metody rozróżnienia
Znowu, są dwie możliwości. Po pierwsze, można twierdzić, że piękno jest wartością rzeczy zmysłowych, a dobro niezmysłowych. Upada to jednak trywialnie, bo przecież jest oczywiste, że mogą być piękne przedmioty niezmysłowe. Po drugie, można twierdzić, że "piękno jest własnością wyglądu, a dobro – rzeczy samej". Ale co to znaczy „wygląd”? Jeśli wygląd to dostępność zmysłowa, to sprawa redukuje się do opcji poprzedniej. Jeśli wygląd rozumiemy szerzej, jako "dostępność do obserwacji bezpośredniej, ale niekoniecznie zmysłowej", to sprawa również upada, bo w takim wypadku cudzych dyspozycji psychicznych, ani charakterów nie można by nazwać pięknymi.
Propozycja możliwości „rozróżniania subiektywnego”
Słów „piękny” i „dobry” używamy w różnych wypadkach, wszystkich się nie da wyliczyć, ale można wskazać kilka głównych klas:
a) Rzecz nazywamy piękną, kiedy ją uważamy za wartościową i kiedy ją "kontemplujemy lub kontemplacyjnie przeżywamy" (za istotową cechę kontemplacji uważa Elzenberg "przedłużone oglądanie, któremu towarzyszy utrzymywanie w polu świadomości już uprzednio poznanych elementów przedmiotu, bez dalszego wnikania weń poznawczo")
b) Rzecz nazywamy piękną, kiedy ją uważamy za wartościową i kiedy jej aktualnie nie kontemplujemy, ale kontemplowaliśmy kiedyś i aktualnie tę kontemplację odtwarzamy we wspomnieniu
c) Może być też tak, że ani teraz nie kontempluję, ani nigdy nie kontemplowałem, ale kontemplację przyszłą (lub tylko możliwą) antycypuję w wyobraźni
d) Jeszcze jedna możliwość: estetyk mówi „piękny” i oznacza to, że przedmiot jest wartościowy plus "ogólnikową świadomość, że przedmiot może być kontemplowany"
Teraz pojęcie „dobry”. Tak jak z „pięknym” wiązaliśmy kontemplację, tak z „dobrym” wiążemy wolę. Tak więc „dobry” oznacza "wartościowy i rozpatrywany jako przedmiot chcenia". Co jednak dokładnie znaczy owo „chcenie”?
Aksjomatem aksjologii jest twierdzenie, że jeśli jakiś przedmiot powinien być taki a taki, to każda rozumna i obdarzona wolą istota powinna chcieć by był on taki a taki. Jeżeli więc „wartościowy” oznacza „taki jaki powinien być”, to nieodłącznie podąża za tym „taki jaki istota rozumna i obdarzona wolą powinna chcieć żeby był”. Tego dodatku dodawać nie musimy, bo on jest aksjomatycznie w pojęciu wartości zawarty, jeśli jednak go podkreślamy, to wtedy właśnie używamy pojęcia „dobry” zamiast „wartościowy”. Innymi słowy, słowo „dobry” to koniunkcja „wartościowego” i skupienia uwagi na owym aspekcie „taki jaki każda rozumna istota powinna chcieć żeby był” (uwaga: inaczej niż przy pięknie, tu nie może raczej być mowy o woli przeszłej lub przyszłej; a już z całą pewnością nie może „dobry” znaczyć „wartościowy i taki, jakim można chcieć żeby był”).
Podsumowując. Słowa „wartościowy” używa się przede wszystkim wtedy, gdy coś się po prostu (pozytywnie) ocenia. Słowo „piękny” ma miejsce w estetyce, gdzie owa wartościowość łączy się z kontemplacyjnym przeżywaniem, a słowo „dobry” w etyce, gdzie "rozpatruje się cechy wartościotwórcze ze względu na racje, jakich znajomość tych cech może dostarczyć dla naszego zachowania się tak lub inaczej".
"Estetyka jako dyscyplina wartościująca".
"Budowanie systemów wartościujących uważam za jedną z naczelnych, nieodzownych funkcji kultury" – Elzenberg polemizuje z artykułem S. Osowskiego, w którym atakuje on estetykę rozumianą jako owo „budowanie systemów wartościujących”. Z wywodu Osowskiego zdaje się wynikać wniosek, że ten kto wartościuje, wartościuje po to, by narzucić swą opinię innym.
Zdaniem Elzenberga oczywiste jest, że świat nie dzieli się na tych, którzy oceny wartościujące tworzą i tych, którzy je bezmyślnie akceptują. Poza tym, ci którzy oceny jedynie przejmują od innych, również de facto wartościują, choć nie są w tym wartościowaniu oryginalni. Elzenberg przychyla się do poglądu, że wartościowanie to poznanie. Od strony Osowskiego byłyby do tego dwa zarzuty: 1. Jest to poznanie jedynie jako akt psychiczny, brak mu bowiem wyników 2. Że jest to swego rodzaju „objawienie”, a nie poznanie.
Odpowiedź Elzenberga: jak owo „objawienie” rozumiemy? Możliwe są trzy rozumienia, ale przy żadnym zarzut nie pozostaje w mocy, albo po prostu okazuje się odmianą zarzutu pierwszego. Nim więc wyłącznie trzeba się zająć.
Wyników sądu wartościującego nie można „sprawdzić” tak jak się sprawdza obliczenia astronomiczne, czy matematyczne. Nie znaczy to jednak, że nie można ich sprawdzić w ogóle.
Można mówić o sprawdzaniu sądu wartościującego (Elzenberg ma na myśli zwłaszcza sąd estetyczny) w tym sensie, że może on być bardziej uzasadniony niż swoje zaprzeczenie. Ponadto wiele przekonań (nawet w nauce) uzasadnia się odwołując się do powszechnej zgody licznych, niezależnych, pracujących w tych samych warunkach obserwatorów. Z sądami wartościującymi może być podobnie. Owszem, takiej powszechnej zgody jeszcze nigdy nie było, ale nie oznacza to przecież, że być nie może. "Wbrew niedorzecznemu przysłowiu i sceptycyzmowi niechętnych wydaje się, że uczciwa dyskusja, prowadząc stopniowo od sądów nie przemyślanych od przemyślanych, prowadzi też od niezgodnych do mniej niezgodnych". A więc wydawanie sądów o wartości jest wysiłkiem jak najbardziej zbiorowym, nie jest to żadne "privatissimum" poznającego.
"Marek Aureliusz. Z historii i psychologii etyki".
Elzenberg zajmuje wobec "Rozmyślań" Marka Aureliusza stanowisko „psychologistyczne”, tzn. uważa, że na ich podstawie możliwe jest odtworzenie przeżyć psychicznych i stanów duchowych autora (wbrew np. P. Hadotowi). Etykę Marka rozważa na trzech płaszczyznach: „uzdatniania” do działań, które stają przed jednostką, sztuki walki z cierpieniem oraz wartościowania „swobodnego”, niezależnego od czynników zewnętrznych.
Marek Aureliusz – powiada Elzenberg – nie był człowiekiem palącym się do czynu, miał natomiast zamiłowanie do refleksji i filozofii. Owo usposobienie stało w konflikcie z wielką rolą, do jakiej został powołany, rolą cesarza rzymskiego, starał się zatem sam siebie przekonać do posłuszeństwa wobec swego państwowego obowiązku. Uzasadniał to dwiema prawdami dotyczącymi działania:
a) żadne działanie nie może być bez celu 
b) celem owym może być wyłącznie interes publiczny. 
Dlaczego? Bowiem człowiek jest stworzony by działać dla innych – byty niższe istnieją dla wyższych, a byty wyższe dla siebie wzajemnie. Ową celowość nazywa Marek „naturą” ludzką. Następnie zespala to rozumienie tego słowa z innym rozumieniem – natury jako ogółu cech i dążeń jednostki, otrzymując w ten sposób argument (dość kruchy wprawdzie, bo oparty na dwuznaczności), że działalność społeczna nie tylko jest celem życia ludzkiego, ale że przynosi też ona człowiekowi głęboką satysfakcję.
Owa zasada działania społecznego napotyka jednak trzy przeszkody:
Elzenberg twierdzi, że z powodów osobistych jest to dla Marka najistotniejsza część etyki. Jakież to powody? Jego melancholijne i „zorganizowane dla bólu” usposobienie, niemożność pełnego poświęcenia się temu, czemu by się chciał poświęcić (filozofia), konieczność pełnienia obowiązków na które nie ma ochoty, cierpienia fizyczne wynikające ze słabego stanu zdrowia. Jakie są sposoby walki z tym cierpieniem?
a) etyka optymizmu
Uzasadnienie metafizyczne – stoicy mają pogląd panteistyczny, natura jest tożsama z Bogiem, który jako rozumny dąży do dobra. Skoro zaś całość dąży do dobra, to dąży do dobra również każda cząstka – co jest dobre dla całości jest również dobre dla części, choćby się nawet początkowo wydawało niekorzystne czy złe. Niezadowolenie z losu który przypadł nam w udziale jest więc odstępstwem, wykroczeniem przeciwko naturze.
Jest to wywód czysto teoretyczny, jednak rzecz się na tym jeszcze nie kończy. Nie chodzi bowiem tylko o to, by tak tę sprawę rozumieć, przyjąć ją do wiadomości czysto intelektualnie. Chodzi również o to, by zająć odpowiednie do tego poglądu stanowisko praktyczne, to zaś można osiągnąć tylko w jeden sposób: trzeba nie tylko rozumieć, że jest się częścią Kosmosu, ale również to czuć. Do tego zaś można się nakłonić tylko bez bezustanne rozpamiętywanie, wczuwanie się i przemyśliwanie owej wszechświatowej jedności. I w tym punkcie refleksje etyczne Marka Aureliusza zmieniają się w religijną w swym tonie poezję zachwytu nad całością i pięknem wszechrzeczy.
Nazywa się to „etyką optymizmu”, gdyż przy tym sposobie myślenia zło jest ze świata rugowane, okazuje się być złem tylko pozornie.
b) etyka rezygnacji
Owo odwołanie się do stoickiego panteizmu to jednak nie wszystko. Wiara Marka w ów boski porządek wszechrzeczy nie jest niewzruszona, często (w istocie częściej niż chwile wiary) zdarzają się w "Rozmyślaniach" chwile weń zwątpienia i pojawia się alternatywa, albo porządek świata stoicki (boski rozum i ład wszechświatowy), albo epikurejski (bezład atomów i przypadkowość). Marek pragnie jednak, by jego etyka zachowywała moc nawet wtedy, kiedy zwątpi się w jej podstawy metafizyczne. Jak to osiągnąć?
Cierpienie występuje wtedy, gdy „chcę czegoś i się to nie dzieje lub nie chcę czegoś a się dzieje”. Można więc powiedzieć, że walka z cierpieniem rozgrywa się tu na dwóch frontach: nieosiągalnego dobra, lub nieuniknionego zła.
Po pierwsze, zauważyć trzeba, że dopóki nie jesteśmy bezsilni, nie musimy zła znosić, ale możemy je usuwać. Jeżeli natomiast jesteśmy bezsilni i zła się faktycznie nie da uniknąć, wówczas chęć uniknięcia go jest pragnieniem niemożliwego, jest więc absurdem i sprzecznością. „Chcenie” jest dla stoików konsekwencją rozumowego wyboru, zaś rozum nie może przecież pragnąć sprzeczności.
Drugi argument wychodzi z bezcelowości: istota rozumna nie powinna nic czynić bez celu, a przecież skarga i sprzeciw wobec nieuniknionego są bezcelowe i bezsensowne. Trzeci argument, w pewnym sensie najnaturalniejszy, a więc odwołanie się do męstwa i godności w znoszeniu cierpienia, porusza Marek (w przeciwieństwie choćby do Seneki) w stopniu bardzo niewielkim.
Problem jednak z owymi drogami walki z nieuniknionym złem jest taki, że wydają się one kierować przeciwko smutkowi, skardze etc., a więc zewnętrznym oznakom cierpienia, a nie cierpieniu samemu. Marek Aureliusz wydaje się co prawda utożsamiać jedno z drugim, wątpliwości jednak pozostają.
Główna argumentacja jest poświęcona walce z cierpieniem generowanym przez nieosiągalne dobro (da się ona wszakże rozciągnąć na nieuniknione zło, bowiem każde zło można interpretować jako pozbawienie jakiegoś dobra). Stoicka recepta jest wiadoma: wyrzeczenie, wyrzeknij się pożądania skierowanego ku temu, co nieosiągalne, a unikniesz cierpienia powstałego przez niezaspokojenie. Marek przekonuje się do konieczności wyrzeczenia poprzez myślenie o lichości i bezwartościowości wszystkich rzeczy. Tę bezwartościowość uzasadnia z kolei trojako:
i) „z analizy” – rozbiór każdej rzeczy na czynniki składowe pokazuje, że wartość jej jest pozorna, np. taniec tylko wydaje się piękny, a tak naprawdę jest tylko sekwencją ruchów, który każdy z osobna jest pozbawiony wartości, a więc taniec jako całość również jest bezwartościowy etc.
ii) „z definicji” – obdarcie rzeczy z kuszącej nazwy pokazuje pozorność jej wartości: smakowite mięsiwo jest tylko trupem świni, ciało prochem i kałem, seks wydzielaniem śluzu połączonym z drgawkami etc.
W ten oto sposób, stwierdza Elzenberg na zakończenie rozdziału, dochodzi do głosu smutek etyki Marka Aureliusza. Chcąc usunąć ze świata cierpienie, usunął z niego żądze, ale razem z nimi wszelką wartość. Życie w nim stało się bezsensowne, nie ma już bowiem żadnych wartości, o które warto by było zabiegać (tego smutku nie rekompensuje nawet duma z osiągnięcia autarkii, mocno się zaznaczająca u Seneki i Epikteta, ale kompletnie nieobecna u Marka).
Jest ono koroną każdej etyki, choć – zaznacza Elzenberg – dla Marka osobiście ważniejsza była walka z cierpieniem. Jakie zatem wartości dostrzegał?
Przede wszystkim jednolitość życia – musi ono upływać stale wedle jednej zasady. To jednak nie wystarcza, trzeba podać jeszcze treść tej zasady. Marek widzi dwie możliwości: wyrzeczenie i rozum. Z biografii wiadomo, że miał do ascezy wrodzoną skłonność, czy nawet „iskrę bożą”. Czym natomiast dla niego był rozum?
Rozum jest przede wszystkim czynnikiem prowadzącym do ładu, pozwalającym na dostrojenie się do harmonii i architektury wszechrzeczy. Źródła tego zamiłowania mogą być dwojakie: po pierwsze, estetyczne – dostrzeżenie piękna kosmicznej harmonii, po drugie, polityczne – ład staje się państwem, możliwa staje się analogia między porządkiem wszechświata a porządkiem państwowym. Elzenberg zaznacza, że Marek Aureliusz jest jednym z ostatnich, którzy dokonują owego zespolenia uczuć patriotycznych względem kosmosu i państwa. Przed nim ideę kosmopolityzmu rozumiano silnie politycznie, po nim górę biorą wątki o tożsamości zdecydowanie bardziej mistycznej. Marek – „ostatni w tym i w innych wypadkach przedstawiciel świata dawnego”.
Jakie wnioski praktyczne płyną z tego zamiłowania do "rozumu prowadzącego do ładu"? Dwa. Po pierwsze, wprowadzać ład we własne życie (co jest znowu formułą nieco pustą, nie wiadomo bowiem konkretnie o jaki ład ma chodzić), po drugie, kontemplować ład kosmosu. Owa kontemplacja jest zasadniczą treścią, do której prowadzi zawarta w „Rozmyślaniach” etyka: ascetyczne odwrócenie się od życia i oddanie się kontemplacji kosmosu.
Pogarda dla nagrody – to się wydaje być w całej etyce Marka najjaśniejsze. "Dzięki niej doktryna stoicka przestaje być zwykłym, o inaczej tylko ustawionym bilansie strat i korzyści, odpowiednikiem epikureizmu, a staje się czymś zasadniczo od niej różnym i wyższym, w tej zaś wyższości stoicyzmu ma i Marek swój pełny udział"
Trzy ściśle psychologiczne rysy tej etyki:
a) lekceważenie indywidualności. U Greków człowiek był zobowiązany postępować zgodnie z własną, indywidualną naturą. U stoików nie ma tego – natura „człowieka w ogóle” przeważa, brak zatem miejsca na indywidualizm (poniekąd dlatego trwa Marek Aureliusz na stanowisku cesarskim, mimo ewidentnego braku do tego skłonności)
b) „bierność” – wynikająca z charakteru Marka skłonność do rezygnacji z działania w zamian za pewność uniknięcia rozczarowującej porażki
c) „brak zmysłu życia” – pewna charakterystyczna niezdolność do cieszenia się światem, "o szczęściu mówi Marek jak ślepy o kolorach".
Następna uwaga: istnieją ewidentne ułomności wspomnianej „substancjalnej” argumentacji na rzecz bezwartościowości rzeczy. W wersji „z analizy” wywód można po prostu odwrócić: zamiast mówić „wino jest bez wartości, wszak to tylko sok z jagód” można powiedzieć „ależ wspaniałe są te jagody – sok z nich jest winem”. Argument staje się wówczas obosieczny i wyłącznie od subiektywnego upodobania zależy, którą wersję wybierzemy. W wersji „z definicji” jest wyraźna luka logiczna: brak wartości w oddzielnych cząstkach farby nie znaczy, że utworzony z ich nagromadzenia obraz również będzie wartości pozbawiony.
Ponadto Marek Aureliusz, podobnie jak cały stoicyzm, jest silnie „antyartystyczny” – mamy kontemplację kosmosu, ale o sztuce w „Rozmyślaniach” nie ma ani słowa, a jeśli już się jakieś trafi, to silnie nieprzychylne.
Na koniec: co te wszystkie osobiste rysy mają ze sobą wspólnego? Najlepiej oddaje to jedno słowo – zmęczenie. Ideałem szczęścia jest spokój i dążenie do tego spokoju się wielokrotnie u Marka wybija na wierzch. W sumie, u człowieka tak z natury refleksyjnego a obdarzonego tak wymagającym stanowiskiem, nic dziwnego. Jednak Marek nie marzy o spokoju tylko jako o możliwości kontemplacji i refleksji. Marzy również o spokoju dla samego spokoju. Elzenberg kończy słowami: "Trzeba, jak mówi Empedokles, stać się kulą bez kantów, zewsząd równą, jednakową i gładką" („Rozmyślania” XII, 3) "i gładko się dzięki temu toczącą; trzeba z morza burzliwych instynktów wpłynąć w spokojną zatokę. „Usuń, gdy zechcesz, mniemanie, a jak po opłynięciu przylądka znajdziesz ciszę, morze spokojne, i zatokę nie wzburzoną falami” ("„Rozmyślania” XII, 22"). Obraz pełen wielkiej poezji; ale jest to poezja – zmęczenia."
"Ahimsa i pacyfizm. Rzecz o gandyzmie".
Są cztery zasadnicze różnice między ahimsą Gandhiego, a pacyfizmem w rozumieniu zachodnim:
Ową słuszność moralną poznaje się "wysiłkiem myśli, popartym odpowiednią ascezą". I ostatecznie różnica brzmi: "nie godzi się wszczynać wojen, bo to kładzie chmury przed słońce prawdy; oto bodaj ostateczna tak różna od europejskiej motywacja pacyfizmu Gandhiego. Nie godzi się i nie ma potrzeby, bo kto poznał prawdę i słuszność, posiadł siłę, której nikt się nie oprze, jeśli on sam jest dość mężny by jej chcieć użyć". Gandhi wierzy, że w ostatecznym rozrachunku, przy odpowiednim męstwie owa walka bez przemocy zawsze okaże się skuteczna.
Prace Elzenberga.
Przede wszystkim:
Na tom "Wartość i człowiek" składają się rozprawy następujące:
1. Pojęcie wartości perfekcyjnej 2. O różnicy między „pięknem” a „dobrem” 3. Piękno moralne 4. Etyczny charakter sztuki 5. Estetyka jako dyscyplina wartościująca 6. Zabarwienie uczuciowe jako zjawisko estetyczne 7. Ekspresja pozaestetyczna i estetyczna 8. Osobowość twórcza artysty 9. W sprawie estetyzmu w literaturze 10. Nauka o literaturze czy krytyka literacka? 11. W sprawie podstaw krytyki literackiej 12. Etyka wyrzeczenia. Czym jest i jak bywa uzasadniana? 13. Powinność i rozkaz 14. Przeciwko hedonizmowi 15. Realizm praktyczny w etyce a naczelne wartości życia ludzkiego 16. Ideał zbawienia na gruncie etyki czystej 17. Nauka i barbarzyństwo 18. O funkcji komunikatywno-poznawczej wysławiania się obrazowego
Na tom "Próby kontaktu" składają się rozprawy następujące:
Część pierwsza, studia krytyczne: 1. Żeromskiego "Sułkowski" 2. Berenta "Żywe kamienie" 3. O Borowym, Kasprowiczu i niektórych kłopotach z ocenami estetycznymi 4. Rabindranath Tagore jako poeta liryczny 5. Tagorego kilka dzieł prozą 6. Rolland, Duhamel, France 7. Villiers de l’Isle-Adam, Maeterlinck, Claudel 8. Anatol France
9. Rolland, Malraux, Aragon, Mauriac 10. Gide, Valéry, Malraux – Boy, Rogowicz, Kołoniecki jako tłumacze 11. "Próby" Montaigne’a
12. Martin du Gard, Vercors, Ronsard, Rimbaud. Powojenne nawiązanie kontaktów z literaturą francuską
Część druga, eseje: 1. Troska o myśl (O początkach mojego filozofowania) 2. O indywidualność w nauce 3. Legiony i romantyzm 4. Zły estetyk i jego sława 5. Wielkość i my (z powodu dyskusji o Mickiewiczu) 6. Lukrecjusz i materializm 7. Brutus, czyli przekleństwo cnoty 8. Ahimsa i pacyfizm. Rzecz o gandyzmie 9. Gandhi w perspektywie dziejowej
Ponadto:

</doc>
<doc id="168903" url="https://pl.wikipedia.org/wiki?curid=168903" title="Model HSB">
Model HSB



</doc>
<doc id="168904" url="https://pl.wikipedia.org/wiki?curid=168904" title="Oracja">
Oracja

Oracja (łac. oratio od orare: "mówić", "rozprawiać") to:
Etymologia słowa pochodzi z łacińskiego "oratorium" ('dom modlitwy'), przekształcone co do znaczenia według wł. Oratorio di San Filippo Neri w Rzymie, gdzie w XVI w. odbywały się nabożeństwa muzyczne w rodzaju misteriów, "oratio" ('przemówienie' łac. 'mowa; język, styl') i łac. "orator" ('mówca') od "orare" ('wypowiadać formułę liturgiczną; mówić; błagać; modlić się')
zobacz też: orator, perora

</doc>
<doc id="168905" url="https://pl.wikipedia.org/wiki?curid=168905" title="Kleopatra Selene II">
Kleopatra Selene II

Kleopatra Selene, Kleopatra VIII (ur. 40 p.n.e., zm. 5 n.e.) – córka rzymskiego wodza Marka Antoniusza i Kleopatry VII, królowej Egiptu. 
Życiorys.
Otrzymała imię Selene (Księżyc), a jej bliźniaczy brat Aleksander – imię Helios (Słońce). W 37 p.n.e. Marek Antoniusz uznał oficjalnie ich oboje za swoje dzieci, decyzją tą wzbudzając oburzenie wielu Rzymian. Podczas tzw. "Donacji Aleksandryjskiej", specjalnie zorganizowanej uroczystości w Aleksandrii jesienią 34 p.n.e., Marek Antoniusz rozdzielił wschodnie królestwa, ogłaszając Kleopatrę królową Egiptu, Cypru, Afryki i Celesyrii współwładającą z synem Cezarionem (synem Cezara), Aleksandrowi Heliosowi oddał Armenię, Medię i podbite części Partii, Ptolemeuszowi – Fenicję, Syrię i Cylicję. Kleopatra Selene została ogłoszona przez ojca królową Cyrenajki i Libii. Po porażce w bitwie pod Akcjum i w jej konsekwencji samobójczych śmierci Antoniusza i Kleopatry i aneksji Egiptu przez Oktawiana w 30 p.n.e. Kleopatra Selene, razem z braćmi (Aleksandrem i Ptolemeuszem) została oddana pod opiekę Oktawii, siostry Augusta i byłej żony Marka Antoniusza. W 29 p.n.e. byli prowadzeni w pochodzie triumfalnym Oktawiana.
Pomiędzy 25 a 20 rokiem p.n.e. poślubiła Jubę II, króla Mauretanii. Była jego pierwszą żoną. Mieli syna Ptolemeusza (przyszłego króla Mauretanii) i córkę (prawdopodobnie noszącą imię Kleopatra). Uważa się, że epigramat Krinagorasa z Mityleny „Epitafium dla Selene” jest poświęcony właśnie Kleopatrze Selene.

</doc>
<doc id="168907" url="https://pl.wikipedia.org/wiki?curid=168907" title="Karl von Spreti">
Karl von Spreti

Karl Graf von Spreti (ur. 21 maja 1907, zm. 5 kwietnia 1970) – niemiecki polityk (Unia Chrześcijańsko-Społeczna w Bawarii) i dyplomata.
Urodzony w szlacheckiej rodzinie. Od 1968 był ambasadorem Niemiec w Gwatemali; został zamordowany przez partyzantkę gwatemalską Fuerzas Armadas Rebeldes (FAR) podczas gwatemalskiej wojny domowej. Po jego śmierci stosunki dyplomatyczne między Niemcami a Gwatemalą uległy znacznemu pogorszeniu.
Sprawie śmierci dyplomaty Ryszard Kapuściński poświęcił książkę "Dlaczego zginął Karl von Spreti?"

</doc>
<doc id="168910" url="https://pl.wikipedia.org/wiki?curid=168910" title="Panegiryk">
Panegiryk

Panegiryk – gatunek literatury stosowanej, uroczysty tekst pochwalny (mowa, wiersz, list, toast, itp.) sławiący jakąś osobę, czyn, wydarzenie; pełen przesadnego zachwytu, często o charakterze pochlebczym. W starożytnej Grecji nazwą tą określano również mowy wygłaszane na pogrzebach wybitnych osobistości, wodzów i polityków, sławiące ich zasługi obywatelskie i patriotyczne.
Powszechny zwłaszcza w dobie odrodzenia, XVI–XVIII w. Pisany często przez poetów związanych z dworami królewskimi lub magnackimi. W epoce oświecenia starano się zwalczać panegiryzm. W staropolskiej poezji gatunek uprawiali m.in.: Jan Kochanowski, Szymon Szymonowic, Jan Andrzej Morsztyn, Ignacy Krasicki, Adam Tadeusz Naruszewicz, Stanisław Trembecki, Daniel Naborowski.

</doc>
<doc id="168912" url="https://pl.wikipedia.org/wiki?curid=168912" title="Uniwersalna klasyfikacja dziesiętna">
Uniwersalna klasyfikacja dziesiętna

Uniwersalna klasyfikacja dziesiętna, UKD – system klasyfikacji zbiorów bibliotecznych będący modyfikacją klasyfikacji dziesiętnej Deweya, dokonaną przez dwóch prawników belgijskich: Paula Otleta i Henriego La Fontaine’a. Modyfikacja Belgów klasyfikacji dziesiętnej ukazywała się w zeszytach w języku francuskim w latach 1897–1905. W 1907 roku "Institut International de Documentation" (IID) opublikował stereotypowy przedruk pod tytułem "Manuel du repertoire bibliographique universel", który uznano za pierwsze wydanie UKD; standard ten nosi obecnie numer FID No 68 ("Fédération Internationale d’Information et de Documentation").
Twórcy UKD przejęli bez zasadniczych zmian schemat KDD, natomiast znacznie rozbudowali poddziały pomocnicze i wprowadzili możliwość tworzenia symboli złożonych. Została zmieniona więc gramatyka, która zasadniczo odróżniała KDD od UKD. W roku 1905 Międzynarodowy Instytut Bibliograficzny wydał tablice tej klasyfikacji po raz pierwszy. UKD zyskała szerokie zastosowanie w bibliotekach na całym świecie, a jej tablice publikowane są w 23 językach. Właścicielem praw autorskich do UKD jest FID. Tablice UKD wydawane są w pięciu wariantach, które mają zadowalać szeroki krąg użytkowników:
UKD, tak jak KDD, oparta jest na systemie dziesiętnym. Charakteryzuje się ona porządkowaniem cyfr w kolejności ułamków dziesiętnych, a nie liczb naturalnych, oraz rozbudową „wszerz” jednej klasy ograniczoną do 10, ponieważ z jednego symbolu można utworzyć tylko 10 równorzędnych.
W UKD zaniechano sortowania trzycyfrowego minimum – dopisywania zer na końcu symbolu tak jak w KDD, wprowadzono natomiast oddzielanie grup trzycyfrowych kropką, ułatwiającą odczytywanie i zapisywanie symbolu.
Zasadniczy trzon klasyfikacji stanowią tablice główne. Każdy z głównych działów dzieli się na 10 dalszych. Występuje rozbudowa pozioma „wszerz” – w szeregu i pionowa „w głąb” – w łańcuchu.
Tablice pomocnicze.
Tablice pomocnicze składają się z dziesięciu tablic, oznaczonych symbolami: I z określnikami od litery, a do litery k, oraz tablicy z numerem II. Tablice z numerem I oraz literami, a i b dotyczą tworzenia symboli złożonych za pomocą następujących znaków:
Tablice z numerem I oraz literami od c odnoszą się do poddziałów wspólnych:
Tablica Ih, dotyczy podziału alfabetycznego i numerycznego. Tablica Ik odnosi się do poddziału wspólnego, zaczynającego się od kreski i zera. Tablica, oznaczona cyfrą II, dotyczy poddziałów specjalnych.
Tablica Ia.
Tablica Ia dotyczy tworzenia symboli złożonych za pomocą znaków + i /, łączące symbole proste bądź rozwinięte, będącymi wyrażeniem zagadnień równorzędnych i niezależnych lub zagadnień, między którymi zachodzi luźny związek. Znak + łączy symbole, niewystępujące bezpośrednio po sobie w tablicach UKD, na przykład:
Znak / łączy symbole, które w tablicach UKD następują bezpośrednio po sobie. Znak / jest skróconą formą zapisu połączonych plusem symboli. Przed kreską podawany jest pierwszy symbol, należący do ciągu, po kresce – ostatni, na przykład:
Tablica Ib.
Tablica Ib określa sposób tworzenia symboli złożonych przy użyciu znaków łączących : i ::, a także grupowania symboli złożonych za pomocą nawiasu kwadratowego [ ]. Znak : łączy symbole proste i rozwinięte, odnoszące się do przedstawionych w dokumencie zagadnień, między którymi zachodzi zależność semantyczna. Symbole, połączone dwukropkiem, są równoległe i podlegają inwersji, na przykład:
Znak :: łączy symbole proste lub rozwinięte, zależne od siebie w sposób jednostronny, dlatego symbole te nie podlegają inwersji. Znak :: stosowany jest także wtedy, gdy wśród symboli, dostępnych w tablicach głównych UKD, nie występuje odpowiedni dla zagadnienia symbol, na przykład:
Nawiasy kwadratowe [ ] lub występujące osobno [ lub ] grupują symbole proste lub połączone znakami + lub : symbole rozwinięte, które, będąc w grupie, znajdują się w pewnej relacji do symboli spoza nawiasu, na przykład:
Tablica Ic.
Tablica Ic dotyczy poddziałów wspólnych języka i jest wzorcem dla rozbudowy działów głównych 811 – Poszczególne języki oraz 821 – Literatura poszczególnych języków, a także dla tablicy pomocniczej If – Poddziały wspólne rasy, narodowości i grupy etnicznej. Symbole z tablicy Ic używane są dla wskazania języka, w którym został sporządzony dokument lub z którego został przetłumaczony. Tablica Ic zawiera także poddziały syntetyczne, poprzedzane przy zapisie znakiem ’, pełnią funkcję poddziałów analitycznych, na przykład:

</doc>
<doc id="168916" url="https://pl.wikipedia.org/wiki?curid=168916" title="Saab 9-3">
Saab 9-3

Saab 9-3 – samochód osobowy klasy średniej produkowany pod szwedzką marką Saab w latach 1998–2011 oraz ponownie przez szwedzkie przedsiębiorstwo NEVS w latach 2013–2014..
Pierwsza generacja.
Saab 9-3 I został zaprezentowany po raz pierwszy w 1998 roku.
Samochód został oznaczony kodem fabrycznym "YS3D", stanowiąc modernizację modelu 900 II generacji produkowanego w latach 1994–1998. Nazwa zmiany modelu z 900 na 9-3 stanowiła kontynuację nowej formy nazewnictwa przyjętej po raz pierwszy w 1997 roku, wraz z wprowadzeniem modelu Saab 9-5.
Podobnie jak z modelem 900 firma Saab korzystała z zaplecza technicznego amerykańskiego koncernu General Motors, co zaowocowało wprowadzeniem pierwszego w historii marki silnika wysokoprężnego. Silnik ten był jedynym silnikiem tegoż koncernu, jednocześnie jedynym silnikiem wysokoprężnym w modelu 9-3.
SAAB kontynuując swoją tradycję doposażała model 9-3 w silniki (rodzina silników SAAB H Engines), do roku 2000 głównie jednostki turbodoładowane, a od roku 2001 tylko w silniki turbodoładowane.
Producent zapewniał, że wprowadzono blisko 1100 poprawek i ulepszeń, natomiast wizualnie oba modele różnią jedynie detale tj. m.in. umieszczenie tablicy rejestracyjnej pomiędzy tylnymi światłami, przeniesione na szybę trzecie światło stop, zderzaki, grill, klapa bagażnika, wyposażenie czteroramiennej kierownicy w przyciski sterowania radiem, nowy SID z cyfrowym zegarem oraz nowe fotele o bardziej komfortowym kształcie. Przy okazji doposażono pojazd w uchwyt na napoje oraz czujnik zmierzchu regulujący siłę podświetlenia deski rozdzielczej.
W 2002 roku samochód zastąpiono nowym modelem Saab 9-3 SportSedan, lecz model YS3D produkowano jeszcze krótko jako Saab 9-3 Classic. Wyprodukowano łącznie 326 270 egzemplarzy.
Silniki.
W stosunku do modelu 900 zrezygnowano ze stosowania jednostek napędowych Opla w układzie V6 o pojemności 2.5 l, w którym często psuł się rozrząd. Za to po raz pierwszy pojawił się w ofercie silnik wysokoprężny R4 2.2 (2172 cm³) o mocy 116 KM, w późniejszych rocznikach modelu 125 KM, będący konstrukcją koncernu General Motors (silnik występował również w autach innych marek, m.in. w Oplu Omedze).
W przeciwieństwie do silników wysokoprężnych wszystkie silniki benzynowe należały do rodziny Saab H. W ich konstrukcji zastosowano podwójny wałek rozrządu i 16-zaworową głowicę. Były to jednostki o oznaczeniach B204 i B234 (kolejno o pojemnościach 2 i 2,3 litra), natomiast w roku 2001 wprowadzono nowocześniejsze silniki B205 i B235 (pojemności jak w starszej konstrukcji, kolejno 2 i 2,3 litra). Silniki z serii B204 i B234 występowały w wersjach zarówno wolnossących, jak i turbodoładowanych, natomiast nowsze B205 i B235 tylko w wersjach turbodoładowanych. Turbodoładowane motory z rodziny SAAB H Engines zapewniają dużą elastyczność oraz wysoki moment obrotowy w całym zakresie obrotów silnika. Zapewnia to znakomite przyśpieszenie bez konieczności redukowania. Silniki te wyposażone są w wałki balansu, które eliminują drgania silnika. Jednostki napędowe (głównie turbodoładowane) charakteryzują się bardzo wysoką kulturą pracy.
Silniki turbodoładowane z serii B204 i B234 sterowane były oprogramowaniem Trionic 5, natomiast nowocześniejsze B205 i B235 sterowane były systemem Trionic 7. Zarówno silniki B204, B234, jak i nowsze B205 i B235 są bardzo podatne na modyfikacje, co daje możliwość znacznego zwiększenia mocy silnika, bez konieczności znacznej ingerencji w jego konstrukcje. B205R generował 102,5 KM z litra pojemności. B235R pochodzący z wersji Viggen generował 225/230 KM i 342 Nm.
Filozofia ‘EcoPower’ marki Saab zapewniała wysoką moc i moment obrotowy, co zapewnia znakomite osiągi pojazdu, przy jednoczesnym zapewnieniu niskiego zużycia paliwa, a także niskiego poziomu emisji spalin.
Wersje wyposażeniowe.
Standardowe wyposażenie pojazdu obejmuje m.in. cztery poduszki powietrzne, napinacze pasów, aktywne zagłówki, ABS, elektryczne sterowanie szyb, elektryczne sterowanie lusterek, zamek centralny, wspomaganie układu kierowniczego, wycieraczki i spryskiwacze reflektorów, blokadę skrzyni biegów, klimatyzację automatyczną, wielofunkcyjną kierownicę, SAAB Information Display (SID, który występował w dwóch wersjach. SID 1 i nowszy, bardziej rozbudowany, z większą ilością funkcji SID 2).
Lista wyposażenia dodatkowego obejmuje m.in. elektrycznie sterowany szyberdach, alarm, halogeny, rozbudowany system audio (ze wzmacniaczem), zmieniarkę CD, skórzaną tapicerkę, podgrzewane przednie fotele i kanapa tylna, elektrycznie regulowane przednie fotele z funkcją pamięci ustawień fotela kierowcy, tempomat i Saab Car Computer.
Druga generacja.
Saab 9-3 II został zaprezentowany po raz pierwszy w 2002 roku.
Zupełnie nowe wcielenie modelu otrzymało tym razem kod fabryczny "YS3F". Konstrukcja pojazdu została opracowana na bazie płyty podłogowej amerykańskiego koncernu General Motors – Epsilon I na której powstały m.in. Opel Vectra C, Fiat Croma oraz Cadillac BLS. Pojazd otrzymał klasyczną sylwetkę nadwozia, której charakterystycznym dla marki Saab elementem był trójdzielny wlot powietrza. Podobnie jak inne modele marki stacyjkę umieszczono pomiędzy przednimi fotelami.
W 2004 roku zaprezentowana została odmiana cabrio pojazdu, a w 2005 roku podczas targów motoryzacyjnych w Genewie zaprezentowano odmianę SportCombi (kombi) (wersja prototypowa zaprezentowana w 2003 roku jako SportHatch). Wersja kombi otrzymała charakterystyczny styl dla samochodów marki Saab połączony z pojazdem o sportowych cechach oraz otrzymała białe klosze tylnych lamp w których umieszczone zostały diody LED. Samochód wyposażono w identyczne systemy jak model SportSedan oraz nowej generacji system ESP i ESP Plus, a także asystenta ruszania na wzniesieniu (HSA). Wraz z wprowadzeniem na rynek wersji kombi wzbogacono gamę jednostek napędowych o silnik V6 2.8 T (2792 cm³) o mocy 250 KM (280 KM – XWD). W tym samym roku zastąpiono wysokoprężny silnik 2.2 TiD konstrukcji GM przez nowoczesną jednostkę 1.9 JTD konstrukcji Fiata, którą oznaczono modelem TiD.
W 2007 roku podczas targów motoryzacyjnych we Frankfurcie zaprezentowano wersję Turbo X, która powstała z okazji 30-lecia istnienia turbodoładowanego Saaba 900. Wyprodukowano jedynie 2000 egzemplarzy w nadwoziu sedan i kombi. Jedynym kolorem nadwozia jest metaliczna czerń, elementy wnętrza wykonane zostały z karbonu, wnętrze wykończone skórą, a opcjonalnie doposażyć pojazd można było m.in. w magnezowe 19-calowe alufelgi. Do napędu posłużył silnik 2.8 T o mocy 280 KM i momencie obrotowym 400 Nm. Silnik ma zmienne fazy rozrządu oraz doładowanie typu Twin Scroll. Wersja Turbo X wyposażona została w napęd XWD z eLSD (elektroniczna „szpera”).
9-3X.
W marcu 2009 roku podczas targów motoryzacyjnych w Genewie zaprezentowano uterenowioną odmianę 9-3X, która różni się od podstawowego modelu m.in. dodatkowymi osłonami zderzaków oraz większym prześwitem. W tym samym roku chiński Beijing Auto kupił od Saaba prawa do produkcji II generacji modelu 9-3 z 2003 roku. Produkcyjna wersja auta produkowana jest jako BAIC C60.
Restylizacje.
W 2006 roku całkowicie zmieniono deskę rozdzielczą pojazdu, a w połowie 2007 roku samochód przeszedł gruntowny face lifting, który stylistycznie nawiązał pojazd do koncepcyjnego modelu Aero-X z 2006 roku. Zmieniono m.in. przedni zderzak, atrapę chłodnicy oraz reflektory przednie i tylne lampy. Wraz z modernizacją pojazdu wzbogacono gamę jednostek napędowych o podwójnie doładowany silnik wysokoprężny 1.9 TTiD o mocy 180 KM oraz dwa turbodoładowanie silniki BioPower zasilane benzyną, bioetanolem lub mieszanką obu paliw o pojemności 2.0 l (oznaczenie 1.8t) i mocy 175 KM oraz 2.0 l i 200 KM, a także wprowadzono wersję z samodzielnie skonstruowanym elektronicznie rozdzielanym napędem XWD, opartym na sprzęgle Haldex IV generacji.
W 2011 roku pojazd poddano ponownie restylizacji, tym razem znacznie mniej rozległej. Zmieniono m.in. światła przednie w które wkomponowano światła do jazdy dziennej wykonane w technologii LED, atrapę chłodnicy, przedni zderzak, z tyłu pojazdu usunięto napis Saab, a wersję sedan standardowo wyposażono w spojler. Oprócz zmian wprowadzono dwa nowe wzory 17 i 18-calowych alufelg. Pod maskę pojazdu wprowadzono nowy benzynowy motor o pojemności 2 l w dwóch wariantach mocy: 163 KM oraz 220 KM. Silnik wyposażono w bezpośredni wtrysk, zmienne fazy rozrządu oraz doładowanie typu Twin Scroll. Pod koniec 2011 roku zaprzestano produkcji modelu z powodu bankructwa przedsiębiorstwa.
NEVS.
Od 2 grudnia 2013 roku do maja 2014 roku po wykupieniu Saaba przez nowego inwestora (NEVS) prowadzono ponowną produkcję modelu. Produkowane po przerwie auta oferowano wyłącznie z turbodoładowanym silnikiem benzynowym produkcji GM o pojemności 2 l i mocy 220 KM, który w wersji ze skrzynią manualną prędkość 100 km/h osiągał w 6,9 s i maksymalnie rozpędzał pojazd do 240 km/h. W ofercie znajdował się wyłącznie model 9-3 Aero z nadwoziem sedan. Konfiguracja ta bazowała na zmodyfikowanej wersji Griffin z ostatnich lat produkcji przez GM. Saab sprzedawany przez NEVS od produkowanego do 2011 roku modelu różnił się m.in. logo z którego zniknęła charakterystyczna głowa gryfa, lecz pozostał napis SAAB.
W pojeździe w porównaniu do ostatniego rocznika produkcji GM zmieniono m.in. fotele i zagłówki. Samochód sprzedawany był wyłącznie na rynku szwedzkim, a zamówienia składać można było pośrednictwem internetu. W związku z zamknięciem sieci dealerskiej marki, nowe auta można było odebrać jedynie z fabryki w Trollhattan. Dostawcą nadwozi był fiński koncern Ruukki. W 2014 roku przygotowano mocniejszą wersję "Hirsch Edition", o mocy zwiększonej do 275 KM. Standardowe wyposażenie Saaba produkowanego przez NEVS obejmowało m.in. skórzaną tapicerkę oraz kierownicę, elektrycznie sterowane szyby, elektrycznie regulowane i podgrzewane fotele i lusterka, 18-calowe alufelgi, dwustrefową klimatyzację, tempomat, czujniki parkowania oraz sześć poduszek powietrznych, a także matową stylizowaną na chrom blendę deski rozdzielczej.
W kwietniu 2014 roku rozpoczęto przygotowania do produkcji wersji napędzanej silnikiem elektrycznym, do której większość komponentów i baterii pochodzi z rynku chińskiego. Testy 200 egzemplarzy przed seryjnych odbywały się na terenie chińskiego Qingdao. Produkcja seryjna rozpocząć się miała jesienią 2014. Samochód z bateriami umieszczonymi w podłodze i załadowanymi do pełna posiada około 200 km zasięgu.
W maju 2014 roku ze względu na chińskiego inwestora firmę Qingbo, która zwlekała z płatnościami wstrzymano produkcję modelu 9-3. Zatrzymanie produkcji wiązało się z pozostawieniem na taśmie montażowej 100 niedokończonych samochodów. Ich finalną kompletację NEVS dokończył w lutym 2015 roku.
W sierpniu 2014 roku przedstawiono prototyp elektrycznego Saaba 9-3. Pojazd wyposażono w jednostkę elektryczną o mocy 136 KM, która od 0 do 100 km/h rozpędza samochód w 10 sekund oraz ogranicza jego prędkość maksymalną do 120 km/h, a akumulatory litowo-jonowe umieszczone pod podłogą bagażnika zapewniają zasięg około 200 km.
W czerwcu 2016 roku firma NEVS ogłosiła, iż rezygnuje z wykorzystywania marki Saab, w związku z wygaśnięciem praw do jej używania. Na początku 2017 roku ogłoszono informację o uzyskaniu homologacji na elektryczną odmianę 9-3. Na początku grudnia 2017 roku w chińskiej fabryce NEVS w Tiencinu rozpoczęto produkcję elektrycznego modelu 9-3 oferowanego już pod własną marką jako NEVS 9-3EV. W międzyczasie, w październiku 2019 roku wystawiono na sprzedaż ostatni egzemplarz Saaba 9-3.
Nowinki technologiczne.
Samochód wyposażony został w system Saab ReAxs umożliwiający samoistne skręcanie się tylnych kół, ESP, system elektronicznego rozdziału siły hamowania (EBD), system kontroli hamulców na zakrętach (CBC) oraz system kontroli trakcji (TCS), program ustawień indywidualnych "Profiler" pozwalający konfigurować funkcję pokładowe stosownie do potrzeb lub bieżących warunków jazdy. Za pomocą wyświetlacza menu ustawić można m.in. parametry autoalarmu, wewnętrznego ogrzewania postojowego, podgrzewacza silnika, czujnika parkowania, zegara, czujnika deszczu wycieraczek, zmiany jednostek miar metrycznych na anglosaskie oraz oświetlania wskaźników i przyrządów (Night Panel). System dwustrefowej automatycznej klimatyzacji wyposażony został w wykrywacz zmian w natężeniu światła słonecznego na zewnątrz samochodu, dzięki czemu odpowiednio reguluje parametry przepływu powietrza. System nawigacji satelitarnej dostępny opcjonalnie został zaprojektowany przez Saaba. Cechuje się on specjalnym oprogramowaniem, które obejmuje m.in. funkcję instrukcji głosowych, zbiór indywidualnych lokalizacji punktów podróży oraz funkcję dynamicznej orientacji, pozwalającą m.in. omijać korki i większe przeszkody drogowe. Zintegrowany został także system Bluetooth, który umożliwia łączenie w sieć, na niewielkie odległości, różnych urządzeń elektronicznych, takich jak telefony, palmtopy, komputery i np. zestawy słuchawkowe. W ramach całego systemu dostępne są na przykład następujące funkcje: sterowanie głosem telefonu komórkowego ze zintegrowanym systemem głośnomówiącym, przeglądanie stron internetowych, odbieranie poczty elektronicznej oraz transmisja danych (przy użyciu palmtopów lub laptopów z kartą sieciową Bluetooth).

</doc>
<doc id="168919" url="https://pl.wikipedia.org/wiki?curid=168919" title="Sejsmologia">
Sejsmologia

Sejsmologia (z gr. "seismós" trzęsienie i "logos" nauka) – dział geofizyki zajmujący się badaniem trzęsień ziemi oraz rozchodzenia się fal sejsmicznych wewnątrz Ziemi.
Podstawowymi danymi obserwacyjnymi w sejsmologii są sejsmogramy, czyli zapisy fal sejsmicznych dokonywane przez sejsmografy. Obserwując te fale można wyciągnąć wnioski dotyczące budowy wnętrza Ziemi, jak i wnioskować o procesach w ognisku trzęsienia ziemi. Obecnie tworzy się sieci sejsmografów, które pozwalają na wykrycie nawet słabych wstrząsów lub eksplozji z odległości tysięcy kilometrów i precyzyjne określenie ich położenia.
Do badań procesów w ognisku trzęsienia ziemi wykorzystuje się też badania efektów trzęsień ziemi w pobliżu epicentrum, np. przesunięcia skał wzdłuż uskoków, zmiany topografii zachodzące przy trzęsieniu i in. Dział sejsmologii wykorzystujący sztuczne źródła fal (np. wybuchy materiałów wybuchowych) do badania wnętrza Ziemi w celach poszukiwania i rozpoznania złóż nazywany jest na ogół sejsmiką.

</doc>
<doc id="168921" url="https://pl.wikipedia.org/wiki?curid=168921" title="Instalacja (technika)">
Instalacja (technika)

Instalacja – zestaw urządzeń wewnątrz budynku, pojazdu, statku lub innego obiektu, służących do przesyłania mediów takich jak prąd elektryczny, woda, gaz ziemny, paliwo, ścieki, czy inne substancje. Na instalację składają się zwykle elementy liniowe odpowiednie do transportu danego medium takie jak rury czy przewody elektryczne, oraz dodatkowe elementy służące do monitorowania i sterowania przepływem medium, takie jak pompy, zawory, liczniki, bezpieczniki i inne.
Instalacje pełnią podobną funkcję do sieci, z tym że te drugie służą do transportu mediów na zewnątrz, podczas gdy instalacje obsługują wnętrza obiektów.
Rodzaje instalacji.
Ze względu na przesyłane medium oraz przeznaczenie można wyróżnić następujące instalacje:
elektryczne
sanitarne

</doc>
<doc id="168923" url="https://pl.wikipedia.org/wiki?curid=168923" title="Łukasz Kobiela">
Łukasz Kobiela

Łukasz Kobiela (ur. 14 września 1964) – polski wokalista i gitarzysta bluesowy. Śpiewa, akompaniując sobie na gitarze akustycznej, utwory bluesowe z repertuaru m.in. Roberta Johnsona, Big Billa Broonzy, Billie Holiday i Bessie Smith. Występuje zwykle solo, chociaż współpracował z też z Janem „Kyksem” Skrzekiem i czeskim wirtuozem harmoniki ustnej Ondřejem Konradem.
Na estradzie zadebiutował podczas festiwalu "Rawa Blues" w 1985. W latach 1987 i 1988 koncertował w Czechosłowacji, a w 1989 w Estonii. W 1994 roku TVP Katowice wyemitowała program 100% live, w którym zaprezentował repertuar oparty na standardach bluesowych.
Najczęściej występował w klubach na terenie Polski oraz na festiwalach "Rawa Blues", "FAMA" w Świnoujściu i na "Solo Duo Trio" w Krakowie.
Od 2010 roku obok m.in. Ireneusza Dudka, Jana Chojnackiego, Ryszarda Glogera i Marka Jakubowskiego członek rady artystycznej festiwalu "Rawa Blues".
Reżyser i scenarzysta koncertów i widowisk muzycznych emitowanych m.in. w I programie TVP i TVP Polonia. W 2011 roku współscenarzysta i reżyser widowiska "16.12.1981" poświęconego pacyfikacji kopalni „Wujek” w Katowicach, w którym udział wzięli Ryszard Rynkowski, Anna Serafińska, Luxtorpeda, De Press, Muniek Staszczyk i Paweł Kukiz. Autor scenariusza i reżyser koncertu „Za wolność 1863” z okazji 150. rocznicy wybuchu powstania styczniowego, który odbył się 1 lutego 2013 r. z udziałem Tadka Firma Solo, Pawła Kukiza, Bas Taipana, Hemp Gru, zespołów 52 Dębiec, Luxtorpeda i Y-Bandu Janusza Yaniny Iwańskiego.

</doc>
<doc id="168925" url="https://pl.wikipedia.org/wiki?curid=168925" title="Jagiellonia (korporacja)">
Jagiellonia (korporacja)

Jagiellonia – korporacja akademicka powstała w Wiedniu 28 maja 1910. Po I wojnie światowej przeniosła się do Warszawy.
Symbolika.
Jedną z cech charakterystycznych K!Jagiellonia jest odmienna terminologia. Poszczególne stopnie noszą nazwy:
Olderman w K!Jagiellonia nosi nazwę: "wojewoda".
Historia.
Jagiellonia została założona w Wiedniu z inicjatywy polskich studentów „Hochschule für Bodenkultur” (Wszechnica Ziemiańska)(m.in.: Albina Grabowskiego i Raula Puszet de Pugeta). Celem działalności było wychowanie w duchu patriotyzmu, koleżeńskości, karności i zasad rycerskich. Korporacja posiada obszerną kwaterę przy Dittesgasse 12. Do istotnych elementów wychowania korporacyjnego należała znajomość kultury i historii Polski, znajomość szermierki, śpiew. W 1914 r. odbywa się uroczysty komersz z okazji IV rocznicy założenia. W 1918 zapadła decyzja o przenosinach do Warszawy, zawieszona do czasu zakończenia wojny. Korporacja nakazała swoim członkom wstąpienie do tworzących się polskich formacji wojskowych. W 1920 Jagiellonia przeniosła się do Warszawy. Afiliowana początkowo przy Politechnice Warszawskiej, zrzesza również studentów z innych wyższych uczelni stolicy, głównie młodzież z rodzin ziemiańskich. Członek współzałożyciel Związku Polskich Korporacji Akademickich (1921). Od 1934 afiliowana przy Szkołą Główną Gospodarstwa Wiejskiego. Jagiellonia zawarła kartele z Arkonią (1922), Konwentem Polonia (1928) i Welecją (1983). W 1935 r., zostaje opublikowana starannie wydana i bogato ilustrowana Księga XXV-lecia Jagiellonii. Wśród stałych inicjatyw Jagiellonii w okresie międzywojennym, oprócz wewnętrznej pracy wychowawczej, wyliczyć warto: udział wraz z pocztem sztandarowym w akademickich obchodach Święta 3 Maja, coroczne bale karnawałowe Jagiellonii organizowane w gmachu warszawskiej Resursy Obywatelskiej, wiosenne wycieczki statkiem do Młocin. Kwatera korporacji mieściła się w Warszawie przy ul. Wilanowskiej.
W czasie II wojny światowej 37 członków Jagiellonii (20% składu osobowego) oddało życie za Ojczyznę – poległych, zamordowanych w więzieniach, łagrach i obozach wroga. W okresie PRL korporacja nie mogła prowadzić normalnej działalności na uczelniach w Polsce. Działalność kontynuowano na emigracji w Londynie, w gronie seniorów (Starych Strzech). Organizowano spotkania oraz wydawano biuletyn informacyjny "„Jagiellonia. Periodyk Koła Starych Strzech Polskiej Korporacji Akademickiej Jagiellonia”" (55 numerów w latach 1967-1994). Od 1995 biuletyn był wydawany w Polsce (ostatni, nr 85 w 2004 r.). W 1970 r. w Londynie opublikowano pamiątkową księgę LX-lecia Jagiellonii. 22 maja 2005 powstało w Olsztynie stowarzyszenie Jagiellonia Varmiensis pretendujące do miana korporacji i nawiązujące do tradycji przedwojennej korporacji Jagiellonia.
W 2010 roku obchodzono 100. rocznicę założenia korporacji. Z tej okazji ukazała się księga pamiątkowa. Trzydniowe uroczystości zgromadziły kilkadziesiąt osób.

</doc>
<doc id="168927" url="https://pl.wikipedia.org/wiki?curid=168927" title="Saab 9000">
Saab 9000

Saab 9000 – samochód osobowy klasy średniej-wyższej produkowany przez szwedzką markę Saab w latach 1984–1998.
Historia i opis modelu.
Auto po raz pierwszy zostało zaprezentowane w maju 1984 roku. Samochód został zaprojektowany przez Giorgetto Giugiaro na wspólnej płycie podłogowej Saaba oraz Fiata określanej mianem Tipo 4 (Tipo Four). W ten sposób na jednej płycie podłogowej powstały cztery pojazdy: Alfa Romeo 164, Fiat Croma, Lancia Thema oraz Saab 9000. Oprócz Alfy Romeo samochody te miały współwymienne niektóre elementy karoserii (drzwi, przednia szyba) (Saab 9000 – Fiat Croma). W przeciwieństwie do innych bliźniaczych modeli Saab zmienił tylne zawieszenie. Początkowo model 9000 występował jako pięciodrzwiowy liftback, ale w 1988 roku na rynek wypuszczona została wersja sedan zwana CD. Przy okazji upodobniono wersję liftback do nowo wypuszczonego sedana poprzez m.in. bardziej pochylony pas przedni z przemodelowanymi reflektorami oraz odświeżoną atrapą chłodnicy i nieco innym zderzakiem.
Stacyjkę umieszczono w innym miejscu niż w pozostałych Saabach: nie w panelu centralnym, lecz pod kołem kierownicy.
W 1991 roku zaprezentowano drugą odmianę auta po face liftingu zwaną CS. Odświeżono m.in. przednie reflektory, grill, zderzaki, tylne zderzaki oraz klapę bagażnika w wersji liftback. Przy okazji liftingu zmiany wprowadzono także we wnętrzu pojazdu. Przycisk świateł awaryjnych powędrował z kolumny kierownicy na deskę rozdzielczą obok zegara, a także zmieniono wygląd i funkcję komputera podróżnego.
W 1993 roku wprowadzono do produkcji usportowioną wersję auta nazwaną Aero dostępną wyłącznie w wersji liftback. 
W roku 1998 zastąpiony został nowszym modelem 9-5 bazującym jednak częściowo na podzespołach Opla, co negatywnie wpłynęło na wizerunek firmy. Ponadto Saab 9-5 nie oferował już tyle miejsca wewnątrz, co starszy model 9000. Komfort jazdy znacznie się poprawił, wnętrze modelu 9-5 bardzo przypominało odświeżoną wersję kokpitu 9000. Ponadto pojawiła się wersja kombi, niedostępna w starszych modelach serii 9000. Saab 9000 uchronił się skutecznie przed silnikami diesla, których nie posiadał w ogóle w ofercie podczas swojej produkcji.
Wyprodukowano ogółem 503 087 egzemplarzy. Był to pierwszy duży, sztandarowy model szwedzkiej marki.
9000 Aero.
Był to pierwszy sportowy model firmy Saab. Miał on nawiązać walkę ze sportowymi modelami Mercedesa i BMW. Brak mocy uniemożliwił równą walkę (BMW i Mercedes miały ponad 100 KM więcej niż Saab), a osiągi odbiegały lekko od niemieckich marek. Saab 9000 Aero mógł się jednak pochwalić niskim spalaniem w porównaniu do konkurencji.
Wersja Aero charakteryzowała się kompletnym wyposażeniem, m.in. kontrolą trakcji (TCS), wspomaganiem hamulców (ABS), elektrycznie sterowanymi i skórzanymi siedziskami renomowanej firmy Recaro.
Samochód występował również w wersji z automatyczną skrzynią biegów i zredukowaną mocą 200 KM. Na rynek włoski z powodu drogich ubezpieczeń samochodowych przygotowano specjalnie inną wersję Aero. Z takim samym zakresem wyposażenia, lecz ze słabszym dwulitrowym silnikiem o mocy 185 KM. Wersja była produkowana od 1994 roku, rok po premierze Aero.
Wersje wyposażeniowe.
Standardowe wyposażenie modelu 9000 z początku produkcji obejmuje m.in. elektryczne sterowanie szyb, elektryczne sterowanie lusterek, klimatyzację oraz skórzaną lub welurową tapicerkę, wyświetlacz EDU, który informował o spalaniu paliwa, zasięgu na zbiorniku, napięciu w alternatorze oraz ostrzegał o możliwości wystąpienia gołoledzi na drodze.
Samochód wyposażyć można było m.in. w system ABS, wspomaganie kierownicy, klimatyzację automatyczną, drewniane wstawki, barwione szyby i alufelgi.
Prototypy i rozwiązania eksperymentalne.
W oddziale Saaba w Finlandii w Uusikaupunki prowadzono prace nad Saabem 9000 z silnikiem V8. Był on jednak paliwożerny i nie odpowiadał filozofii Saaba budowania małych i wydajnych jednostek. Projekt zarzucono.
W 1992 roku powstał prototyp pojazdu bez kierownicy, lecz wyposażony w system drive-by-wire, czyli sterowanie za pomocą joysticka.
Prowadzono prace nad wersją kombi pojazdu, które następnie porzucono.
Nagrody.
Saab 9000 zdobył wiele międzynarodowych nagród, m.in.:

</doc>
<doc id="168930" url="https://pl.wikipedia.org/wiki?curid=168930" title="Top Gun (film)">
Top Gun (film)

Top Gun – amerykański film akcji z 1986 roku. Za reżyserię odpowiadał Tony Scott, a scenariusz napisali Jack Epps Jr. oraz Jim Cash, inspirując się artykułem zatytułowanym „Top Guns” autorstwa Ehuda Yonaya, opublikowanym w magazynie „California” trzy lata wcześniej. W roli głównej wystąpił Tom Cruise jako kapitan Pete „Maverick” Mitchell, a obok niego w filmie wystąpili także Kelly McGillis, Val Kilmer, Anthony Edwards oraz Tom Skerritt.
Młody pilot marynarki wojennej na pokładzie lotniskowca USS „Enterprise”, Pete „Maverick” Mitchell oraz jego oficer radiowy, porucznik Nick „Goose” Bradshaw, otrzymują szansę na szkolenie w programie Top Gun w Naval Air Station Miramar w San Diego w Kalifornii.
"Top Gun" miał swoją premierę 12 maja 1986 roku, a do kin w Stanach Zjednoczonych trafił 4 dni później i otrzymał mieszane recenzje krytyków. Cztery tygodnie po premierze, liczba kin pokazujących go wzrosła o 45 procent. Pomimo początkowych mieszanych reakcji krytyków, film okazał się wielkim komercyjnym sukcesem, zarabiając 357 milionów dolarów na całym świecie, przy budżecie produkcji wynoszącym 15 milionów dolarów. "Top Gun" był najlepiej zarabiającym filmem w Stanach Zjednoczonych w 1986 roku. Przez lata utrzymywał swoją popularność i w 2013 roku został wydany w formacie IMAX 3D. Dodatkowo muzyka do filmu stała się jedną z najpopularniejszych filmowych ścieżek dźwiękowych, uzyskując 9 razy platynowy certyfikat. Film zdobył Nagrodę Akademii Filmowej oraz Złoty Glob za piosenkę „Take My Breath Away” w wykonaniu zespołu Berlin. W 2015 roku Biblioteka Kongresu Stanów Zjednoczonych wybrała film do zachowania w National Film Registry, uznając go za „znaczący dla kultury i historii”. Sequel filmu, "", miał swoją premierę 36 lat później – 29 kwietnia 2022 roku.
Streszczenie fabuły.
Pilot marynarki wojennej USA, kapitan Pete „Maverick” Mitchell i jego oficer radiowy, porucznik Nick „Goose” Bradshaw lecą myśliwcem F-14A Tomcat. Podczas przechwytywania dwóch wrogich samolotów MiG-28, Maverick bierze jednego na siebie, natomiast drugi skupia się na skrzydłowym Mavericka, Cougarze. Maverick odpędza go, ale Cougar jest tak wstrząśnięty, że Maverick odrzuca rozkaz lądowania i odprowadza go z powrotem do lotniskowca. Cougar rezygnuje ze służby, a Maverick i Goose zostają wysłani w jego miejsce przez do szkoły Top Gun w Naval Air Station Miramar.
Przed pierwszym dniem szkolenia, Maverick próbuje zbliżyć się do kobiety w barze. Następnego dnia dowiaduje się, że jest ona astrofizykiem i instruktorką w Top Gun i nazywa się Charlotte „Charlie” Blackwood. Zainteresowała się ona Maverickiem, gdy dowiedziała się o jego manewrze z MiG-28 i chciała uzyskać od niego związane z tym informacje, które pomogą jej w awansie. Podczas pierwszego treningu Maverick wygrywa z instruktorem, komandorem porucznikiem Rickiem „Jesterem” Heatherly, ale aby to zrobić, leci poniżej 10 000 stóp (3000 m), łamiąc zasady. Ponadto Maverick i Goose przelatują obok wieży kontrolnej. Zostają upomniani przez głównego instruktora, komandora porucznika Mike’a „Vipera” Metcalfa.
Jester zdradza Viperowi, że choć podziwia umiejętności Mavericka, nie jest pewien, czy zaufałby mu jako koledze w walce. Podczas zajęć, Charlie sprzeciwia się agresywnej taktyce Mavericka przeciwko MiG-28, ale prywatnie mówi mu, że podziwia jego latanie. Na kolejnym treningu, Maverick zostawia swojego skrzydłowego „Hollywood”, w celu ścigania Vipera. W rezultacie, najpierw Hollywood, a następnie Maverick są pokonani. Jester mówi Maverickowi, że jego lot jest doskonały, ale krytykuje go za opuszczenie skrzydłowego. Krytykuje go również inny uczeń Top Gun, kapitan Tom „Iceman” Kazansky.
Maverick i Iceman, czołowi pretendenci do wygrania trofeum Top Gun, ścigają samolot A-4 podczas kolejnego treningu. Ponieważ Iceman ma problemy z namierzeniem A-4, Maverick naciska na niego, by zerwał się i pozwolił mu zająć pozycję do strzału. Jednak F-14 Mavericka napotyka problemy i traci ciąg w obu silnikach, wpadając w niemożliwy do uratowania płaski korkociąg. Maverick i Goose się katapultują, ale Goose uderza głową w szybę kokpitu, przez co łamie kark i umiera, a Maverick zostaje zawieszony.
Komisja śledcza oczyszcza Mavericka z wszelkich zarzutów i zezwala na powrót do służby, ale jest wstrząśnięty i przez poczucie winy rozważa odejście. Szuka porady u Vipera, który latał z ojcem Mavericka w czasach wojny wietnamskiej, w której ten zginął. Wbrew oficjalnym raportom obwiniającym Mitchella, Viper twierdzi, że zginął on bohatersko. Mówi mu, że może odnieść sukces, jeśli odzyska wiarę w siebie. Maverick decyduje się na ukończenie szkoły i wraca do Charlie, od której dowiaduje się, że awansowała. Następnie przyjeżdża do Top Gun, gdzie gratuluje Icemanowi, który zdobył trofeum Top Gun. Iceman, Hollywood, i Maverick otrzymują natychmiastowe rozkazy wylotu na misję. Zostają wysłani do lotniskowca USS „Enterprise” w celu zapewnienia wsparcia lotniczego dla ratowania SS „Layton”, który zdryfował do wrogich wód.
Na pokładzie „Enterprise”, Iceman i Hollywood są przypisane do zapewnienia osłony powietrznej, a Maverick i kapitan Sam „Merlin” Wells mają być w gotowości. Iceman wyraża swoje obawy o stanie psychicznym Mavericka. Iceman i Hollywood toczą walkę powietrzną z dwoma MiGami, ale okazuje się, że jest ich sześć. Gdy Hollywood zostaje zestrzelony, Maverick otrzymuje zezwolenie na start. Wchodzi w korkociąg po napotkaniu kolejnego odrzutowca, ale odzyskuje sterowanie nad maszyną. Wstrząśnięty postanawia zrezygnować, ale jednak wraca i zestrzeliwuje trzy MiGi. Iceman niszczy czwartego, a pozostałe dwa MiGi wycofują się. Po triumfalnym powrocie na „Enterprise”, piloci dzielą się swoim nowo odkrytym szacunkiem do siebie. Maverick później wyrzuca pamiątkę od Goose’a za burtę.
Maverickowi zostaje zaproponowane nowe zadanie, jednak ten wybiera powrót do Top Gun jako instruktor. W barze w Miramar ponownie spotyka Charlie.
Obsada.
Ponadto w filmie wystąpili: Michael Ironside jako kmdr ppor. pil. Rick „Jester” Heatherly, pilot marynarki wojennej i instruktor Top Gun; John Stockwell jako kpt. mar. pil. Bill „Cougar” Cortell, były skrzydłowy Mavericka; Barry Tubb jako por. mar. Leonard „Wolfman” Wolfe, oficer radiowy Hollywood; Rick Rossovich jako por. mar. Ron „Slider” Kerner, oficer radiowy Icemana; Tim Robbins jako kpt. mar. pil. Sam „Merlin” Wells, oficer radiowy Cougara; Clarence Gilyard jako por. mar. Marcus „Sundown” Williams, oficer radiowy Chippera; Whip Hubley jako kpt. mar. pil. Rick „Hollywood” Neven, uczeń Top Gun; James Tolkan jako kmdr por. pil. Tom „Stinger” Jardian, dowódca lotniczej grupy nośnej USS „Enterprise”; Meg Ryan jako Carole Bradshaw, żona Goose’a; Adrian Pasdar jako kpt. mar. pil. Charles „Chipper” Piper, pilot marynarki wojennej i uczeń Top Gun oraz Aaron i Adam Weis jako Bradley Bradshaw, syn Goose’a i Carole.
Produkcja.
Rozwój projektu.
Główną inspiracją dla filmu był artykuł „Top Guns” autorstwa Ehuda Yonaya, z majowego wydania magazynu „California” z 1983 roku. Artykuł opisywał życie pilotów myśliwców w Naval Air Station Miramar w San Diego. Do napisania wstępnego projektu scenariusza zatrudniono Jima Casha i Jacka Eppsa Jr. W celu odpowiedniego przygotowania się, scenarzyści uczestniczyli w kilku zajęciach Top Gun w Miramar oraz odbyli lot w myśliwcu F-14. Na stanowisko reżysera zatrudniono Tony’ego Scotta. Producentom zależało na pomocy US Navy przy produkcji filmu. Marynarka miała wpływ na ostateczną wersję scenariusza i dokonała kilku poprawek.
Casting.
Do roli Pete’a Mitchella brani byli pod uwagę m.in. John Travolta, Sean Penn, Tom Hanks i Matthew Modine, jednak ostatecznie przypadła ona Tomowi Cruise’owi. Do roli Charlie rozważano takie aktorki, jak Ally Sheedy, Jodie Foster, Diane Lane, Carrie Fisher, Linda Hamilton i Julianne Phillips, która miała nawet zaplanowane testowe sceny z Cruisem. Postać Charlie była inspirowana matematyczną Christine Fox. Val Kilmer, wybrany do roli Icemana, początkowo nie chciał zagrać w filmie, gdyż uważał, że „scenariusz jest głupi”, a także nie lubił filmów „podżegających do wojny”. W rolę Mike’a „Vipera” Metcalfa wcielił się Tom Skerritt. W filmie w roli cameo pojawił się wiceadmirał Pete „Viper” Pettigrew, którym postać Skerritta była inspirowana.
Zdjęcia i postprodukcja.
Prace na planie rozpoczęły się 26 czerwca 1985 roku w Oceanside w Kalifornii. Sceny w samolotach kręcono w Miramar. Marynarka Wojenna udostępniła na potrzeby filmu kilka samolotów F-14, a studio Paramount musiało opłacić paliwo i inne koszty operacyjne. Ujęcia sekwencji lotniskowca pokazujące samoloty F-14 zostały nakręcone na pokładzie USS „Enterprise”. W celu nakręcenia sekwencji w domu Charlie, studio Paramount wynajęło The Graves House, zabytkowy domek w stylu wiktoriańskim w San Diego. Pilot akrobacyjny Art Scholl został zatrudniony do wykonania zdjęć podczas lotu. Podczas wykonywania jednego z manewrów wpadł w korkociąg, którego nie był w stanie opanować i rozbił się w Oceanie Spokojnym. W hołdzie dla niego film został mu zadedykowany. Zdjęcia główne zakończyły się pod koniec 1985 roku. Budżet produkcji wyniósł 15 milionów dolarów. Za zdjęcia odpowiadał Jeffrey Kimball, scenografią zajął się John DeCuir Jr., a kostiumy zaprojektowali Bobbie Read oraz James W. Tyson. Montażem zajęli się Chris Lebenzon oraz Billy Weber, natomiast za efekty specjalne odpowiadał Gary Gutierrez.
Muzyka.
Ścieżkę dźwiękową do filmu skomponował Harold Faltermeyer. Stała się jedną z najpopularniejszych ścieżek dźwiękowych, osiągając 9 razy platynowy certyfikat i utrzymując się przez pieć tygodni na pierwszym miejscu zestawienia Billboard 200. Nad kilkoma piosenkami, w tym nad nagrodzonym Oscarem utworem „Take My Breath Away” wykonanym przez zespół Berlin, pracowali także Giorgio Moroder i Tom Whitlock. Ponadto Kenny Loggins wykonał piosenki „Playing with the Boys” oraz „Danger Zone”.
Wydanie.
Światowa premiera filmu "Top Gun" odbyła się 12 maja 1986 roku w Nowym Jorku. Dla szerszej publiczności w Stanach Zjednoczonych zadebiutował 16 maja 1986 roku. 8 lutego 2013 roku produkcja ponownie trafiła do kin, tym razem w formacie IMAX 3D. 14 maja 2021 roku trafił ponownie na ekrany kin.
Film stał się najlepiej sprzedającą się kasetą wideo po wydaniu na tym nośniku. Łączna liczba sprzedanych egzemplarzy to 2,9 miliona. 21 października 1998 roku produkcja została wydana na DVD, a 29 lipca 2008 roku na Blu-ray. Wersja 4K Ultra HD zadebiutowała 19 maja 2020 roku.
Odbiór.
Box office.
Film szybko stał się sukcesem i był najlepiej zarabiającym filmem 1986 roku. Liczba kin, w których był wyświetlany spadła poniżej tej z tygodnia otwarcia dopiero po sześciu miesiącach. W weekend otwarcia w Stanach Zjednoczonych zarobił 8,2 miliona dolarów, a łączny przychód na całym świecie wyniósł 353,8 miliona dolarów.
Dzięki wydaniu w formacie IMAX w 2013 roku produkcja zarobiła dodatkowe 3 miliony dolarów, a po ponownej premierze filmu w 2021 roku ponad 490 tysięcy dolarów, co podniosło łączny przychód z filmu do 357,3 miliona dolarów.
Reakcje krytyków.
Film spotkał się z mieszanymi recenzjami krytyków. W serwisie Rotten Tomatoes 58% z 76 recenzji uznano za pozytywne, a średnia ocen wystawionych na ich podstawie wyniosła 6,0/10. W agregatorze Metacritic średnia ważona ocen z 15 recenzji wyniosła 50 punktów na 100 punktów. Natomiast według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę „A” w skali od A+ do F.
Roger Ebert z „Chicago Sun-Times” przyznał filmowi 2,5 gwiazdki na 4, mówiąc, że „filmy takie jak "Top Gun" są trudne do zrecenzowania, ponieważ ich dobre fragmenty są tak dobre, a złe tak bezlitosne”. Duane Byrge z „The Hollywood Reporter” stwierdził, że „Przepełniony humorem i szybką akcją scenariusz Jima Casha i Jacka Eppsa Jr. zmierza w stronę łatwizny, ale z właściwych powodów komercyjnych”. Pochwalił też reżyserię, efekty specjalne oraz sekwencje lotnicze. Walter Goodman w recenzji dla „The New York Timesa” pisał, iż „Mimo że bitwy powietrzne są efektywnie wykonane, to wypadają jakoś niesatysfakcjonująco”. Adam Smith z magazynu „Empire” wystawił 4 gwiazdki z 5 możliwych i uznał, że „"Top Gun" to nie tyle film w konwencjonalnym tego słowa znaczeniu, ile raczej eskalująca seria mistrzowsko wykonanych reklam: motocykle, lotniskowce i samoloty wyglądają tak, jakby zostały nakręcone dla wyjątkowo jaskrawej kampanii piwa” oraz że „nie do końca jest to klasyka kina, ale stała się ikoną kultury”. Jay Scott w recenzji dla kanadyjskiego „The Globe and Mail” twierdził, że „Pełen blasku i pusty w treści, "Top Gun" jest filmem wojennym rodem z lat czterdziestych, upiększonym malarskimi zdjęciami, Dolby Stereo i montażem o szybkości karabinu maszynowego”.
Agnieszka Stasiowska na łamach film.org.pl uznała, że „Niezależnie od tego, jakie były jego założenia, niezależnie od tego, jak można go interpretować, jest to bardzo dobrze nakręcony film akcji. Bez zadęcia, bez dłużyzn, bez niepotrzebnego filozofowania umiejętnie wykorzystuje nieskomplikowaną historię, żeby wzbudzić równie nieskomplikowane emocje”.
Kontynuacja.
Pierwsze informacje, że aktywnie rozwijany jest sequel filmu pojawiły się w 2010 roku. We wrześniu 2014 roku ujawniono, że trwają rozmowy z Justinem Marksem w sprawie napisania przez niego scenariusza, co zostało potwierdzone w czerwcu następnego roku. W maju 2017 roku, podczas trasy promocyjnej dla "Mumia", Cruise potwierdził, że kontynuacja "Top Gun" rozpocznie zdjęcia w 2018 roku. W czerwcu tego samego roku powiedział, że tytuł filmu będzie brzmiał „Top Gun: Maverick” oraz że Faltermeyer powróci jako kompozytor. Później w tym samym miesiącu ogłoszono, że Joseph Kosinski będzie reżyserem, a Kilmer powtórzy rolę Icemana. Film miał premierę w maju 2022 roku.

</doc>
<doc id="168934" url="https://pl.wikipedia.org/wiki?curid=168934" title="Bukowina (kraina historyczna)">
Bukowina (kraina historyczna)

Bukowina (; , "Bukowyna") – kraina historyczna w Europie Wschodniej, położona pomiędzy Karpatami Wschodnimi a środkowym Dniestrem, obecnie, od II wojny światowej dzieli się na:
Dawniej należała do północnej części historycznej Mołdawii.
Historia Bukowiny.
Średniowiecze.
W X-XI wieku ziemie późniejszej Bukowiny weszły w skład Rusi Kijowskiej (rozciągającej się wzdłuż największych szlaków wodnych wiodących od szwedzkich Waregów ku Bizancjum i konkurującej z Połowcami, Pieczyngami, a następnie Tatarami). Leżała ona na ówczesnym pograniczu ziem kijowskich porośniętym wiekowymi borami, na pustkowiach, przez które przedzierał się drugorzędny szlak handlowy, łączący Zadnieprze z Czechami i Węgrami. Szlak ten opierał się o pierwsze osady, które stały się później najsłynniejszymi twierdzami tego obszaru: Chocim i Kamieniec Podolski. W wiekach XII i XIII ziemie te znalazły się w granicach Księstwa Halickiego i Halicko-Wołyńskiego. Były to tereny w zasadzie niezamieszkane, gdzie dopiero tworzyła się siatka pierwszych niewielkich osad – na poły rodowych skupisk rolniczo-pasterskich.
Czasy mołdawskie.
Dopiero w XIV wieku Mołdawia (do niej należała wznoszona Suczawa) zaznała swej politycznej emancypacji, której tłem były konflikty polsko-węgierskie, jak również doznała szybkiego rozwoju i wielu przemian. Od 1400 roku powstała w Suczawie prawosławna metropolia, mocno związana z tradycją greckiego (bizantyńskiego) chrześcijaństwa. Pierwsze siedziby władców mołdawskich to Seret, Baia, Radowce wreszcie Suczawa, skąd w XVI w. stolicę Mołdawii przeniesiono do Jass. Odtąd Bukowina przestała odgrywać centralną rolę w państwie mołdawskim (centrum władzy przesunęło się na południe). Wiek XV był czasem prężnego rozwoju ziem mołdawskich, w tym i późniejszej Bukowiny. Potężne zyski z handlu pozwoliły na budowę mocnych struktur państwowych. Główne szlaki handlowe biegnące przez te ziemie łączyły Rzeczpospolitą z Morzem Czarnym. Jedna ważna droga handlowa, biegnąca wzdłuż Prutu, łączyła Ruś Halicką przez Kołomyję i Czerniowce ze skupiskami miejskimi w rejonach dolnego Dunaju. Inna ważna droga o charakterze międzynarodowym – tak zwana „droga mołdawska” – przebiegała przez Bukowinę, łącząc Morze Czarne ze środkową i północną Europą. Wędrowali tędy kupcy słowiańscy, arabscy, żydowscy, ormiańscy. Opierając się na tym rosnącym potencjale ekonomicznym, młoda władza mołdawska rozpoczęła wówczas fundację serii obronnych zespołów klasztornych, z których nawet najstarsze (Putna, pierwsza Mołdawica, dawniejszy Humor...) można podziwiać jeszcze dzisiaj. Fundacje te były skupione na ogół na terenach górskich, na zachód od Suczawy. Będąc granicznymi przyczółkami państwowości mołdawskiej, stanowiły także zalążki wsi i miasteczek wdzierających się pomału w doliny bukowych lasów.
Skupiska miejskie terenów przyszłej Bukowiny to przede wszystkim leżąca na południu Suczawa i rozwijające się na północy Czerniowce. Potężna twierdza suczawska do dziś imponuje swymi walorami obronnymi. Monastyry suczawskie z monastyrem św. Jana z Suczawy na czele świadczą o poziomie kultury prawosławnej ówczesnej Mołdawii.
Historia Czerniowiec była trochę odmienna, bardziej kupiecka. Czerniowce też później stały się stolicą austriackiej Bukowiny. Z 1408 roku pochodzi pierwsze pisemne świadectwo istnienia tego sporego już wówczas miasteczka z dwiema prawosławnymi cerkwiami parafialnymi, zamieszkanego głównie przez Rusinów i Wołochów. Leżące przy większym szlaku handlowym niż Suczawa czerpały z tego korzyści i ponosiły straty. W latach 1497–1537 Polacy aż trzy razy palili Czerniowce podczas swoich wypraw. Ziemie te były terenem nieudanej wyprawy króla polskiego Jana Olbrachta w 1497 r., którego wojska zostały zmuszone do odstąpienia od obleganej Suczawy, a następnie rozbite w lasach mołdawskich („Za króla Olbrachta wyginęła szlachta”).
Wzdłuż osi handlowych powstawały miasta, które już u zarania przedstawiały kulturę etnicznie złożoną. Koniec XVII i początek XVIII wieku stanowił główny przełom w osadnictwie wielokulturowym przyszłej Bukowiny. Zalążki tego fenomenu można zaobserwować trochę wcześniej. Właśnie w owych miasteczkach handlowych spotykali się na targach ludzie przemieszczający się wzdłuż osi handlowych. Wraz z tymi ludźmi przemieszczały się idee, wyznania, kultury. Już wówczas powstawała na Bukowinie kultura otwarta na różnorakie wpływy: ruskie, polskie, węgierskie, bizantyńjskie, osmańskie i inne.
Czasy osmańskie.
W ciągu pierwszej połowy XVI wieku Osmanie podbili Mołdawię. Turcy stali się głównym zagrożeniem, co znalazło swój wyraz w lokalnej sztuce. Jeszcze w 1687 roku Sobieski przyłączył Czerniowce do Rzeczypospolitej, ale w 1699 roku zostały one zwrócone Hospodarstwu Mołdawskiemu. Tym niemniej, szczególnie w miasteczkach rozwijały się różne kultury, w tym i polska kultura kresowa. Pod koniec XVII wieku prawosławie rumuńskie przeżywało swoistą unię z Rzymem. W końcu XVII wieku w Czerniowcach rozwinęło się pierwsze skupisko Żydów. W 1715 roku powstało osadnictwo ormiańskie w miejscowości Kuty nad Czeremoszem. W XVIII wieku rozwijały się spore gminy ormiańskie w Suczawie i w Czerniowcach. W 1870 roku Ormianie założyli w ramach archidiecezji lwowskiej parafię liczącą 600 katolików obrządku ormiańskiego. Na południu, w okolicach Suczawy, osiedli Ormianie obrządku wschodniego, tacy zamieszkali też okolice Putny. W 1724 roku pierwsi staroobrzędowcy uciekający przed rosyjskim caratem znaleźli schronienie na Bukowinie – we wsi Lipoveni, od której wywodzi się ich określenie Lipowanie. Tak powstawała składanka etniczna, która stanowić będzie podłoże etosu bukowińskiego.
Czasy habsburskie.
Zasadniczą datą w kształtowaniu się fenomenu Bukowiny był 1775 rok. Wówczas na mocy pokoju w Kuczuk Kajnardży większa część Bukowiny przypadła Austrii, która przyłączyła ją do Galicji. Wiek XIX to główny okres rozwoju Bukowiny, lata, które nadały jej swoisty charakter ziemi wielonarodowej, urzeczywistniającej ideały tolerancji. Austriacy zastali na Bukowinie olbrzymie połacie lasów, zupełnie niezagospodarowane. Pod berłem habsburskim tę zieloną pustynię zasiedliła fala imigracji bukowińskiej, która stworzyła istną mozaikę ludów. Do dawnego osadnictwa rusińskiego (w tym huculskich pasterzy na terenach górskich), mołdawskiego, a w miasteczkach żydowskiego i ormiańskiego, doliczyć trzeba Niemców, Austriaków i Polaków. Pracowali oni m.in. przy wyrębie buków. W początkowych fazach zasiedlenia, w zamian za dostarczone cesarstwu drewno, można było otrzymać ziemię spod wyrębu za darmo. Pierwsze rodziny śląskich górali z okolic Czadcy . Większość nowych wsi powstających wówczas na Bukowinie miała od samego początku charakter wieloetniczny. Pojana Mikuli jest najlepszym tego przykładem. Jednak w XIX wieku nie dochodziło raczej do małżeństw mieszanych ze względu na różnice kulturowe i językowe. Tym niemniej, to w XIX wieku powstała na Bukowinie coraz bardziej świadoma kultura wielonarodowa przesiąknięta etosem pogranicza, dzięki któremu kilkanaście grup etniczno-wyznaniowych mogło współżyć w pokoju i poszanowaniu sąsiadów. Odzwierciedla się to w wielu do dziś funkcjonujących przysłowiach i porzekadłach bukowińskich. Trzeba zaznaczyć, że od samego początku Habsburgowie przyczynili się do rozwoju pokojowej i zarazem wielonarodowej Bukowiny. Cesarz Józef II samodzielnie wybierał urzędników i dostojników kościelnych wysyłanych na Bukowinę. On również zapewnił powstanie wielojęzycznego szkolnictwa na tych ziemiach. Na Bukowinie istniało szkolnictwo ukraińskie, rumuńskie, niemieckie, polskie, żydowskie i węgierskie. Nauczyciele byli tu opłacani najlepiej z całego cesarstwa. Władza wojskowa istniejąca pierwotnie w tej strefie pogranicza zapewniła pokojowy rozwój wielonarodowego osadnictwa. Na Bukowinę południową Polacy przybyli w pierwszym dwudziestoleciu XIX wieku. Dzielili się, jak wszyscy na Bukowinie, na mieszkańców gór i mieszkańców nizin. Polskie skupiska to przede wszystkim miejscowości wzdłuż Czeremoszu i Prutu, jak i Seretu na północy, a na południu – okolice rzeki Suczawy i Mołdawy. Istotną rolę w historii polskiego osadnictwa odegrała kopalnia soli w Kaczyce, do której sprowadzano całe rodziny górników m.in. z Wieliczki.
W marcu 1849 Bukowina została odłączona od Galicji i stała się osobnym krajem koronnym jako Księstwo Bukowiny z osobnymi organami władzy – Prezydium Krajowym, Sejmem Krajowym Bukowiny i wydziałem krajowym. Nastały najlepsze lata rozwoju Bukowiny, przede wszystkim jednak jej stolicy – Czerniowiec. Wobec kłopotów komunikacyjnych Suczawy Austriacy – wbrew pierwotnym planom – w Czerniowcach utworzyli centralne ośrodki administracji tej ziemi.
Należy tu wspomnieć znakomitą postać Antoniego Kochanowskiego, prawdziwego ojca tego miasta. Piastował on godność rajcy czerniowieckiego przez 42 lata, będąc burmistrzem przez 27 lat. Był on również deputowanym do Sejmu Krajowego Bukowiny, wicemarszałkiem i marszałkiem tegoż sejmu i posłem do Rady Państwa. On to zmienił wygląd Czerniowiec, która z małej drewnianej mieściny przemieniła się w dobrze uporządkowane miasto, z kanalizacją, prądem, brukiem, a nawet tramwajem.
W 1840 roku Czerniowce liczyły tylko 12 500 mieszkańców, lecz już w 1859 – 26 345, a w roku 1880 – 45 600. Ważną rolę w rozwoju miasta odgrywała wybudowana przez polskich inżynierów kolej łącząca Lwów, Czerniowce, Suczawę i Jassy, a więc Bałtyk z Morzem Czarnym. W październiku 1875 roku w Czerniowcach został założony uniwersytet, a przy nim powstały organizacje studenckie poszczególnych grup etnicznych (np. „Austria”, „Allemania”, „Sojuz” ukraiński, „Ognisko” polskich katolików, „Lechia”, syjonistyczna „Karima”, żydowskie „Zefira” i „Hebronia”). Generalnie rzecz biorąc, życie kulturowe poszczególnych miejskich grup etnicznych rozwijało się w różnorodnych klubach i stowarzyszeniach, jak i w czytelniach prasy, domach kultury i bibliotekach. W miastach bukowińskich powstawała wieloetniczna inteligencja, potrafiąca docenić swą wieloetniczność i współzawodnicząca w organizowaniu imprez kulturalnych o coraz to wyższym poziomie. Dochodziło do tego, iż na przełomie XIX i XX wieku najlepsza kawiarnia w Czerniowcach wykładała codziennie 159 gazet i czasopism z całego świata. Dobre współżycie wielu kultur objawiało się także w dobie kształtowania niektórych świadomości narodowych. Na przykład pierwsze odezwy do powstającej narodowości ukraińskiej były drukowane w gazetach polskich, gdyż Ukraińcy nie mieli wówczas jeszcze swoich gazet. W pamiętnikach Bukowińczyków widać, że małe dzieci stykały się już na ulicach i podwórkach z odmiennymi kulturami i językami. Targi również odgrywały tu rolę płaszczyzn spotkania. Przeciętny Bukowińczyk, nawet prawie niepiśmienny, mówił w kilku językach.
W 1857 roku dokonano spisu ludności, który na Bukowinie wypadł następująco: na 10 440 km², mieszkało 455 800 ludności (czyli 31,6 os. na 1 km²). Z tego spisu można wyczytać unikalną mozaikę etniczną: 44,6% Rumunów – zamieszkałych głównie na południu i silnie zróżnicowanych społecznie; 38,2% Rusinów (do których zaliczono także Hucułów) – zamieszkałych głównie na północy (w Czerniowcach w 1890 roku mieszkało ich 12 984 (14,3%) i stanowili trzecią co do wielkości grupę etniczną, w 1917 roku – drugą); 6,4% Niemców – urzędników, rzemieślników z wysokimi kwalifikacjami, inżynierów górniczych i hutniczych; 6,4% Żydów – zamieszkujących przede wszystkim miasta i miasteczka, trudniących się handlem i rzemiosłem, lecz będących także lekarzami, adwokatami lub np. dziennikarzami; 3% Polaków – mieszkających też przede wszystkim w miastach i miasteczkach ); 1,6% Węgrów, 0,57% Rosjan starego obrzędu oraz 0,1% Ormian. Bukowina miała przede wszystkim charakter agrarny. Jeszcze w 1880 roku prawie trzy czwarte ludności były związane z rolnictwem i tak w zasadzie pozostało do końca XIX wieku. Wystarczy tu wspomnieć wielkie targi bydła, odbywające się w Czerniowcach. Tylko ok. 40% ziemi tworzyła wielka własność. Proces parcelacyjny przebiegał bardzo powoli. W 1902 roku prawie 60% wszystkich gospodarstw chłopskich posiadało mniej niż 2 ha. Była to sytuacja dość wyjątkowa w tej części Europy, wynikająca z historii tego osadnictwa, dużo późniejszego niż w innych stronach, choćby Galicji. Ważną rolę w gospodarce agrarnej spełniał wypas zwierząt, zwłaszcza w terenach górskich.
Tak więc w ciągu XIX wieku, Bukowina zmieniła całkowicie swój wygląd – od zielonej prawie pustyni w krainę z rozwiniętymi miastami, dużymi wsiami i nowoczesnymi miasteczkami. Słynnymi kurortami i uzdrowiskami były Kimpulung Mołdawski i Vatra Dornei. Na przełomie XIX i XX wieku miała miejsce spora fala emigracji bukowińskiej do Stanów Zjednoczonych i do Brazylii (obejmująca również Polaków, a także znaczną liczbę Niemców). Dziś jeszcze funkcjonuje tam dosyć prężnie „Bukovina Society of the Americas”.
Pod względem wyznaniowym na przełomie wieków największą liczbę stanowili prawosławni (prawie wszyscy Rumuni i większość Ukraińców, należący do metropolii bukowińskiej) – 68,44%; Żydów było 12,86%; katolików obrządku rzymskiego (wszyscy Polacy oraz większość Węgrów i Niemców) – 12,32%; luteranie i kalwini (mniejszości niemieckie i węgierskie) – 2,56%. Do tego należy dodać 0,4% staroobrzędowców z Rosji, 0,08% katolików obrządku ormiańskiego, 0,04% Ormian obrządku wschodniego. Nie uwzględniono w tych danych ok. 6000 (?) – 0,7% Romów.
W okresie liberalnych rządów Habsburgów II połowy XIX i początku XX wieku na Bukowinie istniał sejm krajowy, składający się z 31 posłów (do 1907 wybory odbywały się systemem kurialnym). Decydował on (podobnie jak np. sejm krajowy w Galicji) o krajowych sprawach związanych z gospodarką, edukacją czy ochroną zdrowia.
Czasy międzywojenne i powojenne.
3 listopada 1918 odbyła się w Czerniowcach manifestacja poparcia dla Ukraińskiej Rady Narodowej, a władzę na Bukowinie przejęła „Bukowińska Delegacja Ukraińskiej Rady Narodowej”. Jednak tego samego dnia z Bukowiny odmaszerowały do Lwowa oddziały Ukraińskich Strzelców Siczowych, które były tam jedyną siłą militarną. 5 listopada 1918 nad Czerniowcami pojawił się rumuński samolot wojskowy, rozrzucając ulotki z odezwą dowódcy 8 dywizji rumuńskiej, która mówiła o zajęciu Bukowiny przez Rumunię w celu "zapobieżenia anarchii i zaprowadzenia porządku". W dniach 6–12 listopada 1918 oddziały rumuńskie zajęły Bukowinę, rozbrajając 200-osobowy oddział ukraińskiej samoobrony i wypierając oddział Armii Halickiej z powrotem do Galicji. 12 listopada powstała Rada Narodowa; jej przewodniczącym był Dionisie Bejan, a od 28 listopada 1918 Iancu Flondor. 31 grudnia 1918 Rada Narodowa Bukowiny podjęła decyzję o przyłączeniu się do Rumunii. Po upadku imperium Habsburgów na mocy traktatu z Saint-Germain-en-Laye z 10 września 1919 roku Bukowina stała się częścią Rumunii. Powstała "Wielka Rumunia".
Druga wojna światowa silnie zniszczyła mozaikę ludów bukowińskich. Podczas wkraczania wojsk rumuńskich na tereny Północnej Bukowiny miały miejsce liczne pogromy na Żydach dokonywane zarówno przez żołnierzy rumuńskich, jak i przez ludność miejscową, przeważnie ukraińską. W czasie tych pogromów zginęło kilkadziesiąt tysięcy Żydów. W okolicy działała także Specjalna Grupa Operacyjna D pod dowództwem Otto Ohlendorfa.
Hitlerowcy wymordowali Żydów głównie w Birkenau i na Majdanku, Niemców wysiedlili na Śląsk i do Kraju Warty (Heim ins Reich), nastąpiły repatriacje Polaków, Węgrów, Słowaków. Nowa granica rumuńsko-radziecka (powstała w 1940 roku, w wyniku paktu Ribbentrop-Mołotow) sztucznie dzieliła Bukowinę na dwie części, jednak obie zachowały w pewnej mierze swą specyfikę wewnątrz nowych państwowości totalitarnych. W Rumunii nawet Nicolae Ceaușescu przez lata nie potrafił poddać sobie górali bukowińskich, którzy de facto zachowali sporą autonomię. Mozaika ludów utrudniała inwigilację Securitate. Po stronie północnej pamięć o wielonarodowości i specyfice tych ziem pozwoliła przetrwać okres stalinowski niektórym ostojom mentalności bukowińskiej, która teraz z trudem się odradza, zwłaszcza w kręgach inteligenckich, jak również w środowiskach wiejskich.
Skład etniczny.
Wedle oficjalnych danych z roku 1995 w ukraińskim obwodzie czerniowieckim żyje dziś 70% Ukraińców, 10% Rumunów, 9% Mołdawian, ponad 6% Rosjan, 1,7% Żydów i 0,5% Polaków, natomiast po stronie rumuńskiej dane ze spisu ludności z 1992 roku stwierdziły w regionie Suczawy 96,6% Rumunów, lecz uwzględniły istnienie Węgrów (0,1), Cyganów (0,7), Niemców (0,3), Ukraińców (1,4), Lipowian (staroobrzędowców) (0,4), Polaków (0,4) i innych (0,1).
Rumuni.
Najliczniejsza, najstarsza grupa etniczna Bukowiny. W wieku XIX mają dominującą rolę na sejmie bukowińskim. Zajmowali się tradycyjnie głównie rolnictwem, hodowlą bydła, owiec, wytwórstwem serów i rzemiosłem wiejskim. Należą do prawosławnej grupy wyznaniowej. Przed podziałem Bukowiny na dwie części stanowili oni większość w 3 powiatach środkowych i 3 południowych.
Rusini/Ukraińcy.
Druga najstarsza i najliczniejsza grupa ludności tubylczej. Do końca XIX wieku źródła piszą raczej o Rusinach, w XX wieku należy już mówić o Ukraińcach. Do Rusinów zalicza się obecnie także Hucułów – bukowińskich górali.
Liczba Rusinów wzrastała w XIX wieku w związku z napływem ludności z Galicji (190 000 w 1801 roku do 337 000 w roku 1848). . Pod koniec XIX wieku wzrosła liczba Rusinów w sejmie Bukowiny i zaczęło rodzić się ich poczucie odrębności narodowej. Ukraińcy byli tradycyjnie wyznania prawosławnego.
Specyficzną i zintegrowaną ludnością na ogół zaliczaną obecnie do Rusinów są Huculi, których język ma wpływy mołdawsko-rumuńskie i słowiańskie. Prowadzą nadal typ górskiej gospodarki samowystarczalnej. Głównym ich zajęciem było i jest pasterstwo. Uprawiali także kowalstwo, młynarstwo, bednarstwo, garncarstwo, szewstwo, krawiectwo. Pełnili również rozmaite funkcje związane z zamieszkiwanym terytorium takie jak: leśniczy, sołtys, policjant wiejski, ogrodnik. Tradycyjnie pogardzali rolnictwem i samych rolników – ludzi nizin – nie darzyli wielkim szacunkiem. Pierwsze parafie pojawiły się na huculszczyźnie dopiero pod koniec XVII wieku, a niedługo potem Huculi zaczęli uważać się za „jedynych autentycznych chrześcijan”. Ze względu na liczbę dezercji byli zwolnieni ze służby wojskowej pod berłem habsburskim.
Po 1945 roku w wyniku zmian cywilizacyjnych oraz polityki komunistycznej nastąpił szybki zanik tradycyjnego życia huculskiego. Dziś dla górali zajmujących się głównie pasterką przejście na gospodarkę handlową i udział w systemie podatkowym okazało się bardzo trudne. Istotnym źródłem utrzymania stało się nielegalne wycinanie lasów.
Przed 1918 rokiem Huculi stanowili większość w pięciu powiatach północno-bukowińskich: czerniowieckim, kocmanieckim, waszkowieckim, wyżnickim i zastawnieckim.
Niemcy.
Obecni na Bukowinie już w XIV wieku, lecz ich liczba wzrosła za czasów habsburskich. Na Bukowinę zostali sprowadzeni – jako fachowcy: urzędnicy, rzemieślnicy, duchowni, nauczyciele, którzy osiedlili się głównie w miastach. W ramach germanizacji przesiedlono na te tereny rolników (północne tereny obecnej Bukowiny rumuńskiej), hutników szkła i metalu, oraz górników (głównie na południe). Mieli istotny wpływ na rozwój gospodarki Bukowiny. Część powstałych wsi miała charakter wybitnie niemiecki. Miasta o silnej obecności niemieckiej to Kimpulung Mołdawski, Gura Humorului, Radowce, Czerniowce, Suczawa, Seret.
Żydzi.
Żydzi pojawili się na terenie Bukowiny już w XIV wieku w nawiązaniu do przebiegających osi handlowych. W drugiej połowie XVII wieku ucierpieli podczas powstań Chmielnickiego. Liczba ich jednak nadal wzrastała. W 1769 roku na Bukowinie było 986 Żydów, w siedem lat później już 2906. Po 1774 roku ich sytuacja nadal nie była łatwa ze względu na liczne restrykcje w postaci m.in. zakazów osiedlania się. W przeciwieństwie do Żydów galicyjskich mówili po niemiecku. Zamieszkiwali przede wszystkim miasta i miasteczka. Prócz handlu zajmowali się rzemiosłem i wolnymi zawodami. Dziś w większości miejscowości życie żydowskie zamarło.
Romowie.
Na Bukowinie na początku XX wieku liczyli ok. 6000 osób. Identyfikowali się z Rumunami. Wbrew legendom w dużej części prowadzili osiadły tryb życia jako rzemieślnicy, kowale, ślusarze oraz producenci drobnego sprzętu domowego (blacharka – co wpłynęło na jednolity sposób krycia dachów zwłaszcza na Bukowinie południowej).
Węgrzy.
Przybyli na te tereny głównie w XIX wieku zarówno z Siedmiogrodu, jak i z dalszych terenów węgierskich. Wprowadzili do wsi, które zamieszkali, ewidentnie wyższy poziom rolnictwa.
Polacy.
Pierwsi osiedlili się za czasów Kazimierza Wielkiego. Po 1774 roku napływała ludność polska w celach przede wszystkim zarobkowych (nauczyciele, księża, urzędnicy, a także kupcy, ziemianie, rzemieślnicy, przedstawiciele wolnych zawodów i rolnicy). Sprowadzeni zostali także górnicy z Bochni, Kałusza i Wieliczki do pracy w kopalni soli w Kaczyce.
Około 1803 roku na Bukowinę przybyli Górale z okolic Czadcy, którzy osiedlili się w Trebleczu k. Seretu, w Starej Hucie Krasnej i w Kaliczance. Kolejna ich fala przybyła w latach 1814–1819, zatrzymując się we wsiach Hliboka i Tereszny. Po kilkunastu latach doszło do przeludnienia wsi, w związku z czym na Bukowinie południowej w 1834 roku powstała wieś Nowy Soloniec, w 1835 roku – Plesza i w 1842 roku – Pojana Mikuli.
Pod koniec XIX wieku doszło do migracji, częściowo do Bośni lub Brazylii. W latach 1946–1947 część polskiej ludności wyjechała w nowe granice Polski. Osiedlali się głównie na Śląsku, w okolicy miast: Bolesławiec, Dzierżoniów, Gubin, Lubań Śląski, Lwówek Śląski, Nowa Sól, Oława, Prudnik, Wrocław, Zielona Góra, Żagań, Żary. Spora grupa zamieszkała w Jastrowiu. Na wsi trudnią się hodowlą bydła, owiec, wyrabianiem serów, rolnictwem, wyrębem drzew, rzemiosłem. W Kaczyce Polonia trudni się górnictwem. W miastach, głównie Suczawie, Polacy wykonują także zawody inteligenckie.
Ormianie.
Zarazem jedna z najstarszych jak i najmniejszych grup etnicznych Bukowiny, dzieląca się na Ormian katolików, głównie w północnej części Bukowiny i zaliczanych do Polaków oraz osiedlonych na południu krainy Ormian ormiańskiego obrządku wschodniego i wliczanych tradycyjnie do narodowości rumuńskiej. Obydwie te grupy stanowiły elitę społeczną – posiadaczy ziemskich, bogatych kupców, wysokich urzędników, sędziów lub lekarzy. Ormianie rumuńscy – inaczej mołdawscy – osiedlili się głównie w Suczawie i jej okolicach.

</doc>
<doc id="168935" url="https://pl.wikipedia.org/wiki?curid=168935" title="Parnasizm">
Parnasizm

Parnasizm, parnasiści – początkowo nazwa grupy poetyckiej spod znaku Charles’a Leconte’a de Lisle’a, później prąd literacki oficjalnie zapoczątkowany we Francji w drugiej połowie XIX wieku, którego korzenie sięgają lat 40. XIX wieku. Parnasizm był głównym nurtem epoki przejściowej między romantyzmem a symbolizmem, oddziałując również na modernizm oraz pokolenie Młodej Polski. Związany jest ze wzorcami klasycznymi, charakteryzuje się dążeniem do doskonałości formalnej, refleksyjno-filozoficznym tonem oraz obiektywizmem.
Nazwa.
Nazwa prądu nawiązuje do Parnasu, pasma górskiego w środkowej Grecji, mitycznej siedziby Apollina i muz. Parnas był dla kultury śródziemnomorskiej świątynią sztuki; w reinterpretacji XIX-wiecznej również symbolem pierwszego zgrupowania poetyckiego. Sam termin sugerował zatem związek parnasistów z klasycyzmem, zamiłowanie do antycznego ładu oraz kult doskonałości formalnej w poezji. Parnasiści często nawiązywali również do obrazów mitologicznych.
Historia.
Za prekursora parnasizmu powszechnie uznaje się Charles’a Baudelaire’a.
Od lat 60. zwolennicy parnasizmu skupili się wokół czasopisma "Révue Fantaisiste", redagowanego przez Catulle Mendèsa. Nazwa Parnasizm pojawiła się już w 1866 i pochodzi od tytułu wydanej w tym czasie antologii poetyckiej: "Parnas współczesny" („Le Parnasse contemporain”), dzieła napisanego w trzech tomach (1866, 1871, 1876), w którego skład weszły utwory między innymi: Théophile Gautiera (głosił hasło „sztuka dla sztuki”; sztuka jest celem sama w sobie), Charles’a Marie Leconte’a de Lisle’a (głosił hasło „sztuka czysta”) oraz Théodore de Banville. Innymi współtwórcami ruchu byli m.in. dwaj laureaci Literackiej Nagrody Nobla, Anatole France w początkowej fazie swojej twórczości (tom "Złote wiersze") oraz Sully Prudhomme, a także: Stéphane Mallarmé, Paul Verlaine, Léon Dierx, François Coppée i José-María de Heredia.
Szkoła parnasizmu szybko wykroczyła poza granice Francji. Związany z tym nurtem był również brazylijski poeta Olavo Bilac. W Anglii był to: Alfred Tennyson, w Czechach Julius Zeyer, a w Nikaragui Rubén Darío.
Z ruchem przez jakiś czas sympatyzował młody, 15-letni, Arthur Rimbaud. Taki też charakter miały jego słynne sonety wysłane do Banville’a. W 1870 przyszły symbolista napisał do swojego mistrza deklarację: „Ja także będę Parnasistą. Przysięgam, drogi mistrzu, że zawsze wielbić będę boginie, Muzę i Wolność”. Na krótki czas parnasizm działał również na Francisa Jammes’a i Paula-Jeana Touleta.
Charakterystyka.
Poezja.
Poezja francuskich parnasistów wyróżniała się niechęcią do bezpośrednich wyznań, tak lubianych przez romantyków, dążeniem do obiektywnego opisu, poszukiwaniem motywów w kulturach archaicznych i egzotycznych. Postulowała przeciwko funkcjom społecznym poezji (motywy narodowowyzwoleńcze, poezja tyrtejska). Parnasiści kładli nacisk na ukształtowanie formalne tekstu poetyckiego: o dbałość wersyfikacyjną, rymy, idealną rytmizację. Pozwoliło im to w pełni zapanować nad budową utworu. Swoją pracę nad tekstem chętnie porównywali do działań rzemieślnika, który precyzyjnie opracowuje każdy najdrobniejszy fragment dzieła, dbając przy tym o wygląd i odbiór całości. Głównymi ideami parnasistów były:
Proza i dramat.
Parnasizm oddziałał także na prozę i dramat, a jego odpowiedniki pojawiły się w literaturach różnych krajów europejskich. W Polsce posługiwano się terminem parnasizmu dość dowolnie, na ogół nadając mu znaczenia oddalone od koncepcji wypracowanej we Francji.
Parnasizm w Polsce.
W Polsce parnasizm wyrósł z innej sytuacji kulturalno-społecznej niż w krajach reszty Europy. Jego korzenie sięgają bowiem problemu dziedzictwa Trzech Wieszczów oraz tradycji romantycznej i pozytywistycznej w kraju pod zaborami. Jak zauważa Jerzy Poradecki, w zniewolonej Polsce „poeta musiał być przede wszystkim Polakiem patriotą, dopiero później człowiekiem”. Dalej w szkicu na temat Antoniego Langego pisze: „trzeba było walczyć na dwie strony – wywalczyć miejsce dla europejskich inspiracji w poezji polskiej, ale jednocześnie przez zbyt śmiałe wprowadzenie nowości nie zerwać ciągłości narodowej tradycji (...) Trudno się dziwić, że popularność zyskiwali pisarze pchający literaturę polską w zaściankowość, lecz za to hałaśliwie szermujący hasłami patriotyzmu”. Parnasizm polski mocniej niż w innych krajach musiał zaakcentowac swój sprzeciw wobec społeczno-narodowych obowiązków literatury oraz jej instrumentalnemu traktowaniu. W postawie tej tkwiło również dążenie do uniwersalności i "europeizacji" hermetycznej dotychczas kultury polskiej oraz wyzwolenie twórcy z pęt obowiązku społecznego na rzecz kultywowania wartości artystycznych. Program taki bezpośrednio uderzał w wielką trójcę romantyczną: Adama Mickiewicza, Juliusza Słowackiego i Zygmunta Krasińskiego, która nadmiernym zaakcentowaniem kwestii patriotycznych zepchnęła polską literaturę w zaściankowość. Najdobitniej wyraził tę postawę Norwid, pisząc:
&lt;poem&gt;Klaskaniem mając obrzękłe prawice,
Znudzony pieśnią lud wołał o czyny;
Wzdychały jeszcze dorodne wawrzyny,
Konary swemi wietrząc błyskawice.
Było w ojczyźnie laurowo i ciemno
I już ni miejsca dawano ni godzin –
Gdy Boży palec zaświtał nade mną,
Nie zdając liczby z rzeczy, które czyni,
Żyć mi rozkazał w żywota pustyni!&lt;/poem&gt;
Z grona parnasistów wybijał się wspomniany już Antoni Lange, którego program poetycki nie odrzucał znaczenia tradycji, lecz głosił jej twórcze kontynuowanie w duchu uniwersalizmu; to tłumaczy znajdujące się w jego dorobku wiersze społeczno-patriotyczne, historiozoficzne, a nawet reinterpretujące wielkich romantyków.
Za prekursora oraz mentora parnasizmu w Polsce uznaje się Cypriana Kamila Norwida, zaś za naczelnego przywódcę tego nurtu, w czasie gdy był on już w pełni ukształtowany i oficjalny, Felicjana Faleńskiego.
W Polsce poeci polscy sięgnęli po wzorce parnasistowskie na przełomie lat 80 i 90 XIX stulecia. Rozwój tego nurtu przypadł na epokę pozytywizmu. Elementy tej poetyki odnajdujemy również w twórczości poetów Młodej Polski, między innymi: Zenona Przesmyckiego, Antoniego Langego, Wacława Rolicz-Liedera, Kazimierza Przerwy-Tetmajera oraz Leopolda Staffa. W swoich strofach utrwalili nie tylko schyłkowe nastroje epoki, ale też klasyczne piękno i egzotyczne pejzaże, będące głównymi tematami utworów parnasistowskich. Pod koniec wieku uwidoczniły się szczególne zainteresowania poetów formą sonetu, strukturą trudną do opanowania, ale pozwalającą wykazać się poetyckim mistrzostwem słowa, oraz dziełami sztuki, które stawały się inspiracjami dla licznych realizacji poetyckich.

</doc>
<doc id="168937" url="https://pl.wikipedia.org/wiki?curid=168937" title="Théophile Gautier">
Théophile Gautier

Théophile Gautier (ur. 31 sierpnia 1811 w Tarbes, zm. 23 października 1872 w Neuilly-sur-Seine) – francuski pisarz, poeta, dramaturg, krytyk literacki, teatralny i krytyk sztuki; przedstawiciel francuskiego romantyzmu, prekursor parnasizmu.
Życiorys.
Właściwe romantykom upodobanie do cudowności znalazło wyraz w jego opowiadaniach fantastycznych, które zaczął pisać już w latach trzydziestych. Z reguły pozbawione efektów niesamowitości, opowiadania te bliskie bywają zaprawionej humorem grotesce.
Z Gautierem powszechnie łączy się wprowadzenie do literatury znanego sformułowania Victora Cousina "sztuka dla sztuki", pochodzącego z przedmowy do powieści "Panna de Maupin" (1836).
Théophile Gautier został pochowany na cmentarzu Montmartre w Paryżu. Autorem pomnika na grobie Gautiera był Cyprian Godebski.

</doc>
<doc id="168941" url="https://pl.wikipedia.org/wiki?curid=168941" title="Howard Aiken">
Howard Aiken

Howard Hathaway Aiken (ur. 9 marca 1900 w Hoboken, New Jersey, zm. 14 marca 1973 w Saint Louis) – inżynier amerykański, profesor uniwersytecki, pionier informatyki.
Dzieciństwo i młodość.
Urodził się w Hoboken (New Jersey), jako syn Daniela Aikena i Margaret Emily Mierisch. Rodzina przeniosła się do Indianapolis, a kiedy Howard miał 12 lat, jego ojciec opuścił dom, a chłopiec został głównym żywicielem rodziny. W ciągu dnia uczęszczał do Arsenal Technical High School, a w nocy pracował jako operator centrali w Indianapolis Light and Heat Company. Po ukończeniu studiów w 1919 r. Aiken wstąpił na Uniwersytet Wisconsin w Madison, aby studiować elektrotechnikę, utrzymując siebie i swoją rodzinę nocną pracą w Madison Gas Company.
Kariera zawodowa.
Po uzyskaniu dyplomu inżyniera elektrycznego w 1923 r., Aiken rozpoczął pełnoetatową karierę w przemyśle. Jednak po około dziesięciu latach zmienił specjalność, rozpoczynając studia magisterskie z fizyki, najpierw na Uniwersytecie w Chicago (1931-1932), a następnie na Harvardzie, gdzie w 1937 r. otrzymał tytuł magistra. Na Harvardzie Aiken rozpoczął długoletnią współpracę akademicką, którą z wyjątkiem służby wojennej w US Navy, kontynuował aż do przejścia na emeryturę w 1961 roku.
Pionier informatyki.
W 1944 r. był współtwórcą jednej z pierwszych maszyn cyfrowych – komputera Harvard Mark I (pierwotna nazwa Automatic Sequence Controlled Calculator), opartego na koncepcji maszyny różnicowej Charlesa Babbage’a, który zbudował z myślą o prowadzeniu obliczeń, zwłaszcza w dziedzinie równań różniczkowych. W 1947 r. Aiken ukończył konstrukcję w pełni elektronicznego Mark II, potem pojawiły się wersje Mark III i Mark IV. Znany również z powiedzenia: „Jedynie sześć elektronicznych maszyn cyfrowych wystarczyłoby do zaspokojenia potrzeb obliczeniowych całych Stanów Zjednoczonych”.

</doc>
<doc id="168943" url="https://pl.wikipedia.org/wiki?curid=168943" title="Ratusz w Sulmierzycach">
Ratusz w Sulmierzycach

Ratusz w Sulmierzycach – wolnostojący, jedyny zachowany w całości drewniany ratusz w Polsce.
Historia.
Ratusz wybudowano w 1743 roku, na miejscu starszego z 1647 roku. Data ta do dziś jest widoczna na chorągiewce wieżyczki. . W latach 1956-1957 przeszedł gruntowny remont, w trakcie którego został pokryty gontem. W 1973 ratusz upamiętniono na znaczku pocztowym w serii poświęconej architekturze drewnianej. Budynek odrestaurowano wraz z wnętrzami w latach 1991-94.
Budynek.
Niewielki budynek jest jednopiętrowy z trójspadowym podcieniem i galeryjką od strony wejścia, które znajduje się na wysokości pierwszego piętra. Drewniane, o konstrukcji zrębowej ściany ratusza zostały otynkowane. Budynek przekryty został stromym, czterospadowym dachem, krytym gontem i tworzy podcienia, podparte dębowymi wspornikami. Na środku dachu znajduje się kwadratowa wieżyczka zwieńczona blaszanym hełmem.
W ratuszu znajduje się od 1957 założone staraniem Leona Piątka Muzeum Regionalne im. Sebastiana Klonowica, który urodził się w Sulmierzycach. Zbiory obejmują regionalne przedmioty, lampy naftowe, zegary, a także chrzcielnicę. 

</doc>
<doc id="168945" url="https://pl.wikipedia.org/wiki?curid=168945" title="Janusz Albrecht">
Janusz Albrecht

Janusz Albrecht, ps. „Wojciech”, „Ksawery”, „Ozimiński”, „Marian Jankowski” (ur. 14 lutego 1892 w Kaliskach, zm. 6 września 1941 w Warszawie) – pułkownik dyplomowany kawalerii Wojska Polskiego, zastępca Komendanta Głównego Związku Walki Zbrojnej do lipca 1941 roku, szef Sztabu Komendy Głównej ZWZ od czerwca 1940 roku do lipca 1941 roku, Szef Wydziału Kół Pułkowych Komendy Naczelnej Związku Legionistów Polskich od 1936 roku.
Życiorys.
Janusz Albrecht urodził się 14 lutego 1892 roku w Kaliskach, w powiecie włocławskim. Ukończył konserwatorium muzyczne w Petersburgu. W czasie I wojny światowej walczył w szeregach 1 pułku ułanów Legionów Polskich. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku w Ostrołęce. Kurs ukończył z wynikiem dobrym. Posiadał wówczas stopień wachmistrza. Latem tego roku, po kryzysie przysięgowym, został skierowany do obozu internowania w Szczypiornie. Po ucieczce z transportu do obozu został działaczem Polskiej Organizacji Wojskowej, w II Rzeczypospolitej oficerem zawodowym. Od 1919 służył początkowo w 11 pułku ułanów, a następnie w sekcji jazdy Ministerstwa Spraw Wojskowych. W latach 1920–1921 był adiutantem w 1 pułku szwoleżerów.
Ukończył w 1924 Wyższą Szkołę Wojenną w Warszawie. Z dniem 1 października 1924 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Centralnej Szkoły Kawalerii w Grudziądzu na stanowisko wykładowcy. W październiku 1927 roku został szefem Wydziału Wyszkolenia Departamentu Kawalerii Ministerstwa Spraw Wojskowych w Warszawie. W listopadzie 1928 roku został przeniesiony do 1 pułku szwoleżerów na stanowisko dowódcy szwadronu. 29 stycznia 1930 roku ogłoszono jego przeniesienie do Oddziału III Sztabu Głównego w Warszawie. 9 grudnia 1932 roku został przeniesiony do składu osobowego inspektora armii, generała dywizji Edwarda Śmigły-Rydza z siedzibą w Wilnie. Z dniem 1 czerwca 1935 roku został przesunięty na stanowisko oficera do zleceń Generalnego Inspektora Sił Zbrojnych, generała Śmigły-Rydza. Od 1937 dowódca 1 pułku szwoleżerów Józefa Piłsudskiego wchodzącym w skład Mazowieckiej Brygady Kawalerii, którym dowodził w kampanii wrześniowej. Po dostaniu się do niewoli zbiegł z obozu w Jarosławiu.
Szef Oddziału III i szef Wydziału III/C Planowania Dowództwa Głównego Służby Zwycięstwa Polski od października 1939. Był szefem Sztabu Komendy Okupacji Niemieckiej ZWZ od stycznia 1940, a Komendy Głównej Związku Walki Zbrojnej od czerwca 1940. Od jesieni 1940 zastępca Komendanta Głównego ZWZ. Został aresztowany przez kieleckie Gestapo 7 lipca 1941 w Warszawie, prawdopodobnie na skutek denuncjacji rotmistrza Przemysława Deżakowskiego, agenta niemieckiej Służby Bezpieczeństwa (według MIchaela Foedrowitza Janusza Albrechta wydał w ręce Gestapo rotmistrz Janusz Poziomski). Torturowany przez kilka dni, załamał się i złożył obszerne zeznania dotyczące struktur i zadań oddziałów Komendy Głównej ZWZ, oraz informacje o dowódcach ZWZ. 27 sierpnia został zwolniony z więzienia z misją przekazania Stefanowi Roweckiemu propozycji cichego porozumienia ZWZ z Niemcami polegającego na zaprzestaniu eksterminacji polskiej ludności cywilnej i walki z polskim podziemiem niepodległościowym przez Niemców w zamian za wstrzymanie akcji sabotażowych i wszelkiej innej aktywności wymierzonej w Niemców przez ZWZ. Porozumienie zawarto pod warunkiem dobrowolnego powrotu Janusza Albrechta do Kielc (potwierdzonym oficerskim słowem honoru). Dowództwo Związku Walki Zbrojnej odrzuciło ofertę Niemców. Januszowi Albrechtowi polskie podziemie złożyło propozycję ucieczki na prowincję, jednak odmówił on ze względu na dane Niemcom oficerskie słowo honoru. 6 września 1941 Janusz Albrecht został zmuszony do popełnienia samobójstwa przez członków polskiego podziemia. Janusz Albrecht udał się na umówione spotkanie ze Stefanem Grotem Roweckim w celu omówienia propozycji Niemców. Po przybyciu na miejsce spotkania w mieszkaniu zamiast Stefana Roweckiego znajdowało się kilku uzbrojonych członków polskiego podziemia, którzy przekazali Albrechtowi list od Stefana Roweckiego o treści: "Kochany Januszu! Poszedłeś za daleko. Myślę, że znajdziesz właściwe rozwiązanie. Ściskam cię. Stefan." Janusz Albrecht po napisaniu listu pożegnalnego do żony i dzieci popełnił samobójstwo, zażywając cyjanek podany przez członków polskiego podziemia. Pochowany na Cmentarzu Czerniakowskim w Warszawie (sektor I-15-20).
W działalności konspiracyjnej w okresie II wojny światowej była zaangażowana również jego rodzina.Żona Maria, z domu Pawłowska (1895–1982), ps. „Maria” i „Ciocia Maryla”, była żołnierzem batalionu AK „Wigry”, organizatorką pomocy dla więźniarek obozu na Majdanku, wiceprezesem Polskiego Białego Krzyża; została odznaczona Złotym Krzyżem Zasługi z Mieczami.Córka Wanda, po mężu Kowalska (1924–1983), ps. „Wanda”, walczyła jako żołnierz Szarych Szeregów i ZWZ-AK, była więziona na Majdanku, w Oświęcimiu i Ravensbrück.Syn Janusz Kazimierz (1926–1944), ps. „Janosik”, był żołnierzem pułku AK „Baszta”, więźniem Pawiaka (marzec–maj 1940), poległ w powstaniu warszawskim.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane z taktyką kawaleryjską. Wchodził w skład komitetu redakcyjnego tej encyklopedii.

</doc>
<doc id="168946" url="https://pl.wikipedia.org/wiki?curid=168946" title="Guy Hunt">
Guy Hunt

Harold Guy Hunt, znany lepiej jako Guy Hunt (ur. 17 czerwca 1933, zm. 30 stycznia 2009) – amerykański polityk ze stanu Alabama.
Rys biograficzny.
Urodził się w Holly Pond (Cullman County) w Alabamie. Służył w szeregach US Army w czasie wojny w Korei (zdemobilizowany w roku 1956). W roku 1951 poślubił Helen Chambers, z którą miał czwórkę dzieci. W roku 1958 został wyświęcony na kapłana kościoła baptystów. W tym samym czasie zaczął pracować jako komiwojażer Amway.
Hunt był aktywistą Partii Republikańskiej jeszcze w czasach, kiedy demokraci sprawowali niepodzielną władzę na Głębokim Południu.
W roku 1962 bez powodzenia kandydował do stanowego Senatu. W roku 1964 został sędzią, jako najmłodszy w owym czasie w Alabamie. Wybrany ponownie na sędziego w roku 1970 odszedł, zgodnie z obietnicą, po drugiej kadencji w roku 1976.
W latach 1976 i 1980 Hunt był przewodniczącym stanowej kampanii Ronalda Reagana. Kiedy ten zasiadł w Białym Domu w 1980, mianował go szefem Agricultural Stabilization and Conservation Committee. Prócz tego Hunt w latach 1976 i 1980 przewodniczył stanowej delegacji na prezydenckie konwencję republikańskie.
Po raz pierwszy kandydował na gubernatora w roku 1978, ale wysoko przegrał z demokratą Fobem Jamesem. W roku 1985 zrezygnował z przewodniczenia komisji, aby przygotować się do walki o fotel gubernatora. W roku 1986 wygrał wybory, co było wielkim zaskoczeniem (żaden z żyjących w owym czasie mieszkańców Alabamy nigdy nie widział republikańskiego gubernatora), co czyni go pierwszym przedstawicielem swojej partii na tym stanowisku od czasów zakończenia wojny secesyjnej. Otrzymał tytuł najlepszego gubernatora według "U.S. News and World" w 1987.
Ponownie został wybrany w roku 1990. Oficjalnie poparcia udzielił mu wówczas Ku Klux Klan. W roku 1992 został skazany za nadużycia finansowe i automatycznie usunięty z urzędu. Wicegubernator, demokrata Jim Folsom jr., został gubernatorem. Hunt otrzymał karę 5 lat probacji i wysoką grzywnę (1994). Niedługo potem został ułaskawiony. Kandydował ponownie w prawyborach Partii Republikańskiej na gubernatora w 1994, ale przegrał. Umarł w wieku 75 lat 30 stycznia 2009 na raka płuca.

</doc>
<doc id="168947" url="https://pl.wikipedia.org/wiki?curid=168947" title="H. Guy Hunt">
H. Guy Hunt



</doc>
<doc id="168948" url="https://pl.wikipedia.org/wiki?curid=168948" title="Mistyfikacja">
Mistyfikacja

Mistyfikacja (z gr. mystikós „tajemny” od mýstēs „wtajemniczony”) – celowe wprowadzanie w błąd, udawanie kogoś innego, tworzenie pozorów lub aranżowanie fałszywych instytucji, sytuacji.
Skłonność do tworzenia mistyfikacji lub doszukiwania się jej w banalnych sytuacjach może mieć podłoże w zaburzeniach osobowości i w psychozach lub stanowić świadomą intrygę w celu uzyskania korzyści. Formą mistyfikacji są falsyfikaty dzieł sztuki. Udane mistyfikacje i fałszerstwa naukowe nazywa się w języku angielskim słowem "hoax". Jest też zwane "blagą" (z w znaczeniu „farsa, żart, zmyślenie często dla efektu”) lub – "humbug" (z ang. „oszustwo, sprawa oszukańczo rozreklamowana”) albo fałszywką.
Mistyfikacje w polityce.
Mistyfikacjami posługiwała się od wieków polityka, często nadając im charakter prowokacji uzasadniających określone działania dyplomatyczne lub militarne. Współcześnie mistyfikacjami służącymi celom politycznym posługują się służby specjalne, wywiad i kontrwywiad. Do znanych mistyfikacji należy przygotowana przez Ochranę Imperium Rosyjskiego książka "Protokoły Mędrców Syjonu" mająca wzbudzić w społeczeństwie rosyjskim falę antysemityzmu. Hitlerowską prowokacją mającą uzasadnić agresję na Polskę, były mistyfikacje znane jako "Operacja Himmler", m.in. upozorowany atak Polaków na radiostację w Gliwicach.
Mistyfikacja brytyjskiego wywiadu, mająca wprowadzić w błąd państwa Osi co do terminu i miejsca inwazji na Morzu Śródziemnym ("Operacji Husky"), polegająca na podrzuceniu Abwehrze za pośrednictwem Hiszpanów spreparowanych zwłok brytyjskiego oficera, ze sfabrykowanymi „tajnymi” dokumentami, stała się kanwą powieści i filmu "Człowiek, którego nie było".
Teorie spiskowe często określają głośne wydarzenia, zamachy czy katastrofy (np. zamach z 11 września 2001 roku) jako mistyfikacje.
Mistyfikacje w sztuce.
Mistyfikacje w sztuce często wiążą się z fałszerstwami dzieł sztuki. Do najbardziej znanych należy działalność holenderskiego malarza Hana van Meegerena, który w latach 1932–1947 stworzył kilkanaście falsyfikatów mistrzów niderlandzkich, m.in. J. Vermeera, uznanych przez wybitnych rzeczoznawców za oryginały. Inną znaną mistyfikacją były fałszerstwa średniowiecznych fresków wykonane przez Lothara Malskata w katedrze w Szlezwiku. Mistyfikacją są także "Pieśni Bilitis".
Sztuka współczesna, zwłaszcza happening i performance, posługują się także mistyfikacjami jako środkiem artystycznym. W Polsce znana jest akcja artystyczna Zuzanny Janin, polegająca na upozorowaniu swego własnego pogrzebu, a także akcje Pomarańczowej Alternatywy.
Pewną formą mistyfikacji artystycznych jest tworzenie przez znanych twórców fikcyjnych "alter ego" w celu firmowania artystycznej działalności uważanej za komercyjną lub mniej wartościową od zasadniczej drogi artysty.
Mistyfikacje w nauce.
Mistyfikacjami naukowymi określa się wiele eksperymentów, rzekomo udanych, których nie udało się powtórzyć w innych warunkach czy laboratoriach. Często te mistyfikacje dotyczą rzekomego pomyślnego rozwiązania problemów uważanych za niemożliwe do zrealizowania, np. perpetuum mobile, zimna fuzja czy teleportacja. Mistyfikacjami okazało się wiele eksperymentów mających udowodnić prawdziwość niektórych dziedzin paranauki – telekinezy i telepatii. Mistyfikacje naukowe spotykane są też w archeologii i paleontologii.
Mistyfikacja jednostek ludzkich.
Według Theodora Adorno klasą trzymającą media są kapitaliści. Media tworzą zasłonę dymną, która ukrywa rzeczywistość kapitalistyczną oraz działania sektorów gospodarki i władzy politycznej. Media masowe prowadzą do zamilknięcia ludzi i braku krytycznego myślenia, a tym samym mistyfikują działania jednostek ludzkich. Adorno nazywa media masowe anty-"Aufklärung" (anty-Oświeceniem), „czarnym słońcem nowoczesności”.
Nieporozumienia związane z mistyfikacjami.
Sporym nieporozumieniem było słuchowisko radiowe według opowiadania Herberta George’a Wellsa „Wojna światów” ("The War of the Worlds"), nadane 31 października 1938 przez rozgłośnię "Mercury Theater" w USA, wyreżyserowane przez Orsona Wellesa i zagrane tak sugestywnie, że bardzo wielu radiosłuchaczy uwierzyło w najazd Marsjan na ziemski glob, a wielu odbiorców zareagowało nawet histerią. Fikcja literacka została przez słuchaczy wzięta za rzeczywistość, choć nie było to celem autorów słuchowiska (przed słuchowiskiem podano informacje źródłowe o spektaklu, ale większość słuchaczy rozpoczęła słuchanie audycji dopiero po tych zapowiedziach). Można tu mówić raczej o niedocenieniu roli konwencji w odczytywaniu kodu kulturowego, co stało się przestrogą dla innych twórców spektakli oraz przypadkową lekcją fabrykowania mistyfikacji.

</doc>
<doc id="168949" url="https://pl.wikipedia.org/wiki?curid=168949" title="Bajbuza">
Bajbuza

Bajbuza ("Baybuza") – herb szlachecki.
Opis herbu.
Opis zgodnie z regułami blazonowania:
W polu czerwonym strzała srebrna żeleźcem w dół, przeszywająca głowę węża złotego, który jest okręcony wokół całej strzały. Pod strzałą trzy srebrne grzyby dwa nad jednym. 
Brak informacji o klejnocie. 
Labry czerwone, podbite złotem.
Najwcześniejsze wzmianki.
W 1590 herb otrzymał Tatar Hrybunowicz.
Herbowni.
Ambrożewicz, Bajbuza, Baybuza, Beńkuński, Hrybunowicz, Kostrowski, Strybunowicz, Wojnicz.

</doc>
<doc id="168950" url="https://pl.wikipedia.org/wiki?curid=168950" title="Las Łagiewnicki">
Las Łagiewnicki

Las Łagiewnicki – kompleks leśny położony w granicach administracyjnych miasta Łodzi, zajmujący powierzchnię 1205,45 ha. To największy teren rekreacyjny w tym mieście i jeden z największych kompleksów leśnych znajdujących się w granicach miasta w Europie.
Pochodzenie nazwy i kontekst historyczny.
Nazwa lasu pochodzi od osady Łagiewniki powstałej prawdopodobnie już w XI w., pełniącej służebną funkcję wobec grodu w Zgierzu. Nazwa osady z kolei pochodzi od dostarczanych na dwór książęcy łagwi (łągwi), czyli naczyń z drewna i skóry, służących do przechowywania i przenoszenia napojów. W późniejszym czasie wieś stała się własnością szlachecką, m.in. Łagiewnickich, którzy przyjęli nazwisko od nazwy miejscowości (2. poł. XVI w.), Bełdowskich i Żeleskich (w XVII w.), Stokowskich, Karnkowskich, Zawiszów i Zarębów (XVIII–XIX w.), a od 1886 Łagiewniki przeszły w ręce baronostwa Heinzlów – spolszczonych Niemców, którzy na miejscu dawnego dworu wybudowali pałac.
Kilkakrotnie na terenie lasu miały miejsce ważne wydarzenia historyczne. W 1863 stacjonowali tutaj powstańcy pod dowództwem J. Sawickiego, a następnie Józefa Dworzaczka, którego oddziały stoczyły krwawą bitwę pod Dobrą. 18 czerwca 1905 agitatorzy PPS poprowadzili od kaplicy św. Antoniego w stronę Bałuckiego Rynku manifestantów (po paru dniach rozpoczęło się w Łodzi pierwsze w imperium carskim powstanie zbrojne robotników – 22–24 czerwca). W okresie II wojny światowej Las Łagiewnicki był miejscem kilku egzekucji dokonanych przez hitlerowców.
Położenie i charakterystyka lasu.
Las Łagiewnicki położony jest w północno-wschodniej części miasta. Zajmuje obszar 1 205,45 ha. Graniczy z ul. Łagiewnicką od zachodu, sąsiaduje z osadą Rogi i Osiedlem Powstania 1863 r. od południa, z osadami Modrzew, Moskule i Łodzianka od wschodu oraz osadą Skotniki od północy, zbiegając się z granicą administracyjną miasta Łodzi.
Las jako jeden z nielicznych o cechach naturalnych będących pozostałością po dawnej Puszczy Łódzkiej (istniejącej na terenie miasta i wokół niego jeszcze 200 lat temu), charakteryzuje się wyżynnym krajobrazem o zróżnicowanej rzeźbie, której wyniosłości wahają się od 215 do 260 m n.p.m.
Cały kompleks leży w dorzeczu Bzury, która bierze swój początek u podnóża Wzgórz Łagiewnickich. Swoje naturalne źródła miała Bzura na terenach obecnego osiedla willowo-letniskowego "Rogi", jednak współcześnie te dawne obszary źródłowe tracą powoli swój pierwotny charakter. Wykształcone niegdyś regularne koryto występuje już od przepustu drogowego pod ul. Strykowską, ale stały przepływ pojawia dopiero poniżej ul. Boruty i rosnąca struga zasila drobne stawiki pomiędzy ul. Boruty i ul. Wycieczkową. Na dalszym odcinku Bzura płynie ku zachodowi, tworząc trzy większe zbiorniki wodne "Arturówek". Położone w malowniczej dolinie wśród lasu, dały początek największej w Łodzi bazie rekreacyjno-wypoczynkowej z przystanią kajakowo-wioślarską. Za stawami w Arturówku Bzura zmienia kierunek na północy, w okolicach Marianki przyjmując wody innej rzeczki wchodzącej w skład kompleksu leśnego – Łagiewniczanki (pierwszego prawobrzeżnego dopływu).
Flora i fauna.
Prowadzone przez botaników łódzkich badania szaty roślinnej lasu potwierdziły występowanie 542 gatunków roślin naczyniowych, w tym 101 gatunków drzew i krzewów. Mikolodzy szacują liczbę gatunków grzybów na ok. 1000.
Niemal połowę obszaru zajmują dęby szypułkowe i bezszypułkowe – 42%, sosna zwyczajna 27%, brzoza brodawkowata 20%, świerk pospolity 4%, grab pospolity 3% oraz w dalszej kolejności modrzew, olsza, buk zwyczajny, klon zwyczajny, lipa drobnolistna, jodła pospolita, jodła czarna, sosny: czarna, wejmutka, Banksa, daglezja zielona, dąb czerwony, topole: osika i czarna, jesion wyniosły, klony: jawor, polny, srebrzysty, wiązy: szypułkowy, górski, polny, jarzęby: szwedzki, brekinia; robinia akacjowa, brzoza omszona, kasztanowiec zwyczajny, lipa szerokolistna, wierzby, limba. Średni wiek drzewostanu to ok. 80 lat, choć w środkowej i północno-zachodniej części lasu zachowały się dwustuletnie dęby. Do najliczniej występujących krzewów należą czeremcha zwyczajna, kruszyna pospolita, kalina koralowa, szakłak pospolity, jarzębina, leszczyna, bez czarny.
Badania występującej w lesie fauny pozwoliły stwierdzić 500 gatunków owadów (w tym m.in. 21 gatunków motyli), 115 gatunków ptaków, 25 gatunków ssaków, 15 gatunków ryb.
Ochrona przyrody.
W celu spopularyzowania Lasu Łagiewnickiego, a jednocześnie z myślą o ochronie przed „zadeptaniem”, począwszy od roku 1965 wytyczono wiele szlaków pieszych i rowerowych, ścieżki przyrodniczo-leśne oraz umieszczono w wielu miejscach tablice informujące o walorach i historii danego miejsca.
W 1996 z części lasu utworzono rezerwat przyrody Las Łagiewnicki o powierzchni 69,85 ha. Głównym przedmiotem ochrony jest kompleks naturalnych fitocenoz różnorodnych postaci grądu i dąbrowy świetlistej. 31 grudnia 1996 prawie cały kompleks wszedł w skład Parku Krajobrazowego Wzniesień Łódzkich rozciągającego się pomiędzy Łodzią, Strykowem i Brzezinami.

</doc>
<doc id="168957" url="https://pl.wikipedia.org/wiki?curid=168957" title="Bies (herb szlachecki)">
Bies (herb szlachecki)



</doc>
<doc id="168958" url="https://pl.wikipedia.org/wiki?curid=168958" title="Planowanie zasobów wytwórczych">
Planowanie zasobów wytwórczych

Planowanie Zasobów Produkcyjnych (ang. "Manufacturing Resource Planning" – MRP II) – zarządzanie zasobami i produktami przedsiębiorstwa oraz zarządzanie w aspekcie finansowym.
Model MRP II w stosunku do MRP został rozbudowany o planowanie zdolności produkcyjnych (CRP) oraz o elementy związane z procesem sprzedaży i wspierające podejmowanie decyzji na szczeblach strategicznego zarządzania produkcją. Poza materiałami związanymi bezpośrednio z produkcją, MRP II uwzględnia także materiały pomocnicze, zasoby ludzkie, pieniądze, czas, środki trwałe i inne.
Amerykańskie stowarzyszenie sterowania produkcją i zapasami (APICS), które opracowało w latach 60. algorytm MRP i następnie rozwinęło go do tzw. MRP w zamkniętej pętli ("MRP closed loop"), a dalej do MRP II, oficjalnie ogłosiło w roku 1989 dokument „MRP II Standard System”. Dokument ten opisuje funkcje, jakie powinien realizować system klasy MRP II:
Koncepcja MRP II została później rozbudowana do MRP II+ oraz ERP.
Obecnie pod pojęciem MRP II rozumiemy zarówno rozbudowany algorytm do planowania produkcji i zapotrzebowania na zasoby, jak i standard opracowany przez APICS, w którym centralne miejsce zajmuje algorytm MRP II.

</doc>
<doc id="168959" url="https://pl.wikipedia.org/wiki?curid=168959" title="Awdańc (herb szlachecki)">
Awdańc (herb szlachecki)



</doc>
<doc id="168960" url="https://pl.wikipedia.org/wiki?curid=168960" title="Merchant aircraft carrier">
Merchant aircraft carrier

Merchant aircraft carrier, MAC (MAC-ship) – statki handlowe przystosowywane do pełnienia roli pomocniczych lotniskowców eskortowych podczas II wojny światowej, pływające pod banderą brytyjską i holenderską.
Podczas walk w osłonie alianckich konwojów morskich, zwłaszcza w trakcie bitwy o Atlantyk, uwidoczniła się konieczność posiadania osłony lotniczej wspomagającej walkę z okrętami podwodnymi i lotnictwem morskim przeciwnika Lotniskowce były jednak zbyt nielicznymi i cennymi okrętami, żeby mogły być angażowane do osłony konwojów, zwłaszcza że ich głównym przeznaczeniem był udział w akcjach bojowych marynarki wojennej. Rozwiązaniem okazało się wprowadzenie lotniskowców eskortowych - mniejszych, prostszych i tańszych w budowie, przebudowywanych ze statków handlowych lub budowanych seryjnie według technologii cywilnych. Jednakże przemysł brytyjski był podczas wojny zbyt obciążony, by je produkować, i w kolejnych latach do służby weszły tylko pojedyncze jednostki. Półśrodkiem, który miał złagodzić te problemy, było wprowadzenie na początku 1942 roku statków catapult aircraft merchant (CAM-ship). Były to jednostki handlowe wyposażone w katapultę wystrzeliwującą w razie zagrożenia myśliwiec Hawker Hurricane (starszej wersji). Po wykonaniu zadania, gdy nie było możliwości powrotu na ląd, samolot wodował i był tracony, a pilot po skoku ze spadochronem był podejmowany z wody.
Rozwiązanie to miało oczywiste wady, dlatego kolejnym pomysłem były wprowadzenie zmodyfikowanych statków handlowych z nadbudowanym pokładem lotniczym, z którego samoloty mogły startować i lądować. Statki nazwano MAC-ship (merchant aircraft carrier - dosłownie „lotniskowiec towarowy”). 
Pierwszym statkiem MAC był masowiec (zbożowiec – jednostka do przewozu ziarna) „Empire MacAlpine”, zwodowany w 1942 roku, w służbie od kwietnia 1943, a kolejnymi dalsze 5 statków typu "Empire MacAlpine". Miały one nośność 13 000 t, długość 132 m, szerokość pokładu lotniczego 19 m, prędkość 13 węzłów, napęd: silnik wysokoprężny o mocy 3300 KM (pierwszy statek typu osiągał prędkość 11 w. i moc napędu 2500 KM). Statki te zabierały 4 samoloty w hangarze i były uzbrojone w 7 działek przeciwlotniczychh 40 mm. Statki tego typu przewoziły w ładowniach 6450 ton ziarna.
Następnie przebudowano na statki MAC trzynaście zbiornikowców typu "Rapana". Miały one nośność 17 000 t, długość 148 m, szerokość pokładu lotniczego 19 m, prędkość 11 węzłów, napęd: silnik wysokoprężny o mocy 3300 KM. Statki te zabierały 3 samoloty na pokładzie (nie posiadały hangaru) i były oprócz tego uzbrojone w 9 działek 40 mm.
Na statkach MAC typowe nadbudówki zastąpiono umieszczonym na większości długości statku pokładem lotniczym i niewielką nadbudówką wyspową, przez co przybrały wygląd zbliżony do małych lotniskowców. W odróżnieniu od lotniskowców eskortowych, również przebudowywanych z jednostek handlowych, konwersja statków MAC była jednak znacznie mniej daleko idąca. Przede wszystkim zachowywały one swoje funkcje transportowe, przez to zabierały one mniej samolotów od lotniskowców eskortowych, i w dalszym ciągu formalnie zaliczane były do statków, nie okrętów.
Statki MAC przenosiły samoloty typu Fairey Swordfish Mk. II i Mk. III, uzbrojone w bomby głębinowe i niekierowane pociski rakietowe, których podstawowym zadaniem stało się wykrywanie i zwalczanie okrętów podwodnych zagrażających konwojom. Przy niesprzyjających warunkach startowych możliwe było użycie pomocniczych silników rakietowych.
Statki te posiadały załogę cywilną oraz nieliczną wojskową; personel lotniczy pochodził z dywizjonów Fleet Air Arm.
Statki MAC było również często wykorzystywane w roli transportowców samolotów przerzucanych do Europy z Ameryki Północnej, od września 1944 roku część z nich wyposażono w instalacje umożliwiające uzupełnianie paliwa jednostkom eskorty.
Samoloty z jednostek MAC nie odniosły bezpośrednich sukcesów w postaci zatopienia U-Boota, niemniej jednak nie do przecenienia była ich odstraszająca przeciwnika obecność w konwoju; ostatni atak na okręt podwodny samolotu z „Empire MacAndrew” miał miejsce 20 kwietnia 1945 roku. Jedyną ofiarą Swordfishy ze statków MAC padł sojuszniczy podwodny stawiacz min marynarki Wolnej Francji „La Perle” („Perle”) typu "Saphir" zatopiony 8 lipca 1944 roku na północnym Atlantyku przez samoloty z „Empire MacCallum” i „Empire MacColl”.
Planowano budowę 32 statków MAC, lecz dalszą budowę zarzucono po wejściu do służby 19 jednostek. Przyczyną było głównie wprowadzanie od 1942 roku do ochrony konwojów masowo budowanych w USA lotniskowców eskortowych, które posiadały większe możliwości bojowe i były lepiej przystosowane do operacji lotniczych. Od września 1944 roku rozpoczęto przywracanie kolejnym statkom MAC ich pierwotnej funkcji, nasilone po kapitulacji III Rzeszy w maju 1945 roku. 
Statki MAC:
W 1944 roku także w Japonii podjęto budowę czterech zbiornikowców z pokładem lotniczym, projektowanych według zbliżonej koncepcji do statków MAC: „Yamashiro Maru”, „Chigusa Maru” (wyporność 15 864 t, długość 157,5 m, prędkość 15 w., 8 samolotów) oraz „Shimane Maru” i „Otakisan Maru” (wyporność 11 800 t, długość 153 m na linii wodnej, prędkość 18,5 w., 12 samolotów). Jedynie „Yamashiro Maru” i „Shimane Maru” zostały ukończone w 1945, przed zakończeniem wojny.

</doc>
<doc id="168965" url="https://pl.wikipedia.org/wiki?curid=168965" title="Toscanelli">
Toscanelli



</doc>
<doc id="168967" url="https://pl.wikipedia.org/wiki?curid=168967" title="Kronwald">
Kronwald

Kronwald ("Kronfeld") – herb szlachecki.
Opis herbu.
W polu srebrnym - dwa czerwone kółka sześciozębate od ostróg, między które wchodzi pole trójkątne błękitne o łukowatych bokach, a w nim złota korona. W klejnocie kółko (jak na tarczy) między czterema piórami strusimi: czerwonym i białym z prawej strony, błękitnym i białym z lewej.
Najwcześniejsze wzmianki.
Nadany w 1795 w Galicji.
Herbowni.
Kronwald, 

</doc>
<doc id="168968" url="https://pl.wikipedia.org/wiki?curid=168968" title="Szpada">
Szpada

Szpada (z wł. "spada") – kolna broń biała, powstała w XVII wieku na zachodzie Europy, ewoluując z rapiera jako broń mniejsza, lżejsza i poręczniejsza.
Historia.
Powstała w latach 1620–1640 we Włoszech i szybko stała się bardzo popularną bronią we Francji i innych krajach Europy. Nazywano ją „mieczem spacerowym” i „mieczem do poduszki” ze względu na wyjątkową poręczność i niewielkie rozmiary. Z czasem utraciła skomplikowaną, rapierową oprawę rękojeści, a zyskała tarczkę ochronną. Od XVIII wieku traktowana jako broń przyboczna i część ubioru szlachcica (podobnie jak szabla w Polsce), dzięki czemu stała się lżejsza od niewygodnego rapiera. Waga szpady wynosiła około pół kilograma a długość 90 cm. Znane użycie w polszczyźnie około 1656.
Pod koniec XIX wieku upowszechniono nowy rodzaj szpady – szpadę pojedynkową. Przypominała ona współczesną szpadę sportową z francuską rękojeścią i była używana wyłącznie w pojedynkach. Ostatecznie szpada przekształciła się w broń sportową i w takim charakterze używana jest do dziś w szermierce sportowej.
Szpada sportowa.
Obecnie w sporcie, w walce szpadą, polem trafienia jest całe ciało – od maski aż po buty. Jest to sport, który charakteryzuje się niezwykłą szybkością oraz walecznością, w którym nie liczy się, kto rozpoczął natarcie, ale kto wcześniej osadził koniec broni, powodując zapalenie się swojej lampy. Zasady walki, w przeciwieństwie do zasad umownych, takich jak floret i szabla, w niemałym stopniu odzwierciedlają specyfikę walki ostrą bronią.
Zasady walki.
Pierwotnie walczono wyłącznie do jednego trafienia, jednak w ciągu XX wieku z powodu małej widowiskowości walk stopniowo zwiększano liczbę punktów wymaganych do zdobycia, by wygrać walkę. Obecnie walczy się do 5, 10 lub 15 trafień, w zależności od etapu i rodzaju zawodów.
We współczesnej szpadzie sportowej punkt przyznaje się temu, kto trafił przeciwnika i w przeciągu następnych 40 milisekund nie otrzymał trafienia. W przypadku, gdy obaj szermierze trafią się w czasie mniejszym niż 40 milisekund, obaj zawodnicy otrzymują punkt. Trafienia zadane po tym czasie są ignorowane, niezależnie od tego, gdzie i z jaką siłą zostaną zadane.
Parametry.
Współczesne szpady sportowe ważą między 300 a 450 gramów, choć regulamin Międzynarodowej Federacji Szermierczej zezwala na szpady ważące do 770 g. Klingi szpadowe dla dorosłych zawodników mierzą 90 cm od kosza do czubka punty, jest to tzw. rozmiar „5”. Rozmiary przelicza się na centymetry poprzez pomnożenie cyfry rozmiaru przez 2,5 cm (1 cal) i dodanie do 75 cm (30 cali). Dla przykładu klinga rozmiaru „0” ma długość 75 cm (30 cali) a rozmiaru „2” – 80 cm (32 cale).
Międzynarodowa Federacja Szermiercza ustanowiła następujące czasy dotyczące sposobu rejestrowania punktów w walce na szpady:
Czas wciśnięcia („dwell time”): 3,3 milisekundy
Jest to czas, przez jaki obwód musi być zamknięty, aby zarejestrować trafienie (patrz – punta).
Czas odcięcia („cut-out time”): 40 milisekund
Jest to okres, w jakim aparat rejestruje trafienia, zanim odetnie sygnał z broni szermierzy. Trafienia obu szermierzy zadane w odstępie krótszym niż czas odcięcia będą rejestrowane jako trafienia punktowane. W przypadku gdy obaj szermierze trafią się w odstępie większym niż 40 ms, punkt otrzymuje osoba trafiająca wcześniej.
Igrzyska olimpijskie.
Jest to jedna z konkurencji szermierczych rozgrywana także na igrzyskach olimpijskich, gdzie reprezentanci Polski wywalczyli 3 medale:

</doc>
<doc id="168969" url="https://pl.wikipedia.org/wiki?curid=168969" title="Floret">
Floret

Floret – sportowa broń biała (zaliczana do broni kolnych).
Historia.
Historycznie w Europie zachodniej floret był jedyną bronią kolną używaną na salach szermierczych, mimo że pojedynkowano się powszechnie na szpady. Z powodu odmienności w polu trafienia i zasadach walki dochodziło do sytuacji, w których doświadczeni szermierze ginęli w pojedynku na szpady ze znacznie słabszymi przeciwnikami. Dopiero koniec XIX wieku przyniósł wprowadzenie szpad do francuskich sal szermierczych i rozdzielenie nauczania szpady i floretu. Aktualnie floret obok szpady i szabli sportowej jest jedną z dyscyplin szermierki olimpijskiej.
Budowa współczesnego floretu.
Floret w szermierce sportowej różni się od broni używanej w latach 50. XVI wieku.
Jest bezpieczny, zakończony przyciskiem (tzw. puntą) i gdy się go wciśnie, to wyda sygnał na aparacie. Gdy trafi się w kamizelkę elektryczną, którą ma na sobie przeciwnik, to na aparacie zapali się światło kolorowe (czerwone lub zielone, zależy, pod który jest podpięty), lecz gdy w tzw. pole nieważne (czyli poza obrębem kamizelki), to zapali się światło białe.
Punta jest zakończeniem długiej klingi. Klinga dzieli się na ostrze oraz płaz. Wykonana jest z metalu.
Na początku klingi jest zamieszczona garda (częściej używany w środowisku zawodników kosz), która chroni dłoń przed mocniejszym uderzeniem. Jest wytrzymała, okrągła i wykonana z metalu.
Do gardy przymocowany jest uchwyt trzymany w ręku.
Uchwyt może mieć różne kształty:
Broń na ogół ma długość 110 cm. Istnieją różne długości floretu: 0, 2, 5 (5 – to właśnie 110 cm).
Przez klingę przechodzi przewód elektryczny. Przeprowadzony jest przez kosz i z niego wychodzi gniazdko, w które wpina się kable szermiercze (element stroju szermierczego). Drugi koniec kabla szermierczego przypinany jest do tzw. wędki (łączy aparat z przewodem zawodnika).

</doc>
<doc id="168971" url="https://pl.wikipedia.org/wiki?curid=168971" title="Dylemat społeczny">
Dylemat społeczny

Dylemat społeczny – sytuacja współzależności społecznej, w której długoterminowy interes społeczny jest sprzeczny z doraźnym interesem jednostki. Jeżeli większość członków grupy wybierze własne korzyści, to w konsekwencji cała grupa traci.
"Przykład 1: W czasie wyjątkowo mroźnej zimy lokatorzy próbują dogrzać swoje mieszkania za pomocą grzejników elektrycznych. Jeżeli większość mieszkańców domu/osiedla włączy wszystkie możliwe grzejniki to spowoduje to zakłócenie zasilania i przerwę w dostawie prądu. W efekcie wszyscy będą marznąć."
"Przykład 2: Dla każdego użytkownika komunikacji miejskiej bardziej opłacalna jest jazda „na gapę”, niż kupowanie biletu. Jeżeli jednak większość pasażerów przestanie kupować bilety, to transport miejski – z powodu braku funduszy – przestanie istnieć. Stracą na tym wszyscy dotychczasowi pasażerowie."
Typy dylematów społecznych.
Wyróżnia się dwa główne typy dylematów społecznych: dylemat ograniczonych zasobów oraz dylemat dóbr publicznych. Ze względu na natychmiastowe wzmocnienie pozytywne i trudność w przewidzeniu odroczonych, negatywnych skutków zachowań eksploatacyjnych, dylematy ograniczonych zasobów uważane są za groźniejsze, niż dylematy dóbr publicznych.
Dylemat ograniczonych zasobów.
Dylemat ograniczonych zasobów, zwany też pułapką społeczną ("social trap") to sytuacja, w której określona zbiorowość osób (jednostek, wspólnot, organizacji, instytucji, państw) korzysta z tych samych ciężko odnawialnych lub nieodnawialnych dóbr (na przykład z zasobów naturalnych). W doraźnym interesie każdej jednostki jest maksymalne korzystanie ze wspólnych zasobów; działanie to przynosi największe, wymierne korzyści. Jednak w sytuacji, w której większość członków zbiorowości wybierze strategię eksploatacyjną, dochodzi do stanu dla wszystkich gorszego, niż stan początkowy (wyczerpanie dóbr).
Podstawowym problemem jednostki w dylemacie ograniczonych zasobów jest pytanie „czy brać” i/lub „ile wziąć”, a sekwencja zdarzeń jest następująca:
Najbardziej znanym przykładem dylematu ograniczonych zasobów jest tragedia wspólnego pastwiska.
Dylemat dóbr publicznych.
Dylemat dóbr publicznych, zwany też barierą społeczną ("social fence") to sytuacja, w której członkowie zbiorowości (wspólnoty, organizacji, instytucji, narodu, unii państw) muszą włożyć jakieś zasoby do wspólnej puli w celu stworzenia dobra publicznego, z którego potem będą mogli korzystać wszyscy członkowie zbiorowości. W doraźnym interesie każdej jednostki jest unikanie partycypowania w tworzeniu dobra, jeżeli jednak większość tak uczyni, to dobro nie powstanie.
Podstawowym problemem jednostki w dylemacie dóbr publicznych jest pytanie „czy dać” i/lub „ile dać”, a sekwencja zdarzeń jest następująca:

</doc>
<doc id="168978" url="https://pl.wikipedia.org/wiki?curid=168978" title="Edyta Bartosiewicz">
Edyta Bartosiewicz

Edyta Małgorzata Bartosiewicz (ur. 11 stycznia 1965 w Warszawie) – polska wokalistka, gitarzystka, kompozytorka, aranżerka, autorka tekstów, producent muzyczny. Członkini Akademii Fonograficznej ZPAV.
Działalność artystyczną rozpoczęła w drugiej połowie lat 80. Po okresie występów amatorskich związała się z zespołem Staff, przekształconym później w Holloee Poloy. Wraz z grupą zarejestrowała swój debiut fonograficzny pt. "The Big Beat" (1990). Utrzymana w stylistyce szeroko pojętej muzyki alternatywnej płyta nie odniosła sukcesu komercyjnego. Wkrótce potem zespół zakończył działalność, a wokalistka podjęła solową działalność artystyczną.
W 1992 wydała solowy, pop-rockowy album pt. "Love". Sukces komercyjny przyniósł jej kolejny album – "Sen" (1994), który uzyskał status trzykrotnej platyny, sprzedając się w nakładzie 600 tys. egzemplarzy. Znaczną popularnością w kraju cieszyły się pochodzące z płyty piosenki: „Tatuaż”, „Koziorożec” oraz tytułowy „Sen”. W 1995 wydała trzeci album pt. "Szok'n'Show", który uzyskał status dwukrotnie platynowej płyty i promował był m.in. przez single „Szał”, „Zegar” i „Ostatni”, notowane na licznych listach przebojów w kraju. 
W 1997 wydała album pt. "Dziecko", który zdobył status platynowej płyty. Krążek promowały przeboje „Jenny” i „Skłamałam”, które dotarły do pierwszego miejsca m.in. Listy Przebojów Programu Trzeciego i Szczecińskiej Listy Przebojów Polskiego Radia. W 1998 wydała album pt. "Wodospady", który nie powtórzył sukcesu komercyjnego poprzednich płyt, nie uzyskując żadnego certyfikatu sprzedaży.
W pierwszej dekadzie XXI w. rozpoczęła prace nad szóstym albumem studyjnym. Realizację nagrań wielokrotnie przerywała, goszcząc w międzyczasie na płycie Krzysztofa Krawczyka pt. "To, co w życiu ważne" (2004) – nagrana w duecie piosenka „Trudno tak...” promowała album i odniosła sukces komercyjny, była notowana m.in. na listach przebojów Polskiego Radia oraz została wyróżniona Fryderykiem. W latach późniejszych Bartosiewicz ograniczyła działalność do nielicznych występów scenicznych. Stała się także przedmiotem licznych doniesień medialnych, odwołujących się do jej problemów zdrowotnych. W 2010 wznowiła działalność, występując m.in. podczas Orange Warsaw Festival, na którym zaprezentowała nowy repertuar i zapowiedziała premierę kolejnego albumu. Płyta, zatytułowana "Renovatio", ukazała się jednak dopiero w 2013. W 2020 wydała siódmy album studyjny "Ten moment".
Jej albumy sprzedały się w łącznym nakładzie ponad 1 mln egzemplarzy. 16 piosenek dotarło do pierwszego miejsca Listy Przebojów Programu Trzeciego. Poza karierą solową gościła także w nagraniach wykonawców, takich jak: Krzysztof Krawczyk, Wojciech Waglewski, Kobranocka, Acid Drinkers, Hey, Róże Europy, Varius Manx, Agressiva 69 czy Kazik Staszewski.
Życiorys.
Uczęszczała do XXXIII Liceum Ogólnokształcącego im. Mikołaja Kopernika w Warszawie. Trenowała siatkówkę i łyżwiarstwo szybkie. Po skończeniu liceum podjęła studia w SGPiS w Warszawie (obecnie SGH). Wówczas założyła w Mińsku Mazowieckim swój pierwszy zespół muzyczny. W 1986 wyjechała do Londynu, a po kilku miesiącach wróciła do Polski. Po czwartym roku porzuciła studia i dołączyła do grupy Staff, z którą – po zmianie nazwy na Holloee Poloy – wygrała Mokotowską Jesień Muzyczną w 1989 i nagrała płytę "The Big Beat" (1990). W tym okresie współpracowała także z artystami, takimi jak: Wojciech Waglewski, Kazik Staszewski, Ziyo, Róże Europy, Acid Drinkers, Hey, Varius Manx, Human, Agressiva 69 czy Kobranocka.
Po rozwiązaniu współpracy z zespołem Holloee Poloy rozpoczęła występy solowe. W 1990 ogłoszona „najlepszą wokalistką” przez Magazyn muzyczny. Na przełomie 1991 i 1992 wraz z Rafałem Paczkowskim przystąpiła do nagrania w warszawskim Studio S-4 płyty pt. "Love", którą wydała w maju 1992 nakładem Studia Izabelin. Album cieszył się popularnością i osiągnął status złotej płyty. W 1991 podpisała kontrakt z londyńską firmą Chrysalis Records na wydanie płyty na zachodnim rynku, album nie cieszył się jednak popularnością w Wielkiej Brytanii.
W 1992 odebrała nagrodę Bursztynowego Słowika oraz nagrodę dla wokalistki roku na Festiwalu w Sopocie. 18 września 1994 wydała album pt. "Sen", którego realizacją zajął się Leszek Kamiński, mąż Bartosiewicz od 1990. W ramach promocji płyty w drugiej połowie września 1994 odbyła trasę koncertową w dziewięciu największych miastach Polski. W podsumowaniu miesięcznika „Tylko Rock” została wybrana przez czytelników najlepszą wokalistką roku, a przebój „Sen” – najpopularniejszą piosenką roku. 19 marca 1995 podczas uroczystości wręczania Fryderyków 1994 otrzymała dwie statuetki: za najlepszy album roku (kategoria płyta pop/rock) oraz dla najlepszej wokalistki roku. Za wysoką sprzedaż "Snu" (łącznie w ponad 600 tys. egzemplarzy) otrzymała także certyfikat trzykrotnie platynowej płyty.
Na początku 1995 wydała singiel „Wonderful Tonight”, cover piosenki Erica Claptona, z którym dotarła do drugiego miejsca Listy przebojów Programu Trzeciego. Na początku lipca wydała utwór „Szał”, którym zapowiadała swój kolejny album. Za sprzedaż "Szok’n’Show" uzyskała tytuł dwukrotnej platyny (do dziś sprzedano 400 tys. egzemplarzy) oraz otrzymała Fryderyka 1995 w kategorii „album rockowy”, ponadto była jeszcze ośmiokrotnie nominowana do nagrody w tym roku. Za wideoklip do piosenki „Zegar” odebrała „Złotego Yacha” za najlepszy teledysk roku. Pod koniec 1995 wyprodukowała album zespołu Firebirds.
W październiku 1996 rozpoczęła pracę nad kolejnym albumem, który nagrała w styczniu i w lutym 1997. Premiera płyty "Dziecko" odbyła się 9 czerwca 1997. Album uzyskał status platynowej płyty. 29 listopada 1999 wydał składankę pt. "Dziś są moje urodziny – The Best Of", zawierającą jej największe przeboje oraz premierowe utwory: „XXI Wiek” i „Mistrz”. Pod koniec roku zakończyła współpracę ze wytwórnią Universal Music Polska.
W 2000 zdobyła tytuł Osobowości Dziesięciolecia magazynu „Tylko Rock”, a także współpracowała muzycznie z Justyną Steczkowską, Kazikiem Staszewskim przy utworze „Cztery pokoje” oraz z Anitą Lipnicką. W styczniu 2001 wydała piosenkę „Opowieść”, która znalazła się na kolejnej płycie z serii „Piątki na piątki w Radiu ZET” oraz została wykorzystana w ścieżce dźwiękowej do filmu "Nigdy w życiu!" (2004). Również w 2001 pojawiła się na albumie zespołu Agressiva 69 w utworze „Egoiści”, będącym zarazem częścią ścieżki dźwiękowej do filmu Mariusza Trelińskiego pod tym samym tytułem. Napisała także kilka tekstów na płytę Edyty Górniak "Perła" (2002) oraz skomponowała muzykę do pochodzącego z albumu singla „Nie proszę o więcej”.
Na początku 2002 rozpoczęła współpracę z wytwórnią BMG Poland i od 4 marca zaczęła pracę nad nową płytą. 17 czerwca wydała singiel „Niewinność”, którym miała promować swój kolejny album, a 29 czerwca zaprezentowała teledysk do piosenki. Premiera płyty miała mieć miejsce w sierpniu 2002, jednak nigdy nie została wydana. W 2004 nagrała duet „Trudno tak... (razem być nam ze sobą)...” z Krzysztofem Krawczykiem na potrzeby jego albumu pt. "To, co w życiu ważne". W sierpniu wystąpili w duecie na festiwalu w Sopocie, Bartosiewicz ponadto uświetniła występem koncert sylwestrowy TVP. 5 czerwca 2005 wystąpiła na Rynku w Krakowie na Festiwalu Piosenki Zaczarowanej, a we wrześniu wzięła udział w koncercie z okazji 10-lecia zespołu Myslovitz. 2 września 2006 wystąpiła w koncercie Tomasza Stańko pt. „Tomasz Stańko i Goście”. Przez niemal kolejne dwa lata nie występowała publicznie, co było spowodowane m.in. żałobą po śmierci jej menedżera i przyjaciela, Jacka Nowakowskiego.
5 lipca 2008 powróciła na scenę, występując na festiwalu "TOPtrendy" w Sopocie podczas koncertu z okazji 45-lecia pracy artystycznej Krzysztofa Krawczyka. 28 sierpnia 2010 zagrała na Orange Warsaw Festival. 19 maja 2011 w głównym wydaniu "Wiadomości TVP" zaprezentowano premierowo teledysk do jej pierwszego od siedmiu lat studyjnego nagrania – piosenki „Witaj w moim świecie”, którą Bartosiewicz napisała i zaśpiewała do filmu wytwórni Walta Disneya "Kubuś i przyjaciele".
22 czerwca 2013 wydała singiel „Rozbitkowie”, którym promowała swój pierwszy od 15 lat album pt. "Renovatio" (początkowo zatytułowany "Tam dokąd zmierzasz", kiedy jego wydanie planowane było w 2002). Do utworu zrealizowała także teledysk z Jarosławem Carrambą Drągiem. Piosenka trafiła na pierwsze miejsce "Listy przebojów Programu Trzeciego". 1 października 2013 wydała album pt. "Renovatio".
27 października 2014 został wydany dwupłytowy album "Love &amp; more...", składający się z reedycji pierwszego solowego krążka artystki, "Love" i płyty "more...", zawierającej archiwalne i premierowe kompozycje. 9 lutego 2015 album ukazał się w wydaniu winylowym jako dwie odrębne płyty: „Love” i „more...”. Całość promowała piosenka „Nie zabijaj miłości”. Bartosiewicz w ramach promocji płyty odbyła trasę koncertową po Polsce, podczas której supportował ją Leski. 8 maja 2020 wydała album pt. "Ten moment", za który otrzymała Fryderyka w kategorii „Album roku rock”. Od września 2022 prowadzi autorską audycję "Niebo czy Las Vegas" w Radiu 357.
Życie prywatne.
Była żoną Leszka Kamińskiego. Mają syna.

</doc>
<doc id="168981" url="https://pl.wikipedia.org/wiki?curid=168981" title="Batik">
Batik

Batik – technika malarska polegająca na nakładaniu wosku i kąpieli tkaniny w barwniku, który farbuje jedynie miejsca niepokryte warstwą wosku. Dla uzyskania specjalnych efektów proces woskowania i farbowania można powtarzać wielokrotnie.
Wzory na tkaninie, najczęściej bawełnianej, uzyskuje się przez pokrywanie płótna gorącym woskiem. Używa się do tego pędzla, patyczka, szpatułki i tjantingu (przyrządu do malowania na tkaninach). Następnie tkaninę zanurza się w zimnej kąpieli barwiącej. Miejsca pokryte woskiem pozostają niezabarwione. Po wysuszeniu można nałożyć kolejną woskową fazę wzoru i ponownie barwić w ciemniejszym barwniku. Czynność tę powtarza się wielokrotnie. Po wykonaniu projektowanego wzoru tkaninę prasuje się przez biały papier. Batik to technika wykonywana przez pokolenia, najbardziej popularna w Malezji i Indonezji i innych krajach Azji, gdzie najczęściej do formowania pozycji batiku używa się skór zwierzęcych.
W roku 2009 indonezyjski batik został wpisany na listę niematerialnego dziedzictwa kulturowego UNESCO.
Technologią farbiarstwa tkanin zajmowało się Stowarzyszenie Warsztaty Krakowskie w I połowie XX wieku. Antoni Buszek prowadził w Krakowie pracownię "batiku", zatrudniając dziewczęta z podkrakowskich miejscowości, które potem prowadziły indywidualną działalność artystyczną.

</doc>
<doc id="168983" url="https://pl.wikipedia.org/wiki?curid=168983" title="Immanencja">
Immanencja

Immanencja (z łac. "immanens" – pozostający w czymś, od "immanere" – pozostawać wewnątrz) – przeciwieństwo transcendencji, (nieodłączne) zawieranie się czegoś w czymś. W szczególności immanentne są treści życia wewnętrznego poznającego podmiotu wobec niego samego.
Zarazem immanentne i transcendentne wobec rzeczywistości są idee platońskie. Na ich podobieństwo w filozofii chrześcijańskiej mówi się o immanencji i transcendencji Boga.

</doc>
<doc id="168984" url="https://pl.wikipedia.org/wiki?curid=168984" title="Tomografia sejsmiczna">
Tomografia sejsmiczna

Tomografia sejsmiczna zespół metod obrazowania dwu lub trójwymiarowych struktur znajdujących się wewnątrz Ziemi na podstawie obserwacji fal sejsmicznych (czyli fal sprężystych).
Fale przechodzące lub odbite od granic pomiędzy ośrodkami o różnych właściwościach fizycznych rejestrowane są na powierzchni. Na podstawie takich pomiarów odtwarzana jest struktura wnętrza Ziemi. Terminu tomografia sejsmiczna używa się w odniesieniu do metod obrazowania używanych przy poszukiwaniach złóż mineralnych, w szczególności ropy naftowej, a także do badania struktury skorupy, płaszcza i jądra Ziemi.
Wykorzystywana w medycynie tomografia ultradźwiękowa (USG) również jest forma tomografii akustycznej. Główną różnicą jest długość używanych fal: w sejsmice używane są o długości od dziesiątków metrów do kilometrów, w tomografii medycznej rzędu mikrometrów.

</doc>
<doc id="168987" url="https://pl.wikipedia.org/wiki?curid=168987" title="Marder I">
Marder I

Marder I (niem. kuna), pełna nazwa 7.5cm PaK40/1 auf Geschützwagen Lorraine Schlepper(f), SdKfz.135 – niemiecki niszczyciel czołgów z okresu II wojny światowej uzbrojony w armatę przeciwpancerną o kalibrze 75 mm i bazujący na podwoziu zdobycznego ciągnika artyleryjskiego produkcji francuskiej Lorraine 37L.
Historia powstania.
Po rozpoczęciu operacji Barbarossa i po pojawieniu się w większych ilościach czołgów sowieckich T-34 i KW-1, już pod koniec 1941 roku wojska niemieckie zaczęły odczuwać brak mobilnej i skutecznej broni przeciwpancernej – holowane działa przeciwpancerne były zbyt mało mobilne, a istniejące niszczyciele czołgów typu Panzerjäger I nie były wystarczająco silnie uzbrojone.
Jako rozwiązanie tymczasowe zdecydowano się na użycie przestarzałych (PzKpfw II) lub zdobycznych (Lorraine) konstrukcji jako podwozi do nowych pojazdów które zostały uzbrojone w niemieckie armaty przeciwpancerne 75 mm PaK 40 lub zdobyczne radzieckie działa typu 76,2mm F-22 Model 1936.
Konstrukcja.
Marder I wszedł do produkcji w maju 1942 roku, uzbrojony był w armatę 75 mm na podwoziu ciągnika "Tracteur Blinde Lorraine 37L". Z ciągnika zdjęto całe oryginalne nadwozie, a na jego miejscu zamontowano armatę, dookoła której wzniesiono bardzo cienko opancerzone i otwarte od góry pomieszczenie załogi, które praktycznie dawało tylko zabezpieczenie przed ogniem z lekkiej broni piechoty. Zbudowano 170 egzemplarzy tego pojazdu z podwoziem Lorraine.
Wykorzystano także podwozia przestarzałych czołgów francuskich jak Hotchkiss H-39 czy FCM 36, powstałe na ich bazie niszczyciele czołgów były także znane jako Marder I, a ich pełne nazwy brzmiały 7.5cm PaK40(Sf) auf Geschützwagen 39H(f) i 7.5cm PaK40(Sf) auf Geschützwagen FCM(f).
Zastosowanie bojowe.
Pojazdy te zostały wysłane na front wschodni gdzie służyły w oddziałach niszczycieli czołgów ("Panzerjäger") organicznie należących do dywizji piechoty. Wkrótce zostały jednak odesłane z powrotem do Francji, głównie z powodu złego zaopatrzenia w części zamienne i problemów z serwisem. We Francji i na froncie zachodnim służyły do końca wojny.

</doc>
<doc id="168988" url="https://pl.wikipedia.org/wiki?curid=168988" title="Ostateczne rozwiązanie kwestii żydowskiej">
Ostateczne rozwiązanie kwestii żydowskiej



</doc>
<doc id="168990" url="https://pl.wikipedia.org/wiki?curid=168990" title="Marceli Wieczorek">
Marceli Wieczorek

 
Marceli Wieczorek (ur. 5 lutego 1934, zm. 27 kwietnia 1999) – pułkownik, oficer wywiadu polskiego – Departamentu I Ministerstwa Spraw Wewnętrznych. 
W Departamencie I MSW od 1958, w latach 1967–1968 przebywał na placówce w Nowym Jorku, 1969–1971 w Chicago. Od 1980 pracownik naukowy Oficerskiej Szkoły Służby Bezpieczeństwa w Legionowie. W 1990 przeszedł na emeryturę. Pochowany na wojskowych Powązkach (kwatera C29-4-10).

</doc>
<doc id="168992" url="https://pl.wikipedia.org/wiki?curid=168992" title="Witold Sienkiewicz (1920–1990)">
Witold Sienkiewicz (1920–1990)

Witold Sienkiewicz ps. "Edward Szumski", "Margis" (ur. 12 lutego 1920 w Wilnie, zm. 13 stycznia 1990) – uczestnik II wojny światowej w szeregach armii Andersa i Armii Czerwonej, oficer (pułkownik) aparatu bezpieczeństwa PRL.
Życiorys.
Syn Feliksa i Stefani. W 1933 r. ukończył drugą klasę Gimnazjum Jezuitów w Wilnie, następnie uczęszczał na kursy wieczorowe, gdzie w 1938 r. zdał maturę. Od 1939 lub 1940 roku do 1946 roku członek Komsomołu i WKP(b); od 1946 r. w PPR, następnie w PZPR. W latach 1935 - 1941 pracował jako robotnik, najpierw w mleczarni „M. Joffe” w Wilnie a później jako monter w elektrowni w Wilnie. W 1941 r. pracował jako robotnik w kołchozach w Czuwaskiej ASRS.
W czasie II wojny światowej został skierowany (10.09.1941) do organizowanej w ZSRR armii Andersa w Tockoje. Po dezercji został żołnierzem Armii Czerwonej. Służył jako żołnierz 222. pułku artylerii 16. Strzeleckiej Dywizji Litewskiej. W 1942 r. został słuchaczem Szkoły Specjalnej nr 2 w Moskwie, gdzie przeszedł przeszkolenie w zakresie dywersji. Po zakończeniu szkolenia, jako kierowniki grupy dywersyjnej, został zrzucony na Wileńszczyznę w celu organizowania oddziałów partyzanckich. Używał w tym czasie pseudonimów "Edward Szumski" i "Margis". Był sekretarzem Wileńskiego Podziemnego KP KPL i redaktorem pisma „Za Wolność”. W Wileńskiej Brygadzie Partyzanckiej im. A. Mickiewicza pełnił funkcję zastępca dowódcy oddziału ds. politycznych.
W latach 1944-1946 był instruktorem Wydziału Propagandy CK Litwy. Od grudnia 1946 roku pełnił funkcję instruktora Wydziału Zagranicznego KC Polskiej Partii Robotniczej. Od lipca 1948 do marca 1950 pracował jako II sekretarz KW PPR/PZPR w Łodzi. 1 czerwca 1950 roku objął stanowisko dyrektora Departamentu VII (odpowiadającego wówczas za wywiad cywilny i wojskowy) Ministerstwa Bezpieczeństwa Publicznego. Od 10 grudnia 1954 zastępca Władysława Dworakowskiego, ówczesnego Przewodniczącego Komitetu ds. Bezpieczeństwa Publicznego, następnie od 28 listopada 1956 do 31 lipca 1961 pełnił funkcję dyrektora Departamentu I Ministerstwa Spraw Wewnętrznych (wywiadowczego). Ze służby został zwolniony z dniem 31 VII 1961 r. Objął stanowisko przewodniczącego Zarządu Federacji Klubów Sportowych „Gwardia”. W 1972 roku został prezesem Polskiego Związku Bokserskiego i pełnił tę funkcję do 1982 r.
Pochowany na Powązkach Wojskowych (kwatera A16-8-11).
Ordery i odznaczenia.
Był odznaczony: 
Awanse.
W organach bezpieczeństwa państwa otrzymał stopnie:

</doc>
<doc id="168993" url="https://pl.wikipedia.org/wiki?curid=168993" title="Leonard Biełozierski">
Leonard Biełozierski

Leonard Biełozierski (ur. 12 czerwca 1912 w Lubikowiczach, zm. ?) – pułkownik WP, oficer PRL-owskich służb specjalnych (kontrwywiadu wojsk. Głównego Zarządu Informacji WP i wywiadu wojsk. Oddziału II/Zarządu II Sztabu Generalnego Wojska Polskiego) m.in. szef "Wydziału XI" Oddziału II SG. WP, "Wydziału Personalnego" Zarządu II SG. WP i członek Delegacji Polskiej przy Międzynarodowej Komisji Nadzoru i Kontroli w Laosie w 1968 roku.
Syn Samuela i Olgi. W sierpniu 1945 roku słuchacz Wyższej Szkoły Polityczno-Wychowawczej, w marcu 1946 roku, przeniesiony jako oficer do centrali Głównego Zarządu Informacji Wojska Polskiego, organu zajmującego się kontrwywiadem wojskowym, i bezpieczeństwem wewnętrznych sił zbrojnych. W październiku 1947 roku przeniesiony do Oddziału II Sztabu Generalnego LWP, (wywiadu wojskowego) gdzie zaczął służbę jako starszy pomocnik szefa Sekcji Personalnej. (Wówczas już Oddział II, od lipca 1947 podlegał pod Ministerstwo Bezpieczeństwa Publicznego, gdzie został połączony z Wydziałem II Samodzielnym MBP, co utworzyło Departament VII Ministerstwa Bezpieczeństwa Publicznego, zajmujący się wywiadem, lecz nadal nazywano go Oddziałem II. Do oryginalnej struktury wrócono w czerwcu 1950 roku).
Od marca 1948 starszy pomocnik kierownika "Sekcji 1" Oddziału II, następnie od maja kierownik "Sekcji 1" (personalnej) Oddziału II. Od sierpnia 1949 roku pełniący obowiązki szefa "Wydziału XI", a od lutego 1950 roku szef "Sekcji XI" Oddziału II. Od kwietnia 1950 szef "Wydziału IX" Oddziału II. Po reorganizacji wywiadu wojskowego w 1951 roku, pozostał w nowo powołanym Zarządzie II SG.WP, gdzie 2 lutego 1952 został szefem Wydziału Personalnego. 16 lipca 1953 roku został mianowany attaché wojskowym w Pradze, po powrocie w marcu 1954 szef Wydziału Rezerwy Kadrowej Zarządu II SG.WP. Od 21 marca 1954 w dyspozycji Departamentu Kadr Ministerstwa Obrony Narodowej i od 1 kwietnia zastępca szefa Głównej Administracji Mieszkań Instytucji Centralnych MON, następnie od października szef. 15 lutego 1956 roku mianowany attaché wojskowym w Budapeszcie, po powrocie z Węgier w styczniu 1959 roku kierownik Sekcji w Wydziale Operacyjno-Szkoleniowym Zarządu II Sztabu Generalnego WP, następnie od 1 lutego 1960 starszy pomocnik szefa Wydziału Operacyjno-Szkoleniowego Zarządu II. Od 1 listopada 1962 służba poza wojskiem na etacie Zarządu II i 1 sierpnia 1969 roku, członek Delegacji Polskiej przy Międzynarodowej Komisji Nadzoru i Kontroli w Laosie. Po powrocie do kraju w 1970, zastępca kierownika Zakładu Techniki Specjalnej Zarządu II SG.WP.
Na emeryturze od 11 listopada 1970 roku.

</doc>
<doc id="168994" url="https://pl.wikipedia.org/wiki?curid=168994" title="Walter Houser Brattain">
Walter Houser Brattain

Walter Houser Brattain (ur. 10 lutego 1902 w Xiamen, Chiny, zm. 13 października 1987 w Seattle, USA) – amerykański fizyk, który wspólnie z Johnem Bardeenem i Williamem Shockleyem (kierownikiem projektu) opracował w roku 1947 tranzystor, za co otrzymał w roku 1956 Nagrodę Nobla w dziedzinie fizyki.

</doc>
<doc id="168995" url="https://pl.wikipedia.org/wiki?curid=168995" title="Walter Brattain">
Walter Brattain



</doc>
<doc id="168997" url="https://pl.wikipedia.org/wiki?curid=168997" title="Ludwig Anzengruber">
Ludwig Anzengruber

Ludwig Anzengruber (ur. 29 listopada 1839 w Wiedniu, zm. 10 grudnia 1889 tamże) – austriacki pisarz i poeta. Jego ojciec był urzędnikiem państwowym.
W latach 1860–1868 Anzengruber pracował w teatrze objazdowym. Zasłynął swoją antyklerykalną sztuką "Der Pfarrer von Kirchfeld" ("Pastor z Kirchfeld"). Od roku 1871 pracował jako pisarz policyjny i wolny dziennikarz. W późniejszym czasie pisał sztuki dla teatru nad Wiednią we Wideniu i Teatrze Ludowym tamże. Swoją twórczością reprezentował realizm z tendencją ku naturalizmowi.
Pochowany na Cmentarzu Centralnym w Wiedniu.

</doc>
<doc id="168998" url="https://pl.wikipedia.org/wiki?curid=168998" title="Teoria BCS">
Teoria BCS

Teoria BCS – mikroskopowa teoria nadprzewodnictwa ogłoszona w 1957 roku przez Johna Bardeena, Leona Coopera i Roberta Shrieffera. Nazwa teorii pochodzi od inicjałów jej twórców. Za stworzenie tej teorii otrzymali oni w 1972 roku Nagrodę Nobla z fizyki. 
Podstawą tej teorii jest założenie, że nośniki ładunków w przewodnikach (fermiony) mogą łączyć się w pary (pary Coopera), które są bozonami i podlegają kondensacji Bosego-Einsteina. Natomiast skondensowane pary potrafią bezoporowo poruszać się we wnętrzu nadprzewodnika. Zjawisko nadprzewodnictwa dla metalicznych nadprzewodników wyjaśniono rozpatrując kondensację Bosego-Einsteina zachodzącą w cieczy zbudowanej z elektronów przewodnictwa w metalu, powiązanych ze sobą w pary. W odpowiednio niskiej temperaturze ciecz ta przechodzi w stan nadciekły (nadpłynność), co obserwujemy jako zanik oporu elektrycznego. 
Teoria BCS posługuje się funkcją falową, opisującą stan, w którym wszystkie elektrony są połączone w pary. Ponieważ pęd całkowity pary Coopera nie zmienia się wskutek oddziaływania między jednym z jej elektronów a całą siecią, strumień elektronów płynie bez końca. Cewki nadprzewodzące, w których mogą płynąć bez końca duże prądy, można wykorzystać do wytwarzania bardzo silnych pól magnetycznych i do tego celu stosuje się je w niektórych akceleratorach cząstek i innych urządzeniach. Nadprzewodnictwo może występować także w układach ciężkich fermionów wskutek działania mechanizmu nieco bardziej skomplikowanego niż w teorii BCS. 
Teoria BCS, która przewidywała łączenie się elektronów w pewnych warunkach w tak zwane pary Coopera odegrała znaczną rolę w wyjaśnieniu zjawiska Josephsona.

</doc>
<doc id="168999" url="https://pl.wikipedia.org/wiki?curid=168999" title="Para Coopera">
Para Coopera

Para Coopera – układ dwóch fermionów (np. elektronów) oddziałujących ze sobą poprzez drgania sieci krystalicznej – fonony, opisany przez Leona Coopera i będący elementem teorii BCS nadprzewodnictwa niskotemperaturowego. Fermiony tworzące parę Coopera mają połówkowe spiny (które są skierowane w przeciwnych kierunkach); jednak wypadkowy spin układu jest całkowity – czyli para Coopera jest bozonem. Elektrony tworzące parę Coopera są opisywane przez funkcje falowe z przeciwnymi wektorami falowymi.
W 1956 roku Leon Cooper wykazał, że prąd elektryczny w nadprzewodnikach jest przenoszony nie przez pojedyncze elektrony, lecz pary związanych elektronów, zwane parami Coopera.
Istotne dla zjawiska korelacji dwóch elektronów w parę jest obniżenie temperatury i wykazywanie właściwości nadprzewodzących materii. Kolektywizacja stanu do której dochodzi, jest przejściem od natury fermionowej do bozonowej. Kondensujący stan zwiększa swój udział, gdyż jest to energetycznie korzystne dla jego istnienia przy zachowaniu wcześniej wymienionych warunków. Elektrony mogą korelować na dość znacznych odległościach (około 10 000 Å) poprzez fonony, których same są źródłem; jednocześnie znaczna odległość wyklucza oddziaływania kulombowskie między nimi. Można to sobie wyobrazić w następujący sposób: poruszający się w schłodzonej sieci (a więc której drgania własne zostają mocno ograniczone, co zmniejsza prawdopodobieństwo zderzenia elektronów z siecią) swobodny elektron swoim ładunkiem zaburza lokalnie równowagę energetyczną jonu, który i tak mocno ograniczony przez obniżenie temperatury ochoczo reaguje na dostawę energii, wychylając się ze swojego położenia równowagi. Pociąga to za sobą ruch innych jonów w sieci, które muszą reagować razem z nim ze względu na krystaliczność układu w jakim się znajdują. Taka dystorsja budzi falę – fonon, który będzie teraz relaksował w sieci, aż do wygaszenia lub skorelowania ze sobą dwóch elektronów o przeciwnie skierowanych spinach. Taka para nie będzie brała udziału w procesie rozpraszania energii, gdyż wartość wzoru określającego ją dąży do nieskończoności. Jest ona nośnikiem prądów nadprzewodzących – będziemy nazywać ją parą Coopera.

</doc>
<doc id="169002" url="https://pl.wikipedia.org/wiki?curid=169002" title="Piana (rzeka)">
Piana (rzeka)

Piana (niem. "Peene") – rzeka w Niemczech na Pomorzu Przednim (Meklemburgia-Pomorze Przednie) 
Źródła rzeki leżą w północno-wschodniej części Pojezierza Meklemburskiego (314.2-3), ok. 25 km na zachód od miasta Demmin i ok. 16 km na północny zachód od Kummerower See na wysokości ok. 28 m n.p.m. Po przepłynięciu kilkunastu kilometrów na południe, a następnie na wschód, rzeka (na tym odcinku zwana również Westpeene – dosł. "Piana Zachodnia") w pobliżu miejscowości Neukalen wpada do Kummerower See, które zasilane jest również od strony południowej przez Ostpeene (dosł. "Piana Wschodnia"). Już jako Piana wypływa z północnego krańca Kummerower See płynąc na północny wschód w kierunku Demmin, na przedmieściach którego zasilana jest przez dwa swoje największe dopływy – najpierw prawy Tollense, a następnie lewy Trebel. Po minięciu Demmin rzeka zmienia kierunek na wschodni i po ok. 55 km, przepływając po drodze przez Anklam, ok. 7 km na wschód od centrum tego miasta, wpada do rozpoczynającej się w tym miejscu cieśniny Zalewu Szczecińskiego – Piany (niem. "Peenestrom"), vis-à-vis południowo-zachodniego cypla wyspy Uznam.
Dawniej wzdłuż rzeki zamieszkiwały słowiańskie plemiona Związku wieleckiego (Lucice) – od wschodu Redarowie i Dołężanie oraz Chyżanie i Czrezpienianie od zachodu.

</doc>
<doc id="169005" url="https://pl.wikipedia.org/wiki?curid=169005" title="Albrecht Fryderyk">
Albrecht Fryderyk

niem. Albrecht Friedrich

</doc>
<doc id="169010" url="https://pl.wikipedia.org/wiki?curid=169010" title="Fryderyk III (król Prus i cesarz Niemiec)">
Fryderyk III (król Prus i cesarz Niemiec)



</doc>
<doc id="169011" url="https://pl.wikipedia.org/wiki?curid=169011" title="Fryderyk Wilhelm (Wielki Elektor)">
Fryderyk Wilhelm (Wielki Elektor)



</doc>
<doc id="169013" url="https://pl.wikipedia.org/wiki?curid=169013" title="Fryderyk Wilhelm I">
Fryderyk Wilhelm I



</doc>
<doc id="169014" url="https://pl.wikipedia.org/wiki?curid=169014" title="Fryderyk Wilhelm II">
Fryderyk Wilhelm II



</doc>
<doc id="169015" url="https://pl.wikipedia.org/wiki?curid=169015" title="Fryderyk Wilhelm III">
Fryderyk Wilhelm III



</doc>
<doc id="169016" url="https://pl.wikipedia.org/wiki?curid=169016" title="Fryderyk Wilhelm IV">
Fryderyk Wilhelm IV



</doc>
<doc id="169018" url="https://pl.wikipedia.org/wiki?curid=169018" title="Jan Zygmunt">
Jan Zygmunt



</doc>
<doc id="169019" url="https://pl.wikipedia.org/wiki?curid=169019" title="Jerzy Fryderyk von Ansbach">
Jerzy Fryderyk von Ansbach



</doc>
<doc id="169021" url="https://pl.wikipedia.org/wiki?curid=169021" title="Wilhelm II (król Prus i cesarz Niemiec)">
Wilhelm II (król Prus i cesarz Niemiec)



</doc>
<doc id="169023" url="https://pl.wikipedia.org/wiki?curid=169023" title="Jerzy von Ansbach">
Jerzy von Ansbach



</doc>
<doc id="169024" url="https://pl.wikipedia.org/wiki?curid=169024" title="Joachim Fryderyk">
Joachim Fryderyk



</doc>
<doc id="169027" url="https://pl.wikipedia.org/wiki?curid=169027" title="Guillermo Cañas">
Guillermo Cañas

Guillermo Ignacio Cañas (ur. 25 listopada 1977 w Buenos Aires) – argentyński tenisista, reprezentant w Pucharze Davisa, olimpijczyk z Pekinu (2008).
Kariera tenisowa.
Jako junior był w szerokiej czołówce światowej, osiągając w 1995 roku ćwierćfinał juniorskiego Wimbledonu oraz miejsce nr 18. w rankingu światowym juniorów. W tym samym roku rozpoczął karierę zawodową, a kontynuował ją do 2010 roku.
W 1999 roku dotarł po raz pierwszy do finału turnieju cyklu ATP World Tour w Orlando, gdzie uległ w decydującym meczu Magnusowi Normanowi. Odniósł również pierwszy triumf w zawodach tej rangi w konkurencji gry podwójnej w Bostonie, w parze z Martínem Garcíą.
W 2000 roku Cañas odniósł kontuzję nadgarstka, która wyłączyła go z gry na kilka miesięcy. Powrócił do rywalizacji w następnym sezonie i poprawił pozycję w rankingu z 227. miejsca na 15. dzięki czemu otrzymał nagrodę ATP Comeback Player of Year (najbardziej udany powrót roku). Wygrał w 2001 swój pierwszy turniej ATP World Tour, w Casablance, po zwycięskim finale z Tommym Robredo, a także był w finale w Stuttgarcie, ’s-Hertogenbosch i Wiedniu. W Stuttgarcie został mistrzem w grze podwójnej wspólnie z Rainerem Schüttlerem.
W 2002 roku Cañas awansował do finałów w Casablance i Stuttgarcie, a także wygrał turniej w Ćennaju i zawody z cyklu ATP Masters Series w Toronto. Pokonał w drodze po tytuł Rogera Federera, Jewgienija Kafielnikowa, Marata Safina, Tommy’ego Haasa i w finale Andy’ego Roddicka. Ponadto osiągnął po raz pierwszy ćwierćfinał w turnieju wielkoszlemowym, podczas Rolanda Garrosa eliminując m.in. Carlosa Moyę i Lleytona Hewitta, a poniósł porażkę z późniejszym zwycięzcą Albertem Costą.
Kolejna kontuzja przerwała karierę Cañasa w 2003 roku. Nie występował od marca do września i utracił miejsce w światowej czołówce. Ponownie udało mu się powrócić do tenisa w 2004 roku, w którym wygrał rywalizacje w Szanghaju, Stuttgarcie i Umagu. Argentyńczyk dotarł także do finału w Wiedniu.
W 2005 roku był po raz drugi w ćwierćfinale Rolanda Garrosa, przegrywając w pięciu setach z Mariano Puertą. Tego roku Cañas został zdyskwalifikowany na 2 lata za używanie środków dopingujących, co wykryło badanie przeprowadzone w lutym na turnieju w Acapulco. Obok kary zawieszenia tenisista został zobowiązany do zwrotu nagród finansowych, uzyskanych w kolejnych miesiącach w imprezach zawodowych.
Po powrocie z zawieszenia Argentyńczyk w 2007 roku triumfował w zmaganiach w Costa do Sauípe oraz był w finale w rozgrywkach ATP Masters Series w Miami, gdzie po drodze pokonał m.in. Rogera Federera, i w Barcelonie. Doszedł także do ćwierćfinału Rolanda Garrosa.
W latach 1998–2008 Cañas reprezentował Argentynę w Pucharze Davisa. Rozegrał przez ten czas łącznie 14 meczów, z których w 9 zwyciężył.
W 2008 roku zagrał na igrzyskach olimpijskich w Pekinie. Z rywalizacji singlowej został wyeliminowany w 2 rundzie, natomiast z turnieju deblowego, w którym tworzył parę z Davidem Nalbandianem, odpadł w 1 rundzie.
W rankingu gry pojedynczej Cañas najwyżej był na 8. miejscu (6 czerwca 2005), a w klasyfikacji gry podwójnej na 47. pozycji (15 lipca 2002).

</doc>
<doc id="169028" url="https://pl.wikipedia.org/wiki?curid=169028" title="Kopiowanie">
Kopiowanie



</doc>
<doc id="169030" url="https://pl.wikipedia.org/wiki?curid=169030" title="Rezerwat przyrody Jalinka">
Rezerwat przyrody Jalinka

Rezerwat przyrody Jalinka – leśny rezerwat przyrody znajdujący się obok wsi Siedliska na terenie gminy Lubycza Królewska, w powiecie tomaszowskim, w województwie lubelskim. Leży w obrębie Południoworoztoczańskiego Parku Krajobrazowego.
Do występujących tu roślin należą: zachyłka Roberta, wawrzynek wilczełyko, marzanka wonna, gnieźnik leśny, podkolan biały.
Przez teren rezerwatu przebiega ścieżka dydaktyczna „Szlakiem Skamieniałych Drzew”.

</doc>
<doc id="169034" url="https://pl.wikipedia.org/wiki?curid=169034" title="Wznoszenie">
Wznoszenie

Wznoszenie (lot wznoszący) – faza lotu statku powietrznego, charakteryzująca się zwiększaniem odległości pomiędzy statkiem powietrznym a ziemią w czasie.
Wznoszenie – ruch statku powietrznego po torze wznoszącym nachylonym do poziomu pod kątem formula_1 Wznoszenie może być ustalone i nieustalone. Prędkość lotu i kąt nachylenia toru lotu zależą od nadmiaru ciągu (mocy), który równa się różnicy ciągu rozporządzalnego i ciągu niezbędnego do lotu poziomego.
Składowa pionowa prędkości lotu formula_2 nazywa się pionową prędkością formula_3
Dla samolotów poddźwiękowych jest ona największa przy ziemi, a na pułapie teoretycznym jest równa zeru, dla samolotów naddźwiękowych jest ona największa na wysokości 11 km. Największy kąt pochylenia toru lotu uzyskuje się podczas lotu z prędkością optymalną, gdyż nadmiar ciągu jest największy.
W przypadku samolotów poddźwiękowych wznoszenie traktuje się jako ruch ustalony, natomiast samoloty naddźwiękowe (ze względu na duże nadmiary ciągu) mogą podczas wznoszenia rozpędzać się i wtedy wznoszenie należy traktować jako nieustalone. Ze wzrostem wysokości maksymalna prędkość pionowa maleje.
Wznoszenie statek powietrzny osiąga się na różne sposoby. Może być ono spowodowane zmianą kąta natarcia skrzydeł, zwiększeniem mocy silników i prędkości. Najczęściej wynika ono z połączenia dwóch powyższych czynników. Wznoszenie i prędkość wznoszenia zależy również od zmniejszania się gęstości powietrza na wyższych wysokościach.
Wznoszenie jest również drugą fazą lotu następującą po starcie statku powietrznego. Może ono trwać od kilkunastu sekund do 30 lub więcej minut. W tym czasie samolot osiąga wysokość przelotową i na niej kontynuuje dalszy lot.
Podczas długich tras w celu zaoszczędzenia paliwa i silników, a także osiągnięcia szybciej wysokości przelotowej, wznoszenie może odbywać się etapami lub być po prostu mniejsze niż podczas krótkich lotów nie wymagających oszczędzania paliwa.
Prędkość wznoszenia lub zniżania jest mierzona wariometrem w prostych konstrukcjach lub za pomocą centrali aerometrycznej.

</doc>
<doc id="169035" url="https://pl.wikipedia.org/wiki?curid=169035" title="Kopiowanie (informatyka)">
Kopiowanie (informatyka)

Kopiowanie – powielanie danych zapisanych w postaci elektronicznej na nośniku w celu przeniesienia ich kopii do innego komputera, na inny nośnik, bądź w inne miejsce w pamięci stałej komputera.
Przedmiotem kopiowania są zazwyczaj pliki komputerowe, a ich powielone egzemplarze nie różnią się niczym od oryginału. Dzięki cyfrowemu zapisowi nie tracą też na jakości i czytelności nawet po wielokrotnym kopiowaniu. Wykonuje się je często za pomocą menedżera plików, programu służącego do zarządzania plikami. Jedyne co może ulec zmianie w czasie kopiowania to atrybuty pliku-kopii takie jak np. data utworzenia i skojarzone z nim uprawnienia.
Ponieważ większość operacji na komputerze i w sieciach komputerowych wiąże się z różnymi formami kopiowania (np. odczytanie strony internetowej w przeglądarce, które zwykle polega na ściągnięciu przez Internet kopii tej strony z dysku serwera za pośrednictwem serwera WWW), powstały specjalne licencje biorące pod uwagę sytuację dzieł rozpowszechnianych na nośnikach elektronicznych (np. licencje Creative Commons, Affero GPL itp.).

</doc>
<doc id="169038" url="https://pl.wikipedia.org/wiki?curid=169038" title="Alfred Radcliffe-Brown">
Alfred Radcliffe-Brown

Alfred Reginald Radcliffe-Brown (ur. 17 stycznia 1881 w Briningham, zm. 24 października 1955 w Londynie) – brytyjski antropolog kulturowy.
Był współtwórcą funkcjonalizmu w antropologii społecznej.
Życie i działalność.
Ukończył Trinity College na Uniwersytecie Cambridge.
W latach 1906-1908 prowadził badania antropologiczne na Andamanach, a później, od 1910 do 1912 roku, w Australii
Główną dziedziną badań jaką zajmował się Radcliffe-Brown była struktura społeczna i system społeczny, sam określał siebie mianem ewolucjonisty społecznego. W terminologii jaką wprowadził do antropologii i socjologii bazował, podobnie jak organicyści, na analogiach do nauk przyrodniczych.
W systemie społecznym wyróżniał trzy bazowe elementy:
Negował psychologię jako istotną naukę w antropologii społecznej, zakładał również, że kultura jest jedynie drugorzędnym elementem wobec wzajemnego dostosowywania się osób do siebie w społeczeństwie, przez co jego stanowisko określone zostało mianem socjologizmu.

</doc>
<doc id="169048" url="https://pl.wikipedia.org/wiki?curid=169048" title="Hieronim (biskup wrocławski)">
Hieronim (biskup wrocławski)

Hieronim (zm. 1062) – biskup wrocławski w latach 1051–1062. 
Diecezja wrocławska, utworzona na zjeździe gnieźnieńskim w 1000 roku, upadła w wyniku tzw. reakcji pogańskiej (1031/32) i najazdu czeskiego księcia Brzetysława I (1038). Zniszczone lub wywiezione zostały księgi diecezji (dlatego o wcześniejszych jej dziejach z czasów pierwszego biskupa Jana mamy informacje szczątkowe), upadła również dawna struktura administracyjna. Nadto cały Śląsk znalazł się w granicach Czech, a biskup praski Sewer planował włączenie regionu do swojej diecezji. Choć po stronie Polaków wystąpił w 1039 król niemiecki Henryk III Salicki, ostatecznie, podczas arbitrażu w 1041 uznał on zabór Śląska przez Czechów za fakt dokonany, choć niewykluczone, że Polsce zwrócono jakąś część tego regionu. Książę polski Kazimierz Odnowiciel dążył do odzyskania terenów zagarniętych przez Czechy i do odnowienia diecezji wrocławskiej. Wysiłki te po kilku latach przyniosły rezultat. Prawdopodobnie na synodzie w Moguncji w październiku 1049 papież Leon IX zgodził się na reaktywowanie diecezji na Śląsku, być może podporządkowując ją metropolii magdeburskiej. Rok później, w wyniku wojny polsko-czeskiej Śląsk został odzyskany, choć na mocy decyzji cesarza Henryka III z 1054 Polska musiała Czechom płacić czynsz z tego terytorium. 
Hieronim pochodził z okolic Kolonii. W 1051 Kazimierz Odnowiciel mianował Hieronima pierwszym biskupem odnowionej diecezji śląskiej. Hieronim rozpoczął wprawdzie odbudowę katedry wrocławskiej, jednak jego siedzibą był najprawdopodobniej nie Wrocław, lecz Ryczyn. Wraz z objęciem biskupstwa przez Hieronima, został założony przez benedyktynów klasztor w Lubiążu, oraz przez mnichów irlandzkich w Oleśnicy. W 1057 uczestniczył w synodzie niemieckich biskupów w Pöhlde, zapewne jako sufragan magdeburski. Zmarł w 1062.

</doc>
<doc id="169049" url="https://pl.wikipedia.org/wiki?curid=169049" title="Space Shuttle">
Space Shuttle



</doc>
<doc id="169051" url="https://pl.wikipedia.org/wiki?curid=169051" title="Gagra">
Gagra

Gagra (gruz. გაგრა, abch. "Гагра", ros. "Гагра", "Гагры") – miasto w Abchazji, położone nad Morzem Czarnym, u stóp Kaukazu. Popularny kurort z okresu Związku Radzieckiego. Drugie co do wielkości miasto Abchazji, które w 2011 roku liczyło 12 364 mieszkańców.
W latach 1903−1918 w mieście działała linia tramwajowa. W okresie lat 1917–1921 w Gagrze funkcjonowała polska placówka o charakterze konsularnym.
W mieście rozwinął się przemysł spożywczy.
Klimat.
W mieście panuje klimat ciepły umiarkowany. Opady deszczu są znaczące, występują nawet podczas suchych miesięcy. Klimat w mieście został sklasyfikowany jako Cfa zgodnie z systemem Köppena-Geigera. W mieście średnia roczna temperatura wynosi 14,5 °C, zaś średnioroczne opady to 1461 mm. Najsuchszym miesiącem jest maj z opadami na poziomie 89 mm, zaś największe opady występują w grudniu, ze średnią 166 mm. Różnica w opadach pomiędzy najsuchszym a najbardziej mokrym miesiącem wynosi 77 mm. Najcieplejszym miesiącem w roku jest sierpień ze średnią temperaturą 23,2 °C, z kolei najzimniejszym miesiącem jest styczeń ze średnią temperaturą 6,1 °C. Wahania roczne temperatur wynoszą 17,1 °C.

</doc>
<doc id="169052" url="https://pl.wikipedia.org/wiki?curid=169052" title="Żywy skansen">
Żywy skansen

Żywy skansen – rodzaj muzeum etnograficznego - skansenu, który przeznaczony jest do użyteczności publicznej. Pełni często również funkcję hotelarską i gastronomiczną. Na jego obszarze odbywają się różnego rodzaju imprezy, np. folklorystyczne.

</doc>
<doc id="169055" url="https://pl.wikipedia.org/wiki?curid=169055" title="Bolesław Erzepki">
Bolesław Erzepki

Bolesław Erzepki (ur. 5 lipca 1852 w Pawłowicach, zm. 27 marca 1932 w Poznaniu) – polski historyk kultury, profesor tytularny Uniwersytetu Poznańskiego, członek korespondent AU i PAU.
Życiorys.
Był synem Józefa (ogrodnika) i Rozalii ze Szczepańskich. Kształcił się w gimnazjum w Lesznie, następnie studiował slawistykę i historię na Uniwersytecie Wrocławskim (1875–1884). W latach 1877–1885 praktykował jednocześnie w Bibliotece Miejskiej we Wrocławiu; w 1885 obronił doktorat na Uniwersytecie Wrocławskim na podstawie pracy "Der Text der Gnesener Predigten kritisch beleuchtet". W tym samym roku przeniósł się do Poznania i został bibliotekarzem oraz konserwatorem zbiorów Biblioteki Poznańskiego Towarzystwa Przyjaciół Nauk. Współpracował z "Dziennikiem Poznańskim". W latach 1919–1920 był dyrektorem Archiwum Państwowego w Poznaniu, a w 1922 został profesorem honorowym Uniwersytetu Poznańskiego; w latach 1917–1918 prowadził wykłady z języka polskiego oraz historii literatury polskiej XV–XIX wieku w Towarzystwie Kursów Naukowych w Warszawie.
W 1904 został członkiem korespondentem AU (późniejsza PAU); brał udział w pracach Komisji Językowej, Komisji do Badań w Zakresie Historii Literatury i Oświaty w Polsce oraz Komisji Antropologicznej AU. Od 1885 był członkiem zwyczajnym Towarzystwa Przyjaciół Nauk (w latach 1893–1914 przewodniczący Wydziału Historyczno-Literackiego, od 1923 członek honorowy), od 1904 członkiem Sekcji Archeologicznej Muzeum Królestwa Czeskiego w Pradze, od 1923 członkiem honorowym Instytutu Zachodnio-Słowiańskiego w Poznaniu. Był także członkiem Towarzystwa Miłośników Miasta Poznania.
W pracy badawczej zajmował się historią literatury polskiego odrodzenia, bibliotekoznawstwem, edytorstwem, filologią słowiańską oraz prahistorią. Przeprowadził analizę tekstu i języka "Kazań gnieźnieńskich". Odnalazł i przygotował do wydania wiele utworów pozostających wcześniej w rękopisie, autorstwa Kochanowskiego, Trembeckiego, Zabłockiego i Norwida. Wydał także m.in. "Słownik łacińsko-polski" Bartłomieja z Bydgoszczy z 1532 (1897–1900, za co otrzymał nagrodę AU im. Lindego), zbiór twórczości Zabłockiego "Ody. Pasterki. Satyry. Wiersze rozmaite. Pamflety polityczne wierszem i prozą. Przekłady i naśladowania. Urywki równych komedii" (1903), "Pisma z lat 1849–51" Juliana Klaczki (1919), "Listy T. Lenartowicza do E. Estkowskiego z lat 1850–56" (1922). Skatalogował zbiory Biblioteki i Muzeum Poznańskiego Towarzystwa Przyjaciół Nauk. Prowadził badania na cmentarzysku ciałopalanym w Gorzycach (powiat jarociński), odkrył wielkie cmentarzysko w Grabiu w powiecie pleszewskim.
Ogłosił ponad 70 prac naukowych, m.in.:
Pochowany na Cmentarzu Zasłużonych Wielkopolan w Poznaniu.

</doc>
<doc id="169056" url="https://pl.wikipedia.org/wiki?curid=169056" title="Wkra (rzeka w Niemczech)">
Wkra (rzeka w Niemczech)

Wkra () – rzeka o długości 103 km w północno-wschodnich Niemczech w pobliżu granicy z Polską na terenie krajów związkowych Brandenburgia (tu nosi nazwę Ucker) oraz Meklemburgia-Pomorze Przednie (zwana Uecker). Powierzchnia zlewni 2401 km².
Źródła w okolicy miejscowości Alt Temmen na wysokości 69 m n.p.m. Płynąc południkowo w kierunku północnym przepływa kolejno przez dwa jeziora – Oberuckersee i Unteruckersee, następnie przez leżące nad Unteruckersee Prenzlau, i dalej przez Pasewalk, Torgelow, Eggesin by wpaść do Zalewu Szczecińskiego tuż po minięciu miasta Ueckermünde. Rzeka jest trasą popularnych 3–5 dniowych spływów kajakowych na odcinku ok. 82 km pomiędzy jeziorem Oberuckersee a Ueckermünde. 
We wczesnym średniowieczu tereny nad Uecker zamieszkiwane były przez słowiańskie plemię Wkrzan, którzy swą nazwę wzięli od nazwy rzeki. Od nazwy rzeki pochodzą również nazwy powiatów Uckermark w Brandenburgii i dawnego powiatu Uecker-Randow w Meklemburgii-Pomorzu Przednim (obecnie w składzie powiatu Vorpommern-Greifswald) oraz nazwa Puszczy Wkrzańskiej.

</doc>
<doc id="169057" url="https://pl.wikipedia.org/wiki?curid=169057" title="EFF">
EFF



</doc>
<doc id="169058" url="https://pl.wikipedia.org/wiki?curid=169058" title="Ucker">
Ucker



</doc>
<doc id="169062" url="https://pl.wikipedia.org/wiki?curid=169062" title="Jan Wrona">
Jan Wrona

Jan Wrona, Wronna (ur. 9 maja 1772 w Paucznem, powiat Giżycko, zm. 12 kwietnia 1814 w Miłomłynie koło Ostródy) – pastor ewangelicki, tłumacz, działający w Prusach.
Życiorys.
Pochodził z rodziny chłopskiej, prawdopodobnie polskiej. W 1792 rozpoczął studia teologiczne na uniwersytecie w Królewcu. W latach 1799–1806 pełnił funkcję kapelana w regimencie dragonów von Mansteina w Królewcu, następnie był proboszczem parafii ewangelickiej w Miłomłynie. Ogłosił tłumaczenia na język polski podręczników J. G. Weissa "Książka szkolna dla pierwszego ćwiczenia się w czytaniu i myśleniu" (1808) i "Nowy elementarzyk, czyli Abecadło z książką do składania i czytania. Dla szkół miejskich i wiejskich" (1808). Podręczniki te wydała oficyna Hartungów w Królewcu; do połowy XIX wieku były wielokrotnie wznawiane.

</doc>
<doc id="169063" url="https://pl.wikipedia.org/wiki?curid=169063" title="Dystrybucja">
Dystrybucja



</doc>
<doc id="169066" url="https://pl.wikipedia.org/wiki?curid=169066" title="Tradycyjna kultura Korei">
Tradycyjna kultura Korei

Tradycyjna kultura Korei jest częścią wspólną północno- i południowokoreańskiej kultury. Różnice polityczne pomiędzy obydwoma państwami, odzwierciedlają się także w różnym spojrzeniu na niektóre specyficzne aspekty kultury narodowej.
Sztuka tradycyjna.
Muzyka.
Tradycyjna muzyka w Korei opiera się na brzmieniu głosu, który oddawać ma temperament i historię Koreańczyków. Muzyka jest często improwizowana i często brak jest przerw między poszczególnymi utworami czy wystąpieniami. Dobrym przykładem jest pansori, wystąpienie jednego artysty (śpiewaka), które może trwać przez osiem godzin bez przerwy. Istnieją dwa rodzaje muzyki tradycyjnej: jeongak i minsogak. 
Jeongak.
"Jeong-ak" jest muzyką dworską z mocnym zabarwieniem intelektualnym. Ten rodzaj muzyki ściśle powiązany jest z wyższymi klasami społecznymi. Jest grany w bardzo wolnym tempie. Niektóre pojedyncze takty mogą trwać nawet 3 sekundy. Takt odpowiada raczej oddechowi aniżeli biciu serca jak przyjęło się to w większości muzyki zachodniej. W rezultacie, ta spokojna muzyka sprzyja relaksowi i medytacji. Brzmienie Jeongak jest miękkie i spokojne ze względu na to, że tradycyjne instrumenty nie są zbudowane z metalowych elementów. Instrumenty szarpane przeważnie mają struny wykonane z jedwabiu. Większość instrumentów dętych wykonana jest z bambusa. Znanymi utworami w tym stylu są "Sujecheon" oraz suity "Yeongsan Hoesang" i "Cheonnyeonmanse".
Minsogak.
"Minsogak" jest tradycyjną muzyką wiejską i pełna jest ekspresji i emocji. Ten rodzaj muzyki jest ściśle związany z życiem prostego ludu. W przeciwieństwie do jeongak, takty w minsogak odpowiadają biciu serca. Często występują tu improwizacje, charakterystyczne dla muzyki opierającej się na emocjach.
Instrumenty.
Tradycyjne koreańskie instrumenty to między innymi piri (cylindryczny obój), taepyeongso (szałamaja), daegeum (flet poprzeczny), danso, saenghwang (harmonijka ustna) i hun (okaryna).
Tradycyjne instrumenty szarpane to przede wszystkim cytry takie jak gayageum, geomungo, ajaeng oraz haegeum, czyli dwustrunowe skrzypce.
Istnieją wiele tradycyjnych instrumentów perkusyjnych włączając w to kkwaenggwari (gong ręczny), jing (wiszący gong), buk (bębenek), janggu, bak (grzechotka), pyeonjong (dzwon), pyeongyeong (kamienny dzwon), eo (tarka w kształcie tygrysa) oraz chuk (drewniane pudełko).
Taniec tradycyjny.
Taniec tradycyjny jest obecny w kulturze Korei od dawna. Wymiana kulturowa z Chinami oraz pomiędzy Trzema Królestwami powodowała powstawanie nowych wersji tańców. Wyróżnia się tańce powstałe na terenie Korei ("hyangak jeongjae") oraz importowane z Chin ("dangak jeongjae").
Podobnie jak w przypadku muzyki, rozróżnia się taniec dworski i ludowy. Najbardziej znane tańce dworskie to "jeongjaemu", wykonywany na bankietach oraz "ilmu", czyli taniec w linii (wężyku). Jeongjaemu dzieli się na tańce natywne ("hyangak jeongjae") i importowane ("dangak jeongjae"). Ilmu na tańce wojskowe (mumu) i cywilne (munmu).
Tańce ludowe dzieli się na tańce religijne wykonywane przez mnichów oraz świeckie. Na tańce religijne składają się wszystkie przedstawienia wykonywane podczas obrzędów szamańskich ("gut"). Na świeckie składają się zarówno tańce grupowe jak i indywidualne przedstawienia.
Elementy tradycyjnej choreografii tańców dworskich obecne są w wielu dzisiejszych choreografiach.
Gry i zabawy.
Wiele tradycyjnych gier i zabaw powiązanych jest obrządkami szamanistycznymi i była przekazywana z pokolenia na pokolenie. Najstarsze rytuały/przedstawienia powiązane z szamanizmem to: yeonggo, dongmaeng i mucheon. Yeonggo to przedstawienie odgrywane na bębnach, a mające na celu przywołać duchy. Dongmaeng to obrzędy żniwne a mucheon jest tańcem dla niebios. W trakcie okresu Trzech Królestw Korei dodano nowe rodzaje przedstawień/zabaw.
Malarstwo.
Najwcześniejsze malunki znalezione na półwyspie koreańskim to rysunki naskalne pochodzące z czasów prehistorycznych. Wraz z przybyciem buddyzmu z Chin przywędrowały również nowe techniki malarskie, które szybko stały się podstawowymi. Od XVII w. rozwija się realistyczne malarstwo rodzajowe, pejzaż i portret.
Maluje się najczęściej na jedwabiu lub papierze morwowym. Najbardziej popularnym stylem jest naturalizm, a główne tematy to krajobraz, kwiaty i ptaki.
Rękodzielnictwo.
Wiele z rękodzieł produkowanych jest dla codziennego użytku, często dając pierwszeństwo użyteczności przedmiotu nad jego estetyką. Tradycyjnie używa się metalu, drzewa, tkanin, lakierów i ceramiki, a sporadycznie, w dzisiejszych czasach także szkła, skóry oraz papieru.
Starożytne rękodzieła, takie jak czerwone i czarne wazy i inne wyroby garncarskie są podobne do tych wytwarzanych w Chinach, nad Żółtą Rzeką. 
Wydobyto wiele misternie wykonanych przedmiotów, włączając w to pozłacane korony, wzorzystą ceramikę, dzbany czy ozdoby. Podczas okresu Goreyo na wysokim poziomie stała produkcja z brązu. Popularnym materiałem był mosiądz, choć sławne są głównie wyroby z celadonu.
Podczas okresu Joseon najpopularniejszym materiałem była porcelana dekorowana niebieskimi kolorami. Zaawansowany był także wyrób produktów z drewna. To prowadziło do powstawania wielu wyrafinowanych zdobień części mebli, takich jak szafy, skrzynie, stoły czy szuflady.
Literatura.
Okres klasyczny, do początku XX w. cechują wpływy literatury chińskiej i filozofii konfucjańskiej. Najstarsze utwory poetyckie pochodzą z IX w., proza to głównie kroniki, biografie, dzienniki podróży, legendy i podania o bohaterach narodowych. Do zapisu używano znaków chińskich. W XV w. wprowadzono alfabet hangul, którym zapisywano powieści patriotyczne, zarówno alegoryczne jak i obyczajowe, a od XVII w. powieści ludowe, satyryczne i fantastyczne. Od około roku 1910 (okres nowożytny) zaznacza się wpływ literatury europejskiej, pojawia się tematyka społeczna.
Tradycje w życiu codziennym.
Domy.
Budynki w tradycji koreańskiej budowane są zgodnie z zasadami geomancji. Wierzy się, że różne konfiguracje topograficzne powodują powstawanie niewidzialnych sił zła i dobra ("gi"). Doprowadza się więc negatywne ("yin") i pozytywne ("yang") energie do stanu równowagi. Geomancja ma wpływ także na kształt budynków, orientację (dom musi być zwrócony w kierunku południowym aby gromadzić jak najwięcej światła) oraz materiały z jakich stawia się domy.
Tradycyjne domy koreańskie można podzielić na dwie części, skrzydło wewnętrzne ("anchae") oraz zewnętrzne ("sarangchae"). Wykończenie zależy głównie od regionu a także zamożności rodziny. Wielkość domu także zależała od statusu społecznego, a więc i pieniędzy. Jednakże tylko król mógł posiadać dom większy niż 99 "kan". "Kan" to odległość pomiędzy dwoma podporami używanymi w tradycyjnych domach. 
W domach arystokratów skrzydło zewnętrzne używane było jako przedsionek, mniej zamożni i biedniejsi ludzie w "sarangchae" trzymali zwierzęta. Biedniejsi wieśniacy często nie posiadali zewnętrznej części. Skrzydło wewnętrzne składało się przeważnie z głównego pokoju, kuchni oraz centralnego przedpokoju. Do tego podstawowego zestawu dołączano (w miarę zamożności) więcej pokoi. Od wieków używano w Korei ogrzewanie podłogowe ("ondol"). Główne materiały używane do budowy domów to drewno, glina, kamień oraz strzecha i dachówki. Ponieważ stosowano drewno i glinę, niewiele starych domów przetrwało do naszych czasów.
Ogrody.
Zasady tworzenia i kompozycja ogrodów przy świątyniach i prywatnych są takie same. Ze względu na to, że ogrodnictwo wschodnioazjatyckie jest mocno powiązane z taoizmem, tradycyjne ogrody koreańskie podobne są do chińskich. Taoizm kładzie duży nacisk na naturę i tajemniczość, zwracając szczególną uwagę na detale wykończenia. W przeciwieństwie do ogrodów japońskich i chińskich, unika się sztucznych elementów.
Istotnym elementem koreańskich ogrodów jest staw z kwiatami lotosu. Jeżeli w pobliżu płynie strumień, buduje się obok pawilon, w którym można oddać się przyjemności kontemplowania przepływającej wody. Kwietne tarasy są także często spotykaną cechą koreańskich ogrodów.
Ubrania.
Tradycyjne koreańskie ubrania zwane "hanbok" znane są już od bardzo dawna, prawdopodobnie od czasów Trzech Królestw Korei. Początkowo szaty męskie i kobiece były takie same, z czasem zaczynały się różnić. W okresie Joseon wygląd szat uległ niewielkim zmianom. 
Górna część zwana jest "jeogori" i jest podobna do bluzy z długimi rękawami, w wersji męskiej dłuższymi niż w kobiecej, sięgającymi do pasa. Żeński hanbok zawiera spódnicę ("chima"), męski natomiast workowate, luźne spodnie. Ubranie to nie zawiera kieszeni. Jedną z form hanboka jest chima jeogori. Tradycyjny kapelusz zwany jest "gwanmo".
Wygląd szaty odzwierciedlał status społeczny noszącej ją osoby. Władcy i klasa rządząca posiadali wspaniałe, i kosztowne choć często niewygodne ubrania. Używali także biżuterii, w odróżnieniu od pospólstwa. Zwyczajni ludzie używali na co dzień prostych szat, zwykle w kolorze białym, które upiększano na święta i ceremonie. Podczas zimy używano ubrań podbitych bawełną albo futrem. 
Hanboki dzieli się w zależności od ich celu na ubrania: codzienne, ceremonialne i specjalne. Ceremonialne używano na oficjalnych okazjach, włączając w to pierwsze urodziny dziecka, śluby czy pogrzeby. Specjalne szaty zakładane zaś były przez szamanów czy urzędników.
Dziś, hanbok zakładany jest głównie podczas oficjalnych okazji. Zanika, czy wręcz zanikł już zwyczaj ubierania się w codzienne hanboki.
Potrawy.
Podstawową potrawą w Korei jest ryż. równie popularna jest także fasola. Ze względu na to, że kraj z trzech stron otaczają morza, popularne są także ryby i owoce morza. Od dawnych czasów znane są metody fermentowania jedzenia, otrzymuje się w ten sposób piklowane ryby i warzywa, co zapewnia odpowiednią ilość witamin podczas zimy.
Tradycyjne potrawy możemy podzielić na ceremonialne i rytualne. Jedzenie ceremonialne podawane jest setnego dnia od narodzin dziecka, na pierwsze urodziny, ceremonie weselne oraz sześćdziesiąte urodziny. Potrawy rytualne podawane są podczas pogrzebów oraz przez szamanów w świątyniach. Jedzenie świątynne nie zawiera pięciu podstawowych przypraw kuchni koreańskiej (czosnku, cebuli, dzikiego rokambułu, porów oraz imbiru) oraz mięsa. Istotnym elementem potraw rytualnych i ceremonialnych są ryżowe ciastka. Kolory jedzenia oraz składniki dopasowywane są zgodnie z filozofią yin i yang, starając się osiągnąć równowagę smaków i kolorów.
Dziś, tradycyjne dania dworskie dostępne są dla wszystkich. W przeszłości warzywa były głównym składnikiem pożywienia, obecnie wzrasta spożycie mięsa. Tradycyjne potrawy to między innymi ssambap, bulgogi, sinseollo, kimchi, bibimbap czy gujeolpan.
Herbata.
Herbata w Korei obecna jest od ponad 2000 lat. Została wprowadzona razem z buddyzmem z Chin i wkrótce dała początek koreańskiej ceremonii parzenia herbaty. Była głównym składnikiem wielu przepisów, których celem było zjednanie przychylności bogów przyjemnym zapachem herbaty. 
Początkowo, używano herbaty do celów ceremonialnych oraz w tradycyjnej medycynie opartej na ziołach. Zielona herbata, popularna w Japonii i Chinach, nie jest jedynym rodzajem jaki się pija w Korei. Istnieje tu wielka liczba herbat owocowych, z naci, ziaren czy korzeni. Istnieje pięć smaków herbaty: słodki, cierpki, kwaśny, gorzki i słony.
Festiwale i święta księżycowe.
Koreański kalendarz księżycowy podzielony jest na 24 "jeologi", każdy trwający około 15 dni. 
Tradycyjne festiwale są w dalszym ciągu celebrowane zgodnie z kalendarzem księżycowym. Największym świętem jest Nowy Rok ("gujeong"), inne ważne święta to pierwsza pełnia księżyca (jeongwol daeboreum), festiwal wiosenny ("dano") oraz festiwal żniw ("chuseok").
Starsi ludzie nadal obchodzą swoje urodziny zgodnie z kalendarzem księżycowym. Wśród młodego pokolenia, ten kalendarz nie jest już tak popularny.
Istnieje także wiele regionalnych świąt obchodzonych według kalendarza księżycowego.
Gry planszowe i karciane.
W Korei istnieje wiele popularnych gier planszowych. Bardzo popularna wśród starszych i młodszych mężczyzn jest gra go, która w Korei nazywa się "baduk". Koreańska wersja szachów nosi nazwę "janggi" i bazuje na starej wersji chińskich szachów. Popularną grą rodzinną na obszarze całej Korei jest "yut". Tradycyjną grą jest także "golpae", czyli chińskie domino.
Wśród gier karcianych popularne są "minhato" oraz "hulla".
Lista światowego dziedzictwa Korei.
Świątynia Jongmyo.
Świątynia Jongmyo została dodana do listy światowego dziedzictwa UNESCO w roku 1995. Jest poświęcona duchom przodków rodziny królewskiej dynastii Joseon. Widać w niej duży wpływ tradycji konfucjanizmu.
W roku 1394, kiedy świątynia powstała, była jednym z najdłuższych, o ile nie najdłuższym budynkiem w Azji. Jest tutaj 19 tablic upamiętniających królów i 30 ich królowych umieszczonych w 19 komorach. Podczas inwazji japońskiej w 1592 roku świątynia została zniszczona, a następnie w 1608 roku odbudowana.

</doc>
<doc id="169071" url="https://pl.wikipedia.org/wiki?curid=169071" title="Chuck Yeager">
Chuck Yeager

Chuck Yeager, właśc. Charles Elwood Yeager (ur. 13 lutego 1923 w Myra w Zachodniej Wirginii, zm. 7 grudnia 2020 w Los Angeles) – amerykański wojskowy, generał dywizji (ang. "Major General") United States Air Force, as myśliwski z czasów II wojny światowej, a w późniejszym okresie pilot doświadczalny. Pierwszy człowiek, który przekroczył barierę dźwięku.
Życiorys.
Młodość.
Wstąpił do Korpusu Powietrznego Armii Stanów Zjednoczonych w 1939, służąc początkowo jako mechanik lotniczy. W 1942 rozpoczął szkolenie lotnicze, które ukończył w 1943 uzyskując uprawnienia pilota. W 1944 został skierowany do Wielkiej Brytanii jako pilot samolotu myśliwskiego P-51 Mustang oznaczonego jako "Glamorous Glennis", nazwanego na cześć ówczesnej dziewczyny Yeagera, a później żony, Glennis Faye Dickhouse. Podczas walk nad Francją zestrzelił jeden samolot nieprzyjacielski, a 8 marca 1944 sam został zestrzelony. Po udanej ucieczce przez Hiszpanię dołączył powtórnie do 363. Dywizjonu Myśliwskiego, wykonując kolejne misje bojowe nad terytorium francuskim.
Wyróżnił się tym, że jako pierwszy pilot amerykański stał się asem w jeden dzień – zestrzeliwując pięć wrogich maszyn w ciągu jednej misji. Pod koniec wojny miał na swoim koncie 11,5 potwierdzonych zwycięstw, z czego jedno w walce z pierwszym odrzutowym myśliwcem niemieckim Messerschmitt Me 262. Dodatkowo podczas misji treningowej zestrzelił nad Morzem Północnym niemiecki myśliwiec Junkers Ju 88, atakujący załogę amerykańskiego bombowca B-17 Flying Fortress, ale ponieważ Yeager nie wypełniał wtedy misji bojowej, jego fotokarabin rejestrujący przebieg walk powietrznych był niesprawny, dlatego zestrzelenie zaliczono na konto jego skrzydłowego, Eddiego Simpsona.
Po wojnie.
Po wojnie pozostał w US Air Force, stając się pilotem doświadczalnym, uczestnicząc w badaniach samolotów odrzutowych, oraz zdobycznych myśliwców niemieckich i japońskich. Po włączeniu go do programu NACA badań samolotu rakietowego Bell X-1 (który również nazwał na cześć żony: "Glamorous Glennis"), został wytypowany na jego pilota i 14 października 1947 jako pierwszy człowiek oficjalnie przekroczył barierę dźwięku (nieoficjalnie o dwa tygodnie wyprzedził go George Welch, ale z powodu braku przyrządów pomiarowych na jego F-86 Sabre rekordu Welcha nigdy nie zweryfikowano). Było to pierwsze przekroczenie prędkości dźwięku w locie poziomym, a także pierwsze oficjalnie zarejestrowane przekroczenie prędkości dźwięku przez człowieka.
Od 1953 uczestniczył w programie Bell X-1A, który miał na celu przekroczenie dwukrotnej prędkości dźwięku (2 Ma) w locie poziomym. Chociaż tym razem nie był pierwszym pilotem przekraczającym podwójną prędkość dźwięku (stał się nim Scott Crossfield na samolocie Douglas Skyrocket), jednak wkrótce pobił jego rekord osiągając prędkość 2,44 Ma. Podczas tego lotu maszyna straciła sterowność, opadając ponad 10000 metrów, lecz udało się odzyskać kontrolę nad samolotem. Chuck Yeager jako pierwszy amerykański pilot testował radziecki myśliwiec MiG-15, który dostał się w ręce Amerykanów po ucieczce północnokoreańskiego pilota do Japonii.
Późniejsze lata.
W 1962 został komendantem Szkoły Pilotów Programu Badawczego Przestrzeni Kosmicznej USAF ("USAF Aerospace Research Pilot School"). 10 grudnia 1963 należący do szkoły i pilotowany przez Yeagera zmodyfikowany samolot NF-104A rozbił się, ale pilot zdążył się katapultować i wylądować ze spadochronem, odnosząc oparzenia gazami wylotowymi pochodzącymi z rakietowego systemu fotela katapultowego. Podczas tej misji Yeager jako pierwszy pilot amerykański użył specjalnego kombinezonu ciśnieniowego przeznaczonego do lotów na dużych wysokościach.
Między grudniem 1963 a styczniem 1964 odbył 5 lotów na samolocie eksperymentalnym NASA M2-F1. W 1966 objął dowodzenie 405. Skrzydłem Myśliwskim, którego jednostki rozmieszczone były w południowym Wietnamie i Azji południowo-wschodniej. Podczas wojny wietnamskiej odbył 127 misji bojowych. W 1969 został mianowany zastępcą dowódcy 17. Floty Powietrznej (17th Air Force) w Ramstein i awansowany do stopnia generała brygady ("brigadier general").
W 1975 przeszedł na emeryturę, lecz wciąż latał dla NASA i USAF jako pilot-konsultant w bazie Edwards. Swój ostatni lot w Siłach Powietrznych USA na F-15 Eagle odbył 14 października 1997, w 50. rocznicę swego historycznego lotu, w czasie którego przekroczył prędkość dźwięku.
Stał się jednym z najbardziej znanych i honorowanych pilotów amerykańskich. Latał na 201 typach samolotów wojskowych, osiągając 14 tysięcy godzin nalotu. Odznaczony był szeregiem odznaczeń wojskowych i cywilnych, w tym Distinguished Service Medal (dwukrotnie), Silver Star (dwukrotnie), Distinguished Flying Cross (trzykrotnie), Air Medal z 10 liśćmi dębowymi, Prezydenckim Medalem Wolności (1985), złotym medalem FAI, a także nagrodą Harmon Trophy. W 1989 – będąc już od dawna w stanie spoczynku – otrzymał awans na generała dywizji ("major general") w uznaniu znaczących zasług dla United States Air Force.

</doc>
<doc id="169072" url="https://pl.wikipedia.org/wiki?curid=169072" title="Charles Yeager">
Charles Yeager



</doc>
<doc id="169073" url="https://pl.wikipedia.org/wiki?curid=169073" title="Bukowina południowa">
Bukowina południowa

Bukowina południowa, zwana również Bukowiną rumuńską – część historycznej Bukowiny, która po II wojnie światowej pozostała w Rumunii. Pokrywa się w dużym stopniu z okręgiem suczawskim ("județul Suceava").
Region.
Obszar.
Obszar Bukowiny rumuńskiej można podzielić na dwie części, zachodnią górzystą i wschodnią wyżynną. Na Zachodzie jest to niewielki odcinek łańcucha Karpat Wschodnich:
Różnica między Karpatami Zewnętrznymi a Wewnętrznymi jest dobrze widoczna. Grzbiety górskie Obcineli są łagodne i wyrównane, rozdzielone podłużnymi dolinami. Masywy Karpat wewnętrznych (Rarau i Giumalau) są wyższe, bardziej urozmaicone. Posiadają głęboko wcięte doliny.
Klimat.
W zimie klimat Bukowiny południowej znajduje się pod wpływem powietrza polarno-kontynentalnego, wschodniego i północno-wschodniego, w lecie zaś pod wpływem powietrza oceanicznego z północnego zachodu, zachodu i południowego zachodu. Roczne sumy opadów są niższe niż w Europie Zachodniej i wynoszą od 700 mm na północnym wschodzie, poprzez 950 mm na Obcinelach Feredeului do ok. 1000 mm na Obcinelach Mestecanis. Obszary górskie cechują długie, ostre i obfitujące w opady śnieżne zimy, krótkie deszczowe wiosny, długie i upalne lata oraz pogodne jesienie. Klimat wyżynny cechują w zimie silne i mroźne wiatry, obfite opady śniegu oraz suche i gorące lata. Wiosny są krótkie i bogate w deszcze, a jesienie słoneczne.
Lasy.
Okręg Suczawa jest najbardziej zalesiony w całej Rumunii. Lasy stanowią 53% powierzchni terenu. Intensywna gospodarka leśna oraz równie intensywny wypas owiec i bydła w górskich lasach i na łąkach bardzo zaburzyły pierwotny układ pięter charakterystyczny dla tego regionu. Skład gatunkowy lasów uległ znacznym zmianom, a granice pięter przesunięciu. Aktualnie na Bukowinie, poza pogórzem i piętrem alpejskim, wyróżnia się trzy piętra leśne:
Zwierzyna.
Powszechne są dziki, jelenie, lisy, sarny, wiewiórki, i żbiki, a z ptaków cietrzewie, głuszce, kuropatwy i przepiórki. Często spotkać można niedźwiedzie brunatne – szczególnie w mniej zaludnionych regionach – i wilki, które w zimie łączą się w watahy o liczebności nawet do kilkunastu osobników. Częste są salamandry, które doskonale się maskują w wilgotnych dolinkach potoków.
Gospodarka.
Głównym miastem jest Suczawa ("Suceava"), leżąca wzdłuż dawnego szlaku Lwów-Jassy połączona z innymi miejscowościami siecią dróg i kolei. Gospodarka regionu opiera się w dużej mierze na rolnictwie wyżynnym, wypasie bydła i gospodarce leśnej – w szczególności wyrębie lasów.
Turystyka.
Ze względu na walory krajobrazowe, czystość środowiska, architekturę sakralną i mozaikę etniczną Bukowina południowa posiada bardzo wysoki potencjał turystyczny – zdecydowanie zaniedbany.
Prawdziwym skarbem Bukowiny południowej są unikatowe późnośredniowieczne cerkwie, znane przede wszystkim z bogatych malowideł zewnętrznych. Są to wpisane na światową listę dziedzictwa UNESCO zespoły klasztorne w Arbore, Vatra Moldoviței, Voroneț, Mănăstirea Humorului, Pătrăuți oraz Suczawie.
Góry posiadają zalążkową formę szlaków turystycznych. Całoroczne schroniska górskie znajdują się pod szczytami Rarau i Giumalau. Dobrze rozwinięta jest sieć transportu kolejowego i autobusowego, powszechny jest autostop.
Kimpulung Mołdawski i Vatra Dornei są XIX-wiecznymi kurortami. Wśród turystów dominują wycieczki autokarowe odwiedzające monastyry oraz grupy chodzące po górach, najczęściej z Polski, Niemiec lub Węgier.
Główne miasta i miejscowości.
Część miejscowości ma oficjalnie przyjęte polskie nazwy. Niektóre nazwy mają w języku polskim kilka odmian. Inną pisownię znajdzie turysta na aktualnych mapach rumuńskich, inną na topograficznych mapach austro-węgierskich z końca XIX wieku. Każda etniczna grupa zamieszkująca Bukowinę ma dodatkowo swoje własne nazewnictwo geograficzne. Nazwy miejscowości podane są za Słownikiem geograficznym Królestwa Polskiego (SgKP), choć i to dzieło podaje nieraz wiele pisowni. Wsie polskie zapisane zostały wedle nazw używanych przez zamieszkujących je Polaków. Iacobeni, miejscowość rumuńską, pozostawiono w pisowni rumuńskiej, gdyż inne wersje już nie funkcjonują i byłyby nieczytelne. Także po rumuńsku podano wieś huculską Ciumirna, ta nazwa bowiem funkcjonuje w terenie, a odpowiedniki polskie i austriackie, stanowiące transkrypcję z huculskiej odmiany języków rusińskich, nie są przekonujące. Miejscowości, których nie ma w SgKP, pomniejsze wioski, zwłaszcza z południowych i wschodnich kresów Bukowiny, podano w pisowni rumuńskiej. W nawiasach aktualna pisownia rumuńska.

</doc>
<doc id="169075" url="https://pl.wikipedia.org/wiki?curid=169075" title="ARPA">
ARPA



</doc>
<doc id="169077" url="https://pl.wikipedia.org/wiki?curid=169077" title="Europejskie referendum konstytucyjne we Francji">
Europejskie referendum konstytucyjne we Francji

Referendum przeprowadzone 29 maja 2005 we Francji dotyczące ratyfikacji traktatu ustanawiającego Konstytucję dla Europy.
Przygotowania do referendum.
Data referendum ratyfikacyjnego we Francji została ogłoszona przez urząd prezydencki 4 marca 2005.
Rada Konstytucyjna orzekła, że konstytucja dla Europy jest niezgodna z konstytucją francuską. Zaproponowano odpowiednie poprawki mające ujednolicić oba dokumenty. Aby zmienić konstytucję, konieczne było zwołanie specjalnej sesji obu izb parlamentu. Obrady odbywały się w Wersalu 28 lutego 2005. Poprawki do konstytucji poparło 720 parlamentarzystów przy 66 głosach sprzeciwu i 96 wstrzymujących się. Rządzące Unia na rzecz Ruchu Ludowego (UMP) jak i Unia na rzecz Demokracji Francuskiej (UDF) wraz z opozycyjną Partią Socjalistyczną poparły konstytucję. Przeciw byli komuniści.
Zmienne sondaże.
Początkowo sondaże opinii publicznej wyraźnie pokazywały, że zwolennicy konstytucji zwyciężą. Jednak od połowy marca do końca kwietnia sytuacja zaczęła się odwracać. Ostatni sondaż, który sygnalizował przewagę zwolenników traktatu, ukazał się 30 kwietnia 2005.
Zwolennicy.
W kampanię na rzecz konstytucji włączyły się trzy główne siły polityczne, czyli partie UMP, UDF i PS oraz prezydent Chirac. Socjaliści podkreślali, że konstytucja włącza do systemu unijnych traktatów Kartę praw podstawowych UE. Jej przepisy miały ich zdaniem ustanowić w całej wspólnocie jednolity model socjalny. Chirac twierdził, że nowy traktat będzie bronił Francję przed „brytyjskim liberalizmem”.
Francuska Partia Socjalistyczna (PS) 1 grudnia 2004 przeprowadziła wewnętrzne głosowanie pośród swoich członków, aby określić stanowisko tej organizacji wobec konstytucji. Przewodniczący partii François Hollande popierał odpowiedź „tak”, a wiceprzewodniczący Laurent Fabius stał po drugiej stronie. Spośród 127 027 członków 59% poparło konstytucję przy frekwencji 79%. Spośród 102 okręgów Partii Socjalistycznej 26 było przeciw.
Przeciwnicy.
Przeciwnicy konstytucji pochodzili zarówno z lewej jak i prawej strony sceny politycznej. Ci z lewicy twierdzili, że nowy traktat zmusi Francuzów do przyjęcia liberalnego modelu gospodarki opartego na wolnym rynku i konkurencji między przedsiębiorcami z całej Europy. Poglądy takie głosiła część polityków PS, zbuntowanych przeciw proeuropejskiemu stanowisku większości partii. Dołączyli oni do przeciwnych konstytucji Zielonych, Partii Komunistycznej, Rewolucyjnej Ligi Komunistycznej, Walki Robotniczej oraz central związków zawodowych CGT i SUD. Wielu krytyków konstytucji łączyło ją z nową Dyrektywą o wewnętrznym rynku usług. Lewica przekonywała, że przyjęcie konstytucji oznacza „zalanie” Francji, przez pracowników z nowych krajów członkowskich UE symbolizowanych przez „polskich hydraulików”.
Na prawicy główne siły przeciwne ratyfikacji traktatu skupiły się wokół gaullistowskiego Ruchu dla Francji (MPF) oraz Frontu Narodowego. Politycy z tego nurtu twierdzili, że Francja nie powinna stawać się częścią europejskiego superpaństwa. Prawica przekonywała również, że dzięki konstytucji możliwa będzie akcesja Turcji do UE. Ostrzegali przed napływem islamskich emigrantów, mających odebrać Francji jej chrześcijańskie korzenie.
Głos na nie.
29 maja 2005 we Francji przeprowadzono referendum dotyczące ratyfikacji traktatu ustanawiającego Konstytucję dla Europy. Głosującym zadano następujące pytanie:
Wstępne wyniki wskazały, że Francuzi odrzucili Konstytucję dla Europy. Z ogółu głosujących 45,13% powiedziało tak, a 54,87% wybrało nie. Frekwencję oszacowano na ponad 69,9% uprawnionych do głosowania. Prezydent Chirac przyznał publicznie, że przegrał to referendum. Jednym z głównych motywów niechętnych konstytucji wyborców było rozczarowanie jego rządami.
Skutki.
Według zwolenników konstytucji opowiedzenie się przez Francuzów przeciw traktatowi spowoduje osłabienie roli tego kraju w zjednoczonej Europie. Twierdzili oni, że nie ma żadnego "planu B". Rozwój Europy zostanie zawieszony, a przez najbliższe 10 lat obowiązywać będzie Traktat Nicejski.
Przeciwnicy konstytucji twierdzący równocześnie, że popierają unię, przekonywali o możliwej renegocjacji traktatu na bardziej dla Francji korzystny.
Francuska klasa polityczna będzie miała duży problem z negatywnym wynikiem głosowania. Ogromne zróżnicowanie głosów "przeciw" oznacza, że nie ma takiej zmiany w Konstytucji dla Europy, która wszystkich może zadowolić. Rząd nie otrzymał jasnej odpowiedzi, jakie zmiany powinny być renegocjowane.
Politycznym skutkiem porażki rządu i prezydenta będzie ich polityczna emerytura. Już następnego dnia premier Raffarin podał się do dymisji, a jego miejsce zajął Dominique de Villepin. Już w noc wyborczą, kiedy ogłoszono wyniki sondażowe, niektórzy politycy stwierdzili, że powinien on ustąpić z urzędu, ostatecznie 11 marca 2007 Jacques Chirac ogłosił, że nie będzie kandydował w wyborach prezydenckich na trzecią kadencję. Wybory prezydenckie w 2007 wygrał Nicolas Sarkozy i 16 maja Chirac zakończył urzędowanie.

</doc>
<doc id="169078" url="https://pl.wikipedia.org/wiki?curid=169078" title="Kanał Ostródzko-Elbląski">
Kanał Ostródzko-Elbląski



</doc>
<doc id="169079" url="https://pl.wikipedia.org/wiki?curid=169079" title="Kanał Elbląsko-Ostródzki">
Kanał Elbląsko-Ostródzki



</doc>
<doc id="169082" url="https://pl.wikipedia.org/wiki?curid=169082" title="Historia matematyki">
Historia matematyki

Historia matematyki jest prawdopodobnie równie stara jak ludzkość, a w XXI wieku dalej jest żywa, splatając się z dziejami innych nauk, technologii oraz pozostałych obszarów kultury.
W prehistorii uformowano podstawowe pojęcia arytmetyczne i geometryczne. Starożytność i średniowiecze znacznie rozwinęły te obszary, doprowadzając do powstania trzeciej dziedziny: algebry. Sformułowano też wtedy podstawy logiki i filozofii matematyki, które wywarły potem wpływ na ewolucję samej królowej nauk. Jej dzieje starożytne i średniowieczne składają się z okresów gwałtownego postępu oddzielonych całymi stuleciami stagnacji, co skończyło się w renesansie. XVI-wieczne Włochy rozpoczęły nieprzerwany rozwój tej nauki, który trwa po dziś dzień. Czasy nowożytne to rozwój trzech dotychczasowych dziedzin, ich redefinicja i pojawienie się nowych dyscyplin jak kombinatoryka, probabilistyka i analiza, a w XIX wieku także topologia, teoria mnogości i logika matematyczna.
Matematyka od prehistorii stanowiła fundament astronomii, w starożytności zaczęła się łączyć z fizyką, a później znaleziono jej bezpośrednie zastosowania w biologii i naukach społecznych. Od tysiącleci matematyka jest też jednym z trzonów gospodarki przez instytucję bankowości, ubezpieczenia i wpływ na technologie, w szczególności na kryptologię i informatykę. Matematyka wywarła też bezpośredni wpływ na politykę dzięki rozwinięciu metod głosowania i zbadaniu ich właściwości. Najstarsza nauka formalna odegrała też rolę dla różnych obszarów sztuki – nie tylko przez wpływ na technologię, ale i bezpośrednio, jako temat i źródło pewnych reguł jak proporcje i harmonia.
Mimo bycia nauką podstawową matematyka czerpie z dorobku innych dziedzin – rozwój technologii i gospodarki znacznie ułatwił jej uprawianie, np. przez wynalazki pisma, papieru, nowożytnego druku, rozwój transportu i telekomunikacji, a informatyka pozwoliła na dużo szybsze sprawdzanie niektórych hipotez – co czasem kończyło się ich obaleniem – oraz na dowodzenie automatyczne. Postępy matematyki nasilały się przy zawiązywaniu instytucji jak szkoły, naukowe czasopisma i towarzystwa. Inspiracją dla matematyków bywały koncepcje filozoficzne, religijne i zapotrzebowanie na rozwój innych dziedzin, a także perspektywa nagród naukowych, których od XVIII wieku pojawiły się dziesiątki. Liczba matematyków i ich publikacji na przestrzeni dziejów wzrosła o rzędy wielkości.
Prehistoria.
Przetrwały pewne ślady, zarówno w znaleziskach paleontologów, jak i w języku, które wskazują, że proste obliczenia wykorzystywali prehistoryczni myśliwi, kobiety przewidujące datę miesiączki czy wodzowie plemienni szacujący bojową siłę swoich ludzi.
Należy przypuszczać, że proste obliczenia towarzyszyły człowiekowi od zawsze. Wiadomo, że nawet zwierzęta potrafią oceniać liczebność zbiorów zawierających kilka elementów. Najwcześniejsze ślady liczenia znaleźć można w gramatyce. Budowa i zasady użycia liczebników pozwalają ocenić, że na początku umiano określić liczebność małych zbiorów: jeden, dwa, trzy, większe postrzegano zaś po prostu jako więcej, wiele. Dzięki badaniom etologicznym, neurofizjologicznym i socjobiologicznym wiemy, że uwarunkowania gatunku ludzkiego skłaniają go do życia w grupach o liczebności 30–40 osobników, co zapewne sprawia, że w codziennej praktyce nie było potrzeby używania większych liczb. Typowym sposobem obliczania stosowanym przez społeczności pierwotne było liczenie na palcach lub paliczkach.
Na długo przed najwcześniejszymi źródłami pisanymi powstawały rysunki, mogące wskazywać na znajomość podstaw matematyki. Na przykład paleontologowie odkryli ochrowe skały w południowoafrykańskiej jaskini, ozdobione wydrapanymi motywami geometrycznymi sprzed 70 tysięcy lat. Także prehistoryczne wytwory człowieka odkryte w Afryce (sprzed 35 tysięcy lat) i we Francji (sprzed 20 tysięcy lat) wskazują na próby ilościowego określania czasu.
Istnieją przesłanki, że niektóre pierwsze próby liczenia były związane z przewidywaniem kolejnej menstruacji. Znajdowano na przykład rządki 28, 29 lub 30 nacięć, po których następowało nacięcie różniące się od poprzednich. Starożytni łowcy znali też koncepcję liczenia „nic, jeden, dwa, wiele” w odniesieniu do złowionych zwierząt, liczenie było też zapewne istotne przy ocenianiu szans w walkach plemiennych.
Kość z Ishango, znaleziona w źródłach Nilu (północno-wschodnie Kongo) pochodzi sprzed 20 tysięcy lat (górny paleolit). Jedna z typowych interpretacji głosi, że jest to najwcześniejsza znana demonstracja liczb pierwszych. Przeddynastyczni Egipcjanie z 5 tysiąclecia p.n.e. graficznie przedstawiali geometryczne konstrukcje przestrzenne. Geometryczne przedstawienia okręgu, elipsy, trójek pitagorejskich można odnaleźć na monumentach w Anglii i Szkocji z 3 millenium p.n.e.
Najwcześniejsze ślady znajomości matematyki w starożytnych Indiach datują się na ok. 3000–2600 p.n.e. i są pozostałością cywilizacji doliny Indusu z terenu północnych Indii i dzisiejszego Pakistanu. Cywilizacja ta stworzyła dziesiętne jednostki miary, technikę produkcji cegieł o ustalonych proporcjach boków, ulice przecinające się dokładnie pod kątem prostym i sporo geometrycznych przedstawień, w tym prostopadłościany, beczki, stożki, walce oraz rysunki koncentrycznych lub przecinających się okręgów i trójkątów. Pojawiły się również doniesienia, że na terenie Polski, wykorzystywano proporcje geometryczne przy wyznaczaniu miejsca wiercenia otworu w kamiennych toporach – między innymi dla kultur ceramiki wstęgowej i to już około 7000 lat temu.
Odkryto także ciekawe przyrządy, takie jak dokładna linijka z dwupoziomową dziesiętną podziałką, instrument z muszli, działający jako kątomierz w zakresie od 40 do 360 stopni, inną muszlę, która pozwalała podzielić horyzont i niebo na 8-12 równych sekcji i przyrząd nawigacyjny do mierzenia pozycji gwiazd. Pismo induskie nie zostało dotąd odczytane, niewiele wiadomo zatem o pracach matematycznych z tego okresu. Niektórzy historycy interpretują pewne znaleziska archeologiczne jako dowody znajomości ósemkowego systemu liczbowego i liczby π.
Najstarszymi znanymi tekstami matematycznymi są "Plimpton 322" (Babilonia ok. 1900 p.n.e.), papirus moskiewski (Egipt ok. 1850 p.n.e.), papirus Rhinda (Egipt, 1650 p.n.e.), "Shulba Sutras" (Indie ok. 800 p.n.e.). Wszystkie te teksty wspominają twierdzenie Pitagorasa, które wydaje się najbardziej rozpowszechnionym w starożytności wynikiem matematycznym.
Matematyka egipska i sumeryjska była dalej rozwijana przez Greków, którzy ponadto usystematyzowali niezależne dotąd twierdzenia w jeden spójny system. Dalszy rozwój matematyka zawdzięcza Arabom. Wiele greckich i arabskich prac matematycznych następnie przetłumaczono na łacinę, co pozwoliło na dalszy rozwój tych koncepcji w średniowiecznej Europie.
Starożytny Wschód (1800–500 p.n.e.).
Chiny.
W 213 p.n.e. chiński cesarz Qin Shi Huang rozkazał spalić wszystkie książki niezgodne z oficjalną filozofią legistyczną. Rozkaz ten nie wszędzie został wykonany, jednak w konsekwencji niewiele dziś wiadomo o starożytnej matematyce chińskiej.
Najwcześniejszy istniejący do dziś matematyczny artefakt z Chin to pochodząca z epoki Shang (1600–1046 p.n.e.) skorupa żółwia z zapisaną liczbą 123. Użyty jest system dziesiętny, od góry do dołu wydrapane zostały: cyfra 1, symbol setki, cyfra 2, symbol dziesiątki, cyfra 3. Podówczas był to najbardziej zaawansowany system liczbowy na świecie. Późniejsi Chińczycy liczyli na przyrządach takich jak suanpan i chiński abakus. Nie wiadomo dokładnie, kiedy suan został wynaleziony, najwcześniejsza wzmianka znajduje się w "Dodatku do sztuki figur" Xu Yue z roku 190 n.e.
Najstarsza chińska praca z odniesieniami do geometrii, która przetrwała palenie ksiąg, "Mo Jing", pochodzi z filozoficznego kanonu motizmu i została napisana ok. 330 p.n.e. Opisywała rozmaite aspekty fizyki, przy okazji omawiając też stosowane metody matematyczne.
Mezopotamia.
W Mezopotamii rolę ośrodka naukowego grał Babilon. Po nastaniu panowania Greków utrzymał tę funkcję, a sumeryjska matematyka połączyła się z grecką.
W przeciwieństwie do rzadkości źródeł na temat matematyki Egiptu, w przypadku Mezopotamii od połowy XIX wieku odnaleziono ponad 400 glinianych tabliczek zapisanych pismem klinowym, gdy glina była miękka i następnie utwardzonych w piecu lub na słońcu. Niektóre z nich wyglądają na ocenione prace domowe z matematyki.
Najstarsze pisane źródła matematyczne pochodzą od Sumerów, którzy zbudowali pierwszą cywilizację Mezopotamii. Stworzyli oni 3000 lat przed naszą erą złożony system miar. Około 2500 p.n.e. zapisali pismem klinowym tabliczkę mnożenia, zmagali się z zadaniami geometrycznymi, umieli dzielić, dodawać i odejmować. Na ten okres datują się także najstarsze ślady babilońskiego systemu liczbowego.
Większość znalezionych glinianych tabliczek pochodzi z okresu między 1800 a 1600 p.n.e., i dotyczy tematów takich jak ułamki, algebra, równania liniowe, kwadratowe, sześcienne, oraz trójki pitagorejskie. W glinie wypisano także tablice trygonometryczne. Babilońska tabliczka oznaczona przez archeologów symbolem YBC 7289 podaje oszacowanie wartości formula_1 z dokładnością do pięciu miejsc dziesiętnych.
Babilońscy matematycy używali systemu sześćdziesiątkowego. Jego ślady pozostały do dziś w podziale godziny na 60 minut, minuty na 60 sekund i kąta pełnego na 360 (60 × 6) stopni, a następnie stopnia na 60 minut i minuty na 60 sekund kątowych.
System sześćdziesiątkowy jest o tyle wygodny, że liczba 60 ma wiele dzielników (1, 2, 3, 4, 5, 6, 10, 12, 15, 20, 30, 60). Ułatwia to dzielenie przez niewielkie liczby. Ponadto postępom matematyki sprzyjał fakt, że w odróżnieniu od zapisów Egipcjan, Greków i Rzymian, system Babilończyków był prawdziwym systemem pozycyjnym, w którym te same znaki (cyfry) z lewej strony reprezentowały większe wartości, niż z prawej. Nie miał on zatem ograniczeń, jeśli chodzi o maksymalną możliwą do zapisania liczbę. Nie posiadał jednak separatora dziesiętnego, którego trzeba było domyślać się z kontekstu.
Egipt.
O odrębnej matematyce egipskiej można mówić do nastania panowania Greków, kiedy język egipski został zastąpiony greckim i wraz z matematyką babilońską została ona wchłonięta przez myśl grecką. Niektóre egipskie koncepcje były później rozwijane przez matematyków arabskich, kiedy Egipcjanie zaczęli pisać ich alfabetem.
Najstarszym odkrytym egipskim tekstem matematycznym jest papirus moskiewski, pochodzący ze starożytnego Egiptu z okresu Średniego Państwa, datowany 2000–1800 p.n.e. Jak wiele starożytnych tekstów matematycznych skupia się na czymś, co dziś nazwalibyśmy „zadaniami z treścią” i miał zapewne służyć rozrywce. Jedno z zadań ukazuje metodę obliczania objętości ściętego ostrosłupa o kwadratowej podstawie:
Papirus Matematyczny Rhinda (ok. 1650 p.n.e.) to kolejny ważny egipski tekst matematyczny, podręcznik arytmetyki i geometrii. Oprócz metod przeprowadzania mnożenia, dzielenia i działań na ułamkach, zawiera również dowody posiadania przez Egipcjan szerszej wiedzy matematycznej, w szczególności znajomość liczb pierwszych, liczb złożonych, średnich arytmetycznej, geometrycznej i harmonicznej, uproszczonej wersji sita Eratostenesa i liczb doskonałych (w szczególności dla liczby 6). Pokazuje również metodę rozwiązywania równań liniowych oraz szeregów arytmetycznych i geometrycznych.
Papirus Rhinda sugeruje również znajomość pierwocin geometrii analitycznej. Znajdują się w nim bowiem:
Z papirusu berlińskiego (ok. 1300 p.n.e.) wynika, że starożytni Egipcjanie potrafili rozwiązywać równania kwadratowe.
Starożytne Indie (ok. 900 p.n.e. – 200 n.e.).
Najstarsze ślady matematyki w Indiach to "Shatapatha Brahmana" (IX wiek p.n.e.), gdzie obliczono wartość liczby π z dokładnością do dwóch miejsc dziesiętnych, oraz Sulba Sutras (ok. 800–500 p.n.e.) gdzie użyto liczb niewymiernych, pierwszych, reguły trzech (rozwiązywanie proporcji), pierwiastka sześciennego, pierwiastków kwadratowych obliczonych z dokładnością do 5 miejsc po przecinku, przybliżonej kwadratury koła, trójek pitagorejskich, rozwiązywano równania liniowe i kwadratowe, oraz udowodniono twierdzenie Pitagorasa.
Panini (ok. V wieku p.n.e.) skodyfikował reguły gramatyczne sanskrytu. Jego notacja była zbliżona do współczesnego zapisu matematycznego, z metaregułami, przekształceniami i rekursją. Rozwinął swój formalizm do tego stopnia, że jego gramatyka może być dziś przetwarzana metodami komputerowymi. Pingala (żył gdzieś w przedziale III–I wiek p.n.e.) w swoim traktacie o prozodii używał konstrukcji zbliżonej do dwójkowego systemu liczbowego. Jego kombinatoryczna dyskusja metrum muzycznego, przypomina dwumian Newtona. Praca Pingali zawiera też ideę liczb Fibonacciego (zwanych "mātrāmeru").
Pomiędzy 400 p.n.e. a 200 n.e., matematycy dźinijscy zaczęli studiować matematykę dla samej przyjemności badań. Odkryli nieskończone liczby kardynalne, teorię mnogości, logarytmy, prawa potęgowania, równania sześcienne, czwartego stopnia, ciągi, szeregi, permutacje, kombinacje (z powtórzeniami i bez powtórzeń), oraz pierwiastek kwadratowy. "Manuskrypt z Bakhshali", napisany między 200 p.n.e. a 200 n.e. zawierał rozwiązania układów równań liniowych z pięcioma niewiadomymi, rozwiązania równania kwadratowego, szeregi arytmetyczny i geometryczny, kwadratowe równania nieoznaczone, układy równań, zastosowanie zera oraz liczb ujemnych. Rozwinięcia liczb niewymiernych, w szczególności pierwiastków kwadratowych liczb rzędu miliona, sięgały 11 miejsc dziesiętnych.
Grecja (ok. 600 p.n.e. – 450 n.e.).
Termin „matematyka grecka” odnosi się do tekstów napisanych po grecku w okresie od ok. 600 p.n.e. do 450 n.e. Matematycy greccy żyli w miastach rozsianych od Półwyspu Apenińskiego po północną Afrykę, lecz jednoczyła ich kultura i język.
Matematyka grecka była bardziej wyrafinowana od osiągnięć wcześniejszych kultur. Świadectwa, które przetrwały do naszych czasów, wskazują na umiejętność rozumowania indukcyjnego, to znaczy konstruowania reguł na podstawie obserwacji. Grecy używali logiki do wyprowadzania wniosków z definicji i aksjomatów.
Uważa się, że podwaliny matematyki greckiej położyli Tales z Miletu (ok. 624 p.n.e. – ok. 546 p.n.e.) i Pitagoras (ok. 582 p.n.e. – ok. 507 p.n.e.). Jakkolwiek rozmiar wpływu jest dyskusyjny, byli oni zapewne zainspirowani ideami egipskimi, babilońskimi i prawdopodobnie indyjskimi. Zgodnie z legendą Pitagoras podróżował do Egiptu, aby uczyć się matematyki, geometrii i astronomii od kapłanów egipskich.
Tales używał geometrii, aby rozwiązywać problemy takie jak obliczanie wysokości piramid lub odległości statków od brzegu. Pitagorasowi przypisywany jest pierwszy dowód twierdzenia nazwanego jego imieniem, choć sformułowanie tego twierdzenia jest dużo starsze. W swoich komentarzach do Euklidesa Prokul twierdził jednak, że Pitagoras sformułował swoje twierdzenie i skonstruował trójki pitagorejskie. Akademia Platońska miała motto: "Niech nie wchodzi tu nikt, kto nie zna geometrii".
Pitagorejczycy odkryli istnienie liczb niewymiernych. Eudoksos z Knidos (408 p.n.e. – ok. 355 p.n.e.) wymyślił metodę wyczerpywania, pierwowzór całkowania numerycznego. Arystoteles (384 p.n.e. – ok. 322 p.n.e.) jako pierwszy opisał prawa logiki. Euklides (ok. 300 p.n.e.) jako pierwszy użył schematu, do dziś popularnego w pracach matematycznych: definicja, aksjomat, twierdzenie, dowód. Badał także krzywe stożkowe. Jego dzieło, "Elementy", jest jednym z najważniejszych tekstów naukowych w historii. Oprócz podsumowania ówczesnej wiedzy geometrycznej "Elementy" zawierają także dowód niewymierności pierwiastka z dwóch i dowód, że liczb pierwszych jest nieskończenie wiele. Do znajdowania liczb pierwszych używane było sito Eratostenesa (ok. 230 p.n.e.).
Jednym z największych greckich matematyków był Archimedes (287–212 p.n.e.) z Syrakuz. Według Plutarcha zginął, gdy rozważając pewien problem geometryczny, ośmielił się zwrócić uwagę rzymskiemu żołnierzowi, który przeszedł po wykreślonych na piasku figurach.
Chiny (ok. 500 p.n.e. – 1300 n.e.).
Pomimo incydentu palenia ksiąg, dynastia Han (202 p.n.e. – 220 n.e.) tworzyła później dzieła matematyczne, opierające się na zaginionych pracach. Najważniejszym z nich było "Dziewięć rozdziałów o sztuce matematyki", dokonana ok. 179 kompilacja prac, z których część istniała wcześniej pod innymi tytułami. Dzieło składało się z 246 opisanych słownie problemów, dotyczących rolnictwa, handlu, zastosowania geometrii do obliczania proporcji chińskich pagod, budowy wież, inżynierii, pomiarów geodezyjnych, i opisywało m.in. rozwiązywanie trójkątów prostokątnych i obliczanie liczby π. Wykorzystywało także zasadę Cavalieriego ponad tysiąc lat przed odkryciem jej przez Cavalierego na Zachodzie. Dzieło zawiera również dowód twierdzenia Pitagorasa i wzór na eliminację Gaussa. Praca była komentowana przez Liu Hui w III wieku n.e.
Dodatkowo matematyczne prace Zhang Heng (78–139), astronoma i wynalazcy z epoki Han, także zawierały obliczenie liczby π, różniące się jednak metodą od wyniku Liu Hui. Zhang Heng używał wzoru na π do obliczania objętości kuli.
Powstała także praca matematyka i teoretyka muzyki Jing Fang (78–37 p.n.e.). Używając komatu pitagorejskiego, Jing zauważył, że 53 kwinty odpowiadają w przybliżeniu 31 oktawom. Doprowadziło to później do odkrycia skali temperowanej, i zostało precyzyjnie wyprowadzone dopiero w XVII wieku przez Nicholasa Mercatora.
Chińczycy stworzyli złożone kombinatoryczne diagramy zwane kwadratami magicznymi i kołami magicznymi, opisane w czasach starożytnych, a następnie dopracowane przez Yang Hui (1238–1398).
Zu Chongzhi (V wiek, okres Dynastii Południowych i Północnych) obliczył wartość π z dokładnością do siedmiu miejsc dziesiętnych, co pozostało przez prawie tysiąc lat najlepszym oszacowaniem tej liczby.
W tysiąc lat po upadku dynastii Han, w okresie dynastii Tang i Song, chińska matematyka świetnie prosperowała, podczas gdy europejska nie istniała. Dokonania Chińczyków, dużo później ponownie odkryte na Zachodzie, obejmowały liczby ujemne, dwumian Newtona, macierze, metody rozwiązywania układów równań liniowych, chińskie twierdzenie o resztach, trójkąt Pascala, i regułę trzech. Oprócz Zu Chongzhi istotny wkład do chińskiej matematyki tego okresu wnieśli m.in. Yi Xing, Shen Kuo, Qin Jiushao, i Zhu Shijie. Uczony Shen Kuo stosował m.in. rachunek różniczkowy, trygonometrię, metrologię, permutacje, obliczył także konieczny rozmiar wolnej przestrzeni niezbędny do rozwinięcia określonych formacji bitewnych, oraz najdłuższą możliwą kampanię militarną przy określonych zasobach żywności.
Nawet gdy europejska nauka rozkwitła w dobie renesansu, chińska i europejska matematyka pozostawały odrębnymi tradycjami, przy czym postępy Chińczyków były coraz wolniejsze. Wzajemne odkrycie tych dwóch kultur naukowych nastąpiło za sprawą jezuickich misjonarzy, takich jak Matteo Ricci, którzy przenosili idee matematyczne w obydwie strony w okresie od XVI do XVIII wieku.
Klasyczna matematyka indyjska (ok. 400–1600).
W tekście "Surja Siddhanta" (ok. 400) podano funkcje trygonometryczne: sinus, cosinus i cosecans, wyprowadzono też wzory na pozycję ciał niebieskich. Kosmiczne cykle opisane w tekście, skopiowane z wcześniejszych prac, odpowiadają średniemu roku gwiazdowemu równemu 365,2563627 dni, co stanowi oszacowanie tylko o 1,4 sekundy większe od przyjmowanej dziś wartości 365,25636305 dni. Ta praca została przetłumaczona w średniowieczu na arabski i łacinę.
Aryabhata w 499 wprowadził funkcję trygonometryczną sinus versus formula_3 stworzył pierwsze tablice trygonometryczne sinusów, rozwinął algebrę, wielkości nieskończenie małe, równania różnicowe i uzyskiwał rozwiązania równań liniowych w liczbach całkowitych, używając metody zbliżonej do dzisiejszej, dokonywał także obliczeń astronomicznych opartych o system heliocentryczny. Arabskie tłumaczenie jego "Aryabhatiya" było dostępne od VIII wieku, a tłumaczenie łacińskie od XIII wieku. Oszacował on także wartość liczby π jako 3,1416. Madhawa z Sangamagramy później w XIV wieku obliczył π z dokładnością do 11 miejsc po przecinku: 3,14159265359.
W VII wieku Brahmagupta sformułował twierdzenie Brahmagupty, tożsamość Brahmagupty oraz wzór Brahmagupty, i po raz pierwszy w historii w "Brahma-sphuta-siddhanta", jasno wytłumaczył użycie zera, jako cyfry dziesiętnej, objaśnił też cyfry arabskie. To z tłumaczenia tego tekstu (około 770 roku) arabscy matematycy przyjęli ideę systemu liczbowego, który później został zaadaptowany jako cyfry arabskie. Arabowie zanieśli ten system do Europy w XII wieku, a obecnie jest powszechnie używany na całym świecie. W X wieku komentarze Halayudhy do pracy Pingali zawierały studium ciągu Fibonacciego i trójkąta Pascala, opisywały też podstawy rachunku macierzy.
W XII wieku Bhaskara pierwszy rozważał rachunek różnicowy, a także ideę pochodnej funkcji. Sformułował też twierdzenie Rolle’a (szczególny przypadek twierdzenia Lagrange’a), badał równanie Pella, i pochodną funkcji sinus. W XIV wieku oraz później Madhawa z Sangamagramy i inni matematycy ze szkoły Kerala rozwinęli jego idee. Stworzyli koncepcje analizy matematycznej, liczby zmiennoprzecinkowej, a także fundamentalne idee rachunku różniczkowego, włącznie z twierdzeniem Lagrange’a, całkowaniem wyraz po wyrazie, związkiem pomiędzy polem powierzchni pod wykresem funkcji a funkcją pierwotną (podstawowe twierdzenie rachunku całkowego), kryterium całkowym, oraz iteracyjne metody rozwiązywania równań nieliniowych, szeregi nieskończone, szeregi potęgowe, szereg Taylora i szeregi trygonometryczne. W XVI wieku Jyeshtadeva zebrał wiele osiągnięć i twierdzeń Szkoły Kerala w "Yuktibhasa", pierwszym w historii opracowaniu rachunku różnicowego, w którym wprowadził także idee rachunku całkowego. Postęp matematyczny w Indiach został skutecznie zahamowany w końcu XVI wieku w związku z zawieruchami politycznymi.
Matematyka arabska i islamska (ok. 800–1500).
W Kalifacie, utworzonym na terenach Bliskiego Wschodu, Azji Środkowej, Północnej Afryki, Półwyspu Iberyjskiego i części Półwyspu Indyjskiego w VIII wieku, dokonano znaczących postępów w dziedzinie matematyki.
Chociaż większość matematycznych tekstów świata islamskiego było napisanych po arabsku, jednak nie wszystkie były pisane przez Arabów, wielu ważnych islamskich matematyków było Persami. Arabski wówczas służył jako wspólny język pisany uczonych islamskich, tak jak w świecie hellenistycznym grecki, w średniowieczu łacina a obecnie język angielski.
Muhammad ibn Musa al-Chuwarizmi, perski nadworny matematyk i astronom kalifa z Bagdadu napisał w IX wieku kilka ważnych dzieł o indyjskim systemie liczbowym (zwanym potem cyframi arabskimi) i metodach rozwiązywania równań. Jego dzieło "O rachowaniu cyframi indyjskimi", napisane około 825, wraz z pracą arabskiego matematyka Al-Kindi, pozwoliło rozprzestrzenić się matematyce indyjskiej oraz cyfrom arabskim w Europie. Słowo "algorytm" pochodzi od łacińskiej formy jego imienia, Algoritmi, a słowo "algebra" od tytułu jednej z jego prac, "Al-Kitāb al-mukhtaṣar fī hīsāb al-ğabr wa’l-muqābala" ("Kompendium o liczeniu przez uzupełnienie i wyrównywanie"). Al-Chuwarizmi jest nazywany „ojcem algebry”, ze względu na spisanie starożytnych metod algebraicznych, jak i jego własny wkład w tę dziedzinę. Kolejne postępy w algebrze uczynił Abu Bakr al-Karaji (953–1029) w swoim traktacie "al-Fakhri", gdzie rozszerzył metodologię, włączając do niej całkowite potęgi i całkowite pierwiastki niewiadomych. W X wieku Abu al-Wafa przetłumaczył prace Diofantosa na arabski i wprowadził funkcję tangens.
Pierwszy znany dowód z użyciem indukcji matematycznej pojawił się w dziele autorstwa Al-Karaji ok. roku 1000 n.e., gdzie została ona zastosowana do dwumianu Newtona, trójkąta Pascala, i sumy sześcianów początkowych liczb naturalnych. Ibn al-Hajsam był pierwszym matematykiem, który wyprowadził wzór na sumę czwartych potęg, a następnie używając indukcji, podał metodę uogólnienia tego wzoru na sumę dowolnych potęg naturalnych, co miało fundamentalne znaczenie dla rozwoju rachunku całkowego.
Omar Chajjam, dwunastowieczny poeta, ale także matematyk, napisał "Dyskusje trudności u Euklidesa", krytyczną rozprawę na temat "Elementów" Euklidesa ze szczególnym uwzględnieniem postulatu równoległości, kładąc w ten sposób podwaliny geometrii analitycznej i nieeuklidesowej. Jako pierwszy znalazł też ogólne geometryczne rozwiązanie równań trzeciego stopnia. Miał również wpływ na reformę kalendarza. Perski matematyk Nasir al-Din Tusi (Nasireddin) w XIII wieku rozwijał geometrię sferyczną. On również napisał wpływową pracę na temat postulatu równoległości Euklidesa. W XV wieku Ghijas ad-Din Kaszi obliczył wartość liczby π z dokładnością do 16 miejsc dziesiętnych. Kaszi znał też algorytm obliczania pierwiastków dowolnego stopnia, będący szczególnym przypadkiem metod podanych wiele stuleci później przez Ruffiniego i Hornera. Innymi ważnymi islamskimi matematykami byli al-Samawal, Abu'l-Hasan al-Uqlidisi, Thabit ibn Qurra, Abu Kamil i Abu Sahl al-Kuhi.
Kolejnymi osiągnięciami islamskiej matematyki tego okresu było dodanie separatora dziesiętnego do cyfr arabskich, wprowadzenie wszystkich używanych dzisiaj funkcji trygonometrycznych, wprowadzenie przez al-Kindi elementów kryptoanalizy (w tym ataku statystycznego), rozwój geometrii analitycznej, pierwszy ogólny wzór rachunku całkowego autorstwa Ibn al-Hajsam, zapoczątkowanie geometrii algebraicznej przez Omara Chajjam, pierwsze próby odrzucenia geometrii euklidesowej i postulatu równoległości przez Nasir ad-Din Tusi, rozwój geometrii nieeuklidesowej przez Sadr al-Din, i wiele innych osiągnięć w algebrze, arytmetyce, kryptografii, geometrii, teorii liczb i trygonometrii.
W czasach Imperium Osmańskiego (od XV wieku) rozwój islamskiej matematyki uległ stagnacji, podobnie jak wcześniej rozwój matematyki greckiej po podbiciu Greków przez Rzymian.
John J. O’Connor i Edmund F. Robertson napisali w "MacTutor History of Mathematics archive":
Średniowieczna matematyka europejska (ok. 500–1400).
Zainteresowanie matematyką w średniowiecznej Europie miało inne przyczyny niż dziś. Wierzono, że matematyka dostarcza klucza do zrozumienia porządku Stworzenia, zgodnie z platońskim dialogiem "Timajos" i biblijnym wersetem głoszącym, iż Bóg „wszystko urządził według miary i liczby, i wagi” (Mdr 11:20).
Wczesne średniowiecze (ok. 500–1100).
Boethius znalazł miejsce dla matematyki wśród siedmiu sztuk wyzwolonych, gdzie tzw. quadrivium obejmowało arytmetykę, geometrię, astronomię i muzykę. Napisał też "De institutione arithmetica", wolne tłumaczenie "Wprowadzenia do arytmetyki" Greka Nikomachosa, "De institutione musica", także wyprowadzone z dzieł greckich, oraz serię fragmentów "Elementów" Euklidesa. Jego prace były raczej teoretyczne niż praktyczne i stanowiły bazę dla badań matematycznych aż do odkrycia oryginalnych dzieł Greków i Arabów.
Odnowienie matematyki europejskiej (1100–1400).
W XII wieku europejscy szkolarze podróżowali do Hiszpanii i na Sycylię poszukując naukowych tekstów arabskich. Wśród nich były:
Nowe źródła zapoczątkowały odnowę w matematyce. Fibonacci, pisząc "Liber Abaci" (1202, rozszerzona w 1254), dokonał pierwszych znaczących postępów matematyki europejskiej od wcześniejszych o ponad tysiąc lat czasów Eratostenesa. Praca wprowadziła do Europy cyfry arabskie i omawiała wiele innych problemów matematycznych. Czternaste stulecie przyniosło rozwój nowych idei w wielu dziedzinach matematyki.
Fibonacci używał do oznaczania pierwiastka symbolu przypominającego literę R. Znak pierwiastka, którego dziś używamy, pochodzi dopiero z XVI wieku. Po raz pierwszy zaczął go używać niemiecki matematyk Christoff Rudolff.
Jednym z istotnych problemów, które stymulowały rozwój matematyki w średniowieczu, była analiza ruchu ciała pod wpływem siły.
Thomas Bradwardine twierdził, że prędkość (v) rośnie liniowo, gdy stosunek siły do oporu rośnie wykładniczo. Bradwardine wyraził to w formie serii przykładów, a logarytm nie był jeszcze wymyślony. Dzisiaj jego (błędny) wniosek zapisalibyśmy:
Analiza Bradwardine’a, choć doprowadziła (jak wiemy dzisiaj) do błędnej konkluzji, jest przykładem użycia techniki, którą al-Kindi i Arnold de Villanova stosowali do zupełnie innego problemu fizycznego.
Jeden z czternastowiecznych tzw. Rachmistrzów Oksfordzkich, William Heytesbury, z braku rachunku różniczkowego i koncepcji granicy, zaproponował określenie prędkości chwilowej jako drogi, którą przebyłoby ciało, gdyby dalej poruszało się ruchem jednostajnym.
Heytesbury i inni obliczyli odległość pokonaną przez ciało poruszające się ruchem jednostajnie przyspieszonym (co dziś rozwiązuje się przez całkowanie), zauważając, że „ciało poruszające się, jednostajnie zwiększając lub zmniejszając swą prędkość, pokona w ciągu określonego czasu odległość dokładnie równą tej, którą pokonałoby, poruszając się w tym samym czasie ze stałą średnią prędkością”.
Nicole Oresme z Uniwersytetu Paryskiego i Włoch Giovanni di Casali niezależnie przedstawili graficzną demonstrację tej zależności, prawidłowo zakładając, że powierzchnia pod wykresem prędkości reprezentuje całkowitą drogę. W późniejszym matematycznym komentarzu do Euklidesa Oresme zauważył, że w ruchu jednostajnie przyspieszonym prędkość ciała w kolejnych chwilach czasowych można opisać kolejnymi liczbami nieparzystymi, a ponieważ już Euklides udowodnił, że suma formula_5 początkowych liczb nieparzystych wynosi formula_6 więc całkowita droga pokonana przez ciało rośnie z kwadratem czasu.
XV i XVI wiek.
W Europie w początkach renesansu matematyka ciągle ograniczona była przez rzymski system liczbowy i użycie nieścisłego i przydługiego języka zamiast krótkich i ścisłych wzorów. Nie było znaku plus, minus czy formula_7 na oznaczenie niewiadomej.
Powszechne używane symbole działań matematycznych, takie jak „+” i „−” pojawiły się w matematyce w XV wieku. Po raz pierwszy zaczęto używać ich w handlu. Matematycy przyjęli je od handlarzy, aby tymi znakami zastąpić używane wcześniej litery „p” i „m” dla oznaczenia dodawania i odejmowania.
W opublikowanej w 1489 roku książce Johannes Widman po raz pierwszy używał znaków „+” i „−” do oznaczania działań matematycznych. Widman nie używał jednak tych symboli systematycznie, znaku „+” używał czasem jako symbolu dodawania, a czasem ogólnie w zdaniu zamiast litery „i”. Systematycznie znaków „+” i „−” do oznaczania dodawania i odejmowania zaczęto używać w XVI wieku.
Symbol mnożenia „×” wymyślił angielski matematyk William Oughtred na przełomie XVI i XVII wieku.
W 1557 roku Robert Recorde wprowadził symbol „=” jako znak równości.
W XVI wieku europejska matematyka poczyniła postępy bez precedensu w historii świata. Scipione del Ferro znalazł ok. 1510 ogólne rozwiązanie równania sześciennego. Po raz pierwszy jego wynik opublikował jednak Johannes Petreius w Norymberdze w "Ars magna" Gerolama Cardana, wraz z rozwiązaniem równania czwartego stopnia ucznia Cardana, Lodovica Ferrariego.
Od tej chwili badania matematyczne nabrały rozpędu, stymulując i będąc stymulowane przez potrzeby nauk przyrodniczych. Dodatkowo rozwój był wspomagany przez wynalazek druku. Pierwszą wydrukowaną książką matematyczną była Theoricae nova planetarum Austriaka Georga von Peurbacha (1472), a drugą wydana w 1478 książka o arytmetyce w handlu Larte de labbacho. W 1482 Erhard Ratdolt wydrukował "Elementy" Euklidesa.
Napędzana potrzebami nawigacji i kartografii, trygonometria stała się prężną gałęzią matematyki. Bartholomaeus Pitiscus w 1595 użył tego słowa jako pierwszy, w tytule swego dzieła "Trygonometrii". Tablice sinusów i cosinusów Regiomontanusa zostały opublikowane w 1533.
Pod koniec wieku, dzięki m.in. Regiomontanusowi (1436–1476) i François Viète (1540–1603), matematyka używała cyfr arabskich i zapisu w formie bliskiej dzisiejszej notacji.
XVII wiek.
XVII wiek przyniósł niespotykaną eksplozję myśli naukowej w całej Europie. Włoch Galileusz zaobserwował satelity Jowisza, używając teleskopu bazującego na zabawce importowanej z Holandii. Duńczyk Tycho Brahe zebrał imponujący materiał obserwacji pozycji planet na niebie. Jego uczeń, Niemiec Jan Kepler, na ich podstawie stworzył matematyczną teorię ruchu planet (prawa Keplera).
Szkot John Napier (1550–1617) wprowadził do matematyki ułamki dziesiętne, dopracowane później przez Simona Stevina. Za pomocą tych ułamków i koncepcji antycypujących granicę ciągu, Napier badał także stałą, którą później Euler nazwał liczbą e. Napier odkrył logarytm naturalny.
Geometria analityczna, zapoczątkowana przez Kartezjusza (1596–1650), francuskiego matematyka i filozofa, wprowadziła rewolucyjne pojęcie kartezjańskiego układu współrzędnych.
Dzięki pracom wcześniejszych badaczy Anglik Isaac Newton odkrył podstawowe zasady dynamiki, wyprowadził z nich prawa Keplera i stworzył przy tej okazji podstawy teorii, którą dziś znamy jako rachunek różniczkowy. Niezależnie od niego, Niemiec Gottfried Wilhelm Leibniz, stworzył rachunek różniczkowy wraz z zapisem stosowanym do dziś.
Nauka (w tym matematyka) stała się przedsięwzięciem międzynarodowym, które ostatecznie ogarnęło cały cywilizowany świat.
Zaczęły też powstawać nowe dziedziny matematyki. Pierre de Fermat i Blaise Pascal stworzyli podstawy rachunku prawdopodobieństwa i kombinatoryki, początkowo stosując je do gier hazardowych.
Szwajcarski matematyk Johann Rahn w roku 1659 jako pierwszy zaczął używać znaku „÷” do oznaczania dzielenia. Uproszczona forma tego znaku to po prostu „:”.
XVIII wiek.
Leonhard Euler (1707–1783) dokonał licznych odkryć w tak różnych gałęziach matematyki jak rachunek różniczkowy i całkowy i teoria grafów. Wniósł duży wkład do terminologii i notacji matematycznej obowiązujących do dzisiaj, szczególnie w dziedzinie analizy matematycznej. Na przykład jako pierwszy w historii użył pojęcia i oznaczenia funkcji. Znany jest z prac w dziedzinach mechaniki, optyki i astronomii.
Euler jest uważany za czołowego matematyka XVIII wieku i co więcej – jednego z najwybitniejszych w całej historii. Oto przypisywane Laplace’owi zdanie wyrażające wpływ Eulera na matematykę:
Uczony ten należy do grona najbardziej twórczych – jego dzieła zapełniłyby 60–80 tomów kwarto.
Euler stworzył też tzw. wzór Eulera uważany niekiedy za najpiękniejszą formułę matematyczną, łączącą pięć najważniejszych matematycznych stałych:
W czasach oświecenia utworzono też pierwszą nagrodę naukową: Medal Copleya, przyznawany między innymi matematykom.
XIX wiek.
W XIX stuleciu matematyka stawała się coraz bardziej abstrakcyjna. Jednym z najważniejszych przedstawicieli tego okresu był Carl Friedrich Gauss (1777–1855). Pomijając jego wkład w inne dziedziny nauki, jego prace wniosły rewolucyjne idee do teorii funkcji zmiennych zespolonych, geometrii, zbieżności szeregów. Dał pierwsze poprawne dowody podstawowego twierdzenia algebry i prawa wzajemności reszt kwadratowych. Położył podwaliny pod późniejszy rozwój statystyki.
W XIX wieku rozwijano dwie formy geometrii nieeuklidesowej, w których postulat równoległości nie zachodzi.
Rosyjski matematyk Nikołaj Łobaczewski i jego rywal, węgierski matematyk Janos Bolyai, niezależnie odkryli geometrię hiperboliczną. W tej geometrii do każdej prostej istnieje nieskończona liczba równoległych przechodzących przez ten sam punkt, a suma kątów wewnętrznych w trójkącie jest zawsze mniejsza od 180°. Geometria eliptyczna została odkryta później w XIX wieku przez niemieckiego matematyka Bernharda Riemanna. Nie ma w niej prostych równoległych, a suma kątów wewnętrznych jest większa od 180°. Szczególnym jej przypadkiem jest geometria powierzchni kuli, rozwijana na potrzeby żeglarzy i astronomów już w starożytności. Riemann uogólnił też wszystkie trzy rodzaje geometrii (eliptyczną, hiperboliczną i euklidesową) w jedną przestrzeń Riemanna i zdefiniował rozmaitość topologiczną, która uogólniła pojęcia krzywej i powierzchni.
Także w XIX wieku William Rowan Hamilton wprowadził algebrę nieprzemienną, w tym uogólnienie liczb zespolonych – kwaterniony.
Oprócz otwarcia nowych dziedzin rozwoju matematyki, istniejące gałęzie uzyskały mocniejsze podstawy logiczne, szczególnie rachunek różniczkowy, dzięki Cauchy’emu i Weierstrassowi.
Brytyjski matematyk George Boole stworzył nowy rodzaj algebry, zwany algebrą Boole’a. System ten zunifikował rachunek zdań oraz algebrę zbiorów. Dziś jest podstawą pracy komputerów.
Po raz pierwszy matematyka poznała granice własnych możliwości. Norweg Niels Henrik Abel, i Francuz Évariste Galois, udowodnili, że nie ma ogólnej metody algebraicznej rozwiązywania równań stopnia większego niż 4. Pozwoliło to przy okazji innym dziewiętnastowiecznym matematykom udowodnić, że linijka i cyrkiel nie są wystarczające do przeprowadzenia dokładnego:
W ten sposób rozstrzygnięto trzy największe matematyczne problemy starożytności.
Badania Abela i Galois pozwoliły na dalszy rozwój teorii grup i zbliżonych działów algebry abstrakcyjnej. W XX wieku fizycy i chemicy uznali teorię grup za idealną metodę badania symetrii.
W 1874 roku Georg Cantor (1845–1919) stworzył podstawy teorii mnogości, która stała się wspólnym językiem różnych gałęzi matematyki.
W XIX wieku powstały także pierwsze towarzystwa matematyczne London Mathematical Society w 1865, Société Mathématique de France w 1872, Edinburgh Mathematical Society w 1883, Circolo Mathematico di Palermo w 1884, i Amerykańskie Towarzystwo Matematyczne w 1888.
Przed XX wiekiem na całym świecie w tym samym czasie żyło tylko kilku kreatywnych matematyków. Trudno było się utrzymać z tej profesji, więc matematycy albo byli bogaci z urodzenia, jak Napier, albo wspomagani przez bogatych patronów, jak Gauss. Kilku udawało się nędznie wyżyć, nauczając na uniwersytecie (np. Fourier). Niels Henrik Abel, po utracie stanowiska zmarł w biedzie z niedożywienia i gruźlicy w wieku 26 lat.
XX wiek.
Zawód matematyka nabrał większego znaczenia w XX wieku. Matematyka rozwija się w tempie wykładniczym, a liczba istotnych odkryć jest zbyt duża, aby wspomnieć o wszystkich, stąd tylko kilka będzie wymienionych.
W 1900 David Hilbert zaprezentował listę 23 nierozwiązanych problemów matematyki na Międzynarodowym Kongresie Matematyków. Problemy te, z wielu odległych dziedzin, nadały kierunek większości działów dwudziestowiecznej matematyki. Dziś dziesięć z nich zostało rozwiązanych, siedem rozwiązanych częściowo, dwa są ciągle otwarte. Pozostałe cztery były sformułowane zbyt ogólnie, aby jednoznacznie ocenić, czy są rozwiązane.
Początkowo teoria mnogości Cantora nie była dostatecznie ściśle sformalizowana. Bertrand Russell (1872–1970) odkrył jednak, że zbyt szerokie ich rozumienie prowadzi do wewnętrznej sprzeczności w podstawach matematyki (antynomia Russella). Po okresie kryzysu w matematyce powstały ścisłe aksjomatyczne definicje teorii mnogości, nieprowadzące już do sprzeczności.
W drugim dziesięcioleciu XX wieku Srinivasa Aiyangar Ramanujan (1887–1920) stworzył ponad 3000 twierdzeń, dotyczących takich dziedzin, jak właściwości liczb wysoce złożonych ("highly composite numbers"), czy funkcja theta Ramanujana. Dokonał także przełomów i odkryć w dziedzinie funkcji gamma, form modularnych, zbieżności szeregów, szeregów hipergeometrycznych i teorii liczb pierwszych.
W 1931 Kurt Gödel opublikował dwa swoje twierdzenia o niezupełności, które pokazały granice logiki matematycznej. Zakończyły one marzenie Davida Hilberta o kompletnym i spójnym systemie matematycznym. Okazało się, że jeśli taki system obejmuje arytmetykę i ma skończoną liczbę aksjomatów, to zawsze da się w nim pokazać twierdzenie prawdziwe, które nie daje się wyprowadzić z tych aksjomatów.
W 1964 Paul Cohen dzięki nowatorskiej metodzie forsingu udowodnił niezależność hipotezy continuum od standardowych aksjomatów teorii mnogości.
Wolfgang Haken i Kenneth Appel wykorzystali komputer do udowodnienia twierdzenia o czterech barwach w 1976. Andrew Wiles, przepracowawszy samotnie wiele lat w swoim gabinecie, udowodnił wielkie twierdzenie Fermata w 1995. Współpraca matematyków osiągnęła skalę niespotykaną wcześniej. Klasyfikacja skończonych grup prostych (zwana też twierdzeniem olbrzymim, ang. "enormous theorem") zajmuje dziesięć tysięcy stron rozrzuconych po 500 artykułach w różnych pismach naukowych, głównie z lat 1955–1983, autorstwa ponad 100 osób.
Nowe gałęzie matematyki, między innymi logika matematyczna, topologia, teoria złożoności i teoria gier, poszerzyły zakres pytań, na które można znaleźć odpowiedź metodami matematycznymi.
Grupa francuskich matematyków próbowała zebrać całość matematyki w spójny ścisły system, publikując pod pseudonimem Nicolas Bourbaki. Ich praca miała, obok niewątpliwych walorów naukowych, także kontrowersyjny wpływ na nauczanie matematyki.
W XX wieku odkryto także obiekty zwane fraktalami, które wykazują własność samopodobieństwa: cały fraktal jest często podobny do swojej części. Okazało się, że geometria fraktalna pozwala często lepiej opisać złożoność kształtów spotykanych w przyrodzie, takich jak skały, czy rośliny, od geometrii klasycznej. Fraktale pozwalają tworzyć realistyczne krajobrazy, które można z dowolną dokładnością powiększać.
XX wiek to także początki Medalu Fieldsa, innych nagród i stowarzyszeń jak Polskie Towarzystwo Matematyczne.
XXI wiek.
Jednym z ważniejszych wydarzeń w matematyce w XXI wieku było rozwiązanie trzeciego z problemów milenijnych – potwierdzenie hipotezy Poincarégo. Dokonał tego w roku 2003 Grigorij Perelman.
W trzecim tysiącleciu zaczęto też przyznawać Nagrodę Abela, która przez swoje podobieństwo do Nagrody Nobla stała się bardziej prestiżowa od najzacniejszego wcześniej Medalu Fieldsa.
Bibliografia.
Z polskojęzycznej literatury tematu można wymienić:

</doc>
<doc id="169092" url="https://pl.wikipedia.org/wiki?curid=169092" title="Redukcja Pohliga-Hellmana">
Redukcja Pohliga-Hellmana

Redukcja Pohliga-Hellmana jest metodą obliczania logarytmu dyskretnego w ciele skończonym "GF"("p") wymyśloną przez Stephena Pohliga i Martina Hellmana.
Jeżeli mamy ciało skończone o formula_1 elementach, rząd jego grupy multiplikatywnej wynosi formula_2 Szukamy takiego formula_3 że: formula_4 gdzie formula_5 jest generatorem grupy multiplikatywnej tego ciała, a formula_6 elementem tego ciała.
KROK 1: Redukujemy DLP (ang. "discrete logarithm problem") do analogicznego zagadnienia w grupach rzędu formula_7
Dla każdego formula_9 obliczamy:
Z kongruencji:
możemy łatwo otrzymać układ kongruencji:
(poszczególne formula_13 można otrzymać jako formula_14),
które następnie możemy rozwiązać przy pomocy chińskiego twierdzenia o resztach.
KROK 2: Jeżeli w rozkładzie formula_15 występuje jakaś duża potęga liczby pierwszej formula_16 redukujemy DLP w grupie rzędu formula_17 do kilku problemów w grupach rzędu formula_18
Przyjmijmy formula_19 i
oraz
Wówczas:
Podnosząc obie strony kongruencji do potęgi formula_23 możemy obliczyć formula_24 następnie znów zapisujemy kongruencję:
i podnosząc obie strony do potęgi formula_26 otrzymamy formula_27 itd.
Mając wszystkie formula_28 otrzymamy:
Redukcja P-H pozwala na szybkie rozwiązanie DLP, o ile formula_15 ma w rozkładzie na czynniki pierwsze małe liczby pierwsze. Stąd jeżeli kryptosystem oparty na zagadnieniu logarytmu dyskretnego ma być bezpieczny, jeżeli opiera się na grupach formula_31 to formula_15 musi mieć w rozkładzie na czynniki pierwsze co najmniej jedną dużą liczbę pierwszą. Stąd często obiera się jako formula_1 liczbę postaci formula_34 gdzie zarówno formula_35 jak i formula_36 są pierwsze. formula_35 które posiadają taką własność, nazywa się liczbami pierwszymi Sophie Germain.

</doc>
<doc id="169093" url="https://pl.wikipedia.org/wiki?curid=169093" title="PŁ">
PŁ



</doc>
<doc id="169094" url="https://pl.wikipedia.org/wiki?curid=169094" title="Diecezja drohiczyńska">
Diecezja drohiczyńska

Diecezja drohiczyńska (łac. "Dioecesis Drohiczinensis") – jedna z 3 diecezji obrządku łacińskiego w metropolii białostockiej. Położona jest na obszarze wschodniej Polski. Terytorialnie teren Diecezji Drohiczyńskiej to część województwa mazowieckiego, podlaskiego oraz lubelskiego (jedna parafia, Gnojno). Została proklamowana przez papieża Jana Pawła II 5 czerwca 1991, podczas liturgii mszalnej na błoniach pod Białymstokiem, a powiększona 25 marca 1992 bullą Jana Pawła II "Totus Tuus Poloniae Populus". W jej skład weszły wówczas trzy dekanaty z diecezji siedleckiej: węgrowski, sokołowski, sterdyński oraz część dekanatów: liwskiego, łosickiego i janowskiego.
Historia.
Ziemie, które obecnie obejmuje diecezja drohiczyńska, w XII wieku w części należały do diecezji płockiej. Od połowy XIII wieku sięgały tutaj wpływy diecezji chełmskiej i przypuszczalnie pod koniec XIV wieku diecezji włodzimierskiej. Od początku XV wieku aż do schyłku XVIII wieku większa część Podlasia należała do diecezji łuckiej, zwanej czasami łucko-brzeską.
Po trzecim rozbiorze Polski, część diecezji leżąca po prawej strony Bugu znalazła się w zaborze pruskim (do 1807) - w diecezji wigerskiej (1799). Po traktacie tylżyckim tereny te zostały włączone do archidiecezji mohylewskiej. Od 1850 (formalnie od 1848) ziemie te objęła diecezja wileńska. W 1925 - w ramach reorganizacji granic diecezji katolickich w Polsce przez Piusa XI zabużańskie Podlasie weszło do diecezji pińskiej.
W okresie powojennym od 1950 terenem tej diecezji zarządzał administrator apostolski rezydujący w Drohiczynie. Ze względu na trudną sytuację polityczną, administratorzy apostolscy unikali nazwy diecezja pińska, a w to miejsce używali określenia diecezja w Drohiczynie n. Bugiem. W latach natężonych represji komunistycznych (1951–1957) diecezja prowadziła seminarium we współpracy z diecezją siedlecką. 7 stycznia 1957 ks. infułat Michał Krzywicki, administrator apostolski, powołał do istnienia własne Wyższe Seminarium Duchowne.
Pierwszym ordynariuszem nowej diecezji został mianowany Władysław Jędruszuk, dotychczasowy administrator apostolski diecezji pińskiej. Kościół pw. Trójcy Przenajświętszej w Drohiczynie, wzniesiony przez jezuitów w latach 1696–1709, stał się katedrą biskupa i diecezji. Siedzibą biskupów drohiczyńskich są gmachy dawnego zespołu pojezuickiego (XVII-XVIII wiek). Tutaj też znajduje się Kuria Diecezjalna, Archiwum Diecezjalne oraz Wyższe Seminarium Duchowne.
Część diecezji leżąca po lewej stronie Bugu, podobnie jak północno-wschodnia, do trzeciego rozbioru Polski należała do diecezji łucko-brzeskiej. Od 1805 tereny te zostały włączone do nowo powołanej diecezji lubelskiej, a częściowo do warszawskiej. W 1818 część lubelska weszła do diecezji janowskiej, zwanej podlaską. Ukazem carskim z dnia 22 maja 1867 diecezja janowska została skasowana i włączona do diecezji lubelskiej. Po odzyskaniu niepodległości przez Polskę, papież Benedykt XV w 1918 odłączył diecezję Janowską od lubelskiej. Na mocy bulli "Vix dum Poloniae unitas" z 28 października 1925 diecezja Janowska otrzymała oficjalnie nazwę - diecezja siedlecka czyli podlaska. 
Diecezja drohiczyńska została utworzona w 1991 r. z pozostałej w Polsce części diecezji pińskiej. W 1992 roku diecezja została powiększona o trzy dekanaty z diecezji siedleckiej – węgrowski, sokołowski, sterdyński – oraz część dekanatów liwskiego, łosickiego i janowskiego. 
Do najważniejszych wydarzeń w historii diecezji należy zaliczyć: powołanie Kapituły Katedralnej (1991) i Kolegiackiej (1992), Sądu Biskupiego (1993), zbudowanie nowego gmachu Wyższego Seminarium Duchownego (1993-1995), powołanie Caritas Diecezji Drohiczyńskiej (1994), reorganizację sieci dekanalnej (1995), I Synod Diecezji Drohiczyńskiej (1994-1997), koronację papieskimi koronami obrazu Matki Bożej Miedzeńskiej (1996) oraz wizytę w Drohiczynie Jana Pawła II (10 czerwca 1999).

</doc>
<doc id="169097" url="https://pl.wikipedia.org/wiki?curid=169097" title="Alfred Perot">
Alfred Perot



</doc>
<doc id="169098" url="https://pl.wikipedia.org/wiki?curid=169098" title="Świna">
Świna

Świna (niem. "Swine") – cieśnina Morza Bałtyckiego, między wyspą Wolin a wyspami: Uznam i Karsibór; łączy Zalew Szczeciński z Zatoką Pomorską. Ma długość ok. 16 km i szerokość od 100 do 1000 m. Przy północnej części cieśniny usytuowane jest centrum miasta Świnoujście. 
Według prawa morza i polskiego ustawodawstwa Świna należy do morskich wód wewnętrznych Polski. Cieśnina w całości znajduje się w gminie miejskiej Świnoujście. 
Obszar, przez który przechodzi koryto Świny, powstał w wyniku akumulacji morskiej i nosi on nazwę Bramy Świny. Utrudnia ona napływ wody morskiej z Morza Bałtyckiego do Zalewu Szczecińskiego.
Warunki naturalne.
Rozdziela wyspy Uznam i Karsibór od Wolina. Od strony Zalewu (jezioro Wicko Wielkie) tworzy deltę wsteczną z szeregiem porośniętych trzciną wysp, z których największa to Wielki Krzek. 
Świna jest najkrótszą z cieśnin (obok Piany i Dziwny) łączących Zalew Szczeciński z Morzem Bałtyckim. Ruch wody z Zalewu Szczecińskiego do Zatoki Pomorskiej i odwrotnie, kierowany jest zasadniczo przez wiatr, którego duże znaczenie ma szybkość i kierunek. W Świnie miesza się woda słodka z wodą morską – całkowicie bądź częściowo, co jest związane ze stratyfikacją. Zasolenie Świny potrafi zmieniać się od 1‰ do 8‰.
Po uwzględnieniu siły wiatru, zmian poziomu wód, wskaźników zasolenia wyliczono, że poprzez Świnę odpływa 69% wód z Zalewu Szczecińskiego do Morza Bałtyckiego.
Przyroda.
Część Świny na południe od zwartej zabudowy miejskiej Świnoujścia została objęta obszarem ochrony siedlisk „Wolin i Uznam” oraz obszarem ochrony ptaków Delta Świny.
Zagospodarowanie.
Część Świny – od północnego krańca Kanału Mielińskiego do Bramy Świny przy Zatoce Pomorskiej – stanowi odcinek toru wodnego Szczecin-Świnoujście.
U jej ujścia do Zatoki Pomorskiej znajduje się port morski Świnoujście z terminalem promowym, także ulokowany w nim port wojenny.
W celu umożliwienia żeglugi statkom oceanicznym do portu morskiego w Szczecinie pod koniec XIX wieku wykonano Kanał Piastowski, w wyniku czego m.in. zaniechano żeglugi handlowej Starą Świną.
Nad przyległymi kanałami Świny znajdują się mały port morski Przytór oraz przystań morska w Świnoujściu-Karsiborze.
Przy ujściu po stronie wschodniej stoi latarnia Morska Świnoujście.
Jedynym mostem rozpiętym nad cieśniną jest Most Piastowski nad Starą Świną.
5 marca 2021 roku uroczyście rozpoczęto drążenie pod Świną jednonawowego tunelu drogowego o długości ok. 1,44 km. Będzie to pierwsze stałe połączenie wysp Uznam i Wolin. 776 mln zł (85% kosztów) to dotacje z funduszy Unii Europejskiej. Pozostałe 15% pochodzi od miasta.
Hydronimia.
W 1182 roku zapisano "Szvvine" jako nazwę miejscową. Następnie nazwy cieku wodnego pojawia w 1186 roku jako "Zwina", 1281 – "Czwinam", 1295 – "Zuina", 1303 – "Swynam" (Acc) i "Swina", 1305 – "Swynam" (Acc), 1312 – "Swina", kolejno w 1320, 1325, 1327 – "Swinam", 1329 – "Ztwine", 1496 – "Szvinam", 1742 – "Swine".
Do 1945 r. stosowano niemiecką nazwę "Swine".
W polskich publikacjach z 1890 i 1904 cieśnina była przedstawiona pod polską nazwą "Świnia" jako jedna z trzech odnóg Odry. Na polskiej mapie z 1938 r. cieśnina także widnieje pod nazwą "Świnia". Pradawna postać budziła kontrowersje i współczesna polska nazwa jest arbitralna. W 1949 r. ustalono urzędowo polską nazwę "Świna".
Pierwotne brzmienie nazwy nie jest jasne, jednak ze względu na niezmienne stosowanie rodzaju żeńskiego oraz zlatynizowaną końcówkę , można przedstawić wersje: "*S(ъ)vin(ьn)a" lub "*S(ъ)vin(ьnj)a". Językoznawca Zbigniew Babik przedstawia, iż nazwa cieśniny nie musiała odwoływać się do apelatywu 'świnia', lecz mógł to być przymiotnik kontynuujący praformy: "*svinьjь" lub "*svinьn-" lub "*svinь". Z drugiej strony nie można negować znaczenia słowa 'świnia' i nazwa może nawiązywać do tej rodziny wyrazów. Pierwotna nazwa nie musiała odnosić się bezpośrednio do cieśniny, ale mogła nawiązywać do fauny nadbrzeżnej, bądź przeniesiono ją z nazwy miejscowej nad cieśniną.

</doc>
<doc id="169100" url="https://pl.wikipedia.org/wiki?curid=169100" title="Antoni Dydycz">
Antoni Dydycz

Antoni Pacyfik Dydycz (ur. 24 sierpnia 1938 w Serpelicach) – polski duchowny rzymskokatolicki, kapucyn, doktor nauk humanistycznych w zakresie historii, biskup diecezjalny drohiczyński w latach 1994–2014, od 2014 biskup senior diecezji drohiczyńskiej.
Życiorys.
Urodził się 24 sierpnia 1938 w Serpelicach. Naukę w szkole średniej odbył w Gimnazjum im. św. Stanisława Kostki w Lublinie i w Niższym Seminarium Duchownym w Nowym Mieście nad Pilicą. Egzamin dojrzałości zdał w trybie zaocznym w 1957 w III Liceum Ogólnokształcącym im. Jana Kochanowskiego w Krakowie. W 1954 wstąpił do Zakonu Braci Mniejszych Kapucynów w Łomży. W zakonie otrzymał imię Pacyfik. W latach 1957–1963 studiował w Wyższym Seminarium Duchownym Kapucynów w Łomży. Śluby wieczyste złożył 26 sierpnia 1961 w Nowym Mieście nad Pilicą. Święceń prezbiteratu udzielił mu 29 czerwca 1963 w kościele ojców kapucynów pw. Matki Bożej Bolesnej w Łomży biskup diecezjalny łomżyński Czesław Falkowski. Od 1963 studiował na Wydziale Socjologii Katolickiego Uniwersytetu Lubelskiego. W 1994 na podstawie dysertacji "Dzieje Zakonu Braci Mniejszych Kapucynów na Litwie (od wieku XVIII do roku 1993)" uzyskał na Wydziale Historii Uniwersytetu Mikołaja Kopernika w Toruniu stopień doktora nauk humanistycznych w zakresie historii.
Od 1963 był katechetą w Lublinie. W latach 1967–1976 pracował jako katecheta i duszpasterz akademicki w Białej Podlaskiej. W latach 1967–1976 pełnił funkcję gwardiana klasztoru kapucynów w Białej Podlaskiej. Od 1976 do 1982 był przełożonym warszawskiej prowincji kapucynów. Objął członkostwo w Konsulacie Konferencji Wyższych Przełożonych Zakonów Męskich w Polsce i został jej przewodniczącym. W Episkopacie Polski został członkiem komisji ds. świeckich oraz duszpasterstwa ogólnego. Był też przewodniczącym Konferencji Przełożonych Franciszkańskich. W latach 1982–1994 pracował w Rzymie jako generalny definitor zakonu. Zajmował się sprawami zakonnymi w krajach socjalistycznych. Był delegatem zakonu ds. sanktuarium w Loreto. W 1991 uczestniczył w Synodzie Biskupów w Rzymie.
20 czerwca 1994 papież Jan Paweł II mianował go biskupem diecezjalnym diecezji drohiczyńskiej. 10 lipca 1994 otrzymał święcenia biskupie i odbył ingres do katedry drohiczyńskiej. Głównym konsekratorem był arcybiskup Józef Kowalczyk, nuncjusz apostolski w Polsce, a współkonsekratorami Stanisław Szymecki, arcybiskup metropolita białostocki, i arcybiskup Francesco Gioia, kapucyn. Jako zawołanie biskupie przyjął słowa „"Populus Tuus – hereditas Tua"” ("Lud Twój – dziedzictwem Twoim"). Przeprowadził I Synod Diecezji Drohiczyńskiej. Utworzył dom św. Antoniego dla księży emerytów i muzeum diecezjalne. Doprowadził do powstania Domu Miłosierdzia i rozbudowy gmachu Wyższego Seminarium Duchownego w Drohiczynie. Ustanowił diecezjalne ruchy i stowarzyszenia katolickie: Akcję Katolicką, Katolickie Stowarzyszenie Młodzieży, Apostolat Maryjny, Rodziny Nazaretańskie, Armata Bianca. Przyczynił się także do utworzenia Drohiczyńskiego Towarzystwa Naukowego, Inicjatywy Antynarkotykowej i Młodzieżowego Ośrodka Ekumenicznego. 29 marca 2014 papież Franciszek przyjął jego rezygnację z urzędu biskupa diecezjalnego diecezji drohiczyńskiej.
W ramach Konferencji Episkopatu Polski objął funkcje przewodniczącego Zespołu Pomocy Kościołowi na Wschodzie i wiceprzewodniczącego Komisji ds. Instytutów Życia Konsekrowanego i Stowarzyszeń Życia Apostolskiego. Łącznie przez 14 lat był przewodniczącym Komisji ds. Trzeźwości, a następnie Zespołu ds. Apostolstwa Trzeźwości. Został ponadto członkiem Zespołu ds. Kontaktów z Konferencją Episkopatu Litwy oraz Komisji Mieszanej: Biskupi – Wyżsi Przełożeni Zakonni. Z upoważnienia Episkopatu Polski został koordynatorem przygotowań do rozpoczęcia procesu beatyfikacyjnego męczenników Wschodu (kapelanów wojskowych zamordowanych na Wschodzie, w tym ofiar zbrodni katyńskiej).
Odznaczenia i wyróżnienia.
Postanowieniem prezydenta RP Lecha Kaczyńskiego z 30 kwietnia 2008 „w uznaniu wybitnych zasług dla Kościoła w Polsce i za działalność społeczną na rzecz polskich rodzin” został odznaczony Krzyżem Wielkim Orderu Odrodzenia Polski.
Nadano mu tytuł honorowego obywatela: Drohiczyna (2002), Białej Podlaskiej (2008), gminy Korytnica (2009), Węgrowa (2011), Sokołowa Podlaskiego (2012), gminy Wyszki (2013) i gminy Sarnaki (2019). Został także udekorowany medalami „Zasłużony dla Powiatu Bielskiego” (2014) i „Zasłużony dla Miasta Bielsk Podlaski” (2019).
W 2002 został uhonorowany Medalem Polonia Mater Nostra Est. Został laureatem Nagrody Społecznej im. Kardynała Stefana Wyszyńskiego za rok 2012, w 2013 nagrody im. św. Brata Alberta Chmielowskiego, a w 2022 nagrody Feniks Specjalny Stowarzyszenia Wydawców Katolickich. W 2010 otrzymał statuetkę „Sursum Corda”, nagrodę przyznawaną za promowanie tygodnika katolickiego „Niedziela”, a w 2013 Platynowy Mikrofon Katolickiego Radia Podlasie w kategorii wkład w rozwój regionu.

</doc>
<doc id="169102" url="https://pl.wikipedia.org/wiki?curid=169102" title="António Lobo Antunes">
António Lobo Antunes

Antonio Lobo Antunes (ur. 1 września 1942 w Lizbonie), portugalski pisarz, tłumaczony na wiele języków.
Antunes z wykształcenia jest lekarzem psychiatrą, brał udział w wojnie w Angoli. W swoich najgłośniejszych książkach mierzy się z kolonialną przeszłością Portugalii. Debiutował w 1979 powieścią "Memória de Elefante". W jego utworach można odnaleźć ślady techniki pisarskiej Williama Faulknera, sam Antunes twierdzi, że wielki wpływ na jego twórczość wywarli także francuscy pisarze, tacy jak: Celine, Sartre, Camus oraz Malraux. Jest laureatem wielu nagród, m.in. Związku Pisarzy Portugalskich i prestiżowej Asturia's Prize for European Literature. Jego twórczość została uhonorowana Jeruzalem Prize roku 2005. Był rywalem José Saramago do literackiej Nagrody Nobla. W 2007 wyróżniony Nagrodą Camõesa.

</doc>
<doc id="169103" url="https://pl.wikipedia.org/wiki?curid=169103" title="Piana (cieśnina)">
Piana (cieśnina)

Piana (niem. "Peenestrom") – cieśnina oddzielająca wyspę Uznam od stałego lądu, część systemu wodnego Zalewu Szczecińskiego; leżąca w Niemczech (Meklemburgia-Pomorze Przednie, powiat Vorpommern-Greifswald) najdłuższa (ok. 20 km) z trzech cieśnin (obok Świny i Dziwny) łączących Zalew Szczeciński z Bałtykiem. Nazwę swą zawdzięcza rzece Pianie (niem. "Peene") uchodzącej do cieśniny w zachodnim krańcu zalewu.
Przez Pianę ma miejsce odpływ wód z Zalewu Szczecińskiego do Morza Bałtyckiego. Po uwzględnieniu siły wiatru, zmian poziomu wód, wskaźników zasolenia wyliczono, że przez Pianę odpływa 17% wód zalewu, a większość przez pozostałe 2 cieśniny: Świnę i Dziwnę.
Wody cieśniny wraz z zatokami i lagunami, lewobrzeżną częścią lądu w powiecie Vorpommern-Greifswald i niemiecką częścią wyspy Uznam tworzą rezerwat przyrody – Park Krajobrazowy Wyspy Uznam (niem. "Naturpark Insel Usedom").
Odnogą cieśniny jest zatoka Achterwasser.
Nad Peenestrom leżą miejscowości:

</doc>
<doc id="169107" url="https://pl.wikipedia.org/wiki?curid=169107" title="Karol III Gruby">
Karol III Gruby



</doc>
<doc id="169108" url="https://pl.wikipedia.org/wiki?curid=169108" title="Golub">
Golub

Golub (niem. "Gollub") – dzielnica Golubia-Dobrzynia (województwo kujawsko-pomorskie), na prawym brzegu Drwęcy. Dawniej samodzielne miasto, prawa miejskie posiadał w latach 1300–1951, własność królewska, w 1664 roku położony był w starostwie golubskim. W 1951 ("de facto" 1941) połączony z Dobrzyniem nad Drwęcą utworzył nowe miasto Golub-Dobrzyń.
W 2011 r. miał 1887 mieszkańców.
Toponimia.
Według Jerzego Maciejewskiego Golub (dop. Golubia) to nazwa dzierżawcza od imienia Golub (←Gościlub) (dop. Goluba); por. Wrocław (Wrocławia) od Wrocław (Wrocława), Poznań (Poznania) od Poznan (Poznana) itp.

</doc>
<doc id="169109" url="https://pl.wikipedia.org/wiki?curid=169109" title="Dziwna">
Dziwna

Dziwna – cieśnina o długości 30,348 km łącząca wody Zalewu Szczecińskiego z Morzem Bałtyckim. Oddziela wyspę Wolin od stałego lądu po jej wschodniej stronie. Dziwna odbiera wody z cieśniny zwanej Głębokim Nurtem. Względem pozostałych dwóch cieśnin Zalewu Szczecińskiego (Piany i Świny) znajduje się najdalej na wschód.
U południowego krańca Dziwny, nad Zalewem Szczecińskim leży miasto Wolin. W okolicy Kamienia Pomorskiego cieśnina tworzy Zalew Kamieński z Wyspą Chrząszczewską oraz po zachodniej stronie mniejsze jezioro Koprowo. Przez Zatokę Wrzosowską Zalewu Kamieńskiego, nad którą leżą Dziwnówek i Wrzosowo, uchodzi do Zatoki Pomorskiej w Dziwnowie.
Czynniki abiotyczne Dziwny określa się jako wody przejściowe o typie lagunowym z substratem mułowym i piaszczystym.
Obszar cieśniny został objęty specjalnym obszarem ochrony siedlisk "Ujście Odry i Zalew Szczeciński".
Nad Dziwną znajdują się 4 porty morskie: port Wolin, port Sierosław, port Kamień Pomorski i port Dziwnów.
Ruch wód i zlewnia.
Przez Dziwnę ma miejsce odpływ wód z Zalewu Szczecińskiego do Morza Bałtyckiego. Po uwzględnieniu siły wiatru, zmian poziomu wód, wskaźników zasolenia wyliczono, że przez Dziwnę odpływa 14% wód zalewu, a większość przez pozostałe 2 cieśniny: Świnę i Pianę. Woda w Dziwnie zmienia kierunek płynięcia w różnych porach roku. Odpływ następuje najczęściej wiosną, natomiast w pozostałych okresach, przy wiatrach wiejących z północnego zachodu, mogą występować wlewy wód z Zatoki Pomorskiej (zjawisko tzw. cofki).
Do Dziwny uchodzą takie cieki jak: Szczuczyna, Kurawa, Lewieńska Struga, Skarchówka, Dusinka (Wołczenica), Świniec oraz dopływy z wyspy Wolin uchodzące pod wsią Darzowice.
Jakość wód.
W 2011 r. przeprowadzono badania jakości wód Dziwny w dwóch punktach pomiarowych w ramach monitoringu wód przejściowych i przybrzeżnych. W ich wyniku oceniono elementy fizykochemiczne Dziwny na poniżej stanu dobrego, a stan chemiczny także poniżej dobrego.
Hydronimia.
Nazwa cieśniny została odnotowana w XIII wieku: "Diuenow" (1243), "Dyuennow" (1274) 1331. Nazwę Dziwny tłumaczy się ostatnio poprzez odwołanie do prasłowiańskiego przymiotnika "*divьnъ" (pol. dziwny), pochodzącego od indoeuropejskiego korzenia "*dey-" („lśnić, błyszczeć”). Jest to zgodne z poglądami Jana Rozwadowskiego, który łączył nazwę z indoeuropejskim słowem "*deivo-s", które wyraża pojęcie światła, dnia, nieba, bóstwa. Jest też przedstawiana hipoteza o pierwotności nazwy miejscowej (a wtórnie nazwy cieśniny) o pochodzeniu odosobowym, utworzonej dzierżawczym przyrostkiem "-ow" od pomorskiej nazwy osobowej "*Dziwien". Zbigniew Babik przyjmuje, że najprawdopodobniej najstarszą nazwą był ojkonim "Dziwnów" lub "Dziwnowo", od którego utworzono hipotetyczne "Dziwnowa (*Woda)", co z kolei zgermanizowano w postaci "Dievenow".
W Słowniku geograficznym Królestwa Polskiego z końca XIX wieku zostało przedstawione "Dziwno" jako jedno z trzech ujść Odry, a także jako odnoga Odry i struga. Na polskiej mapie wojskowej z 1938 r. podano polski egzonim "Dziwna". Do 1945 r. stosowano niemiecką nazwę cieśniny – "Dievenow". W 1949 r. ustalono urzędowo polską nazwę "Dziwna". Została wtedy błędnie określona jako rzeka.

</doc>
<doc id="169112" url="https://pl.wikipedia.org/wiki?curid=169112" title="Przełęcz Łupkowska">
Przełęcz Łupkowska

Przełęcz Łupkowska, , 640 m n.p.m. – przełęcz w głównym grzbiecie Karpat, którym biegnie tu główny wododział europejski. Uznawana jako granica między Beskidem Niskim i Bieszczadami, a jednocześnie między Karpatami Zachodnimi i Wschodnimi. Grzbietem przez przełęcz biegnie granica Polski ze Słowacją (do 1920 z Węgrami). Pod przełęczą znajduje się tunel kolejowy o długości 416 metrów na linii kolejowej Zagórz – Medzilaborce.
Historia.
20 listopada 1619 r. lisowczycy, pod dowództwem Walentego Rogawskiego (w sile 10 tysięcy), nie prowadząc taborów, nie musieli szukać dogodnego przejścia przez góry i wybrali niestrzeżoną przez wojska Jerzego II Rakoczego Przełęcz Łupkowską, dzięki temu przeszli na tyły jego wojska i zaskoczyli lekceważących ich Węgrów. 21 listopada 1619 r. doszło do zwycięskiej dla lisowczyków bitwy pod Závadą.
Podczas powstania krakowskiego 22 lutego 1846 r. od Przełęczy Łupkowskiej, z okolic Kalnicy i Leska, miał atakować Sanok Jerzy Bułharyn, dowodzący siłami miejscowymi i słowackimi. Po kilku potyczkach, przy dojściu do Zahutynia i nie mając wsparcia od północy, wycofał się na Węgry. 
W 1874 została ukończona Pierwsza Węgiersko-Galicyjska Kolej Żelazna biegnąca przez Przełęcz Łupkowską. Łączyła ona prowincje Austro-Węgier leżące po dwóch stronach łańcucha karpackiego – Galicję i Węgry. Pod samym grzbietem linię przeprowadzono tunelem długości 416 m (z czego 234 m na terenie dzisiejszej Słowacji). Linia początkowo była jednotorowa (od 1896 r. – dwutorowa). Doradcą prawnym przy budowie Kolei Łupkowskiej był dr Erazm Łobaczewski.
Był to ważny obiekt strategiczny umożliwiający transport wojsk na drugą stronę Karpat i dowóz zaopatrzenia do Twierdzy Przemyśl, dlatego też w czasie I wojny światowej toczyły się wielokrotnie o przełęcz ciężkie walki. W 1915 wycofujące się wojska rosyjskie wysadziły tunel w powietrze. Również w czasie II wojny światowej tunel był niszczony przez wycofujące się w 1939 r. Wojsko Polskie, które uniemożliwiło wykorzystanie tunelu przez najeżdżającą armię niemiecką. Przełęcz tę Niemcy przekroczyli dopiero 12 września 1939 r. Zaś w 1944 tunel wysadziły wojska niemieckie. 
Wojska radzieckie przekroczyły przełęcz 18 października 1944. Wobec zniszczenia tunelu, Rosjanie, podczas operacji dukielsko-preszowskiej oraz posuwania się frontu na południe i zachód, ułożyli tory wierzchem przełęczy, jednak był to przejazd bardzo stromy i niebezpieczny. Jeden ze składów wykoleił się i wybuchł, a załoga zginęła.
Po wojnie tunel odbudowano, jednak był on rzadko wykorzystywany do przewozów towarowych. Dopiero w latach 90. ponownie uruchomiono trasę przez przełęcz, a w 1999 także kolejowe przejście graniczne i zaczęły tędy jeździć na Słowację pociągi osobowe (we wcześniejszych latach jeździły tylko tymczasowo w przypadku nieprzejezdności linii kolejowej z dawnym przejściem granicznym Muszyna-Plaveč).
Sąsiednimi przełęczami w granicznym grzbiecie Karpat są: na zachodzie Przełęcz Radoszycka, a na wschodzie Przełęcz nad Roztokami Górnymi. 
Przełęcz w kulturze masowej.
W 2017 roku w grze Battlefield 1 w ramach dodatku „W imię Cara” pojawiła się mapa przedstawiająca Przełęcz Łupkowską i walki w jej regionie w okresie I wojny światowej.

</doc>
<doc id="169115" url="https://pl.wikipedia.org/wiki?curid=169115" title="Zalew Kamieński">
Zalew Kamieński

Zalew Kamieński – zalew na Dziwnie, w północno-zachodniej Polsce, w woj. zachodniopomorskim, w okolicy Kamienia Pomorskiego.
Od zachodniego brzegu do zalewu uchodzą wody Lewieńskiej Strugi, płynącej z jeziora Koprowo. Na północnym wschodzie, przed ujściem Dziwny do Bałtyku w okolicy Dziwnowa, zalew tworzy Zatokę Wrzosowską, z którą jest połączony poprzez Sokolicki Przepływ. Przy południowo-wschodnim brzegu znajduje się zatoka Karpinka, odbierająca wody rzeki Świniec. Bardziej na południe leży miasto portowe Kamień Pomorski, a nieco dalej znajduje się zatoka Promna, przez którą zalew jest połączony z Zatoką Cichą. Od południa zalew ogranicza Wyspa Chrząszczewska, a przy południowym zachodzie ciągnie się dalej Dziwna.
Zalew Kamieński (wraz z Dziwną) stanowi morskie wody wewnętrzne Polski.
Zalew jest objęty obszarem specjalnej ochrony ptaków „Zalew Kamieński i Dziwna” oraz specjalnym obszarem ochrony siedlisk „Ujście Odry i Zalew Szczeciński”.
Nad Zalewem leżą:
Do 1945 r. stosowano niemiecką nazwę "Camminer Bodden". W 1949 r. ustalono urzędowo polską nazwę "Kamieński Zalew". W 1991 r. ustalono kolejność w nazwie – "Zalew Kamieński".

</doc>
<doc id="169117" url="https://pl.wikipedia.org/wiki?curid=169117" title="Park Narodowy Sagarmatha">
Park Narodowy Sagarmatha

Park Narodowy Sagarmatha – park narodowy położony w północno-wschodnim Nepalu, w paśmie Wielkich Himalajów, w górnym zlewisku rzeki Dudh Kosi. 
Utworzony został w 1976, a w 1979 wpisano go na listę Światowego Dziedzictwa UNESCO. Zajmuje obszar 1148 km². Prawie cała powierzchnia Parku położona jest powyżej 3000 m n.p.m. Znajdują się na jego terenie trzy ośmiotysięczniki: Mount Everest, Lhotse i Czo Oju.
Flora.
W parku występuje flora charakterystyczna dla stref wysokogórskich. Najniższa strefa to strefa subalpejska rozciągająca się pomiędzy 3000 a 4000 m n.p.m. W jej dolnym piętrze rosną drzewostany złożone głównie z sosny himalajskiej z domieszką dębu oraz jałowca, który często przybiera formy drzewiaste. W wyższych partiach pojawia się drzewostan jodłowy z domieszką brzozy i charakterystycznych dla Himalajów drzewiastych różaneczników.
Powyżej 4000 m n.p.m. rozpoczyna się strefa alpejska. Rosną tu głównie krzewy różaneczników, berberysów, irg i jałowca oraz byliny - różne gatunki traw, astry, goryczka i maki. Ze wzrostem wysokości szata roślinna staje się coraz bardziej uboga. Całkowicie zanika na granicy wiecznych śniegów, która w Himalajach znajduje się na wysokości około 5600 m n.p.m.
Fauna.
Ostry klimat i ciężkie warunki bytowe nie zachęcają zwierząt do życia w tak surowym środowisku. Mimo to spotkać tu można przedstawicieli rodziny krętorogich - gorale, kozły serau, tary himalajskie. Te ostatnie podobne do naszych kozic, mogą występować na wysokości ponad 4000 m n.p.m. 
W lasach Sagarmath żyją dwa gatunki z rodziny jeleniowatych: piżmowiec syberyjski i mundżak indyjski, najbardziej prymitywni przedstawiciele tej rodziny.
Mniejsze ssaki reprezentuje szczekuszka, zając, łasica i ryjówka. 
W Parku występuje około 30 gatunków ptaków. Najbardziej charakterystycznym dla Himalajów jest bażant himalajski. Sporadycznie spotkać można również niedźwiedzia himalajskiego oraz wilka.

</doc>
<doc id="169119" url="https://pl.wikipedia.org/wiki?curid=169119" title="Sagarmatha Park Narodowy">
Sagarmatha Park Narodowy



</doc>
<doc id="169127" url="https://pl.wikipedia.org/wiki?curid=169127" title="Flaga buddyjska">
Flaga buddyjska

Flaga buddyjska – flaga symbolizująca buddyzm. 
Historia projektu.
Została zaprojektowana przez tzw. Colombo Committee. W jego skład wchodzili:
Została utworzona 17 kwietnia 1885 (jak podaje gazeta "Sarasavi Sandaresa"). Flaga po raz pierwszy została pokazana w maju 1885. Nieco później Henry Steel Olcott zaproponował, by rozmiary flagi odpowiadały rozmiarowi flagi narodowej.
Symbolika.
Pionowe pasy symbolizują aurę (rasmi mala) promieniującą z Buddy po jego duchowym przebudzeniu, przy czym pięć kolorów jest widoczne, a szósty, niewidzialny, stanowi ich mieszaninę (stąd pasy poziome). Elementy poziome oznaczają też współistnienie wszystkich ras ludzkich, a pionowe pokój. 
Poszczególne barwy oznaczają światło pochodzące z różnych części ciała Buddy:

</doc>
<doc id="169136" url="https://pl.wikipedia.org/wiki?curid=169136" title="TVN Gra">
TVN Gra

TVN Gra – nieistniejący już kanał telewizyjny Grupy TVN, który wystartował 3 października 2005 (ósme urodziny TVN), a zakończył emisję 31 maja 2008 (o godzinie 22:57). Szefem TVN Gra była Małgorzata Gratys. Od zakończenia emisji TVN Gra do sierpnia 2008 na falach tej stacji emitował program Mango 24.
W telewizji TVN Gra były emitowane przede wszystkim teleturnieje interaktywne. Koszt powstania stacji TVN Gra wyniósł ok. 5-6 milionów złotych a w założeniu inwestycja miała się zwrócić po około dwóch latach. Większość programów była nadawanych z krakowskich studiów TVN (należących niegdyś do Telewizji Wisła), natomiast programy emitowane na licencji "Telemedia Interac TV" były nadawane na żywo ze studiów w Budapeszcie. Współpraca z firmą "Telemedia Interac TV" została zakończona 1 stycznia 2008.
W lutym 2008 TVN złożyła wniosek do KRRiTV o cofnięciu koncesji na nadawanie tego kanału, obowiązującej do października 2015. Powodem zamknięcia stacji jest zbyt niska oglądalność i nieosiągnięta rentowność kanału. 27 lutego 2008 KRRiTV uchyliła koncesję. Zamknięcie stacji musiało nastąpić po uprawomocnieniu się decyzji o cofnięciu koncesji. W ofercie części operatorów (min. UPC) został zastąpiony przez TVN CNBC Biznes, a w TV Toya przez Anonse.tv.

</doc>
<doc id="169138" url="https://pl.wikipedia.org/wiki?curid=169138" title="Kapucyni">
Kapucyni



</doc>
<doc id="169143" url="https://pl.wikipedia.org/wiki?curid=169143" title="Zniżanie">
Zniżanie

Zniżanie – faza lotu statku powietrznego charakteryzująca się zmniejszaniem odległości pomiędzy statkiem powietrznym a ziemią w czasie.
Podczas zniżania załoga przygotowuje się do lądowania, zaś personel pokładowy przygotowuje do niego pasażerów. Załoga stosuje procedurę dolotu na lotnisko docelowe z jednoczesną konfiguracją płatowca (np. ustawienia klap do lądowania, włączenie świateł lądowania, omówienie sposobu lądowania i sprawdzenie check-listy).
Prędkość "V" zniżania mierzy się za pomocą urządzenia aerodynamicznego zwanego wariometrem w prostych konstrukcjach lub za pomocą centrali aerometrycznej, w której wartości ciśnień: dynamicznego i statycznego zamieniane są na wartości napięciowe. Zobrazowanie "V" zniżania może być wtedy realizowane na wskaźnikach elektronicznych prostych lub zintegrowanych z innymi.

</doc>
<doc id="169144" url="https://pl.wikipedia.org/wiki?curid=169144" title="Gwiazdy (herb szlachecki)">
Gwiazdy (herb szlachecki)

Gwiazdy – herb szlachecki.
Opis herbu.
W polu błękitnym – trzy sześcioramienne gwiazdy złote w pas.Klejnot: cztery pióra strusie.
Najwcześniejsze wzmianki.
Rodzina Bialk (Baalk, Biallk, Bialek), pochodząca z Amsterdamu (van der Baalk), która z powodu prześladowań religijnych w XV w. przybyła na polskie wybrzeże Bałtyku (w klejnocie trzy a nie cztery piorą strusie).

</doc>
<doc id="169145" url="https://pl.wikipedia.org/wiki?curid=169145" title="Konie fryzyjskie">
Konie fryzyjskie



</doc>
<doc id="169146" url="https://pl.wikipedia.org/wiki?curid=169146" title="Gwiaździcz">
Gwiaździcz

Gwiaździcz ("Gwiaździc") – herb szlachecki.
Najwcześniejsze wzmianki.
Nadany w 1791 Antoniemu Brykczyńskiemu przez Stanisława Augusta Poniatowskiego.
Herbowni.
Jedna rodzina herbownych (herb własny):
Brykczyński.

</doc>
<doc id="169147" url="https://pl.wikipedia.org/wiki?curid=169147" title="Ogólny błąd ochrony">
Ogólny błąd ochrony

Ogólny błąd ochrony () – błąd pojawiający się w systemie architektury Intel x86, gdy bieżąco wykonywany program komputerowy w jakiś sposób narusza zasady korzystanie ze sprzętu, na którym jest wykonywany. Te zasady mają za zadanie chronić dane i inne programy przed oczywistymi i potencjalnie katastrofalnymi błędami wykonywania procesów. Błędy, które powodują wystąpienie ogólnego błędu ochrony, są zazwyczaj nieodwracalne i uważa się, że najbezpieczniejszą reakcją na nie jest przerwanie działania programu i usunięcie jego procesu (procesów) z systemu operacyjnego.
Przyczyny błędów.
Wyróżnia się na ogół cztery typy zdarzeń, które powodują powstanie tego błędu.
W systemie Windows każde z nich powoduje zgłoszenie stosownego komunikatu, różniącego się jednak treścią w zależności od wersji systemu. W systemach takich jak Unix lub Linux, błędy te są zgłaszane osobno (np. "segmentation fault" w przypadku błędów pamięci).
Błędy pamięci.
Ten przypadek zachodzi, gdy program próbuje wykonać operację na części pamięci komputera, do której nie powinien mieć dostępu. Obejmuje on:
Błędy braku uprawnień.
W komputerze są obszary, które są zarezerwowane do wyłącznego użytku przez system operacyjny. Jeśli program, który nie jest częścią systemu operacyjnego próbuje użyć któregoś z nich, może spowodować to powstanie błędu ochrony.
Błędne zachowanie.
Specyfikacja architektury Intela zawiera pewne konwencje, do których programy powinny się stosować, przeważnie ze względu na ochronę poprawności danych w programach i pomiędzy nimi. Program, który ich nie przestrzega, może spowodować powstanie ogólnego błędu ochrony.
Błędy formatu.
Ogólny błąd ochrony może się pojawić, jeśli rozkaz załadowany przez procesor jest nieprawidłowy (nie ma go na liście rozkazów procesora) lub zbyt długi.
Techniczny opis przyczyn błędów.
Ogólny błąd ochrony może zostać wywołany z wielu różnych powodów:
"Na podstawie: Intel Architecture Software Developer's Manual Volume 3: System Programming"

</doc>
<doc id="169150" url="https://pl.wikipedia.org/wiki?curid=169150" title="Psychologia asocjacjonistyczna">
Psychologia asocjacjonistyczna



</doc>
<doc id="169152" url="https://pl.wikipedia.org/wiki?curid=169152" title="Karp (herb szlachecki)">
Karp (herb szlachecki)

Karp ("Carpio") – herb szlachecki.
Opis herbu.
"W polu błękitnym trzy gwiazdy sześcioramienne złote, dwie powyżej jednej. W klejnocie cztery pióra strusie."
Herbowni.
Karp, Karpa, Karpio, Karpienko, Tedwen, Tedwin, Tetwin, Tödwen, Zimliński.

</doc>
<doc id="169154" url="https://pl.wikipedia.org/wiki?curid=169154" title="Tyniec">
Tyniec

Dzielnice miast:
Wsie:
Inne:

</doc>
<doc id="169155" url="https://pl.wikipedia.org/wiki?curid=169155" title="Mikołaj IV opawski">
Mikołaj IV opawski

Mikołaj IV opawski (Przemyślida) (ur. ok. 1400, zm. 1437) – książę opawski razem ze starszym bratem Wacławem II w latach 1433–1437.
Mikołaj IV był drugim pod względem starszeństwa synem księcia opawskiego Przemka i jego pierwszej żony Anny von Lutzke. Mikołaj z nieznanych powodów nigdy się nie ożenił i nie pozostawił potomstwa. W chwili śmierci ojca w 1433 pełnoletni, zgodnie z ostatnią jego wolą (Przemek opawski pragnął nie dopuścić do nadmiernego rozdrobnienia Śląska Opawskiego) Mikołaj nie otrzymał własnego działu, został jednak dopuszczony do formalnych współrządów. Okres ten trwał tylko cztery lata, gdyż już w 1437 książę zmarł.

</doc>
<doc id="169156" url="https://pl.wikipedia.org/wiki?curid=169156" title="Kordysz">
Kordysz

Kordysz – herb szlachecki.
Opis herbu.
W polu czerwonym, pod półkolem srebrnym, barkiem do góry odwróconym i z obu stron żeleźcem zakończonym, strzała prosto do dołu, w środku prawo-ukośnie przekrzyżowana. W klejnocie trzy pióra strusie.
Najwcześniejsze wzmianki.
W Bracławskiem województwie, Krzysztof Kordysz podczaszy Bracławski 1674, Michał podczaszy Bracławski
Herbowni.
Kordysz, Skobejko, Skobejkowicz.

</doc>
<doc id="169157" url="https://pl.wikipedia.org/wiki?curid=169157" title="Berenika">
Berenika



</doc>
<doc id="169158" url="https://pl.wikipedia.org/wiki?curid=169158" title="Auchan">
Auchan

Auchan SA (fr. homofon "Hamuts Champs" [oˈʃɑ̃] – nazwa dzielnicy w mieście Roubaix) – sieć hipermarketów powstała we Francji, założona i należąca do rodziny "Mulliez" (Decathlon, Leroy Merlin, Norauto, Orsay). Działalność prowadzi w kilku krajach Europy i w Azji. W 2022 roku Auchan był jednym z największych na świecie detalistów, obecny bezpośrednio we Francji, Hiszpanii, Portugalii, Luksemburgu, Polsce, Rumunii, na Węgrzech, Ukrainie, w Rosji, na Tajwanie i w Senegalu posiadając łącznie 232 markety; W 2021 największą sieć firma posiadała we Francji (136) a kolejno w Rosji (95) i Hiszpanii (76), natomiast Polska w tym zestawieniu zajmowała czwartą pozycję.
Historia.
Pierwszy sklep "Auchan" Gérard Mulliez otwrzył w nieużywanej fabryce jego ojca firmy Phildar; Otwarcie nastąpiło 6 lipca 1961 roku a jego powstanie było konsultowane z założycielami sieci Carrefour i Leclerc, Sklep o powierzchni 600m2 znajdował się w dzielnicy Hauts-Champs w Roubaix. Pierwotnie sklep miał nazywać się "Ochan" od wymowy nazwy dzielnicy; Ze względu na japońskie brzmienie nazwa została zmieniona na "Auchan".  Wybór początkowej litery "A" był pożądany przez założycieli, aby pojawiał się na pierwszym miejscu w katalogach. Sklep ten musiał zostać zamknięty w 1980 roku z powodu silnej konkurencji a sam budynek został kupiony przez Intermarché. W 2003 roku został zburzony, by zrobić miejsce na bardziej nowoczesny sklep. Latem 1967 roku, 20 sierpnia otwiera swój pierwszy hipermarket w Roncq; Początkowo o powierzchni 3500 m2.  Według "Gérarda Mullieza" posłużył on za wzór dla innych hipermarketów we Francji w zakresie rozszerzenia formatu o produkty niespożywcze. 27 marca 1969 Mulliez otwiera trzeci hipermarket ale pierwszy z dołączonym centrum handlowym "Englos-les-Géants" w Englos w metropolii Lille. Englos les Giants było pierwszym centrum handlowym z hipermarketem i parkiem handlowym we Francji. 
Rodzina Mulliez w dalszym ciągu kontroluje sieć (w 2014 roku posiadała 88% akcji, 12% należało do pracowników w ramach akcjonariatu pracowniczego) i spółki zależne takie jak, między innymi, Decathlon czy Pimkie. Główna siedziba koncernu mieści się w Croix na północy Francji.
Polska.
Pierwszy hipermarket "Auchan" w Polsce został otwarty w maju 1996 roku w Piasecznie pod Warszawą. W roku 2001 powstało centrum logistyczne w Wolborzu. W tymże roku rozpoczęła działalność platforma logistyczna dla owoców i warzyw w Grójcu. Od 2001 Bank Accord wydaje kartę kredytową "Auchan". W roku 2003 Auchan wprowadził program lojalnościowy „Skarbonka”, a od 2006 roku wydaje dla klientów kartę Visa "Auchan".
Początkowo hipermarkety Auchan powstawały głównie na terenach, których Auchan był właścicielem. Obiekty te połączone są z galerią handlową, prowadzoną przez spółkę zależną Immochan. Galeria razem z hipermarketem tworzy Centrum Handlowe Auchan. W Polsce są 24 takie centra. Dodatkowo dwa centra prowadzone są przez spółkę Schiever Polska. Pozostałe hipermarkety znajdują się w centrach handlowych, należących do innych podmiotów, od których wynajmowana jest powierzchnia handlowa.
W roku 2014 "Auchan" i Metro sfinalizowały transakcję włączenia 57 hipermarketów Real do sieci "Auchan". Warunkiem przejęcia postawionym przez Urząd Ochrony Konkurencji i Konsumentów była odsprzedaż ośmiu hipermarketów "Real". Kupiła je w 2015 roku centrala "Schiever" z Francji, od września 2015 siedem z nich funkcjonuje pod marką bi1. W ramach tej transakcji Auchan przejął dwa centra i hipermarkety "Auchan", które do 2015 prowadził wspólnie z "Schiever Polska", i wycofał wszystkie swoje udziały w tej spółce. Sklepy "Auchan" przejęte od Reala były pierwotnie prowadzone przez spółkę "Arel sp. z o.o. sp. k.", która w 2018 roku przeszła fuzję ze spółką macierzystą.
Auchan Polska jest członkiem Polskiej Organizacji Handlu i Dystrybucji.
Kontrowersje.
Zawalenie się budynku w Szabhar.
24 kwietnia 2013 r. ośmiopiętrowy budynek "handlowy Rana Plaza" zawalił się w Savar, poddzielnicy w pobliżu Dhaki, stolicy Bangladeszu. Zginęło co najmniej 1 127 osób, a ponad 2 438 zostało rannych. Fabryka mieściła wiele oddzielnych fabryk odzieżowych zatrudniających około 5000 osób i produkowała odzież dla takich marek, jak Benetton Group, Primark. Spośród 29 marek, które zaopatrywały się w produkty z fabryk "Rana Plaza", tylko 9 uczestniczyło w spotkaniach, które odbyły się w listopadzie 2013 r. w celu uzgodnienia propozycji odszkodowań dla ofiar. Kilka firm odmówiło podpisania porozumienia, w tym Auchan. 
Rosyjska inwazja na Ukrainę w 2022 r..
Sieć nie zdecydowała się na wycofanie z rynku rosyjskiego po inwazji Rosji na Ukrainę w marcu 2022, co wzbudziło powszechne oburzenie wśród polskich internautów. "Auchan" w 2023 nadal miał w Rosji ponad 200 sklepów, z czego czerpią 10% swoich światowych dochodów. 
W lutym 2023 łotewska witryna dziennikarstwa śledczego The Insider oraz brytyjska Bellingcat wraz z francuską gazetą Le Monde poinformowały, że "Auchan" pod pozorem pomocy humanitarnej miał zaopatrywać rosyjską armię w Ukrainie, a także pomagać wojskowym urzędom rekrutacyjnym w wysyłaniu swoich pracowników na front podczas mobilizacji. Dziennikarze śledczy dotarli do wewnętrznych maili oraz świadków z rosyjskiej filii "Auchan". Zweryfikowali zdjęcia i filmy publikowane w mediach społecznościowych, które ujawniły proceder. Przedstawicielstwo sieci w oficjalnym komunikacie zaprzeczyło zarzutom o wspieraniu rosyjskiego wojska. "The Insider" pokazał dowody potwierdzający wcześniejsze doniesienia zarzucając sieci kłamstwo. Wśród dowodów oprócz dokumentów i zdjęć pojawiły się rozmowy z pracownikami. Na sytuację zareagował Klub Jagielloński, wydawca aplikacji Pola tworząc petycję wzywającą Auchan do wycofania z Rosji oraz apelując do firm umieszczonych w aplikacji o wpłynięcie na sieć Auchan. 
Niski podatek CIT w Polsce.
Prezes "Związku Przedsiębiorców i Pracodawców" Cezary Kazimierczak zwraca uwagę na fakt, że sieć Auchan prawie nie płaci podatku CIT w Polsce: w latach 2015-2019 sieć zapłaciła kwotę odpowiadającą zaledwie 0,019 proc. swoich przychodów wykorzystując optymalizacje podatkowe. W wartościach bezwzględnych będzie to 1,7 mln zł podatku przypadające na nieco ponad 51 miliardów zł przychodów. Prezes dla porównania podaje, że w samym 2021 r. InPost zapłacić 510 mln zł, Allegro w 2020 r. zapłaciło 232,8 mln zł. Podaje także, że podatki w Polsce sumiennie płaci Biedronka, należąca do portugalskiego koncernu Jeronimo Martins.

</doc>
<doc id="169159" url="https://pl.wikipedia.org/wiki?curid=169159" title="Rezerwat przyrody Jata">
Rezerwat przyrody Jata

Rezerwat przyrody Jata – leśny rezerwat przyrody znajdujący się na terenie gminy Łuków w województwie lubelskim; na północno-zachodnim skraju Równiny Łukowskiej, w Lasach Łukowskich.
Przedmiotem ochrony (według aktu powołującego) jest zachowanie wielogatunkowego lasu o charakterze naturalnym z udziałem jodły, występującej tu na północno-wschodniej granicy swego zasięgu.
Zachodnia część rezerwatu (przylegająca do drogi Żdżary – Domanice przez Jagodne), o powierzchni 337,42 ha, objęta jest ochroną ścisłą, pozostała część, o powierzchni 779,52 ha, to rezerwat częściowy.
Z bagien na terenie rezerwatu wypływają rzeki Krzna Północna i Krzna Południowa.
Flora.
Drzewostany rezerwatu tworzą jodła, jawor, dąb, świerk, sosna oraz mniej licznie lipa, klon, wiąz, olsza i jesion. Znaczna część tego drzewostanu to ponad 100-letni starodrzew. 
W warstwie runa rezerwatu występują gatunki rzadkie i objęte ochroną lub charakterystyczne dla innych stref geograficznych i klimatycznych. Występujące tu gatunki objęte ochroną, to: widłak jałowcowaty, widłak goździsty, wawrzynek wilczełyko, orlik pospolity, bluszcz pospolity, lilia złotogłów, widłak jałowcowaty, widłak goździsty, bagno zwyczajne, podkolan biały, a objęte ochroną częściową to m.in. kruszyna pospolita, kalina koralowa, kopytnik pospolity, przytulia wonna, porzeczka czarna.
Fauna.
Na terenie rezerwatu stwierdzono występowanie między innymi gatunków –
Turystyka.
Miejsca pamięci.
W granicach rezerwatu znajdują się pomniki upamiętniające wydarzenia historyczne związane z walką wyzwoleńczą na tym terenie:
Trasy turystyczne.
Przez teren rezerwatu biegną:

</doc>
<doc id="169160" url="https://pl.wikipedia.org/wiki?curid=169160" title="Grace Murray Hopper Award">
Grace Murray Hopper Award



</doc>
<doc id="169161" url="https://pl.wikipedia.org/wiki?curid=169161" title="General Protection Fault">
General Protection Fault

General Protection Fault (albo GPF) jest komiksem internetowym stworzonym przez Jeffreya T. Darlingtona. Opowiada o perypetiach pracowników GPF Software - małej firmy produkującej oprogramowanie komputerowe. Publikację w WWW rozpoczęto 2 listopada 1998 roku. Komiks początkowo był czarno-biały i publikowany od poniedziałku do soboty, z czasem stał się w pełni kolorowy i aktualizowany codziennie. GPF obecnie jest publikowany w Keenspot i jest tam jednym z najbardziej popularnych tytułów. 
Postacie.
Nick.
Nicholas "Nick" Wellington jest głównym bohaterem paska komiksowego i programistą w GPF Software. Jest dość niski, spokojny i odrobinę nerdowaty. Pojawia się już w pierwszym pasku, tuż przed swoją rozmową kwalifikacyjną. Ma niezaspokojoną wyobraźnię i zazwyczaj jest z gruntu optymistyczną i ufną osobą. Obecnie jest zaręczony z Ki, pracującą w tej samej firmie.
Ma wysoce rozwinięty "Gen Wynalazcy", który pozwala mu na tworzenie niesamowitych wynalazków i przynagla do ich ukończenia. Jego pierwszym wynalazkiem był zdalnie sterowany laser. Pozostałe to między innymi:
Został wykorzystany przez Trudy w jej planie przejęcia władzy nad światem. Żywił do niej pewne uczucie, ale zgasło ono ostatecznie kiedy jej złe intencje wyszły na jaw.
Jest synem Charlesa i Lindy Wellingtonów. Jego ojciec jest oficerem policji, a matka nauczycielką. Ma też siostrę Lori, która wyjechała na naukę do college'u. Oboje rodzice Nicka lubią Ki i uważają, że pasuje do rodziny.
Ki.
Kyoko "Ki" Oshiro jest programistką w GPF Software, jak również głównym administratorem baz danych. Często wydaje się szorstka, sarkastyczna i lekceważąca innych, ale serce ma słodkie i czułe, a czasami ujawnia się jej romantyczna natura. Zwykle pesymistyczna i podejrzliwa, często daje upust wybuchom złości spowodowanym faktem, że jest bardzo niska. Obecnie zaręczona Nickiem, jej współpracownikiem GPF.
Jest Azjatką: jej ojciec urodził się w Tokio, a matka w Honk Kongu. Jej rodzice poznali się oboje podczas nauki w Stanach Zjednoczonych, gdzie się pobrali i osiedlili. Jej ojciec, obecnie na emeryturze, stał się tradycjonalistą bardzo nieprzychylnie nastawionym do Amerykanów (których nazywa "gaijinn" lub cudzoziemcami). Zaakacptowanie Nicka jako narzeczonego Ki wymaga od niego wielkiego wysiłku. Porusza się o lasce od czasu, kiedy samochód potrącił go kilka lat temu. Jako jedyny zwraca się do Ki per "Kyoko". Matka Ki jest gospodynią domową znaną z gościnności, a wobec Nicka była przychylna odkąd go poznała.
Ki ma też młoszego brata Yoshiego, który jest geniuszem i hakerem.
Fooker.
Jason "Fooker" Barker był początkowo administratorem systemu w GPF. Jest lekko stuknięty i nie zwraca uwagi na higienę i porządek do tego stopnia, że jego mieszkanie trafiło na czarną listę organizacji ochrony środowiska. Jest nadzwyczaj pomysłowym i skutecznym hakerem. Był zatwardziałym fanatykiem Linuksa, ale z pomocą przyjaciół ograniczył nieco swój ewangelicki zapał. Jego ksywka pochodzi prawdopodobnie z zamiany "bar" na "foo" w jego nazwisku. 
Fooker okazał się być tajnym agentem numer 6 (pseudonim "James Baud") pracującym dla UGA (ang. "Undisclosed Government Agency" - Utajniona Agencja Rządowa). Został zmuszony do przejścia na pełnowymiarową służbę kiedy jego tajna tożsamość została odkryta a ponadto stał się podejrzanym o morderstwo. Kiedy oczyszczono go z zarzutów, zrezygnował ze służby zostawiając na swoim miejscu swojego brata: Justina Barkera. Chociaż wrócił do przyjaciół, nie został przyjęty na swój dawny etat, gdyż Dwayne nie chciał zwolnić Sharon: w zamian polecił go firmie Regional Telecom, gdzie zatrudniono Fookera jako administratora.
Jego matka nie żyje. Ojciec jest oficerem w wojsku, ale po śmierci żony porzucił synów.
Ostatnio Fooker ponownie został zatrudniony w GPF Software. Jest teraz przełożonym Sharon i odpowiada za nowo wynajęte piętro w firmie.
Dwayne.
Dwayne Duncan jest założycielem, prezesem i głównym inżynierem software'owym w GPF Software. Jest wysokim, dobrze zbudowanym Murzynem. Charakteryzuje go silna etyka pracy i nieograniczony entuzjazm. Jest jednym z bardziej trzeźwo myślących pracowników, rzadko bywa zaangażowany w dziwne przygody, które się im przytrafiają. Podczas próby przejęcia władzy nad światem przez Trudy został wrobiony w podpalenie siedziby GPF i osadzony w więzieniu. Został zrehabilitowany wkrótce po udaremnieniu jej spisku i odbudował firmę.
Jest mężem Nicole Duncan, która jest prawnikiem. Ich córka, Sydney Nicole Duncan, urodziła się podczas wielkiej powodzi 17 sierpnia 2001.
Trudy.
Trudy czyli Gertrude Trueheart-Glowerhausen rozpoczęła pracę w GPF Software jako kierownik marketingu. Szybko się okazało, że jest subtelną i inteligentną intrygantką, przędzącą po cichu sieć spisków i podejrzeń wśród pracowników. Ostatecznie jej spiski okazały się znacznie bardziej ambitne, kiedy to za pomocą tajnej przestępczej organizacji C.R.U.D.E (ang. "Commune of Really Unscrupulous and Diabolical Evildoers" czyli Związek Naprawdę Bezwzględnych i Diabolicznych Złoczyńców) próbowała zdobyć władzę nad światem. Próbowała uwodzić Nicka a później wciągnęła go w swoje plany. Kiedy jednak one zawiodły, Nick odrzucił jej uczucie, a Trdydy zaczęła się ukrywać i jej miejsce pobytu jest obecnie nieznane. Okazuje pewne znaki nierównowagi psychicznej. Obecnie jej przyszłość wydaje się groźna i niepewna.
Jej rodzice są obecnie rozwiedzeni, poznali się i szybko wzięli ślub kiedy byli hipisami. Po odziedziczeniu małej fortuny jej matka zaczęła prowadzić ciemne interesy. Jej ojciec potajemnie wstąpił do FBI ponad 20 lat temu, ale wciąż udaje hipisa aby mieć oko na byłą żonę, która także ukrywa się przed swoimi kłopotami.
Ostatnio okazało się, że Trudy korespondowała z genialnym programistą Yoshim, młodszym bratem Ki. Budował on dla niej jakieś urządzenie, ale kiedy podczas wizyty u Yoshiego podsłuchała oświadczyny Nicka, kazała urządzenie zniszczyć i prawdopodobnie udała się znów na tułaczkę.
Fred i Persephone.
Fredrick "Fred" Physarum jest inteligentnym śluzowcem (śluzoroślem). Rozwinął się w brudzie i bałaganie zalegającym w mieszkaniu Fookera. Nauczył się mówić oglądając programy telewizyjne nadawane przez PBS (Public Broadcasting Service). Freda cechuje zacięcie intelektualne. Przez krótki okres był profesorem literatury dla pewnego dużego uniwersytetu internetowego do czasu, kiedy się okazało, że nie ma kwalifikacji nauczycielskich. Za zarobione pieniądze opłacał połowę czynszu. Ostatecznie został zatrudniony w GPF jako operator wsparcia technicznego.
Persephone jest śluzowcem, który powstał kiedy Fred rozmnożył się przez podział. Chociaż powinna być identyczna na poziomie genetycznym, jest innego koloru (żółta, w odróżnieniu od zielonego Freda) i ma zupełnie inny charakter. Wydaje się dosyć naiwna, ale czasami okazuje się, że jest dużo inteligentniejsza niż daje to po sobie poznać.
Sharon.
Sharon Murphy jest dziewczyną Fookera. Nie ustępuje mu wiele w umiejętnościach hakerskich. Obecnie pracuje jako administrator systemu w GPF. Dostała tę pracę, kiedy Fookera wezwano do pełnienia czynnej służby tajnego agenta. Przedtem odpowiadała za kontakty Quantum-Net: dostawcy internetu dla GPF. Ma gwałtowny charakter, ale częściej pogodna i przyjaźnie usposobiona. Jest cukrzyczką i musiała sporo obniżyć wagę ciała dla poprawy zdrowia. Jest także Mac-ofilem, co jest rzadkością wśród załogi GPF, która preferuje pecety z Windows lub Linuksem. Rudowłosa, zwykle nosi barwione szkła kontaktowe i jest uczulona na kurz, pyłki kwiatów, czekoladę i programy w COBOL-u.
Dexter.
Dexter J. Smith był krótko pracownikiem kontraktowym podczas projektu związanego z problemem Y2K. Ponownie został zatrudniony podczas odbudowy GPF po spiskach Trudy, a później zatrudniony na pełny etat. Jest dużym mężczyzną z poważną nadwagą i przesadną fascynacją fantastyką naukową, a w szczególności Star Trekiem. Pomimo pewnego egoizmu i tendencji do ucieczki w wymyślone światy, otworzył się na ludzi i zaprzyjaźnił z większością współpracowników.
Jest samotny, chociaż umawiał się wcześniej z Ki i Sharon. W obu przypadkach miał tendencje do zaborczości. Od tego czasu się zmienił, ale nadal nie miał szczęścia do związków. Początkowo jego relacje z Nickiem były dość napięte, lecz mimo to Dexter pomógł mu uratować obce dzieci podczas powodzi, a potem wyciągnął też z toni Nicka, który o mało nie utonął (Ki uratowała go robiąc sztuczne oddychanie). Odkąd Dexter na stałe wszedł do załogi GPF, ich stosunki ostatecznie unormowały.
Trent.
Trenton "Trent" Terrell jest marketingowym guru i obecnie pełni funkcję dyrektora marketingu w GPF. W college'u zalecał się do Trudy i byli nawet zaręczeni, do czasu kiedy Trent ukradł Trudy podanie o pracę i dostał się na stanowisko zamiast niej. Trent został osadzony w więzieniu za zrzucanie sejfów na głowy szefów konkurencji GPF (co tak naprawdę robiła Trudy), ale później został zwolniony za swój udział w uniemożliwieniu jej przejęcia władzy nad światem. Pełen pychy i arogancji, Trent pracuje dla GPF aby pomóc odbudować firmę, traktując to jako akt zemsty na swojej byłej narzeczonej.
Yoshi.
Yoshi Oshiro jest nastoletnim hakerem, niezwykle inteligentnym i często przechwalającym się umiejętnościami. Mimo młodego wieku uczęszcza już do college'u. Nie przepada za chłopakiem swojej siostry (Ki) - Nickiem, ale lubi Fookera. Przeprowadził kilka ataków DoS na serwery GPF, które Fooker szybko udaremnił. Nie osłabiło to jego zapału i wkrótce we współpracy z tajemniczą osobą z sieci przedstawiającą się "s1r3n" (którą była tak naprawdę Trudy) zhakował MuTeX-a, później pomógł włamać się do kilku kont bankowych, przez co dom Oshiro stał się celem akcji agentów federalnych. Spotkał się z nią osobiście dwukrotnie, za drugim razem w jego pokoju we wieczór, w którym Nick oświadczył się Ki. Tego wieczoru s1r3n kazała mu zniszczyć konstruowane przez niego urządzenie i doradziła, aby "posprzątał swoje życie, póki jeszcze nie jest za późno".

</doc>
<doc id="169162" url="https://pl.wikipedia.org/wiki?curid=169162" title="Rezerwat przyrody Jezioro Brzeziczno">
Rezerwat przyrody Jezioro Brzeziczno

Jezioro Brzeziczno – torfowiskowy rezerwat przyrody znajdujący się na terenie gminy Ludwin, w powiecie łęczyńskim, w województwie lubelskim. Leży w granicach Parku Krajobrazowego Pojezierze Łęczyńskie. 

</doc>
<doc id="169163" url="https://pl.wikipedia.org/wiki?curid=169163" title="Wyszogród (województwo mazowieckie)">
Wyszogród (województwo mazowieckie)

Wyszogród – miasto w Polsce w województwie mazowieckim w powiecie płockim, położone na prawym brzegu Wisły, siedziba gminy miejsko-wiejskiej Wyszogród. W latach 1975–1998 miasto administracyjnie należało do województwa płockiego.
Był miastem królewskim Korony Królestwa Polskiego. Miasto należało do starostwa wyszogrodzkiego w 1617 roku. Miejsce obrad sejmików ziemskich ziemi wyszogrodzkiej od XVI wieku do pierwszej połowy XVIII wieku.
Według danych z 31 grudnia 2012 miasto miało 2714 mieszkańców.
Położenie.
Miasto i gmina Wyszogród położone są w środkowo-zachodniej części województwa mazowieckiego w powiecie płockim nad Wisłą i ujściem Bzury. Miasto leży na wysokiej, 30-metrowej skarpie na prawym brzegu Wisły. Geograficznie leży na Wysoczyźnie Mazowieckiej. Wyszogród leży na skrzyżowaniu ważnych tras:
Miasto od czasu wybudowania nowego mostu na Wiśle omija się z boku nowoczesną obwodnicą. Wyszogród liczy niespełna 3 tysiące mieszkańców. Dzięki bliskiemu położeniu dużych ośrodków jest łatwo dostępny komunikacyjnie. Do ważniejszych miast kursują autobusy PKS. Odległości do niektórych miejscowości:
Nazwa.
Nazwa miejscowości wywodząca się ze staropolszczyzny odnosi się do jej wysokiego położenia względem rzeki na Górze Zamkowej oraz oznacza „wysoki gród” składając się z dwóch członów "wyse" - "„wysoki”" oraz gród.
Po raz pierwszy miejscowość zanotowana została w najstarszej Kronice polskiej spisanej w latach 1112–1116 przez Galla Anonima, gdzie wspomniana jest pod łacińską nazwą "castellum Wysegrad" (pol. gród Wyszegrad).
Historia Wyszogrodu.
Wyszogród liczy sobie już prawie tysiąc lat i obok Płocka, Czerwińska nad Wisłą i Czerska należy do najstarszych miast nie tylko Mazowsza, ale i Polski. 
W VIII wieku ważny ośrodek kultowy Słowian. Pierwsza pisana wzmianka o Wyszogrodzie datowana jest na 1065 rok. Z początkiem XIII w. Konrad I polecił wybudować tutaj zamek drewniany, który w późniejszym okresie został rozebrany, aby ustąpić zamkowi murowanemu postawionemu przez Kazimierza Wielkiego. Zamek ten zresztą w późniejszym czasie został długoletnią siedzibą starostów królewskich. Wyszogród już był sporą osadą, gdy w 1398 r. uzyskał prawa miejskie od Janusza I Starszego. Liczne przywileje królewskie towarzyszące prawom miejskim spowodowały znaczny rozwój i rozbudowę miasta. Wyszogród stał się znanym ośrodkiem handlowym, gdzie handlowano głównie suknem. Dzięki portowi handlowemu w mieście rozwijał się także handel zbożem, cukrem oraz wyrobami z drewna, mieszkańcy uprawiali winorośl i produkowali wino. Rozkwit przerwał potop szwedzki w latach 1655-1660, a całkowity upadek miasta nastąpił po wielkim pożarze, który strawił całe miasto. Wraz z drugim rozbiorem Polski Wyszogród trafił pod panowanie Prus, co utrudniało rozwój miasta. Stan ten uległ zmianie dopiero w XIX w. głównie dzięki rozwojowi handlu zbożem i budowie zakładów przemysłowych. Doprowadziło to do znacznego wzrostu zaludnienia, szczególnie w okresie międzywojennym. Wyszogród liczył w 1939 r. 6739 mieszkańców, najwięcej jak dotąd w historii miasta. Związane to było z planami rozwoju turystyki i planowanej rozbudowie usług turystycznych w mieście, związanej z ruchem turystycznym na trasie Warszawa – Żelazowa Wola – Czerwińsk nad Wisłą. II wojna światowa przyniosła duże straty dla miasta. Ludność żydowską, która stanowiła znaczną część mieszkańców, aresztowano, zamknięto w getcie, a następnie wywieziono do obozów zagłady i wymordowano. Po zakończeniu wojny nastąpiła odbudowa i rozbudowa miasta, które stało się lokalnym ośrodkiem handlowym i usługowym dla rolniczej okolicy.
Kultura i sport.
Wyszogród jest lokalnym ośrodkiem kultury. W mieście działa Miejsko-Gminna Biblioteka Publiczna wraz z filią w Rębowie, istnieje oddział Towarzystwa Naukowego Płockiego, które dysponuje salą konferencyjną, organizuje sympozja, wystawy. Organizowane są imprezy masowe dla mieszkańców miasta i gminy, takie jak Dni Wisły, Biegi Nadwiślańskie, Memoriał im. Janusza Grzegorzewskiego. W 2006 roku zorganizowano na stadionie miejskim w Wyszogrodzie Dożynki Województwa Mazowieckiego, Powiatu Płockiego i Diecezji Płockiej. W mieście istnieje Ludowy Klub Sportowy „Stegny”. Wyszogród posiada stadion miejski, na którym rozgrywane są mecze miejscowego klubu oraz niedawno oddaną do użytku pełnowymiarową halę sportową.
Edukacja.
Sieć placówek oświatowych i wychowawczych w gminie i mieście Wyszogród tworzą:
Rolnictwo.
Gmina Wyszogród położona jest nad północnym brzegiem Wisły. Zajmuje powierzchnię 98 km², z czego 13,9 przypada na miasto, a 84,1 na 17 sołectw. Jest typową gminą rolniczą o powierzchni ogólnej 9793 ha, z czego użytki rolne zajmują 6100 ha, co stanowi 62,3% ogólnej powierzchni.
Z użytków rolnych, grunty orne zajmują powierzchnię 5900 ha, tj. 96,7% użytków rolnych, sady 102 ha, tj. 1,67%, łąki 98 ha, tj. 1,6%. W ogólnej powierzchni gminy znajdują się również lasy 700 ha, tj. 7,15%.
Przeważają gleby III i IV klasy, które stanowią łącznie 73% gleb. Średni wskaźnik bonitacji wynosi 0,99. Największą grupę stanowią gospodarstwa od 7 do 10 ha. Średni areał w ostatnich latach sukcesywnie rośnie i aktualnie wynosi 8,70 ha. Zachodzące zmiany struktury gospodarstw są istotnie zauważalne i postępują w kierunku prawidłowego ich funkcjonowania. W sektorze zasiewów dominują zboża, które stanowią 3732 ha gruntów, co stanowi 61,18% użytków rolnych.
Gospodarka.
Wyszogród jest gminą typowo rolniczą. Brak tutaj jakiegokolwiek przemysłu, a mieszkańcy miasta trudnią się usługami, handlem czy rolnictwem. Kilka lat wstecz w Wyszogrodzie działała Okręgowa Spółdzielnia Mleczarska, która jednak nie przetrwała okresu transformacji i upadła. Ogółem w gminie działa ok. 250 podmiotów gospodarczych. Od niedawna działa firma „Vitesse sportswear”, która szyje ubrania dla kolarzy. Żegluga Śródlądowa, Kaltrus - owoce i warzywa, ośrodek zdrowia, stacja benzynowa, serwis „Bosch”, sklepy, punkty usługowe, dom towarowy, Dom Weselny „Zamkowa”. W mieście zlokalizowany jest Nadwiślański Bank Spółdzielczy, pogotowie ratunkowe. Niedawno w Towarzystwie Naukowym Płockim otworzono restaurację „W Towarzystwie”, którą po kilku miesiącach zamieniono na pizzerię.
Religia.
Kościół katolicki
Świadkowie Jehowy 

</doc>
<doc id="169165" url="https://pl.wikipedia.org/wiki?curid=169165" title="Kartagińczycy">
Kartagińczycy



</doc>
<doc id="169167" url="https://pl.wikipedia.org/wiki?curid=169167" title="Gura Humorului">
Gura Humorului

Gura Humorului – miejscowość w północnej Rumunii, w okręgu Suczawa, w Bukowinie, w dolinie rzeki Mołdawy, przy ujściu rzeczki Humor.
Po raz pierwszy wymieniana jest w 1415 w dokumencie hospodara Aleksandra Dobrego; w 1490 Stefan Wielki
odkupił wieś i przekazał klasztorowi Voroneț. Od 1782 stacjonował tu sztab wojska austriackiego na Bukowinie. W 1820 miejscowość uzyskała przywilej na cotygodniowe targi. W dniu 29 czerwca 1831 dotarła tutaj grupa 544 internowanych przez Austriaków powstańców listopadowych z oddziału gen. Józefa Dwernickiego ; 146 żołnierzy osiadło na stałe we wsi Sfântu Ilie koło Suczawy.
W 1880 roku mieszkało w nim 2672 mieszkańców, a w przeddzień I wojny światowej ok. 4500, głównie Żydów i Niemców, ale także kilkuset Polaków. Polacy m.in. dysponowali polską czytelnią. Były już wówczas w Gurze kościół parafialny rzymskokatolicki, cerkiew prawosławna i dwie synagogi. Ponad połowę mieszkańców stanowili Żydzi, około ćwierci – Niemcy.
Na początku XX wieku polskim proboszczem parafii rzymskokatolickiej w Gurahomorze był ks. Klemens Swoboda.
Historia Żydów z miast Bukowiny przebiegła równie tragicznie jak i w innych regionach Europy Środkowej. Przybywali tu głównie w XVI i XVII wieku. Osiadali w miastach, gdzie trudnili się handlem i rzemiosłem. Podczas II wojny światowej byli deportowani przez Niemców, głównie do Auschwitz i Majdanka. Z żydowskiej gminy Gura Humorului deportowano ponad 3000 osób. Ci, którzy przeżyli, wyemigrowali w dużej części do Izraela. W roku 1998 w Gura Humorului żyło już tylko 6 Żydów w starszym wieku.
Poza Gura Humorului, po prawej stronie drogi na Mănăstirea Humorului, znajduje się cmentarz żydowski z około 400 macewami. Część południowa cmentarza jest starsza – z XIX wieku. Dalej na północ znajduje się rozwidlenie dróg, z którego droga na prawo wiedzie do zamieszkałej przez Polaków wioski Pleszy.
Dziś istnieją w Gura Humorului dwie cerkwie prawosławne i kościół katolicki. W mieście znajdują się poczta, banki, sklepy, targowisko i restauracje. Z dworca autobusowego są połączenia z wioskami wzdłuż doliny Mołdawy i jej dopływów, a z dworca kolejowego dosyć częste połączenia z Suczawą, Kimpulungiem i Vatra Dornei.
Z Gura Humorului prowadzi prosty szlak do wsi Voroneț, przez most na Humorze w kierunku zachodnim, następnie po 1,5-2 km (w chwili, gdy kolej dobiega do szosy) – na południe. Po kilkuset metrach położony jest most nad rozległą doliną Mołdawy, a za nią początek wsi Voroneț. Na jej końcu stoi monastyr Voroneț.
W 1863 w Gura Humorului urodziła się Olha Kobylańska - poetka; Jej pomnik znajduje się w centrum miasteczka.

</doc>
<doc id="169168" url="https://pl.wikipedia.org/wiki?curid=169168" title="Zatoka Pomorska">
Zatoka Pomorska

Zatoka Pomorska (niem. "Pommersche Bucht") – zatoka Morza Bałtyckiego w jego południowo-zachodniej części u wybrzeży Polski i Niemiec, od przylądka Arkona do latarni morskiej Gąski – przy wybrzeżach wysp: Rugia, Uznam, Wolin oraz Wybrzeżu Trzebiatowskim i Wybrzeżu Słowińskim. Średnia głębokość zatoki wynosi 15 m.
Granice.
Północną granicę Zatoki stanowi linia wytyczona od przylądka Arkona (wyspy Rugia) do latarni morskiej Gąski (ok. 20 km na wschód od Kołobrzegu), która oddziela ją od wód Basenu Bornholmskiego. Granica ma charakter umowny, a przy wydzieleniu obszaru brano pod uwagę ujście rzeki Odry, w obrębie której ma miejsce transformacja wód rzecznych i gdzie zachodzą intensywnie procesy rozprowadzania zanieczyszczeń znoszonych z dorzecza Odry.
Pod względem morfologicznym Zatokę Pomorską zaliczono jako obszar II rzędu, należący do Basenu Bornholmskiego.
Warunki klimatyczne.
Prądy morskie na Zatoce Pomorskiej uzależnione są od długo utrzymujących się wiatrów. Ich szybkość wzdłuż wybrzeża dochodzi do 2 węzłów w odległości 3,5 NM od brzegu. Prądy płyną tu przeważnie na wschód.
Morfometria.
Głębokości w Zatoce Pomorskiej nie przekraczają 15 metrów; na Ławicy Odrzańskiej sięgają 6–9 m. Izobata dziesięciometrowa przebiega niemal równolegle do linii brzegowej w odległości 1–2 Mm, z wyjątkiem ujścia Dziwny, gdzie rozpoczyna się mielizna, ciągnąca się w kierunku przylądka Świętej Kępy w odległości 5–6 Mm od brzegu.
Przy zachodnim falochronie połączenia ze Świną, w głąb Zatoki Pomorskiej wychodzi Mielizna Zachodnia.
Objętość wody w Zatoce Pomorskiej wynosi 73 km³. Rocznie do zatoki spływa 15–20 km³ wody rzecznej.
Jakość wód Zatoki Pomorskiej kształtowana jest przez zeutrofizowane wody odbierane od Zalewu Szczecińskiego.
Przyjmuje się, że średnie zasolenie zatoki wynosi 7,5–8,0‰. W 2006 roku średnie zasolenie warstwy powierzchniowej Zatoki Pomorskiej wyniosło 6,2‰, a warstwy przydennej 7,3‰. 
Obserwuje się dużą zmienność poziomów wody w Zatoce Pomorskiej, co wynika z interakcji między czynnikami okresowymi a nieokresowymi. Wśród czynników okresowych są zmiany poziomów długookresowe, roczne, półroczne jak również pływy i sejsze. Do czynników nieokresowych zalicza się nagłe przypływy sztormowe i obniżenia poziomu wody spowodowane przez wiatr i zmiany ciśnienia atmosferycznego oraz zmiany poziomu wynikające z nieregularnych ilości wody odebranej z dorzecza w ciągu roku. Ponadto na ilość wody w zatoce wpływa gęstość wody, a także wynik rocznych opadów i parowania. W wyniku badań prowadzonych w Świnoujściu, stwierdzono, że minimalne roczne stany wody występują wiosną – od marca do maja, maksymalne zaś od lipca do września. Zauważane są również ekstrema drugorzędne.
Na Zatoce Pomorskiej mieszają się wody śródlądowe i morskie, co skutkuje bardzo dużą zmiennością cech fizycznych wód zatokowych. Jednakże z powodu silnej dynamiki wód i niewielkich głębokości Zatoka Pomorska nie może być postrzegana jako typowy rejon, gdzie występuje upwelling lub downwelling.
Jakość wód.
W 2009 roku przeprowadzono badania jakości wód przybrzeżnych Zatoki Pomorskiej w 4 punktach pomiarowych ok. 1 mili morskiej (1,85 km) od brzegu. W ich wyniku oceniono elementy fizykochemiczne na poniżej stanu dobrego, a w ogólnej dwustopniowej ocenie stwierdzono zły stan wód przybrzeżnych polskiej części Zatoki Pomorskiej.
Wybrzeże.
Nad Zatoką Pomorską podobnie jak u innych wybrzeżu południowego Bałtyku przeważają piaszczyste brzegi wydmowe, jednakże spotkać można koło Międzyzdrojów i innych miejscowości brzegi klifowe.
Zalew Szczeciński, leżący na południe od Zatoki Pomorskiej, połączony jest z nią układem trzech cieśnin – Pianą, Świną i Dziwną, które rozdzielają wyspy Uznam, Wolin i stały ląd.
Przyroda.
Polska część Zatoki Pomorskiej jest objęta przyszłym specjalnym obszarem ochrony siedlisk "Ostoja na Zatoce Pomorskiej" oraz obszarem specjalnej ochrony ptaków "Zatoka Pomorska".
Zatoka Pomorska jest stanowiskiem ochrony zimowych ptaków, przybywających nad nią z północnych krańców Morza Bałtyckiego, m.in. perkoza dwuczubego, nura czarnoszyjego.
Wybrzeża Zatoki Pomorskiej są w większości zalesione, północno-zachodnie brzegi wyspy Wolin są niemal całkowicie pokryte lasami. Na wschód od Międzyzdrojów wznosi się pas stromych wydm, który obniża się w części południowej.
Płytkie kamieniste dno zatoki stanowi podłoże dla wodorostów z rodzaju zielenic (np. taśma, gałęzatka), brunatnic (np. morszczyn, "Pylaiella"), krasnorostów (np. Ceramium, Polysiphonia). Tworzą one korzystne warunki do rozwoju skorupiaków szczególnie "Gammarus" i innych bezkręgowców (np. omułek jadalny). Dobre warunki ma tutaj także fitoplankton, szczególnie przy Bramie Świny, gdzie wiosną i latem dominują sinice (głównie "Microcystis spp.") i okrzemki ("Melosira spp." i "Cyclotella spp."). Bardzo rozpowszechnione w Zatoce Pomorskiej są glony z rodzaju zielenic – "Oocystis" i "Monoraphidium".
Hydronimia.
Polskiej nazwy "Zatoka Pomorska" użyto w Encyklopedii Powszechnej Orgelbranda w XIX wieku. Ostatecznie polską nazwę "Zatoka Pomorska" wprowadzono urzędowo rozporządzeniem w 1949 roku. Południowej części Zatoki Pomorskiej o niemieckiej nazwie "Swinemünder Reede" w 1950 roku nadano polską nazwę "Świdna Zatoka".
Do 2007 roku w Niemczech jeździł pociąg InterCity (IC 2455) o nazwie "Pommersche Bucht" (pol. Zatoka Pomorska) w relacji Ostseebad Binz–Düsseldorf Hbf.
Zagospodarowanie.
Obiekty hydrotechniczne leżące nad Zatoką Pomorską.
6 portów morskich leżących nad Zatoką Pomorską: Sassnitz/Neu Mukran, Świnoujście, Dziwnów, Mrzeżyno, Dźwirzyno, Kołobrzeg.
5 przystani morskich nad Zatoką Pomorską: Międzyzdroje (molo), Międzyzdroje (przystań morska Nr 1), Rewal, Niechorze, Ustronie Morskie.
Ponadto port morski Szczecin, port morski Police i porty Zalewu Szczecińskiego są skomunikowane z Zatoką Pomorską poprzez tor wodny Świnoujście–Szczecin wytyczony na Odrze, Zalewie Szczecińskim, Kanale Piastowskim i Świnie.

</doc>
<doc id="169170" url="https://pl.wikipedia.org/wiki?curid=169170" title="Stegna">
Stegna

Stegna ( lub "Kobbelgrube") – wieś w północnej Polsce, położona w województwie pomorskim, w powiecie nowodworskim, w gminie Stegna, na Żuławach Wiślanych, nad Zatoką Gdańską, w rejonie Mierzei Wiślanej. Wieś z przystanią morską dla rybaków (pas plaży), kąpieliskiem morskim i lokalnym węzłem drogowym (skrzyżowanie dróg wojewódzkich: nr 501 i nr 502).
Miejscowość jest siedzibą gminy Stegna.
Według danych z 2007 r. sołectwo Stegna zamieszkiwało 2321 osób. Sołectwo obejmuje tylko Stegnę i obszar o powierzchni 1644 ha.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. W latach 1975–1998 miejscowość położona była w województwie elbląskim.
W 2013 oddano do użytku prywatne lądowisko wielofunkcyjne Stegna.
Historia.
 Pod koniec wojny trzynastoletniej, w 1465 r. przebywały tu delegacje: polska (w jej składzie zasiadał m.in. Jan Długosz) oraz krzyżacka, omawiające warunki II pokoju toruńskiego. Po I rozbiorze Polski Stegna została zaanektowana przez Prusy. W latach 1773–1918 Stegna podlegała administracji zaboru pruskiego, w 1919 r. znalazła się na terenie Wolnego Miasta Gdańska. 1 września 1939 r. została włączona do niemieckiej III Rzeszy. Wiosną 1945 r. Stegna znalazła się ponownie w Polsce.
Turystyka.
Co roku w zabytkowym kościele odbywa się Międzynarodowy Festiwal Organowy organizowany przez Filharmonię Bałtycką im. Fryderyka Chopina w Gdańsku.
Stegna jest także punktem węzłowym turystycznej kolei wąskotorowej. Ze Stegny można dojechać w odkrytych wagonach Żuławskiej Kolei Dojazdowej do Nowego Dworu Gdańskiego, Sztutowa lub Mikoszewa.

</doc>
<doc id="169174" url="https://pl.wikipedia.org/wiki?curid=169174" title="GPF">
GPF



</doc>
<doc id="169176" url="https://pl.wikipedia.org/wiki?curid=169176" title="Berenike I">
Berenike I



</doc>
<doc id="169183" url="https://pl.wikipedia.org/wiki?curid=169183" title="Link">
Link



</doc>
<doc id="169184" url="https://pl.wikipedia.org/wiki?curid=169184" title="Brykczyński">
Brykczyński



</doc>
<doc id="169187" url="https://pl.wikipedia.org/wiki?curid=169187" title="Farwater">
Farwater



</doc>
<doc id="169195" url="https://pl.wikipedia.org/wiki?curid=169195" title="Anklam">
Anklam

Anklam, Hansestadt Anklam – miasto w północno-wschodnich Niemczech w kraju związkowym Meklemburgia-Pomorze Przednie, w powiecie Vorpommern-Greifswald, na Równinie Północnowschodniomeklemburskiej, nad rzeką Pianą. 
W 2018 miasto liczyło 12 385 mieszkańców, a jego powierzchnia wynosiła 56,68 km². Miasto dzieli się na 9 dzielnic ("Stadtteil"): Altstadt, Innenstadt, (Anklam) Ost, (Anklam) West, Südstadt, Stadtwald, Peendamm, Gellendin, Pelsin.
Anklam jest ośrodkiem przemysłowym (m.in. przetwórstwo spożywcze) i usługowym. Ze względu na swoje położenie stanowi ważny węzeł transportowy regionu. Na jego terenie zlokalizowane są: stacja kolejowa, lotnisko i port rzeczny. Jest jednym z najważniejszych portów śródlądowych w Meklemburgii-Pomorzu Przednim.
Geografia.
Podział administracyjny.
Miasto dzieli się od 2010 na 9 dzielnic: Altstadt, Innenstadt, (Anklam) Ost, (Anklam) West, Südstadt, Stadtwald, Peendamm, Gellendin, Pelsin. .
Prócz tego wydzielane są części miejscowości ("Ortsteil"): Gellendin, Pelsin, Stretense. W historii miasta wydzielano też jako osobne części miejscowości: Schanzenberg (część dzielnicy Ost).
Historia.
Toponimia.
Pierwsza wzmianka o miejscowości pochodzi z 1243 roku, kiedy to zapisano jej nazwę w formie "Tanchlim". Nazwa była później notowana także w formach "Tanchlym" (1247), "Thanglim" (1256), "Tanchlim" (1264), "Tanclam" (1272), "Tanglim" (1280), "Anclem" (1283), "Anclim" (1284), "Anchclam" (1298), "Anclem" (1301), "Anclam" (1321).
Nazwa miasta pochodzi od staropołabskiej nazwy osobowej *"Tąglim". Toponim utworzony został przez dodanie przyrostka dzierżawczego -"j" do nazwy osobowej i określał pierwotnie ‘gród Tąglima’. Po przejęciu nazwy do języka niemieckiego przyrostek dzierżawczy zanikł. Sama nazwa osobowa powiązana jest z połabskimi imionami złożonymi typu *"Tągomir", zawierających rdzeń *"tąg"- (prasłowiańskie *"tǫgъ") w znaczeniu ‘twardy, sztywny, mocny’. Pierwotne nagłosowe "T"- kojarzone przez ludność niemieckojęzyczną z dolnoniemieckimi przyimkami "to", "te", czyli ‘do, w, na’, od końca XIII wieku było coraz częściej opuszczane jako niebędące integralną częścią nazwy i z czasem zupełnie zanikło. Do początków XX wieku powszechnie stosowanym zapisem nazwy miasta była forma "Anclam".
W języku polskim spotykane są formy "Tąglim" lub "Tanglim", nawiązujące do pierwotnej nazwy połabskiej. W niektórych publikacjach spotyka się także formy "Nakło" oraz "Nakielec".
W księstwie zachodniopomorskim. Średniowiecze.
Początki. Nadanie praw miejskich.
Anklam powstało w ramach działań kolonizacyjnych południowo-zachodniego wybrzeża Morza Bałtyckiego w XIII wieku w pobliżu osady handlowej Menzlin, siedziby kasztelańskiej w Groźwinie (którego upadek może być prawdopodobnie wiązany z początkami miasta) i klasztoru w Słupie. Miejscowość ta być może pierwotnie pełniła funkcję obsługującego pobliski klasztor i jego posiadłości ośrodka handlowego, którego obszar oddziaływania w późniejszym czasie objął całą ziemię groźwińską. Najstarsza wzmianka o tej miejscowości pochodzi z 1243 roku, kiedy to w jednym z dokumentów świadkuje tamtejszy sołtys Albert ("Albertus scultetus in Tanchlim"), co świadczy o istnieniu tam kolonii niemieckiej rządzącej się prawem magdeburskim i związanej z kościołem Mariackim. Powstała ona przy rozwidleniu głównego szlaku handlowego ze Szczecina do Hamburga i nadbałtyckich portów meklemburskich oraz jego drugorzędnej odnogi wiodącej do Wołogoszczy. Nie zachował się przywilej dotyczący nadania praw miejskich, jednak przyjmuje się, że pozostawało to w związku z zaistnieniem drugiego obszaru zasiedlenia (przez kolonistów z północno-wschodnich Niemiec) wokół kościoła św. Mikołaja i że nastąpiło to ok. 1245 (a najpóźniej w latach 50. XIII w.), najpewniej w odmianie lubeckiej, którym miasto się dowodnie w późniejszym czasie rządziło. Przez następne dwudziestolecie nazwa Anklam pojawia się jako miejsce wystawienia trzech dokumentów (w 1247, 1254 i 1256) księcia szczecińskiego z dynastii Gryfitów Barnima I, co świadczy o dość częstych jego tam pobytach, oraz jako odmiejscowe określenie świadkujących: rycerza Tammona ("Tam[mo] de Anclam"; w 1251), wójtów Johanna Manteuffla ("Johannes Mandiuel aduocatus de Thanglim"; w 1256) i Oldaga von Schwerina, "Aldago aduocato de Thanchlim" ; w 1258) oraz mincerza Konrada ("Conradus monetarius de Thanglim"; w 1256). Pierwszy znany dokument dla miasta (którego wystawcą był Barnim I), i równocześnie pierwszy, w którym mówi się o obywatelach Anklam, a co za tym idzie poświadczający posiadanie przez ten ośrodek praw miejskich, pochodził z 1264 i dotyczył wolności celnej dla statków z Anklam na obszarze podległym wystawcy. Miasto zaliczało się wówczas do mniej istotnych bałtyckich portów zachodniopomorskich.
Dalsze przywileje samorządowe. Stosunki z książętami pomorskimi. Polityka wewnętrzna miasta.
W wyniku podziału Pomorza Zachodniego z 1295 miasto znalazło się w księstwie wołogoskim. Dokumentem z 1312 wnuk Barnima I książę wołogoski Warcisław IV zagwarantował miastu prawo uwięzienia wasali książęcych oraz jego chłopów w razie celowego uchylania się tychże od spłaty pożyczek udzielonych przez obywateli Anklam, a także możliwość karania urzędników książęcych, którzy by powyższego prawa nie respektowali. Dzięki uzyskaniu w 1322 w lenno od syna Barnima I księcia szczecińskiego Ottona I połowy dóbr przynależnych do zamku Bugewitz (wraz z połową obszaru tego ostatnim; z których spełniali obowiązek lenny) mieszczanie otrzymali na wzór rycerski prawo do ubiegania się o uwolnienie z niewoli oraz rekompensatę za utraconą broń i konie. Anklam wsparło działania władców pomorskich z dynastii Gryfitów w wybuchłym po śmierci Warcisława IV konflikcie o sukcesję rugijską. W ramach zawartego w 1353 porozumienia z innymi miastami księstwa wołogoskiego rada Anklam współopracowała statuty rady miejskiej ("statuta senatus") oraz zobligowała się ograniczyć liczbę członków rady miejskiej do 24 osób. Rok później synowie Warcisława IV: Bogusław V, Barnim IV i Warcisław V potwierdzili miastu i jego obywatelom wolność stosowania miejskiego sądownictwa (ius de non evocando), którego emanacją był jednak książęcy wójt (wyłączając jednak sprawy dotyczące stosunków lennych i przestępstw dokonanych poza obrębem miejskim). W tym okresie doszło do rozdźwięku między radą miejską a rzemieślnikami: w 1387 cechy wytwórców żywności (m.in. rzeźników i piekarzy) stanęły w opozycji do rady, sprzeciwiając się nowym przepisom dotyczącym obrotu towarowego, dodatkowo pobudzeni wieścią o możliwej utracie przywilejów miejskich na rzecz książąt członkowie cechów dokonali zamachu stanu: po zabójstwie członków rady miejskiej ustanowiono nową, demokratyczną. W odpowiedzi na te rozruchy książę wołogoski Bogusław VI (syn Barnima IV) powołał doraźny sąd karny do osądzenia głównych inicjatorów, który wydał krwawe wyroki; samemu miastu udało się uniknąć większych strat.
Członek Hanzy. Stosunki z innymi miastami pomorskimi i Skandynawią.
Wzrost znaczenia miasta spowodował, że w 1283 jego przedstawiciele brali udział w zawarciu pokoju ziemskiego w Rostocku, a samo miasto zostało wspomniane w dokumencie króla Danii Eryka Glippinga dotyczącym wolności handlu dla kupców (i opieki nad nimi) w Danii i Skanii. Od tego czasu Anklam przynależało do grupy miast nadbałtyckich (wendyjskich) Hanzy, a jego przedstawiciele uczestniczyli jako pełnoprawni członkowie w ogólnych zjazdach organizacji ("Hansetage") i podpisywali się pod jej postanowieniami i uchwałami ("Hanserezesse"; najstarsza pochodzi z 1358) W 1326 król Danii Waldemar III potwierdził przywileje pomorskich miast hanzeatyckich, a w 1338 wolność połowu dla Anklam u wybrzeży Skanii, wreszcie w 1343 król Szwecji Magnus II Smek zatwierdził miejskie bazy połowowe w skańskim Falsterbo (o tamtejsze bazy połowowe miasto wiodło spór z Greifswaldem w 1345). Miasto współpracowało z innymi miastami hanzeatyckimi księstwa wołogoskiego: Strzałowem, Gryfią i Dyminem; zawierało z nimi pokoje ziemskie w 1339 (na dwa lata; Anklam miało obowiązek wystawienia 15 konnych), 1352 (na rok) i 1353 (na dwa lata). W wojnach Hanzy z Danią Waldemara Atterdaga miasto obok Szczecina i Kołobrzegu wzięło udział, wspierając wojska hanzeatyckie w 1361 6 kogami i 6 szkutami wraz z 600 ludźmi. Pod koniec XIV wieku Anklam ponownie zacieśniło współpracę z innymi miastami księstwa wołogoskiego: w 1394 w celu zwalczenia piractwa w przymierzu z Gryfią, Dyminem i Wołogoszczą wyekwipowało 2 kogi, obsadzone przez 120 zbrojnych, a w 1399 z dwoma pierwszymi oraz ze Strzałowem odnowiło pokój ziemski, zobowiązując się wystawić (wraz z Dyminem) 25 zbrojnych i 6 strzelców konnych.
Rozwój gospodarczy miasta.
Od końca XIII i w XIV wieku nastąpił wzrost znaczenia Anklam, które weszło do grupy wielkich zachodniopomorskich ośrodków handlowych, a znaczenie handlu bałtyckiego dla miasta było nie do przecenienia. W 1284 miasto wykupiło od książęcego wójta Hermanna von Brökera cło, co potwierdził syn Barnima I Bogusław IV, a dwa lata później miasto zgodziło się na obniżenie cła płaconego przez obywateli Malchina. Przywileje dla miasta nadane przez Ottona I w 1294 i 1295 zagwarantowały Anklam odpowiednio: prawo używania szefli sundzkich (korzec według miary Strzałowa) oraz prawo bezcłowego (w ramach księstwa) obrotu towarami oraz zbożem dostarczanymi do miasta i z niego ekspediowanymi. Książę wołogoski Bogusław IV w 1302 rozszerzył wolność celną miasta także na obszar pozostający pod jego władzą, zobowiązał się też do zapewnienia eskorty kupcom duńskim, szwedzkim i norweskim zdążającym do Anklam. Rok wcześniej miasto uzyskało od władcy cło z Japenzina, a w 1302 dodatkowo z Anklamer Fähre, jednocześnie określając jego wysokość w zależności od towaru. Następca Bogusława IV, jego syn Warcisław IV w 1312 w zamian za pożyczkę (100 grzywien srebra) rozszerzył wolność celną mieszkańców miasta na Świnę i Pianę i zezwolił na połowy na Zalewie Szczecińskim (co potwierdził w 1320), a w tymże roku (wraz z Ottonem I) zgodzili się na otrzymanie przez Anklam odszkodowania z powodu nadania wolności celnej miastom Marchii Wkrzańskiej, a ten ostatni w 1326 zniósł opłaty celne od kupców zmierzających do Anklam w ziemi grozwińskiej i dymińskiej. Po zniszczeniu (z pomocą księcia Ottona I i okolicznych miast hanzeatyckich: Gryfii, Dymina i Trzebiatowa) w 1322 zamku Bugewitz, będącego bazą wypadową do napadów na kupców zmierzających do i z Anklam, miasto to uzyskało także zapewnienie o książęcych sprzeciwie wobec zakładania tego typu rezydencji rycerskich w przyszłości. W 1325 Warcisław IV sprzedał (za 400 grzywien denarów słowiańskich) na rzecz miasta (oraz Gryfii) prawo bicia monety (przez osiem lat denarów słowiańskich ("denarii slavicales"), a następnie okelpennigów ("denarii augmentabiles")) dla obszaru między Pianą a Świną. Z 1330 znany jest statut cechu kramarzy. W 1340 syn Warcisława IV Barnim IV zagwarantował miastu, że nie będzie zezwalał na budowanie umocnień wzdłuż Piany poza Jarmen. Pożar z roku 1367 (którego początek datuje się na 15 września) strawił niemal całe miasto (włącznie z ratuszem); ocalało kilka domostw oraz kościół Mariacki. W 1418 książę wołogoski Warcisław IX (prawnuk Barnima IV) potwierdził Anklam prawo do połowów na zatoce Achterwasser, a pięć lat później przeniósł olborę miasta (w wysokości 100 grzywien) na Dietricha Köllera (Kolre).
Budowle publiczne w mieście.
Jako pierwszy wspomniany w dokumentach został w 1272 szpital św. Ducha, który wsparty został wówczas (i w późniejszych – do 1277 – latach) nadaniami ze środków miejskich. W 1304 wydane zostało pozwolenie na erygowanie w mieście klasztoru augustianów. W 1312 istniała już (utrzymywana z opłat na rzecz miasta) kamienna grobla nad Pianą w kierunku Ziethen.
Posiadłości miejskie. Stosunki z okolicznymi posiadaczami ziemskimi.
W ostatniej ćwierci XIII wieku miasto pozyskało na własność wieś Tuchow (1275; kupno od książęcego marszałka Heinricha von Santzena i jego braci Johanna i Hermanna) oraz dziesięciny z tejże wsi oraz z Gnewezina (1276). Dobra ziemskie z Tuchowa (utożsamianego z późniejszym obszarem miejskim o nazwie "Neue Stadtfeld") od 1284 podlegały pod prawo miejskie. Kolejny władca zachodniopomorski Bogusław IV prócz potwierdzenia przywilejów miasta w 1278, nadał mu w cztery lata później wieś Rosenhagen, a w 1285 także Pelsin, Gellendin, Woserow i Bargischow (jako wynagrodzenie za wierność i szkody odniesione w czasie walk z Brandenburgią) oraz tereny Anklamer Fähre ("olden Vir"; trzymane przez książęcych wasali), których pełną własność uzyskało w 1302. W 1337 miasto nabyło (z prawem odkupu) za 800 grzywien od klasztoru w Pudagli (z którym w tym czasie oraz później, w 1360, wiodło też z sukcesem spór o łąki i torfowiska leżące na przeciwległym brzegu Piany oraz łowiska w bliskich Zecherinowi wodach zwanych Monneketoch) wieś Mönchow. Podobne spory graniczne wiodło Anklam z pobliskim klasztorem w Słupie w 1348 i 1393. Krwawa rywalizacja z możnym rodem von Schwerin ze Spantekowa pomimo wyroku z 1370 książąt wołogoskich: Bogusława V, jego syna Kazimierza oraz bratanków tego pierwszego Bogusława VI i Warcisława VI, w myśl którego ród rycerski jako zadośćuczynienie krzywd miał ufundować w Anklam wikarię, trwała (pomimo ugody z 1392) aż do 1417, kiedy wymuszono na uwięzionym Heinrichu Schwerinie zaprzestanie waśni. Z inną grupą rycerstwa: Schwerinami z Altwigshagen, Berndem Behrem i Hassonem von Blankenburgiem, miasto doszło do ugody w 1386.
W księstwie zachodniopomorskim. 1474/1478–1648.
Po objęciu władzy nad całym dziedzictwem Gryfitów przez Bogusława X miasto kontynuowało współpracę zarówno z innymi miastami księstwa wołogoskiego (z Dyminem ułożyło się w 1485 w kwestii wzajemnego uznawania wolności handlu morskiego), jak i z władcami (w 1491 wsparło Bogusława X w konflikcie z Maltzanami zakończonym zdobyciem i zniszczeniem zamku Wolde). Według rejestru popisowego z 1523 Anklam było zobowiązane do wystawienia 30 konnych i 100 pieszych (w tym 70 uzbrojonych w piki, 15 w halabardy i 15 w broń palną). Do schyłku XVI wieku Anklam było jednym z najważniejszych zaodrzańskich ośrodków handlu (szczególnie zbożem). W świetle niepełnych danych z lat 1496-1569 statki handlowe miasta stanowiły 5% jednostek pomorskich przepływających przez Sund, były też trzecimi z ziem zaodrzańskich (po strzałowskich i gryfijskich) najczęściej zawijającymi do portu w Gdańsku. Dalej (aż do połowy XVI w.) Anklam pozostawało też członkiem Hanzy. W 1530 synowie Bogusława X, książęta Jerzy I i Barnim IX Pobożny uzyskali od Anklam pożyczkę w wysokości 500 florenów w zastaw za miejską olborę. W 1536 dzięki zapośredniczeniu syna Jerzego I, księcia wołogoskiego Filipa I rada miejska oraz gildia kupiecka ułożyły się z rzemieślnikami, stwierdzając, że ci ostatni mają prawo do warzenia piwa na własny użytek (raz do roku mogą prowadzić wyszynk dzbanami) z pozyskiwanych przez siebie surowców, do eksportu określonej ilość mąki i ziarna rocznie oraz do połowów na własny użytek (bez tworzenia maszoperii) na Zalewie Szczecińskim, a z kolei to tylko rada (a nie starsi cechów) miała prawo zwoływania obywateli, a kupcy handlować tylko za własne lub pożyczone na procent pieniądze oraz utrzymywać zapasy ziarna na odpowiednim poziomie. Kolejne, nowe zarządzenia miejskie ("Bursprake") wydano w 1544. Na przełomie lat 20. i 30. XVI w. na Anklam rozprzestrzenił się ruch reformacyjny. Miasto należało do pierwszej grupy ośrodków księstwa, które już w 1535 było wizytowane przez komisje Bugenhagena, mające ustalić ramy stosunków kościelnych po sejmie trzebiatowskim. Kolejne pożary miały miejsce w 1525 (objął rynek wraz ratuszem oraz zabudowania przy Baustraße i Burgstraße), w 1533 (zabudowania przy Steinstraße; połowa długu hipotecznego pokrzywdzonych została przez księcia umorzona) oraz w 1565. Jeszcze w 1540 miasto pozyskało drogą wymiany leżącą na zalewie wyspę Schadefähre. Jeszcze w początku XVII w. Anklam sytuowało się w czołówce (jako piąte) największych miast Pomorza Zachodniego, bazując na obciążeniach podatkowych, wynoszących w przeliczeniu około 2000 włók podatkowych. Jego statki w drugiej połowie XVI i w pierwszej polowie XVII w. stanowiły 2,2% jednostek z Pomorza Zachodniego, które przepływały przez Sund, kierując się do portów Europy Zachodniej. Był też wówczas ważnym ośrodkiem handlu wewnętrznego w księstwie wołogoskim (próbującym nawet ograniczyć spław towarów Pianą dokonywany przez kupców z Loitz), a także piwowarstwa, którego produkcja (nie zawsze własna) przeznaczona była również na eksport.
Czasy panowania szwedzkiego.
W czasie wojny trzydziestoletniej w pobliskim Peenemünde 26 czerwca 1630 wylądowały wojska króla szwedzkiego Gustawa Adolfa rozpoczynając szwedzką okupację. Po zakończeniu wojny pokojem westfalskim w 1648 miasto weszło w skład Pomorza Szwedzkiego, jako jedno z czterech miast miało przedstawiciela we władzach lokalnych (od 1689 – po zmniejszeniu trzy lata wcześniej liczby landratów do trzech – przedstawiciel Anklam zasiadał we władzach naprzemiennie z przedstawicielem Greifswaldu). W czasie II wojny północnej podmiejskie wsie zostały spalone przez oddziały polskie Stefana Czarnieckiego, który nie podjął jednak decyzji o oblężeniu Anklam. Z kolei podczas wojny skańskiej miasto nie tylko zostało zdobyte w 1676 przez wojska brandenburskie Fryderyka Wilhelma I (Wielkiego Elektora), lecz także trzymane przez nie aż do 1679; podobnie w 1711 w toku działań wielkiej wojny północnej miasto zdobyły oddziały rosyjsko-saskie. Rozkaz cara Piotra I o spaleniu miasta w 1713 dzięki uwięzieniu po drodze w Greifswaldzie carskiego posłańca (za udział w pojedynku z dowódcą tamtejszych wojsk duńskich Christianem Thomesenem Carlem i zabicie go) zdążył zostać odwołany dzięki wstawiennictwu króla Danii Fryderyka IV; Anklam zostało jedynie splądrowane, a na pamiątkę tego wydarzenia obchodzone było doroczne święto. W czasach szwedzkich doszło poza tym w 1659 do pożaru, który objął 100 domów i kościół św. Ducha, a w 1709 w mieście szerzyła się zaraza. Władze szwedzkie udzieliły z kolei Anklam po zakończeniu działań wojny skańskiej trzyletniego moratorium podatkowego.
Panowanie pruskie.
W następstwie zawarcia partykularnego pokoju sztokholmskiego z 1720, kończącego konflikt prusko-szwedzki Anklam znalazło się w granicach Prus i w krótkim czasie wybudowano 100 domów, a w 1738 odbudowano także kościół św. Ducha, który stał się świątynią garnizonową. Znaczące straty (wyceniane ówcześnie na 350 tys. talarów) odniosło Anklam w toku walk wojny siedmioletniej; rokrocznie (w latach 1757–1761) było zajmowane przez wojska szwedzkie i każdorazowo przejmowane przez wojska pruskie, w następstwie tych działań doszło do rozebrania murów miejskich (w tym bram: piańskiej i zamkowej) i zasypania fosy (tereny przez nie zajmowane przekazano mieszkańcom miasta na ogrody), aby uniemożliwić przeciwnikowi utrzymanie się w mieście. W połowie XVIII wieku powstały nowe kolonie miejskie: Kalkstein (Schwalkenheide), Leopoldshagen (Grünenberg; obie założone 1749) oraz Neu-Kosenow (założona 1752). W ramach reformy sądownictwa w 1776 oddzielono sąd miejski od kolegium magistratu. Przejściowo (w latach 1806-1808) miasto zajęte było przez wojska francuskie. Dzięki korzystnemu położeniu nad rzeką Pianą w mieście w XIX wieku szeroko rozwinął się przemysł. 
Od 1905 miasto posiada sieć wodociągową, a od 1921 przyłączone jest do sieci elektrycznej.
Po 1945.
W 1943 część miasta została zniszczona przez amerykański nalot na ulokowaną nieopodal fabrykę koncernu Arado. Podczas walk w 1945 miasto zostało zniszczone w 80%. W latach 1949–1990 należało do NRD. W 1989 miało około 21,3 tys. mieszkańców, po zjednoczeniu Niemiec i związanych z tym zmian gospodarczych liczba drastycznie spadła.
Do 3 września 2011 siedziba powiatu Ostvorpommern.
Demografia.
W 2018 miasto liczyło 12 385 mieszkańców, a jego powierzchnia wynosiła 56,68 km².
Polityka.
Miasto było już od XIII wieku ośrodkiem administracyjnym na Pomorzu Zachodnim; najpierw przejęło funkcję stolicy okręgu kasztelańskiego kosztem pobliskiego Groźwina, a następnie było siedzibą landwójta. W pierwszej połowie XVI wieku w Anklam z rzadka obradował sejm pomorski, a po podziale z 1532 znajdował się w mieście skarb ziemski ("Landkasten") dla księstwa wołogoskiego. Burmistrz Anklam poświadczony jest w 1863 jako jeden z dwóch (obok swojego odpowiednika ze Strzałowa) przedstawicieli miast w kolegium zarządzającym tym skarbem.
Współpraca międzynarodowa.
Miasto posiada umowy partnerskie z:
Gospodarka.
W mieście funkcjonują zakłady przemysłu spożywczego, w tym mięsnego (Anklamer Fleisch- und Wurstwaren GmbH), cukrowniczego (Suikerunie Zuckerfabrik), spirytusowego (Anklamer Bioethanol GmbH), olejarskiego (AnklamExtrakt Extraktionsanlage), także tekstylnego (Antex Federbettenfabrik), meblarskiego (Kontrast Holzverarbeitung GmbH Möbel- und Türenwerke), specjalistycznych produktów sportowych (łucznictwo; BSW – Bogensportwelt – Handels GmbH) oraz budowlanego (STA –Bau- Sicherungstechnischer Anlagenbau Holger Meyer).
Transport.
Anklam jest drogowym węzłem komunikacyjnym, w mieście znajduje się stacja kolejowa Anklam, port rzeczny na Pianie i lotnisko obsługujące loty czarterowe.
W Anklam krzyżują się drogi krajowe B109, B110, B197 i B199 połączenie z autostradą A20; odległość do Greifswaldu to 35 km, do Neubrandenburga – 50 km, a do Berlina – 90 km. Miasto ma obwodnicę (ostatni odcinek otwarty w 2015).
Port rzeczny położony nad żeglowną Pianą dostępny zarówno od strony otwartego morza, jak i ze strony portu dalekomorskiego w Szczecinie służy jako port przeładunkowy dla transportu towarów w górę Piany. Na początku XX wieku obrót (głównie zbożem) kształtował się na poziomie 5,7-7 tys. t (w latach 1907-1911). Współcześnie wzrost wartości przeładunku od 2003 z 85 tys. t, poprzez 110 tys. t w 2012 do 145 tys. t w 2013, a w latach późniejszych wartość dóbr w handlu na kierunku szczecińskim wzrosła.
Stacja kolejowa położona na linii Angermünde–Stralsund obsługuje zarówno ruch regionalny (Meklemburgia-Pomorze Przednie, Brandenburgia), jak i dalekobieżny (zachodnie Niemcy).
Media.
W 1833 zaczął się ukazywać wydawana przez C.L. Zincka periodyk (tygodnik) „Gemeinnütziges Anclamer Wochenblatt für alle Stände” (w 1837 wychodził pod nazwą „Anclamer Kreisblatt”), który w 1843 zmienił częstotliwość ukazywania się (na 3 razy w tygodniu) i nazwę na „Anclamer Wochenblatt” i był wydawany do 1848. Inna gazeta „Pommersches Volks- und Anzeigeblatt” drukowana u W. Dietzego ukazywała się (3 razy w tygodniu) od 1847, a po wchłonięciu „Anclamer Wochenblatt” zmieniła początkowo (w 1848) tytuł na „Pommersches Volks- und Anzeige-Blatt vereinigt mit dem Anclamer Wochenblatt”, by później (w 1849) ukazywać się jako „Kreis- und Volksblatt für den Kreis Anclam vereinigt mit dem Anclamer Wochenblatt”, 1849–1855 poświadczona pod tytułem „Anclamer Kreis-, Volks- und Wochenblatt”, a w latach 1869–1874 poświadczona jako „Anclamer Kreis- und Volksblatt”, wreszcie od 1874 do 1940 już jako dziennik z wydaniem niedzielnym jako „Anklamer Zeitung. Kreisblatt für den Kreis Anklam”. W 1849 i 1850 poświadczone jest również ukazywanie się gazety „Der Anclamer Volksfreund. Ein volkstümliches Blatt nebst Anzeiger”. W latach 1884–1909 ukazywał się dziennik z wydaniem niedzielnym „Anklamer Nachrichten. Anzeiger für Stadt und Kreis Anklam”.
W latach 1887–1891 ukazywał się drukowany u Poettckego tygodnik rolniczy „Der praktische Landwirt. Ratgeber zur Förderung der Landwirtschaft”. U tego samego drukarza ukazywał się w latach 1907-1908 także dziennik przeznaczony dla pobliskiego Lassan pod tytułem „Lassaner Zeitung. Amtlicher Anzeiger der Stadt Lassan”, a w latach 1931-1941 czasopismo anklamskiej gminy ewangelickiej „Evangelisches Gemeindeblatt für die Kirchengemeinden Anklams”.
W 1907 greifswaldzki drukarz Kunike przekształcił dziennik lokalny „Greifswalder Tageblatt” w regionalny o tytule „Tageblatt für Vorpommern. Nachrichten- und Anzeigenblatt für die Städte Greifswald, Grimmen, Demmin, Stralsund, Rügen, Franzburg-Richtenberg, Anklam, Usedom-Wollin-Ueckermünde und die angrenzenden mecklenburgischen Lande”, który ukazywał się do 1921, a na przełomie lat 20. i 30. XX wieku wychodziły przeznaczone m.in. dla Anklam dodatki szczecińskiego tygodnika „Der Pommersche Landbund. Ausgabe A. Stettin”. W latach 1932-1933 wydawany był w Greifswaldzie dziennik (wraz z wydaniem niedzielnym) „Anklamer Tageblatt”, a w latach 1933-1934 wychodził codzienny lokalny dodatek do „Pommersche Zeitung” początkowo o tytule „Greifswald, Anklam, Demmin”, a następnie „Greifswald Stadt u. Land. P.Z.-Beilage”.
Od 1919 ukazywał się urzędowy periodyk (2-3 razy w tygodniu), początkowo pod nazwą „Kreisblatt für den Kreis Anklam”, a w latach 1930-1934 „Amtliches Kreisblatt für den Kreis Anklam”.
W latach 1960–1965 wydawany był przez regionalne organy Socjalistycznej Partia Jedności Niemiec i Frontu Narodowego cotygodniowy lokalny dodatek do dziennika „Freie Erde” pod tytułem „Peene-Rundschau”. W latach 1991–2011 ukazywał się jako miesięcznik urzędowy biuletyn informacyjny powiatowy (powiatu Anklam, a od 1994 powiatu Ostvorpommern) o nazwie „Peene Echo”, w którym ukazywały się powiatowe ogłoszenia. W latach 1994–2012 wychodził jako miesięcznik urzędowy biuletyn informacyjny miasta o nazwie „Anklamer Stadtkurier”, w którym ukazywały się miejskie ogłoszenia.
Od 1993 ukazuje się regionalny tygodnik ogłoszeniowy „Anzeigenkurier. AK. Anklam, Greifswald, Gützkow”, który począwszy od 2016 wielokrotnie zmieniał nazwę i był wydawany jako „AK mit Lokalfuchs. Anzeigenkurier am Mittwoch. Regional ist genial. Anklam, Gützkow, Jarmen, Loitz” (2016), „AK mit Lokalfuchs. Anzeigenkurier am Mittwoch. Regional ist genial. Anklam, Jarmen, Loitz” (2016-2017), wreszcie „Lokalfuchs. Regional ist genial. Anzeigenkurier für Anklam, Jarmen, Loitz” (od 2017).
Od 1994 ukazuje się pod tytułem „Anklamer Zeitung” wydanie regionalne dziennika „Nordkurier” (przed 1990 noszącego nazwę „Freie Erde”; od 1994 z cotygodniowym dodatkiem telewizyjnym początkowo o tytule „Tele-Prisma”, a od 1997 „Prisma”), następnie od 2011 do 2013 wychodzące jako „Vorpommern Kurier. Zeitung für Anklam, Greifswald, Jarmen, Loitz, Wolgast und den Landkreis”, od 2013 zaś jako „Vorpommern-Kurier. Anklam, Ducherow, Spantekow und die Region” (od 2014 także w formie elektronicznej).
Oświata i nauka.
Dzienna opieka nad dziećmi.
W 2020 w Anklam czynnych było 6 instytucjonalnych placówek dziennej opieki nad dziećmi i 5 placówek prowadzonych przez opiekunki upoważnione do dziennej opieki nad dziećmi.
Szkoły.
Miasto jest siedzibą kilku placówek szkolnych (umożliwiających kształcenie na poziomie podstawowym i średnim), do których uczęszczają także uczniowie z obszaru dawnego powiatu Anklam). W 2020 w mieście funkcjonowały 4 szkoły podstawowe ("Grundschule"; w tym jedna niepubliczna – luterańska), sieć placówek szkolnictwa średniego tworzą: Lilienthal-Gymnasium oraz 2 szkoły regionalne ("Regionalschulen"), ponadto w Anklam mieszczą się 2 szkoły specjalne, uniwersytet ludowy ("Volkshochschule") oraz 2 centra kształcenia zawodowego.
Szkolnictwo wyższe okresowo (jako wędrowne studium dla zakonników, zawiązane m.in. przez anklamskich augustianów) istniało w mieście od 1415. Około 1500 poświadczone jest istnienie szkolnictwa elementarnego.
W 1847 przekształcono wyższą szkołę miejską ("höhere Bürgerschule") w gimnazjum. Rozwój szkolnictwa w Anklam nastąpił szczególnie w ciągu drugiej połowy XIX wieku: w 1851 oddano do użytku nowy budynek gimnazjum, a w 1864 budynek wyższej szkoły żeńskiej. W tym samym roku utworzono średnią szkołę miejska ("mittlere Bürgerschule"), a w 1870 powołano do życia szkołę oficerską ("Kriegsschule"). Kolejne inwestycje tyczyły się nowych budynków dla szkoły miejskiej ("Stadtschule") w 1882 i dla wyższej szkoły żeńskiej w 1905 (stary budynek objął naczelnik poczty).
W 2006 powołano do życia niepubliczną luterańską szkołę podstawową Evangelische Schule Anklam (od 2010 pod nazwą Evangelische Schule Peeneburg), która od 2009 zajmuje budynek dawnego gimnazjum przy Baustraße. W sześcioklasowej szkole uczy się około 100 uczniów, a zarządza nią stowarzyszenie Förderverein Evangelische Schule Anklam e.V.
Osoby urodzone w Anklam.
Anklam znane jest przede wszystkim jako miejsce urodzin Ottona Lilienthala, pioniera lotnictwa i konstruktora pierwszych szybowców. Jego osobie poświęcone jest miejscowe muzeum.

</doc>
<doc id="169197" url="https://pl.wikipedia.org/wiki?curid=169197" title="Saab 9-5">
Saab 9-5

Saab 9-5 – samochód osobowy klasy wyższej-średniej produkowany przez szwedzką markę Saab w latach 1997 – 2012. 
Pierwsza generacja.
Saab 9-5 I został po raz pierwszy zaprezentowany w 1997 roku.
Samochód otrzymał kod fabryczny YS3E pojazdu została opracowana na płycie podłogowej amerykańskiego koncernu General Motors o symbolu GM2900, która znana była z modelu Opel Vectra B, a wykorzystana także w modelach Saab 900 NG, Saab 9-3 I oraz Opel Vectra A i Opel Calibra. Premiera Saaba 9-5 Aero kombi w 2000 roku miała miejsce w okolicach kurortu narciarskiego Nowy Meksyk w Górach Skalistych w Stanach Zjednoczonych
Współczynnik oporu powietrza wersji sedan wynosi 0,29, a kombi 0,31 (wersja amerykańska 0,33). Wnętrze pojazdu zostało podporządkowane wyłącznie kierowcy. Auto otrzymało charakterystyczną, zwróconą ku kierowcy deskę rozdzielczą w której widać najwięcej odwołań do samolotów, które inspirowały projektantów pojazdu (producent posiada historię lotniczą – Saab Group), a także charakterystyczne miejsce ulokowania kluczyka do stacyjki, który umieszczono pomiędzy przednimi fotelami. Kontrolka niezapiętych pasów bezpieczeństwa została umieszczona na podsufitce, a przyciskiem Night Panel umieszczonym pod wyświetlaczem komputera pokładowego (SID) wyłączyć można podświetlenie całej deski rozdzielczej oprócz prędkościomierza, który podzielony jest asymetrycznie, dzięki czemu wydaje się, że do 140 km/h pojazd przyśpiesza bardziej dynamicznie niż powyżej 140 km/h. Jest to nawiązanie do myśliwców bojowych. Bardzo wysoki poziom bezpieczeństwa pojazdu został udowodniony dzięki testom Euro NCAP z których zdjęcia testu zderzeniowego Saaba 9-5 obiegły cały świat. Auto otrzymało wówczas 4 gwiazdki na 4 możliwe (w 1999 roku wprowadzono możliwych 5 gwiazdek).
W 1998 roku zaprezentowano odmianę kombi, która została wyposażona w wycieraczkę tylnej szyby z dyszą wylotową spryskiwacza umożliwiającą efektywne rozpylanie płynu przy prędkości 200 km/h. W 2001 roku auto przeszło delikatny face lifting. Wprowadzono m.in. nowy przedni zderzak zintegrowany z grillem, lampy przednie z plastikowymi kloszami (pojawiły się również w wersji ksenonowej), a także zmieniony tylny zderzak, klosze lamp oraz plastikową wkładkę wokół tablicy rejestracyjnej. Do standardowego wyposażenia przy okazji liftingu dodano system ESP. Wraz z liftingiem wprowadzono do gamy silników dwa nowe silniki wysokoprężne produkcji General Motors oraz Isuzu. Pod koniec 2002 roku zaprezentowano model na rok 2003. Do standardowego wyposażenia pojazdu włączono m.in. klimatyzację automatyczną, elektrycznie sterowane szyby oraz lusterka boczne, system ABS, aktywne zagłówki chroniące przed urazami kręgosłupa szyjnego, autoalarm z immobilizerem oraz aluminiowe felgi i elektrycznie sterowane lusterka boczne z funkcją automatycznego składania, ułatwiającą parkowanie oraz funkcją samoczynnego ściemniania (także w lusterku wewnętrznym). Wprowadzono także system manualnego przełączania biegów Saab Sentronic przy pomocy przycisków w kole kierownicy, który jest wyposażenie standardowym wszystkich wersji samochodu z 5-biegową automatyczną skrzynią biegów z wyjątkiem wersji z silnikiem wysokoprężnym 2.2 TiD.
W 2003 roku podczas targów motoryzacyjnych we Frankfurcie zaprezentowano model na rok 2004. Auto otrzymało zmiany stylizacyjne najdroższych w gamie wersji 9-5 Aero (zderzaki, czarny matowy grill, inaczej wyprofilowano progi drzwi oraz zastosowano 17-calowe aluminiowe felgi), wprowadzono nowy turbodoładowany silnik benzynowy o pojemności 2.3 l i mocy 220 KM do odmian Linear, Arc oraz Vector; a także zastosowano nowy wystrój wnętrza oraz dodano do wyposażenia funkcję przypominającą o zapięciu pasów bezpieczeństwa.
Od 1997 do 2010 roku wyprodukowano łącznie 483 593 egzemplarze pierwszej generacji pojazdu.
Drugi lifting.
9-5 I po liftingu został zaprezentowany podczas targów motoryzacyjnych we Frankfurcie w 2005 roku.
W stosunku do wersji produkowanej w latach 1997–2005 zmianom uległ pas przedni samochodu, który przypomina koncept 9-X z 2001 roku. Zmieniono m.in. przednie reflektory, atrapę chłodnicy, zderzaki oraz tylne lampy. We wnętrzu pojazdu zmieniony został m.in. panel centralny deski rozdzielczej, kierownica oraz boczki drzwi, a także materiały z których zostało ono wykonane.
Przy okazji gruntownej modernizacji pojazdu wprowadzono napędzany bioetanolem benzynowy silnik BioPower o pojemności 2 l o mocy 180 KM. W 2006 roku zaprezentowano model Aero BioPower Concept, który zasilany był bioetanolem. Silnik rozwijał moc 310 KM przy pojemności skokowej 2,3 l.
W 2009 roku chiński Beijing Auto kupił od Saaba prawa do produkcji II generacji modelu 9-5 z 2005 roku. Produkcyjna wersja auta produkowana jest jako BAIC C71.
Wersje wyposażeniowe.
W zależności od rocznika oraz wersji pojazdu, samochód wyposażony może być m.in. w system ABS, ESP, układ antypoślizgowy TCS, poduszki powietrzne (minimum 1 poduszka powietrzna oraz boczne poduszki przy przednich fotelach), napinacze pasów bezpieczeństwa, ISOFIX, elektryczne sterowanie szyb, elektryczne sterowanie lusterek z funkcją podgrzewania i składania, elektryczne sterowanie szyberdachu, elektryczne sterowanie fotela kierowcy w 6 płaszczyznach z funkcją pamięci, podgrzewane i wentylowane fotele, a także poduszki tylnej kanapy, klimatyzację, system nawigacji satelitarnej z oprogramowaniem z płyt DVD wyposażony w 7-calowy wyświetlacz zintegrowany w konsoli centralnej, skórzaną tapicerkę, układ spryskiwaczy reflektorów przednich, reflektory ksenonowe, czujniki cofania, tempomat, automatyczne reflektory oraz wycieraczki przedniej szyby, alarm antywłamaniowy z czujnikiem tłuczonego szkła oraz czujnikiem ruchu, wskaźnik ciśnienia doładowania, komputer podróżny SID, system audio dostępny w trzech wersjach: Popular, Premium i Prestige. Wersja Popular składa się z radia oraz odtwarzacza CD i 4 głośników, a wersje Premium i Prestige: radia, odtwarzacza CD i odtwarzacza kasetowego. Wersja Premium posiada 7 głośników, a wersja Prestige 9. Opcjonalnie wyposażyć można było system audio w zmieniarkę płyt CD oraz instalację telefonu komórkowego.
Wersje wyposażeniowe (2005-2009).
Standardowe wyposażenie pojazdu obejmuje m.in. elektryczne sterowanie szyb oraz elektryczne sterowanie lusterek, system ABS z EBD i ESP, komputer pokładowy SID, klimatyzację automatyczną, radioodtwarzacz CD/MP3, aktywne zagłówki chroniące przed urazami kręgosłupa szyjnego, dwie przednie i dwie boczne poduszki powietrzne, system ISOFIX, immobilizer, Follow me Home.
Opcjonalnie pojazd wyposażyć można było m.in. w elektryczną regulację foteli z funkcją pamięci ustawień kierowcy, elektrycznie składane lusterka zewnętrzne, lusterko wsteczne z funkcją przeciwodblaskową, blokadę antywłamaniową z alarmem w którego w skład wchodzą m.in. czujnik tłuczonego szkła oraz czujnik przechyłu, a także m.in. w elektrycznie ogrzewane i wentylowane przednie fotele, elektrycznie ogrzewaną tylną kanapę, elektryczny ogrzewacz silnika oraz paliwa, wielofunkcyjną kierownicę, system audio ze zmieniarkę płyt CD oraz wejściem AUX (Premium 70 Sound System – 4 głośniki, Premium 150 Sound System – 7 głośników, Harman Kardon Sound System – 9 głośników) oraz możliwością instalacji telefonu komórkowego, popielniczki i zapalniczkę, tempomat, światła przeciwmgłowe, czujniki parkowania oraz automatyczny układ kontroli ciśnienia w oponach.
Silniki.
Od początku Saab 9-5 oferowany był tylko z jednostkami doładowanymi. Początkowa oferta, do 1999 roku, obejmowała trzy wersje: 2.0 T (1985 cm³) – 150 KM, 2.3 T (2290 cm³) – 170 KM i 3.0 T (2962 cm³) – 200 KM. Z czasem pojawiły się wersje silników Diesla, najpierw V6 3.0 TiD o mocy 176 KM, potem R4 2.2 TiD generujący 120 KM. W 2000 roku pojawił się mocniejszy silnik od 2.3 T 170 KM – 2.3 T 230 KM. Jednostka benzynowa B308 – 3.0 T V6 była, zaprojektowaną przez Saaba, doładowaną wersją silnika wolnossącego firmy Opel, generującego 211 KM. Oferowana była tylko ze skrzynią automatyczną w latach 1999–2003. Silnik miał pierwszy na świecie asymetryczny system zasilania turbiny z jednej głowicy, dzięki czemu zlikwidowano turbodziurę. Dostępny był w wyższych wersjach wyposażenia. W 2004 roku 3.0 t zastąpiono mocniejszymi wersjami silnika 2.3 T o mocy 220 KM oraz w wersji AERO – 250 KM. Zmieniono także moc wersji 2.3 T ze 170 na 185 KM. W limitowanej serii pojawił się model SportCombi Performance z silnikiem 2.3 T o mocy 305 KM, stając się tym samym najmocniejszym samochodem przednionapędowym produkowanym seryjnie w ostatnich latach.
Druga generacja.
Saab 9-5 II został po raz pierwszy zaprezentowany podczas targów motoryzacyjnych we Frankfurcie w 2009 roku.
Konstrukcyjnie auto zostało zbudowane na przedłużonej płycie podłogowej koncernu General Motors o nazwie Epsilon 2, na której powstał m.in. Opel Insignia. Zaprojektowano ją w ośrodku konstrukcyjnym Saaba w Trollhättan. Samochód nie ma nic wspólnego z pierwszą generacją pojazdu. Wygląd nawiązuje do prototypowego modelu Aero-X. Charakteryzuje się masywną stylistyką, szczególnie w tylnej części pojazdu. Tył samochodu otrzymał charakterystyczne tylne reflektory wykorzystujące technologię LED połączone wspólnym, cienkim pasem dwóch neonów. Zegary pojazdu stylizowane są w tematyce lotniczej. Z przodu pojazdu zastosowano charakterystyczne duże reflektory w kształcie brył lodu wyposażone w światła do jazdy dziennej wykonane w technologii LED. Stacyjkę podobnie jak w poprzedniej generacji umieszczono pomiędzy przednimi fotelami przy dźwigni zmiany biegów.
W 2011 roku podczas targów motoryzacyjnych w Genewie zaprezentowano prototyp wersji kombi. Produkcję pojazdu zakończono w 2012 roku z powodu upadłości producenta. Zdarzenie to pokrzyżowało plany produkcji wersji SportCombi, której powstało 33 prototypowych egzemplarzy. Po długim procesie homologacji, której Saab nie zdążył ukończyć, większość pojazdów udało się zarejestrować. Właściciele wylicytowanych wersji SportCombi otrzymali homologację głównie na terenie Niemiec, a następnie musieli starać się o zarejestrowanie pojazdów na terenie swoich państw. Jeden egzemplarz auta umieszczono w muzeum Saaba. Model był jednym z najkrócej produkowanych samochodów w historii.
Wersja SportCombi nawiązuje stylistycznie m.in. poprzez linię szyb do poprzedniej generacji modelu. Nadwozie kombi otrzymało elektrycznie otwieraną klapę bagażnika z możliwością regulacji wysokości podnoszenia.
Wersje wyposażeniowe.
Standardowe wyposażenie pojazdu obejmuje m.in. wyświetlanie informacji na szybie (pilot HUD), adaptacyjne oświetlenie, system ABS, adaptacyjny układ ESP, adaptacyjne podwozie Saab DriveSense z kontrolą tłumienia w czasie rzeczywistym, otwieranie i uruchamianie bez kluczyka, trzystrefową klimatyzację, elektryczne sterowanie szyb, elektryczne sterowanie lusterek, elektrycznie regulowane fotele przednie z możliwością regulacji podparcia lędźwiowego i wysokości fotela oraz dynamiczne wspomaganie parkowania, system rozpoznawania znaków drogowych, system ostrzegania o zmianie pasa ruchu, aktywne zagłówki oraz układ wykrywający ryzyko dachowania, a także system audio Premium wyposażony w 9-głośników, radioodbiornik z odtwarzaczem CD/MP3 oraz złączem AUX i USB. W wersji kombi standardowe wyposażenie obejmuje m.in. elektrycznie otwieraną i zamykaną klapę bagażnika za pomocą przycisku na desce rozdzielczej, na kluczyku lub „maty dotykowej” znajdującej się nad tylną tablicą rejestracyjną z możliwością zaprogramowania wysokości otwierania.
Opcjonalnie auto wyposażyć można było m.in. w system audio firmy Harman Kardon wyposażony w 11-głośników, system adaptacyjnego sterowania strumieniem świetlnym reflektorów biksenonowych (SmartBeam), który optymalizuje strumień światła w zależności od spotkanych na drodze warunków atmosferycznych oraz ruchu, nawigację satelitarną firmy Panasonic z 8-calowym ekranem dotykowym i wewnętrznym dyskiem twardym o pojemności 10 GB, system łączności z telefonem Bluetooth, tuner cyfrowy DAB, dwa 8-calowe monitory umieszczone w zagłówkach przednich foteli, kluczyk typu „keyless entry”, środkowy zagłówek i tylne boczne poduszki powietrzne razem z tylnymi napinaczami pasów, skórzaną tapicerkę, system DVD i tempomat z systemem ostrzegania o ryzyku kolizji, a także przekładnię automatyczną z możliwością ręcznej zmiany biegów za pomocą łopatek umieszczonych przy kierownicy (Sentronic) i elektrycznie regulowane fotele przednie z regulowanym podparciem bocznym oraz długością siedziska oraz regulacją podparcia lędźwiowego i wysokości.

</doc>
<doc id="169198" url="https://pl.wikipedia.org/wiki?curid=169198" title="Materiał genetyczny">
Materiał genetyczny

Materiał genetyczny – substancja chemiczna będąca fizycznym nośnikiem informacji genetycznej i dziedziczności. U wszystkich znanych organizmów żywych materiałem genetycznym jest DNA. U niektórych wirusów, np. u wirusa grypy lub wirusa HIV, funkcję tę pełni RNA.
Konwencja o różnorodności biologicznej w art. 2 określa materiał genetyczny jako "jakikolwiek materiał roślinny, zwierzęcy, mikrobiologiczny lub innego pochodzenia, zawierający funkcjonalne jednostki dziedziczności".

</doc>
<doc id="169202" url="https://pl.wikipedia.org/wiki?curid=169202" title="Stawy Możdżanowskie">
Stawy Możdżanowskie

Stawy Możdżanowskie – zespół około 40 stawów rybnych położonych w powiecie ostrowskim, na obszarze gminy Sośnie, w dolinie Baryczy, rozciągnięty wzdłuż osi Moja Wola-Możdżanów i położony na terenie Parku Krajobrazowego Dolina Baryczy oraz Obszaru Chronionego Krajobrazu Wzgórza Ostrzeszowskie i Kotlina Odolanowska. 
Charakterystyka.
Łączna powierzchnia stawów wynosi ok. 315 ha. Są to płytkie zbiorniki zebrane w kilka kompleksów w pobliżu wsi: 
W bezpośrednim sąsiedztwie stawów rybnych znajduje się osada Moja Wola, a także zespół stawów w Grabku (województwo dolnośląskie). Stawy Możdżanowskie otoczone są Lasem Moja Wola, a ich teren przecinają strumienie: Młyńska Woda, Sarni Rów oraz Kobylarka. 
Flora i fauna.
Do przedstawicieli flory należą:
Awifaunę reprezentują:

</doc>
<doc id="169204" url="https://pl.wikipedia.org/wiki?curid=169204" title="Sejsmiczność indukowana">
Sejsmiczność indukowana

Sejsmiczność indukowana – zjawiska sejsmiczne wywołane działalnością człowieka, wpływającą na stan jej naprężenia. Wstrząsy takie są zazwyczaj słabe.
Najczęstsze przyczyny sejsmiczności indukowanej:

</doc>
<doc id="169208" url="https://pl.wikipedia.org/wiki?curid=169208" title="Związek Polaków na Białorusi">
Związek Polaków na Białorusi

Zjednoczenie Społeczne „Związek Polaków na Białorusi”, ZPB () – stowarzyszenie Polaków na Białorusi założone w czerwcu 1990 roku, wywodzące się z istniejącego na Grodzieńszczyźnie od 1988 Polskiego Stowarzyszenia Kulturalno-Oświatowego im. Adama Mickiewicza oraz powstałego 18 lutego 1990 Polskiego Stowarzyszenia Kulturalno-Oświatowego „Polonia” w Mińsku.
Głównym celem Związku jest wspieranie polskiego szkolnictwa, polskiej kultury i tradycji oraz prasy. W najlepszym okresie swej działalności Związek skupiał ponad pięć tysięcy Polaków będących obywatelami Białorusi i był największą niezależną organizacją społeczną w tym kraju. Od 2013 roku siedzibą Związku uznawanego przez władze Republiki Białorusi jest Mińsk; władze ZPB uznawane przez rząd Rzeczypospolitej Polskiej utrzymują siedzibę w Grodnie.
Historia.
Związek Polaków na Białorusi został założony w 1990 roku (pierwszym prezesem został Tadeusz Gawin), choć za początek swego istnienia organizacja przyjmuje rok 1988. Pierwsza lata działalności Związku przypadły na okres „odwilży politycznej”, co umożliwiło rozwój działalności. Nawiązane zostały kontakty z białoruskimi politykami, przy czym ZPB wyraźnie sympatyzował (pomimo początkowych napięć) z demokratyczno-niepodległościowym Białoruskim Frontem Narodowym.
W lipcu 2000 roku prezesem został Tadeusz Kruczkowski, który zerwał współpracę z organizacjami opozycyjnymi. Uważał, że ekipa Gawina niepotrzebnie zmieniła stowarzyszenie społeczne w antyrządowe ugrupowanie polityczne. Nie uchroniło to jednak związku od szykan ze strony władz, a wewnątrz organizacji wystąpiły spory pomiędzy prezesem i jego poprzednikiem, które doprowadziły do zmniejszenia dotacji na Związek Polaków ze strony Polski.
W sierpniu 2003 roku białoruskie Ministerstwo Sprawiedliwości poinformowało Związek Polaków na Białorusi, że posiada wystarczające podstawy, aby rozpocząć proces jego likwidacji.
Organizacji zarzuca się, że wiele dokumentów nie jest tłumaczonych na język białoruski lub rosyjski oraz działają w niej niezarejestrowane struktury. Związek reprezentuje społeczność polską – stanowiącą ponad 4% mieszkańców Białorusi – liczy około 30 tysięcy członków i jest jedną z najliczniejszych organizacji pozarządowych.
Po upływie kadencji prezesa Tadeusza Kruczkowskiego na VI Zjeździe ZPB w marcu 2005 roku na stanowisko przewodniczącej Związku wybrano Andżelikę Borys, jednak władze białoruskie dopatrzyły się nieścisłości w przeprowadzeniu zjazdu i nie uznały wyboru. 27 sierpnia w Wołkowysku zorganizowano nowy Zjazd i przeprowadzono kolejne wybory, które wygrał Józef Łucznik. Tej decyzji nie uznały z kolei władze polskie; prezydent i rząd zapowiedzieli, wsparcie jedynie dla grupy kierowanej przez Andżelikę Borys.
Od tego momentu zaczął się podział Związku Polaków na Białorusi, a struktura i działalność ZPB została rozbita. Andżelikę Borys i popierających jest działaczy spotkały represje, które dotknęły również dziennikarzy wydających i rozpowszechniających polską prasę na Białorusi: gazetę „Głos znad Niemna” (na uchodźstwie) oraz czasopismo „Magazyn Polski” (na uchodźstwie). Część działaczy nieuznawanego przez Polskę ZPB otrzymała natomiast wieloletnie zakazy wjazdu na teren Rzeczypospolitej Polskiej (m.in. Tadeusz Kruczkowski i Józef Łucznik).
Równolegle z polską prasą na uchodźstwie w Grodnie nadal ukazuje się gazeta „Głos znad Niemna” redagowana i wydawana przez ZPB pod kierownictwem akceptowanym przez władzę. Gazeta ta nie jest wspierana finansowo przez Polskę, a dotowana z budżetu Białorusi.
Jedynie organizacja z władzami nieuznawanymi przez władze Białorusi jest uprawniona do wystawiania zaświadczeń potwierdzających aktywne zaangażowanie w działalność na rzecz języka polskiego i kultury polskiej lub polskiej mniejszości narodowej oraz do przyjmowania i przekazywania właściwemu konsulowi wniosków o przyznanie Karty Polaka.
W 2007 Związek Polaków na Białorusi (uznawany przez rząd Rzeczypospolitej Polskiej) został wyróżniony Wawrzynem Polonijnym Stowarzyszenia „Wspólnota Polska”.
W następnych latach sytuacja wokół ZPB nie zmieniała się, niezależne od władz struktury funkcjonowały nieformalnie, a ich działalność mimo utrudnień była generalnie tolerowana. 12 września 2009 roku w Grodnie odbył się zjazd lojalnej wobec władz frakcji pod kierownictwem Józefa Łucznika. Miejsce przeprowadzenia zjazdu do ostatniej chwili było trzymane w tajemnicy. Ostatecznie zjazd propaństwowej organizacji odbył się w grodzieńskiej fabryce nawozów „Azoty”, która jest zakładem ochranianym (osoby nieuprawnione nie mają wstępu na jej teren). W takiej atmosferze 133 delegatów (143 według innych danych) wybrało na nowego prezesa Stanisława Siemaszkę, znanego grodzieńskiego biznesmena polskiego pochodzenia. W swoim przemówieniu tuż po wyborze Siemaszko zapowiedział, że będzie dążyć do zwiększenia autorytetu organizacji oraz podejmie próby zniesienia zakazów wjazdu wydanych przez polskie władze najbardziej znanym członkom jego frakcji. Na zjeździe Związku nie było przedstawiciela polskich władz ani dyplomacji, na salę nie zostali wpuszczeni przedstawiciele polskich mediów. Następnymi prezesami lojalnej wobec władz w Mińsku struktury ZPB byli: Mieczysław Łysy (2012-2021) i Alaksandr Sonhin (od 2021).
Niezależnym Związkiem Polaków na Białorusi, po rezygnacji Andżeliki Borys, kierowali Andżelika Orechwo (2010-2012) i Mieczysław Jaśkiewicz (2012-2016). W okresie kierowania organizacją przez Jaśkiewicza doszło do konfliktu z oddziałem brzeskim ZPB, zaś sam Jaśkiewicz odszedł w atmosferze skandalu i oskarżeń o przywłaszczenie mienia. Od 2016 funkcję prezesa pełni ponownie Borys.
Po sfałszowanych wyborach prezydenckich i protestach w 2020 roku nastąpiły masowe represje wobec środowisk opozycyjnych i niezależnych, w tym w stosunku do ZPB i innych polskich organizacji. Aresztowani zostali czołowi działacze Związku, głównie ci powiązani z zarządem uznawanym przez rząd RP. Decyzją Sądu Rejonu Leninowskiego w Grodnie, od 30 grudnia 2021 roku, portal internetowy Związku z władzami uznawanymi przez rząd RP został uznany za ekstremistyczny przez władze Republiki Białorusi i tam zablokowany.

</doc>
<doc id="169210" url="https://pl.wikipedia.org/wiki?curid=169210" title="Literatura plebejska">
Literatura plebejska



</doc>
<doc id="169212" url="https://pl.wikipedia.org/wiki?curid=169212" title="Karol VIII Knutsson Bonde">
Karol VIII Knutsson Bonde

Karol VIII Knutsson Bonde (ur. 1 października 1408, zm. 15 maja 1470) – król szwedzki w latach 1448-1457, 1464-1465, 1467-1470, król norweski w latach 1449-1450 jako Karol I.
Życiorys.
Był synem Kanuta Bondego. W latach 1439-1441 był regentem, po śmierci Krzysztofa (1448) został obrany królem. Z powodu wewnętrznych zamieszek zmuszony był dwukrotnie do abdykacji (w 1457 i 1465). Panowanie jego wypełniły nieustanne walki z Danią i jej stronnikami wśród arystokracji szwedzkiej. Przez krótki czas (1449-1450) był królem norweskim.
W latach 1457-1464 schronił się w prowadzącej wojnę z zakonem krzyżackim Polsce. W zamian za pożyczkę w wysokości 15 tys. marek pruskich otrzymał w zastaw od Kazimierza Jagiellończyka ziemię pucką (980 km²).
Niewielkie państwo puckie istniało formalnie do 1460, kiedy to Puck zdobyli Krzyżacy. Później król znalazł schronienie w Gdańsku.

</doc>
<doc id="169215" url="https://pl.wikipedia.org/wiki?curid=169215" title="Śródmieście I (Kalisz)">
Śródmieście I (Kalisz)



</doc>
<doc id="169216" url="https://pl.wikipedia.org/wiki?curid=169216" title="Śródmieście II (Kalisz)">
Śródmieście II (Kalisz)



</doc>
<doc id="169219" url="https://pl.wikipedia.org/wiki?curid=169219" title="Obwód grodzieński">
Obwód grodzieński

Obwód grodzieński (biał. Гродзенская вобласьць, trb. "Hrodzienskaja wobłaść"; ros. Гродненская область) – obwód będący częścią Białorusi, leżący w jej północno-zachodniej części, przy granicy z Polską i Litwą. Dawna historyczna Grodzieńszczyzna Wielkiego Księstwa Litewskiego, odpowiadająca w przybliżeniu obwodowi grodzieńskiemu (biał. Hrodzienskaja wobłasć) . Stolicą obwodu jest Grodno. Skupisko mniejszości polskiej na Białorusi.
Podział administracyjny.
Obwód grodzieński dzieli się na 17 rejonów:
Geografia.
Obwód grodzieński położony jest w północno-zachodniej części Białorusi. Maksymalna odległość terytorialna z północy na południe obwodu grodzieńskiego wynosi 247 km, a ze wschodu na zachód obwodu wynosi 213 km. Całkowite terytorium obwodu wynosi 25 tys. km². Na północnym wschodzie graniczny z obwodem witebskim, na wschodzie z obwodem mińskim, a na południu z obwodem brzeskim. Na zachodzie graniczny z Polską (województwo podlaskie), a na północy z Litwą (okręg wileński). Terytorium jest przede wszystkim równinne, a jego wysokość wynosi ok. 120–180 m. Obwód leży w obrębie Niziny Niemeńskiej, Niziny Naroczańsko-Wileńskiej i Równiny Lidzkiej (do 170 metrów). Najniższy punkt znajduje się na północno-zachodniej części obwodu w miejscu, w którym Niemen wpływa na terytorium Litwy – wynosi 80 m n.p.m. Najwyższym punktem obwodu jest Góra Zamkowa (323 m) znajdująca się na obszarze Wyżyny Nowogródzkiej. Praktycznie całe terytorium obwodu należy do basenu Niemna i jego dopływów: Gawii, Dzitwy, Uszy, Szczary i Łosośnej. Na północnym zachodzie zaczyna swój bieg rzeka Narew – dopływ Wisły. Na terytorium obwodu znajduje się też Kanał Augustowski, łączący Wisłę i Niemen. Występują również jeziora: Jezioro Białe, Rybnica, Świteź, Świr.
Historia.
Obwód został utworzony 20 września 1944 roku dekretem Prezydium Rady Najwyższej ZSRR z części obwodów baranowickiego, białostockiego i brzeskiego, po wyparciu Niemców z tzw. Zachodniej Białorusi (ziem północno-wschodnich II Rzeczypospolitej) przez Armię Czerwoną. Utworzona na jego terenie sowiecka administracja cywilna w większości składała się z osób pochodzących ze wschodniej Białorusi lub z głębi ZSRR. Miejscowa ludność tylko w niewielkim stopniu otrzymała możliwość współudziału w realnym zarządzaniu obwodem. Cała kadra administracyjna na szczeblu obwodowym i rejonowym złożona była z byłych sowieckich partyzantów, z których 300 osób wysłano na kursy doszkalające KC KP(b)B. Podobnie było w rejonowych oddziałach milicji, szczególnie w miejscowościach zamieszkanych przez ludność polską, gdzie były one złożone prawie wyłącznie z osób niemiejscowych.
W wyniku działań wojennych prowadzonych w czasie II wojny światowej, na terenie obwodu zostało spalonych i zniszczonych 14 127 domów, z których do 1 czerwca 1945 roku odbudowano 3 226.
Od 1991 r. obwód stanowi jednostkę administracyjną niepodległej Republiki Białorusi.
Dziedzictwo kulturowe, historyczne i przyrodnicze obwodu grodzieńskiego i województwa podlaskiego promuje transgraniczny "Szlak Tyzenhauza" - od Sokółki do Grodna.
Demografia.
Liczba ludności:
Około 69% ludności obwodu żyje w miastach i miasteczkach, podczas gdy 31% ludności obwodu mieszka na wsi. Kobiety stanowią 53% populacji obwodu, a mężczyźni stanowią 47% populacji obwodu. Obwód zamieszkuje około 310 tys. dzieci w wieku poniżej 19 lat oraz 240 tys. osób powyżej 60 roku życia. Białorusini stanowią 62,3% mieszkańców obwodu grodzieńskiego. Obwód grodzieński zamieszkują także mniejszości narodowe: Polacy (24,8%), Rosjanie (10%), Ukraińcy (1,8%), Żydzi (0,4%), Tatarzy (0,2%), Litwini (0,2%) oraz inne narodowości (0,4%).
W obwodzie grodzieńskim dominującymi religiami są katolicyzm i prawosławie. W obwodzie znajduje się 165 cerkwi i 169 kościołów. Większość Polaków mieszkających w obwodzie należy do Kościoła rzymskokatolickiego.

</doc>
<doc id="169226" url="https://pl.wikipedia.org/wiki?curid=169226" title="Ryck">
Ryck

Ryck – rzeka w Niemczech na Pomorzu Przednim o długości ok. 28 km i głębokości średnio ok. 3 m.
Wypływa na północny wschód od Grimmen, przepływa przez Greifswald, gdzie utworzono na jej brzegach małe muzeum morskie, i uchodzi do Dänische Wieck – południowej odnogi Zatoki Greifswaldzkiej w dzielnicy Wieck. W przeszłości miała spore znaczenie jako droga transportowa towarów pomiędzy Greifswaldem a Bałtykiem.
Nazwa Ryck pochodzi od słowiańskiego "rjeka"/"rĕka" tj. „rzeka”. Współcześnie w języku polskim spotyka się formę "Reka".

</doc>
<doc id="169229" url="https://pl.wikipedia.org/wiki?curid=169229" title="Ismail Merchant">
Ismail Merchant

Ismail Merchant (ur. 25 grudnia 1936 w Bombaju, zm. 25 maja 2005 w Londynie) - brytyjski producent filmowy pochodzenia indyjskiego, życiowy partner oraz współpracownik reżysera Jamesa Ivory'ego. Sam również wyreżyserował kilka filmów.
Życiorys.
Do USA przybył w wieku 22 lat, by studiować ekonomię na New York University. W 1960 wyprodukował swój pierwszy krótkometrażowy film "The Creation of Woman", który pojawił się na MFF w Cannes i zdobył nominację do Oscara.
W tym samym czasie spotkał Jamesa Ivory’ego, z którym założył wkrótce spółkę producencką Merchant Ivory Productions. W 1963 powstał ich pierwszy film "The Householder". Razem stworzyli blisko 40 filmów, do wielu z nich scenariusz napisała Ruth Prawer Jhabvala. Współpraca Merchanta i Ivory’ego trwająca ponad 40 lat trafiła nawet do Księgi rekordów Guinnessa jako najdłużej trwająca współpraca w historii kina niezależnego.
W 1993 Merchant wyreżyserował swój debiutancki film "In Custody". Znany był także ze swojej twórczości pisarskiej - pisał nie tylko o filmie, ale także o kuchni indyjskiej.
Zasiadał w jury konkursu głównego na 55. MFF w Wenecji (1998). W 2002 został odznaczony Orderem Padma Bhushan.

</doc>
<doc id="169231" url="https://pl.wikipedia.org/wiki?curid=169231" title="Końskowola (gmina)">
Końskowola (gmina)

Końskowola – gmina wiejska w województwie lubelskim w powiecie puławskim.
Siedzibą gminy jest osada Końskowola.
Według danych z 31 marca 2011 gminę zamieszkiwały 9073 osoby. Ma 89,63 km², a gęstość zaludnienia wynosi 101 mieszk./km². Graniczy z następującymi gminami: gminą miejską Puławy oraz z gminami: Żyrzyn, Kurów, Wąwolnica i Kazimierz Dolny. Głównym dochodem mieszkańców gminy jest rolnictwo, w tym sprzedaż róż do Polski i poza granice kraju. Natomiast według danych z 31 grudnia 2017 roku gminę zamieszkiwały 8882 osoby.
Struktura powierzchni.
Według danych z roku 2002 gmina Końskowola ma obszar 89,63 km², w tym:
Gmina stanowi 9,61% powierzchni powiatu.
Historia.
Gmina Końskowola powstała za Królestwa Polskiego – 31 maja 1870 w powiecie nowoaleksandryjskim w guberni lubelskiej w związku z utratą praw miejskich przez miasto Końskowola i przekształceniu go w wiejską "gminę Końsko-Wola" w granicach dotychczasowego miasta. Do 1924 roku gmina składała się z samej Końskowoli i była określana jako „"osada miejska"” (SGKP) lub „"gmina miejska"” (w Dz.U. z 1924, lecz w Dz.U. z 1925 i 1933 już jako „"gmina wiejska"”); 1 stycznia 1925 do gminy przyłączono części obszaru: a) gmin Puławy (wsie: Młynki, Opoka, Pożóg, Starawieś, Witowice, przysiółek Końskowola, majątek Końskwola Poduchowna, folwark Końskowola oraz kolonie: Końskowola nr 1, 2 i 3) i b) Kurów (wieś Sielce, miejscowość Sielce-Młyn i folwark Pólki), przez co gmina stała się gminą wielowioskową. 9 lipca 1925 część obszaru gminy Końskowola – wieś Pożóg – włączono z powrotem do gminy Puławy. 1 kwietnia 1933 gminę Puławy zniesiono, a jej obszar (miejscowości Michałówka, Parchatka, Pożóg, Ruda Czechowska, Rudy, Skowieszyn, Włostowice, Wólka Profecka i Wronów) wcielono do gminy Końskowola. 17 listopada 1933 do Puław przyłączono z gminy Końskowola wsie: Wólkę Profecką, Włostowice, część wsi Rudy oraz obszary leśne, a 1 stycznia 1951 część gromady Rudy Kolonia (las Ruda Czechowska) oraz część gromady Młynki (gospodarstwo rolne Michałówka oraz obszary leśne).
Z dniem 29 września 1954 roku gminę zniesiono (w ramach ogólnej reformy reorganizującej administrację wiejską). Przywrócono ją 1 stycznia 1973, ponownie w powiecie puławskim; w jej skład weszło 16 sołectw. 12 października 1973 z gminy Końskowola wyłączono i przeniesiono do gminy Kurów Wygodę, stanowiącą do tej pory część sołectwa Chrząchów. Po kolejnej reformie administracyjnej, 1 czerwca 1975 roku zniesiono powiaty, w tym puławski (gmina wtedy weszła w skład tzw. „małego” województwa lubelskiego). Reforma administracyjna z 1998 roku przywróciła powiaty i od 1 stycznia 1999 gmina Końskowola ponownie należy do powiatu puławskiego w województwie lubelskim.
Demografia.
Dane z 2011:
Sąsiednie gminy.
Kazimierz Dolny, Kurów, Puławy (miasto), Puławy (gmina wiejska), Wąwolnica, Żyrzyn

</doc>
<doc id="169233" url="https://pl.wikipedia.org/wiki?curid=169233" title="Wenecja (dzielnica Ostrowa Wielkopolskiego)">
Wenecja (dzielnica Ostrowa Wielkopolskiego)



</doc>
<doc id="169234" url="https://pl.wikipedia.org/wiki?curid=169234" title="Kopiowanie (kynologia)">
Kopiowanie (kynologia)

Kopiowanie (kynologia) – zabieg chirurgiczny mający na celu ukształtowanie lub zredukowanie wielkości uszu lub długości ogona u psa. Wykonywanie tego zabiegu jest prawnie zabronione na terenie Polski.
Kopiowanie dawniej.
Początkowo ogony kopiowane były u większości ras w celach użytkowych Psami często poddawanymi tym zabiegom, były psy pasterskie tj. owczarek środkowoazjatycki, które ze względu na stróżująco-obronne funkcje były narażone na bezpośrednią konfrontację z takimi drapieżnikami, jak na przykład wilki. Stąd aby zmniejszyć ryzyko poważnych obrażeń redukowano długość ogona i w różnym stopniu przycinano małżowiny uszne szczeniąt. Psy myśliwskie także były poddawane zabiegom kopiowania z powodów praktycznych. Do takich psów zalicza się m.in. doga argentyńskiego, który był wykorzystywany do polowań na pumy. 
Istnieją rasy, u których cięcie ogonów i uszu ma znaczenie wyłącznie estetyczne i do takich ras należy m.in. schipperke.
W czasach Zjednoczonego Królestwa Wielkiej Brytanii istniał podatek nakładany na pracujące psy z ogonami. Żeby uniknąć zapłaty podatku, obcinano psom ogony. Podatek został zniesiony w 1796 roku, ale nie przerwało to stosowanej dotąd praktyki.
Kopiowanie we współczesnej kynologii.
Polska Federacja Kynologiczna ma w regulaminie zapis zabraniający hodowli i wystawianie psów z kopiowanymi uszami bądź ogonem ze względów innych niż zdrowotne. 
W przypadku uszu nielegalnie wykonuje się zabieg chirurgiczny mający na celu ukształtowanie chrząstki ucha u niektórych ras (np. dog niemiecki) uszy odpowiednio podkleja się plastrami, aby w ostateczności miały pionową pozycję. 
Kontrowersje.
Kopiowanie ogona i uszu są to dwa osobne zabiegi. Zwolennicy twierdzą, że zabiegi nie są znacząco bolesne i mogą zapobiegać przyszłym infekcjom, które mogą powodować silniejszy ból, niż sam zabieg obcinania, który zrobiony tuż po urodzeniu zapewni łatwe wyleczenie rany. Zabieg obcinania ogona wykonuje się między 10 a 14 dni od momentu narodzenia się szczenięcia. Przeciwnicy twierdzą, że zabieg nie ma uzasadnienia medycznego, jest wykonywany dla celów estetycznych, który tylko dostarcza zwierzęciu niepotrzebnego bólu.
Współczesne książki poświęcone komunikacji psów między sobą oraz z człowiekiem opierają się m.in. na analizie ustawienia uszu, sposobie położenia ogona i jego poruszaniu. W przypadku obcinania uszu i obcinania ogona ta komunikacja jest znacznie utrudniona. Pies za pomocą ogona i uszu daje znać, że czuje się zagrożony. Brak możliwości odczytania takiego sygnału może prowadzić do pogryzienia. 
Status prawny.
Współcześnie wiele państw zakazuje całkowicie dokonywania zabiegów kopiowania ogonów i uszu. W Europie, obcinanie uszu jest zabronione m.in. w tych państwach, które ratyfikowały Europejską Konwencję o Ochronie Zwierząt Domowych przyjętą przez Radę Europy (European Convention for the Protection of Pet Animals). Polska nie ratyfikowała Konwencji, zakaz obcinania w Polsce wynika z prawa krajowego. Zgodnie z uchwaloną w 2011 r. przez Sejm RP nowelizacją Ustawy o Ochronie Zwierząt, wszelkie zabiegi mające na celu zmianę wyglądu zwierzęcia i wykonywane w celu innym niż ratowanie jego zdrowia lub życia, a w szczególności przycinanie psom uszu i ogonów (kopiowanie) jest klasyfikowane jako znęcanie się nad zwierzętami i zagrożone karą pozbawienia wolności do lat 3.

</doc>
<doc id="169236" url="https://pl.wikipedia.org/wiki?curid=169236" title="Karol I Wojownik">
Karol I Wojownik

Karol I Wojownik (ur. 29 marca 1468 r. w Carignano, zm. 13 marca 1490 r. w Pinerolo) – książę Sabaudii i Piemontu, hrabia Aosty i Maurienne 1482-1490, tytularny król Cypru i Jerozolimy 1485-1490, margrabia Saluzzo 1487 – 1490.
Syn Amadeusza IX z dynastii sabaudzkiej i Jolanty de Valois (1434-1478), córki króla Francji Karola VII. Wstąpił na tron po swoim bracie Filibercie w 1482. Jako małoletni, rządy rozpoczął pod opieką swego stryja Filipa II Sabaudzkiego, zwanego też Filipem Bez Ziemi. W 1485 wdowa po jego stryju – Ludwiku Sabaudzkim, bezdzietna królowa Cypru – Charlotta odstąpiła mu swoje królestwo – odtąd książęta sabaudzcy i królowie sardyńscy nosili tytuł królów Cypru i Jerozolimy. W 1487 podbił alpejski markizat Saluzzo.
1 kwietnia 1485 ożenił się z Blanką de Montferrat (1472-1519), córką Wilhelma VIII, margrabiego Montferratu i Elisabetty Marii Sforzy, córki Franciszka I, księcia Mediolanu. Para miała dwoje dzieci:
Ordery.
 Najwyższy Order Zwiastowania Najświętszej Marii Panny (Order Annuncjaty) kawaler,a od 1482 Wielki Mistrz Zakonu Łańcucha (pierwotna nazwa orderu)

</doc>
<doc id="169237" url="https://pl.wikipedia.org/wiki?curid=169237" title="Stereogram">
Stereogram

Stereogram, obraz stereoskopowy – obraz przedstawiony na płaszczyźnie w taki sposób, aby sprawiał wrażenie trójwymiarowego. Wrażenie to widz może osiągnąć przy zastosowaniu specjalnych okularów o różnobarwnych szkiełkach lub odpowiednio ustawiając wzrok (np. rozszczepiając go) – użyty sposób jest zależny od techniki, jaką utworzono stereogram.
Pierwsze stereogramy znano już w XIX w. Najczęściej była to stereoskopowa para zdjęć lub rysunków poprawnie zorientowana i umiejscowiona do obserwacji stereoskopowej.
"Zasięg modelu stereoskopowego" to fragment całkowitego pokrycia pary zdjęć fotograficznych, która wykorzystywana jest do opracowania fotogrametrycznego. Zasięg modelu w fotogrametrii lotniczej zazwyczaj odpowiada prostokątowi, którego szerokość jest równa bazie zdjęć, a długość jest określona odległością pomiędzy sąsiednimi liniami lotu.

</doc>
<doc id="169239" url="https://pl.wikipedia.org/wiki?curid=169239" title="Międzynarodowy Rezerwat Biosfery „Karpaty Wschodnie”">
Międzynarodowy Rezerwat Biosfery „Karpaty Wschodnie”

Międzynarodowy Rezerwat Biosfery „Karpaty Wschodnie” – pierwszy rezerwat biosfery UNESCO leżący na obszarze trzech krajów, powstały w 1992 na terenie Bieszczadów, położony na terenie Polski, Słowacji i Ukrainy. Zajmuje powierzchnię 2080,89 km² (1087,24 km² – część polska, 407,78 km² – część słowacka, 585,87 km² – część ukraińska). Utworzony w ramach międzynarodowego programu „Człowiek i Biosfera”.
W skład Międzynarodowego Rezerwatu Biosfery „Karpaty Wschodnie” wchodzą:
Na terenie Polski "strefę wewnętrzną" stanowią obszary ochrony ścisłej BdPN (ok. 70% powierzchni Parku), "strefę buforową" obszary ochrony częściowej BdPN, zaś "strefę przejściową" oba parki krajobrazowe.
Międzynarodowy Rezerwat Biosfery „Karpaty Wschodnie” powstał w 1992 roku, a w jego skład weszły trzy parki na terenie Polski i Chroniony Krajobrazowy Obszar „Wschodnie Karpaty” na terenie Słowacji. W 1999 do rezerwatu zostały włączone parki ukraińskie.
Bieszczadzki Park Narodowy i Park Narodowy „Połoniny” otrzymały „Dyplom Europejski” przyznany przez Radę Europy w 1998.

</doc>
<doc id="169240" url="https://pl.wikipedia.org/wiki?curid=169240" title="Erriapus (księżyc)">
Erriapus (księżyc)

Erriapus (Saturn XXVIII) – mały księżyc Saturna, odkryty pod koniec września 2000 roku przez Johna Kavelaarsa i Bretta Gladmana z zespołem za pomocą 3,6-metrowego Teleskopu Kanadyjsko-Francusko-Hawajskiego na Mauna Kea.
Nazwa.
W sierpniu 2003 roku ogłoszono nazwę księżyca jako Erriapo (w celowniku). W 2007 roku nazwa ta została poprawiona na Erriapus (w mianowniku). Nazwa pochodzi od imienia giganta z mitologii galijskiej.
Orbita.
Erriapus należy do grupy galijskiej nieregularnych zewnętrznych księżyców planety. Podobieństwo orbit i lekko czerwonawa barwa powierzchni może wskazywać, że satelity z tej grupy mają wspólne pochodzenie, lub że jest on fragmentem Albioriksa.

</doc>
<doc id="169241" url="https://pl.wikipedia.org/wiki?curid=169241" title="Królestwo Małej Armenii">
Królestwo Małej Armenii



</doc>
<doc id="169245" url="https://pl.wikipedia.org/wiki?curid=169245" title="Nolan Bushnell">
Nolan Bushnell

Nolan Bushnell (ur. 5 lutego 1943) – amerykański przedsiębiorca, konstruktor i projektant gier komputerowych.
Bushnell ukończył w 1968 roku studia na Uniwersytecie Stanowym Utah. W czasie nauki zetknął się między innymi z zaprojektowaną przez Steve'a Russella grą "Spacewar!", która zainteresowała go do tego stopnia, że postanowił sam zająć się wytwarzaniem gier. W 1971 roku wraz z Tedem Dabneyem skonstruował swój pierwszy automat do gry, klon "Spacewar" o nazwie "Computer Space", który nie odniósł jednak finansowego sukcesu. W 1972, gdy wraz z Dabneyem założył firmę Atari, rynek gier komputerowych właściwie jeszcze nie istniał. Jedynymi maszynami do gry były automaty do pinballa. Gra "Pong" – pierwszy produkt Atari, odniosła sukces i dała Bushnellowi środki na ekspansję. Atari dynamicznie rozwijało produkcję gier, a w 1976 zostało sprzedane wytwórni Warner Communications. Przez firmę przewinęli się między innymi Steve Jobs i Steve Wozniak.
Bushnell został usunięty z kierownictwa Atari w 1978 roku po wielu konfliktach z zarządem Warner Communications, tracąc posadę na rzecz Raya Kassara. Zajął się nowym przedsięwzięciem – siecią restauracji Pizza Time Theathres, których główną atrakcją były gry komputerowe oraz maskotka - mysz Chuck E. Cheese. Obecnie ponownie zainteresowany jest rynkiem gier komputerowych. Z satysfakcją planuje objęcie posady w radzie nadzorczej firmy Atari (dawniej Infogrames) wraz z Tomem Virdenem zamiast Phila Harrisona. W Los Angeles założył również firmę Speed to Learn, opracowującą nowatorski system nauczania w szkołach. Metoda polega na wykorzystywaniu gier komputerowych i – jak twierdzi Bushnell – pozwala przyswajać materiał nawet dziesięciokrotnie szybciej, niż w tradycyjny sposób.

</doc>
<doc id="169246" url="https://pl.wikipedia.org/wiki?curid=169246" title="Powieść fantastyczna">
Powieść fantastyczna

Powieść fantastyczna – powieść, w której świat przedstawiony kształtowany jest w ten sposób, że odbiega od tego, co w danej kulturze uznaje się za rzeczywiście istniejące, przy czym światu temu przypisuje się w toku narracji realny byt. Powieść fantastyczna wykorzystuje często tradycyjne wątki baśniowe, ludowe, a także przewidywania naukowo-techniczne.

</doc>
<doc id="169247" url="https://pl.wikipedia.org/wiki?curid=169247" title="Sośnie">
Sośnie

Sośnie (niem. "Suschen)" – wieś w Polsce, położona w województwie wielkopolskim, w powiecie ostrowskim, w gminie Sośnie. Siedziba gminy Sośnie.
Położenie.
Sośnie położone są na południowym skraju doliny Baryczy, na wysokości 129 m n.p.m., nad strumieniami Młyńska Woda, Kobylarka i Polska Woda, przy drodze powiatowej Odolanów - Twardogóra, około 23 km na południowy zachód od Ostrowa Wielkopolskiego i 20 km od Twardogóry.
Historia.
Jest to jedna z najstarszych wsi powiatu ostrowskiego, znana od 1268 roku. Historycznie położona jest na rubieżach Śląska. W początkach XIV wieku istniał tu zamek obronny. Od XVI wieku do 1886 roku należały do dóbr międzyborskich. W 1854 roku wybudowano dla księcia brunszwicko-oleśnickiego Wilhelma pałac w Mojej Woli, a w 1886 wydzielono, należące do Daniela von Diergardt (a po 1891 do wdowy po nim, Agned von Diergardt), dobra o tej samej nazwie, w których znalazły się także Sośnie. 
Po traktacie wersalskim w 1920 wieś odłączono od Śląska, z powiatu sycowskiego, i przyłączono do Polski.
W latach 1942-1944 znajdował się tu hitlerowski obóz pracy dla około 60 osób. Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.
W okresie międzywojennym w miejscowości stacjonował komisariat Straży Granicznej i placówka II linii SG „Sośnie”.
Inne informacje.
W Sośniach funkcjonują również:
Sport.
W gminie Sośnie działał klub piłkarski GKS Zawisza Sośnie. Ostatnio klub występował w Kaliskiej B-Klasie, wycofał się po rundzie jesiennej sezonu 2015/16.

</doc>
<doc id="169248" url="https://pl.wikipedia.org/wiki?curid=169248" title="The Matrix">
The Matrix



</doc>
<doc id="169249" url="https://pl.wikipedia.org/wiki?curid=169249" title="Żores Ałfiorow">
Żores Ałfiorow

Żores Iwanowicz Ałfiorow, ros. Жорес Иванович Алфёров (ur. 15 marca 1930 w Witebsku, zm. 1 marca 2019 w Sankt Petersburgu) – rosyjski fizyk, laureat Nagrody Nobla (2000).
Życiorys.
Jego ojciec był Białorusinem, a matka Żydówką. Studiował na wydziale elektroniki Instytutu Elektrotechnicznego im. Lenina w Leningradzie. Od 1953 wieloletni pracownik (od 1987 – dyrektor) Instytutu Fizyki i Techniki w Leningradzie (obecnie Petersburgu). W 1970 uzyskał stopnień doktora nauk w dziedzinie nauk technicznych i matematycznych. W 1991 został wiceprzewodniczącym Rosyjskiej Akademii Nauk (1972 członek korespondent, 1979 członek rzeczywisty). Był także przewodniczącym Naukowego Centrum Rosyjskiej Akademii Nauk w Petersburgu. Od 1988 był członkiem zagranicznym PAN, a od 1990 – członkiem National Academy of Sciences w Waszyngtonie. Od 1995 zasiadał w Dumie z ramienia partii komunistycznej.
Prowadził prace nad heterostrukturami półprzewodnikowymi (strukturami wielowarstwowymi otrzymywanymi metodą kontrolowanego wzrostu monokrystalicznych warstw różnych pod względem chemicznym półprzewodników i metali, nakładanych kolejno na siebie), użyciem heterostruktur do budowy laserów półprzewodnikowych stosowanych w łączach światłowodowych oraz odtwarzaczach płyt kompaktowych. 
Naukowiec Był autorem 4 książek naukowych, 400 artykułów naukowych i 50 wynalazków w dziedzinie technologii półprzewodników.
W roku 2000 otrzymał Nagrodę Nobla (wspólnie z Herbertem Kroemerem, niezależnie od Jacka Kilby'ego) za „rozwinięcie technologii heterostruktur półprzewodnikowych, wykorzystywanych w technice bardzo wielkiej częstotliwości i optoelektronice”. Był również laureatem licznych innych nagród, m.in. Nagrody Leninowskiej (1972), Nagrody Państwowej ZSRR (1984), Nagrody Rosyjskiej Akademii Nauk im. Joffego (1996), Nagrody Kioto (2001).
Wielokrotnie odznaczony, m.in.: Orderem Zasług dla Ojczyzny I, II, III i IV klasy, Orderem Lenina, Orderem Rewolucji Październikowej, Orderem Czerwonego Sztandaru Pracy i Orderem „Znak Honoru”.

</doc>
<doc id="169252" url="https://pl.wikipedia.org/wiki?curid=169252" title="Sośnie Ostrowskie">
Sośnie Ostrowskie

Sośnie Ostrowskie – stacja kolejowa w Sośniach, w Polsce, w województwie wielkopolskim, w powiecie ostrowskim (wielkopolskim). Według klasyfikacji PKP ma kategorię dworca lokalnego.
W roku 2017 stacja obsługiwała 50–99 pasażerów na dobę.

</doc>
<doc id="169262" url="https://pl.wikipedia.org/wiki?curid=169262" title="Grogram">
Grogram

Grogram lub grogam (od fr. "gros grain" – gruboziarnisty) – trwała, bardzo szorstka, gruba tkanina, wykonana z jedwabiu z domieszką wełny lub moheru, bądź z mieszanki tych dwóch materiałów. Często impregnowana przez podbicie gumą. Ze względu na swe wodoodporne właściwości służyła do wyrobu nieprzemakalnych ubrań roboczych oraz marynarskich sztormiaków.
Przezwisko „Grogram” lub „Old Grog” nosił admirał Royal Navy Edward Vernon, uważany za wynalazcę grogu.

</doc>
<doc id="169264" url="https://pl.wikipedia.org/wiki?curid=169264" title="Kazimierz Olesiak">
Kazimierz Olesiak

Kazimierz Piotr Olesiak (ur. 22 lutego 1937 w Hucie Drewnianej) – polski polityk, doktor habilitowany nauk rolniczych i leśnych, działacz ruchu ludowego.
Poseł na Sejm PRL IX kadencji, wiceprezes Rady Ministrów oraz minister rolnictwa, leśnictwa i gospodarki żywnościowej w rządzie Mieczysława Rakowskiego (1988–1989), przez niespełna pół roku (1989–1990) prezes Naczelnego Komitetu Wykonawczego PSL „Odrodzenie”.
Życiorys.
Syn Franciszka i Adeli, pochodzi z rodziny chłopskiej. W latach 1954–1956 pracował jako wychowawca w domu dziecka w Chorzenicach, następnie w 1962 ukończył Szkołę Główną Gospodarstwa Wiejskiego w Warszawie. W 1959 wstąpił do Zjednoczonego Stronnictwa Ludowego, po studiach pracował krótko w aparacie partyjnym Komitetu Wojewódzkiego ZSL w Łodzi, w 1962 został pracownikiem naukowym SGGW. W latach 1963–1967 odbył studia doktoranckie w Polskiej Akademii Nauk, a w 1974 habilitował się w dziedzinie nauk rolniczych i leśnych. W połowie lat 70. pracował jako ekspert Organizacji Narodów Zjednoczonych do spraw Wyżywienia i Rolnictwa (FAO) w Sri Lance, ponadto zajmował stanowiska w aparacie partyjnym ZSL oraz aparacie rządowym m.in. jako doradca i dyrektor gabinetu wiceprezesa Rady Ministrów i zastępca kierownika Wydziału Prezydialnego Naczelnego Komitetu ZSL. Wchodził w skład kierownictwa ZSL, był zastępcą członka Naczelnego Komitetu od kwietnia 1980 do marca 1984, członkiem Naczelnego Komitetu i członkiem Prezydium Naczelnego Komitetu od marca 1984 oraz sekretarzem Naczelnego Komitetu od lipca 1984 do grudnia 1988.
W latach 1982–1984 pełnił funkcję podsekretarza stanu w Ministerstwie Finansów, w latach 1981–1985 sekretarza Rady Gospodarki Żywnościowej Rady Ministrów. W 1985 zasiadł w Sejmie IX kadencji i objął stanowisko przewodniczącego Komisji Rolnictwa, Leśnictwa i Gospodarki Żywnościowej, które pełnił do listopada 1988. W październiku 1988 został powołany na stanowisko wiceprezesa Rady Ministrów, ministra rolnictwa, leśnictwa i gospodarki żywnościowej oraz przewodniczącego Rady Gospodarki Żywnościowej. Funkcje te pełnił do końca istnienia rządu Mieczysława Rakowskiego. Był przedstawicielem strony rządowej w zespole ds. gospodarki i polityki społecznej w czasie obrad Okrągłego Stołu.
Był jedną z czołowych postaci ruchu ludowego w okresie transformacji ustrojowej. Od listopada 1989 do maja 1990 przewodniczył Naczelnemu Komitetowi Wykonawczemu Polskiego Stronnictwa Ludowego „Odrodzenie” (wchodził również w skład Rady Naczelnej), a od maja 1990 był członkiem Rady Naczelnej nowego Polskiego Stronnictwa Ludowego. W latach 1994–1998 pełnił funkcję prezesa Banku Gospodarki Żywnościowej S.A. W 2011 został członkiem honorowego komitetu ds. obchodów jubileuszu 80 lat „Zielonego Sztandaru”.
Odznaczony Złotym Krzyżem Zasługi, Krzyżem Kawalerskim, Oficerskim i Komandorskim z Gwiazdą (1998) Orderu Odrodzenia Polski, Medalem 40-lecia Polski Ludowej oraz odznakami: „Zasłużony dla Miasta Poznania” i „Zasłużony dla Miasta Szczecina”.

</doc>
<doc id="169265" url="https://pl.wikipedia.org/wiki?curid=169265" title="Saab 94">
Saab 94

Saab 94 znany także jako Saab Sonett I - samochód koncepcyjny szwedzkiej marki Saab wyprodukowany w sześciu lub siedmiu egzemplarzach w latach 1955–1957. Samochód został zaprezentowany podczas salonu samochodowego we Sztokholmie 16 marca 1956 roku.
Historia i opis modelu.
W latach 50. XX wieku, kiedy Saab po II wojnie światowej przerzucił się z budowania samolotów na produkcję aut osobowych, Rolf Mellde, projektant oraz entuzjasta wyścigów, pracujący dla Saaba wraz z trzema współpracownikami - Larsem Olovem Olssonem, Olle Linkdvistem i Gotta Svenssonem – opracowali całkowicie nowy, wyjątkowy model - Saab 94/Sonett I. 
Nazwa Sonett wzięła się od stwierdzenia Rolfa Mellde "Så nätt den är" (czyt.: [so nett de e]), które w języku szwedzkim oznacza w przybliżeniu "Ładny on jest". Cały projekt pojazdu kosztował zaledwie 75 tysięcy koron szwedzkich. Pierwszy egzemplarz powstał w „szopie” w Åsaka, niedaleko Trollhättan.
Pojazd to lekka konstrukcja z aluminiową ramą o skorupowej konstrukcji oraz dwuosobowym nadwoziu wykonanym z włókna szklanego napędzana dwusuwowym, trzycylindrowym silnikiem benzynowym o pojemności 748 cm3 i mocy 59 KM osiągającym prędkość maksymalną na poziomie 160 km/h.
Auto wykorzystywane miało być w serii wyścigów GT. Niestety zmiana przepisów w 1958 roku pokrzyżowała te plany.
Łącznie zbudowano sześć egzemplarzy. Obecnie dwa egzemplarze znajdują się w Muzeum Saaba w Trollhättan.

</doc>
<doc id="169270" url="https://pl.wikipedia.org/wiki?curid=169270" title="Ujsoły (gmina)">
Ujsoły (gmina)

Ujsoły – gmina wiejska w województwie śląskim, w powiecie żywieckim. W latach 1975–1998 gmina położona była w województwie bielskim.
Gmina Ujsoły położona jest w południowej części województwa śląskiego, w Beskidzie Żywieckim, tuż przy granicy ze Słowacją. Gmina ma charakter typowo górski, zajmuje obszar prawie 11 tysięcy ha podzielony na cztery sołectwa: Ujsoły, Glinka, Złatna, Soblówka zamieszkiwane przez prawie 5 tysięcy osób.
Siedziba gminy to Ujsoły.
Ujsoły to jeden z najbardziej dziewiczych zakątków Polski. Największym bogactwem tej ziemi są lasy zajmujące ponad 70% powierzchni całej gminy. W celu ochrony tego cennego przyrodniczo terenu włączono cały obszar gminy w obręb Żywieckiego Parku Krajobrazowego i utworzono 3 rezerwaty przyrody: Oszast, Muńcuł, Dziobaki chroniące pozostałości prastarej puszczy karpackiej.
Według danych z 30 czerwca 2004 gminę zamieszkiwało 4686 osób. Natomiast według danych z 31 grudnia 2019 roku gminę zamieszkiwało 4541 osób.
Struktura powierzchni.
Według danych z roku 2002 gmina Ujsoły ma obszar 109,95 km², w tym:
Gmina stanowi 10,57% powierzchni powiatu.
Demografia.
Dane z 30 czerwca 2004:
Folklor góralski
Początki gospodarowania na tym terenie sięgają wieku XV. Pierwszymi osadnikami byli pasterze napływający z terenu Karpat Wschodnich, którzy wykorzystywali dobre warunki do wypasu bydła i osiedlali się na okolicznych halach. Początkowo osadnicy byli ludźmi wolnymi, później wraz z wprowadzaniem gospodarki folwarcznej oraz zmuszaniem do odrabiania pańszczyzny ich swoboda była ograniczana, wobec czego okazywali swój sprzeciw w zbójnictwie.
Turystyka.
Przez tereny obecnej gminy przechodził historyczny szlak handlowy prowadzący na słowacką Orawę i dalej do Wiednia.
Wytyczono tu ponad 80 km szlaków pieszych i 70 km szlaków rowerowych biegnących po najbardziej atrakcyjnych widokowo szczytach górskich. W Złatnej na Śmierdzącym Potoku znajduje się źródełko wody siarkowej zwane Źródłem Matki Boskiej, .
Turyści mogą przenocować w schroniskach górskich na Hali Lipowskiej, Hali Rysianka, Rycerzowej i Krawcowym Wierchu oraz w pensjonatach prywatnych.
Kultura.
Izba regionalna w Glince gromadzi stare, ręcznie wykonane sprzęty użytku domowego oraz dawniej używane sprzęty rolnicze stanowiące o pracowitości i trudzie mieszkańców.
Przodkowie pozostawili po sobie bogate dziedzictwo kulturowe: zwyczaje, język, stroje starannie chronione przez współczesnych mieszkańców wsi doceniających mądrość i dorobek ojców. Na terenie gminy działają zespoły folklorystyczne kultywujące stare tradycje: "Juhas", "Młode Juhasy", "Jedlicka" oraz "Cichowianie" z Soblówki.
Zespół pieśni i tańca "Juhas" może się poszczycić występami w wielu krajach świata i udziałem w licznych festiwalach folklorystycznych. Dziecięcy zespół folklorystyczny nosi nazwę "Tęczowe kropelki".
Huda
Tylko w Ujsołach przetrwał niespotykany nigdzie indziej zwyczaj palenia "hud" czyli wielkich ognisk w noc świętego Wawrzyńca. Zwyczaj ten stał się okazją do obchodów corocznego święta gromadzącego liczne rzesze miłośników gór i góralskich tradycji.
Cykliczne imprezy promocyjne:
Sąsiednie gminy.
Jeleśnia, Milówka, Rajcza, Węgierska Górka. Gmina sąsiaduje ze Słowacją.

</doc>
<doc id="169280" url="https://pl.wikipedia.org/wiki?curid=169280" title="Kimpulung Mołdawski">
Kimpulung Mołdawski

Kimpulung Mołdawski (rum. "Câmpulung Moldovenesc"; starosłow. "Dołhopole") – największa miejscowość górskiej części Bukowiny południowej, położona w okręgu Suczawa w Rumunii. Leży nad rzeką Mołdawą. Przed I wojną światową mieszkało tu kilkuset Polaków. Miasto położone jest na wysokości 600–650 m n.p.m. w zwężeniu doliny Câmpulung pomiędzy dwiema dosyć wysokimi graniami: Obcinele Bucovinei i Munții Stânișoarei.
Historia.
Kimpulung był kurortem wypoczynkowym i uchodził za najładniej położoną miejscowość całej Bukowiny (łącznie z jej północną częścią). Dodatkowo było to uzdrowisko klimatyczne. Oprócz tego miasto jest znane z pobliskich źródeł nafty i pokładów rudy żelaznej. Pod koniec imperium Habsburgów istniały w Kimpulungu trzy cerkwie, w tym dwie prawosławne i jedna unicka, jeden kościół rzymskokatolicki i synagoga.
W średniowieczu Kimpulung stanowił stolicę "tari", tj. niezależnej wspólnoty terytorialnej, związku kilkunastu wsi i nie podlegał innej władzy feudalnej. Było to związane z wyjątkowo szerokimi nadaniami i prawami uzyskanymi przez mieszkańców obwodu kimpuluńskiego, funkcjonującego jako ośrodek przygranicznej obrony Mołdawii. Nadania te określały zarówno wolności gospodarcze, miejskie i wiejskie, jak i polityczne, prawne i sądownicze. System tej autonomii przetrwał aż do przejęcia Bukowiny przez Austrię. Podczas wojny z Turcją Kimpulung w 1690 roku zajęły oddziały polskie pod dowództwem chorążego Nikodema Żaboklickiego. W owej chwili miasto liczyło sobie 377 rodzin, czyli około 1500 mieszkańców. W 1794 roku Austria oficjalnie uznała Kimpulung za miasto. W roku 1880 mieszkało w nim 5534 mieszkańców, a w 1914 już około 8500. Wskazuje to na napływ przede wszystkim Niemców, ale i Polaków, Rusinów i Żydów.
Współczesność.
Dziś Kimpulung to duże miasto. Na początku lat osiemdziesiątych liczyło około 20 000 mieszkańców. Jednak w okresie turystycznym liczba osób przebywających w nim może wzrosnąć o drugie tyle. Miasto posiada kilka szkół, hotele, podstawową bazę turystyczną, pocztę, kina, restauracje, bary, wyspecjalizowane sklepy, szpital, aptekę i banki.
W mieście położone jest muzeum drewnianej sztuki ludowej z kolekcją zawierającą 12 000 eksponatów. Są tam narzędzia do obróbki drewna, drewniane przedmioty, wozy, sanie, instrumenty muzyczne, elementy konstrukcji, rzeźby itd. Wśród eksponatów można obejrzeć rzeźbione laski pasterskie, w tym jedną ze scenami z życia Stefana Wielkiego, pustelnika Daniela, fundacji Putny.
W Kimpulungu znajduje się kościół katolicki i kilka cerkwi. Koło targu widać budynek dawnej synagogi, lecz w czasach powojennych powróciło do Kimpulunga bardzo niewielu Żydów i wspólnota jest na wymarciu.
Z Kimpulungu regularnie odjeżdżają pociągi do Suczawy przez Gura Humorului. Turystyczne trasy wyjściowe to drogi wspinające się na obydwa masywy, między którymi leży miasto.
Miastem partnerskim jest Dąbrowa Górnicza.

</doc>
<doc id="169281" url="https://pl.wikipedia.org/wiki?curid=169281" title="Prohibicja">
Prohibicja

Prohibicja (fr. "prohibition", z łac. "prohibitio" 'zakaz') – częściowy lub pełny zakaz produkcji i dystrybucji napojów alkoholowych. Najczęściej rozumie się pod tym pojęciem okres w historii USA (lata 1920–1933). W szerszym znaczeniu może odnosić się także do podobnego zakazu dotyczącego narkotyków.
Prohibicja w Stanach Zjednoczonych.
Prohibicja (jako prawo federalne; poprzednio również legislatury stanowe reglamentowały obrót alkoholem) projektu kongresmena Andrew Volsteada wprowadzona została przez 18. poprawkę do Konstytucji Stanów Zjednoczonych. Poprawka ta, ratyfikowana 16 stycznia 1919, zakazywała produkcji, importu i eksportu, przewozu oraz sprzedaży wszelkich napojów alkoholowych na terenie USA. Co istotne, ustawa nie zakazywała kupowania ani picia tych napojów.
Wprowadzenie prohibicji w życie w 1920 było ogromnym sukcesem Amerykańskiego Towarzystwa Krzewienia Wstrzemięźliwości oraz ruchu sufrażystek (równocześnie biegła ratyfikacja 19. poprawki, dającej prawo głosu kobietom). Okres obowiązywania prohibicji był typowym przykładem zasady niezamierzonych skutków.
Reformatorzy otwarcie twierdzili, że prohibicja została wprowadzona przeciw "powszechnie znanym pijackim przyzwyczajeniom imigranckich robotników". Efektem jej wprowadzenia było jednak przyczynienie się do wewnętrznej konsolidacji mniejszości narodowych, zamiast zachęcenia ich do przejmowania amerykańskiego sposobu życia. W okresie I wojny światowej szczególnie trafiała do przekonania opinii publicznej argumentacja, że zboże potrzebne na chleb dla wojska wykorzystywane jest do produkcji piwa, a właściciele browarów to w większości Niemcy.
W wyniku poprawki wydział do spraw prohibicji włączono do ministerstwa skarbu, ale kolejni prezydenci odmawiali przeznaczenia środków na jego działalność. Właściwie wówczas ukształtowała się zorganizowana przestępczość (mafia): w Chicago – głównie włoska (kontrolowała 50% handlu) i irlandzka, w Nowym Jorku – żydowska (50%) i m.in. polska (12%).
W rezultacie można było pić alkohol częściej, w gorszych warunkach, gorsze gatunki i po wyższych cenach. Ustawa skonfliktowała społeczeństwo amerykańskie, dzielące się na „suchych”, tj. zwolenników prohibicji, i na „mokrych”, czyli jej przeciwników.
Zniesienie prohibicji było jednym z głównych haseł w kampanii wyborczej F. D. Roosevelta w 1932. Na mocy 21. poprawki została zniesiona 5 grudnia 1933 r. Ustawa o prohibicji była niezręcznym posunięciem socjotechniki i przyczyniła się do konsolidacji i doskonalenia działań amerykańskich instytucji przestępczych.

</doc>
<doc id="169282" url="https://pl.wikipedia.org/wiki?curid=169282" title="McDonaldyzacja">
McDonaldyzacja



</doc>
<doc id="169283" url="https://pl.wikipedia.org/wiki?curid=169283" title="Rząd Rzeczypospolitej Polskiej na uchodźstwie">
Rząd Rzeczypospolitej Polskiej na uchodźstwie

Rząd Rzeczypospolitej Polskiej na uchodźstwie – rząd Rzeczypospolitej Polskiej istniejący w latach 1939–1990, będący legalną kontynuacją władz II Rzeczypospolitej, zmuszonych opuścić Polskę po agresji III Rzeszy i ZSRR na nią we wrześniu 1939 i okupacji całego terytorium Polski przez agresorów. Siedzibą rządu był Paryż, później Angers (na zasadzie eksterytorialności), a od końca czerwca 1940 (po upadku Francji) – Londyn (stąd też często bywa on potocznie nazywany rządem londyńskim). Do 5 lipca 1945 r. był powszechnie uznawany na arenie międzynarodowej (z wyjątkiem ZSRR oraz III Rzeszy i jej sojuszników) za jedyny legalny rząd Polski; po tej dacie utracił status podmiotu prawa międzynarodowego, jednak mimo to funkcjonował nadal, aż do pierwszych powszechnych wyborów prezydenckich w Polsce w 1990 r. Władze RP na uchodźstwie zakończyły swoją działalność po wyborze i zaprzysiężeniu Lecha Wałęsy na prezydenta Polski i przekazaniu mu insygniów prezydenckich przez ostatniego prezydenta RP na uchodźstwie – Ryszarda Kaczorowskiego .
Historia.
Etap francuski (wrzesień 1939 – czerwiec 1940).
Wobec agresji Niemiec (1 września 1939) i ZSRR (17 września 1939) na Polskę, władze Rzeczypospolitej zmuszone zostały do przeniesienia siedziby poza granice kraju dla uniknięcia niewoli i wymuszonej kapitulacji. W nocy z 17 na 18 września prezydent RP i wódz naczelny przekroczyli granicę polsko-rumuńską w Kutach mając przyrzeczony zgodnie z i układem sojuszniczym pomiędzy Polską a Rumunią z 1921 przejazd do Francji (fr. "droit de passage"). Pod równoległym naciskiem władz III Rzeszy, ZSRR i Francji, władze Rumunii zażądały wbrew V konwencji haskiej zrzeczenia się od władz RP ich suwerennych prerogatyw państwowych pod groźbą internowania. Na skutek odmowy prezydenta RP, premiera i naczelnego wodza zostali oni internowani przez władze Rumunii w przygotowanych jeszcze w pierwszej połowie września 1939 ośrodkach internowania.
Dlatego też należało wyznaczyć władze Rzeczypospolitej spośród polityków polskich, którzy znajdowali się poza zasięgiem obu agresorów (III Rzeszy i ZSRR). Niekwestionowanymi kandydatami w sytuacji załamania struktur państwa byli przedstawiciele dyplomatyczni Rzeczypospolitej chronieni immunitetem dyplomatycznym. W konsekwencji 25 września prezydent RP Ignacy Mościcki, zgodnie z art. 24 konstytucji kwietniowej (upoważniającym do wyznaczenia następcy prezydenta RP w stanie wojny), na swego następcę wyznaczył Bolesława Wieniawę-Długoszowskiego, ambasadora RP we Włoszech. Jednak ze względu na przebywających w Paryżu przedstawicieli partii opozycyjnych w stosunku do sanacji i wywołanego ich naciskami sprzeciwu rządu Francji (co było ingerencją w suwerenność decyzji sojuszniczej Polski) Wieniawa-Długoszowski zrzekł się nominacji, a na urząd prezydenta RP został nominowany przez prezydenta RP Ignacego Mościckiego i objął go skutecznie Władysław Raczkiewicz. Wszystkie zarządzenia prezydenta Mościckiego były antydatowane na 17 września 1939, z miejscem wydania w Kutach na terytorium Rzeczypospolitej, by utrzymać ciągłość władzy i państwa polskiego. Po konsultacjach z przedstawicielami antysanacyjnej opozycji (b. Front Morges) prezydent Raczkiewicz powołał na urząd prezesa Rady Ministrów generała Władysława Sikorskiego, który powołał z kolei koalicyjny gabinet. W jego skład weszli przedstawiciele SN, SP, SL, PPS oraz mniej eksponowani politycy sanacyjni:
Do tego pierwotnego składu wkrótce dołączyli:
Prawnomiędzynarodowa ciągłość instytucji państwowych Polski została w ten sposób, wbrew deklaracjom Niemiec i ZSRR zawartych w układzie o granicach i przyjaźni z 28 września 1939, zachowana i była uznawana przez cały okres II wojny światowej na forum międzynarodowym.
Niemcy i ZSRR stwierdziły wspólnie 28 września 1939, że państwo polskie przestało istnieć. Pod naciskiem ZSRR stosunki dyplomatyczne z Polską zerwały w październiku 1939: Litwa, Łotwa, Estonia i Mongolia, pod naciskiem Niemiec stosunki zerwała z chwilą przystąpienia do wojny po stronie Niemiec 1 września 1939 Słowacja.
W październiku do Paryża przybył gen. Kazimierz Sosnkowski i prezydent Raczkiewicz (chory na białaczkę) wyznaczył go na swego następcę w razie, gdyby sam nie mógł pełnić urzędu do końca wojny. Gen. Sosnkowski wszedł do rządu jako minister bez teki. 9 grudnia, po rezygnacji z uczestnictwa w rządzie Aleksandra Ładosia, jego miejsce jako minister bez teki zajął Stanisław Kot, bliski przyjaciel gen. Sikorskiego, który 9 października 1940 objął resort spraw wewnętrznych. 2 listopada 1939 prezydent wydał zarządzenie o rozwiązaniu Sejmu RP i Senatu RP. 7 listopada 1939 Sikorski objął urząd Wodza Naczelnego i Generalnego Inspektora Sił Zbrojnych. W listopadzie siedzibę rządu przeniesiono do Angers (Château de Pignerolle), gdzie posiadał status eksterytorialny. 30 listopada na podstawie 4 Konwencji Haskiej z 1907 roku o prawach i zwyczajach wojny lądowej wydano dekret "o nieważności aktów prawnych władz okupacyjnych."
9 grudnia 1939 prezydent RP powołał Radę Narodową Rzeczypospolitej Polskiej – organ doradczy rządu i prezydenta – substytut parlamentu z nominacji prezydenta RP. W jej skład wchodziło 12 – 24 członków. Na czele Rady stanął Ignacy Paderewski, a wiceprzewodniczącymi zostali: Tadeusz Bielecki (SN), Stanisław Mikołajczyk (SL) i Herman Lieberman (PPS). 18 grudnia rząd wydał deklarację, która formułowała najważniejsze cele działania na emigracji. Deklaracja określała III Rzeszę jako głównego wroga Polski, zapowiadała walkę o wyzwolenie Polski u boku aliantów i utworzenie armii polskiej na Zachodzie, zawierała ogólnikowe stwierdzenia w sprawie kształtu Polski powojennej, a także zapowiedź konsolidacji i kierowania podziemiem niepodległościowym w kraju.
10 października 1939 powołano specjalną komisję ds. zbadania przyczyn klęski wrześniowej, pod przewodnictwem gen. Józefa Hallera. Komisja była narzędziem porachunków politycznych z politykami i urzędnikami obozu sanacyjnego, których odsuwano od służby państwowej.
30 listopada 1939 prezydent Władysław Raczkiewicz w przemówieniu do kraju wygłoszonym w polskiej rozgłośni radia paryskiego, które następnie zostało opublikowane w „Monitorze Polskim”, stwierdził: "„W ramach konstytucji kwietniowej postanowiłem te jej przepisy, które uprawniają mnie do samodzielnego działania, wykonywać w ścisłym porozumieniu z prezesem Rady Ministrów”". Na mocy tego porozumienia, znanego w historiografii pod nazwą umowy paryskiej, prezydent zrzekł się swoich prerogatyw, osłabiając w ten sposób swoją pozycję ustrojową w konstytucji kwietniowej, która dawała mu władzę niemalże absolutną. Podkreślić należy wyraźnie niekonstytucyjny charakter tej umowy. Prezydent nie miał bowiem możliwości scedowania swoich osobistych uprawnień na inną osobę, czyniąc to wyłącznie na podstawie własnej deklaracji – mogło to nastąpić wyłącznie poprzez nowelizację przepisów konstytucji, a tej mocy prezydent, nawet w czasie stanu wojennego, nie miał. Umowa stanowiła jednak istotny element z punktu widzenia bieżącej polityki wewnętrznej rządu na uchodźstwie, będący wyrazem pewnego kompromisu pomiędzy przedstawicielami sanacji, z którą związany był prezydent Raczkiewicz, a opozycją reprezentowaną przez premiera Sikorskiego, którego obóz polityczny nie uznawał konstytucji kwietniowej za legalną.
Jednym z głównych zadań Rządu RP było rozbudowywanie Polskich Sił Zbrojnych. Podpisano szereg umów z Brytyjczykami i Francuzami, planowano nawet stworzenie 100-tysięcznej armii polskiej we Francji. Ostatecznie, 4 stycznia 1940 podpisano polsko-francuski układ wojskowy i umowę lotniczą. Choć planów tych nie udało się do końca zrealizować, to we Francji powstały już wiosną 1940 następujące wielkie jednostki: 1. Dywizja Grenadierów (pod dowództwem gen. bryg. Bronisława Ducha), 2. Dywizja Strzelców Pieszych (pod dowództwem gen. bryg. Bronisława Prugara-Ketlinga), Samodzielna Brygada Strzelców Podhalańskich (pod dowództwem gen. bryg. Zygmunta Bohusza-Szyszki), Polskie Siły Powietrzne (sformowano jeden zwarty dywizjon 1/145 Warszawski). Organizowano także 3. i 4. Dywizje Piechoty oraz 10. Brygadę Kawalerii Pancernej (pod dowództwem gen. bryg. Stanisława Maczka). Z inicjatywy rządu polskiego utworzono także Brygadę Strzelców Karpackich gen. Stanisława Kopańskiego w Syrii.
Już w październiku 1939 przy rządzie emigracyjnym został odtworzony Fundusz Kultury Narodowej.
Etap londyński (od czerwca 1940).
Na wiosnę 1940 Niemcy rozpoczęły ofensywę na froncie zachodnim. Szybko zajęły Danię, Norwegię, Luksemburg, Belgię, Holandię i wreszcie – 22 czerwca 1940 – także Francja podpisała rozejm z Rzeszą. Polski rząd postanowił skorzystać z osobistego zaproszenia premiera Winstona Churchilla i przenieść swą siedzibę do Londynu. Wieczorem 17 czerwca gen. Sikorski zwrócił się do jednostek polskich z rozkazem, by kierowały się do portów zachodnich, a dowódcy nawiązywali kontakty z oficerami armii brytyjskiej i ewakuowali podległe sobie oddziały. Zaraz potem Naczelny Wódz udał się samolotem do Londynu, gdzie 19 czerwca spotkał się z premierem Churchillem i uzgodnił wstępne warunki funkcjonowania Polskich Sił Zbrojnych w Wielkiej Brytanii. Również 19 czerwca rozpoczęła się zorganizowana akcja ewakuacyjna polskich oddziałów. Niestety, do Anglii zdołała się przedostać jedynie ok. 1/3 stanu osobowego Polskich Sił Zbrojnych.
5 sierpnia 1940 podpisano polsko-brytyjską umowę wojskową. Utworzono m.in. I Korpus Polski, przemianowany w 1942 na I Korpus Pancerno-Motorowy (gen. Marian Kukiel), 1. Samodzielną Brygadę Spadochronową (gen. Stanisław Sosabowski), 1. Dywizję Pancerną (gen. Stanisław Maczek) i Polskie Siły Powietrzne (w tym sławny dywizjon 303, który odegrał kluczową rolę w bitwie o Anglię).
W II poł. 1940 jedną z najbardziej absorbujących rząd polski spraw były rokowania z rządem czechosłowackim na emigracji. W ich efekcie, 11 listopada 1940 podpisano deklarację polsko-czechosłowacką o utworzeniu po wojnie federacji państw Europy Środkowej (otwartej dla reszty państw). Z racji wrogiego stanowiska ZSRR plan ten nie doszedł do skutku.
Rząd od początku swej działalności angażował się w budowanie Polskiego Państwa Podziemnego. Już 13 listopada 1939 został powołany przez gen. Sikorskiego, na mocy uchwały Rady Ministrów z 8 listopada tegoż roku, Komitet Ministrów dla Spraw Kraju (KMSK). Jego przewodniczącym został gen. Kazimierz Sosnkowski, a oprócz niego do pierwszego składu KMSK zostali desygnowani: Aleksander Ładoś, Marian Seyda, Jan Stańczyk i gen. Marian Kukiel. Głównym zadaniem tego organu było czuwanie nad wszystkimi sprawami, związanymi z doprowadzeniem do wyzwolenia Polski spod okupacji niemieckiej i sowieckiej. 6 stycznia 1940 gen. Sikorski wydał zarządzenie reorganizujące Komitet Ministrów dla Spraw Kraju, który został przemianowany na Komitet dla Spraw Kraju (KSK). Na posiedzeniu KSK 28 lutego 1940 został uchwalony regulamin organizacyjny pracy Komitetu. Podjęte przez niego uchwały miały być zatwierdzane przez premiera lub rząd RP, a wykonaniem zatwierdzonych uchwał mieli się zajmować: w przedmiocie spraw wojskowych – kierownictwo tajnej organizacji wojskowej działającej na ziemiach okupowanej Polski, a w przedmiocie prac politycznych – minister kierujący działem ogólnej i politycznej łączności z krajem. W oparciu o te założenia w okupowanym kraju powstawały struktury państwa podziemnego, współpracujące z władzami na uchodźstwie.
27 września 1939 (jeszcze podczas oblężenia Warszawy i przed powołaniem 30 września przez prezydenta RP rządu Władysława Sikorskiego), w przewidywaniu kapitulacji Warszawy została w ramach sztabu obrony Warszawy i Komitetu Obywatelskiego przy sztabie, powołana Służba Zwycięstwu Polski, której dowódcą został gen. Michał Karaszewicz-Tokarzewski, organizacja o charakterze wojskowo-politycznym (analogicznie do POW). SZP podporządkowała się zwierzchnictwu Naczelnego Wodza (formalnie był nim do 7 listopada 1939 r. marsz. Edward Rydz-Śmigły). Pierwszy meldunek SZP przez nieporozumienie trafił do Rydza-Śmigłego (adresowany był do Naczelnego Wodza) a dopiero potem dotarł do gen. Władysława Sikorskiego. Sikorski, wykorzystując opisaną sytuację jako pretekst, obawiając się zbyt dużego wpływu oficerów sanacyjnych na rozwój sytuacji w kraju, rozwiązał SZP i 13 listopada 1939 powołał na jej miejsce Związek Walki Zbrojnej – organizację o charakterze apolitycznym i ogólnonarodowym. Na jego czele stanął przebywający w Paryżu gen. Kazimierz Sosnkowski, któremu podlegali: dowódca obszaru okupacji niemieckiej gen. Stefan Rowecki i dowódca obszaru okupacji sowieckiej gen. Michał Karaszewicz-Tokarzewski, dotychczasowy zwierzchnik SZP. Celami ZWZ było przygotowywanie się do walki w momencie załamania Niemiec, szkolenie oficerów, gromadzenie broni. 14 lutego 1942 ZWZ przemianowano na Armię Krajową, której komendantem został gen. Stefan Rowecki ps. „Grot”. Armia Krajowa działała do 19 stycznia 1945, kiedy to została rozwiązana przez gen. Leopolda Okulickiego.
Pod koniec 1940 Rząd RP powołał Delegaturę Rządu na Kraj, jako reprezentację rządu w okupowanym kraju. Delegatem Rządu został Cyryl Ratajski (do września 1942), po nim funkcję tę objął Jan Piekałkiewicz (do 1943), a po jego aresztowaniu – Jan Stanisław Jankowski. Ostatnim Delegatem Rządu był Stefan Korboński.
18 lipca 1940 prezydent Władysław Raczkiewicz zdecydował się zdymisjonować generała Władysława Sikorskiego z funkcji premiera. Było to zgodne z konstytucją kwietniową, ale naruszało postanowienia umowy paryskiej, zgodnie z którą każda zmiana premiera musiała być uzgodniona z dotychczasowym premierem. Misję tworzenia nowego rządu Raczkiewicz powierzył dotychczasowemu ministrowi spraw zagranicznych – Augustowi Zaleskiemu. Oficjalnie powodem dymisji był niekonsultowany z prezydentem i rządem memoriał złożony przez Sikorskiego w czerwcu 1940 Brytyjczykom, postulujący utworzenie na terytorium ZSRR 300-tysięcznej armii złożonej z Polaków przebywających w ZSRR, a faktycznie – chęć odzyskania władzy na emigracji przez sanację i wzięcia politycznego odwetu na Sikorskim. Przeciwko dymisji opowiedziała się grupa oficerów blisko związana z Wodzem Naczelnym, jak również Rada Narodowa RP. W konsekwencji 20 lipca Raczkiewicz, również pod naciskiem Brytyjczyków, zmuszony był wycofać swą decyzję.
W sierpniu 1940 Rada Ministrów uchwaliła tymczasowy statut Biura Prac Politycznych, Ekonomicznych i Prawnych (jego istnienie zostało formalnie usankcjonowane dopiero na mocy dekretu prezydenta z dnia 28 sierpnia 1941), do którego zadań miało należeć opracowanie programu rewindykacji terytorialnych i innych postulatów, do których urzeczywistnienia Polska zmierza w wyniku toczącej się wojny. Zgodnie ze statutem na czele biura stał odpowiedzialny za jego działalność minister, a kierownictwo ogólne pracami biura sprawował jego prezes. Ministrem odpowiedzialnym za działalność biura został mianowany Marian Seyda. W kwestii granicy wschodniej polski rząd na uchodźstwie przez cały okres swego istnienia stał na stanowisku bezwzględnej nienaruszalności wschodniej granicy państwa sprzed 17 września 1939. Więcej uwagi natomiast poświęcano problemowi granicy zachodniej i północnej Polski. W środowiskach polskich na emigracji i w kraju panowała zgoda w kwestii przyłączenia do Polski terytorium byłego Wolnego Miasta Gdańska, Śląska Opolskiego oraz całości Prus Wschodnich z Królewcem włącznie. Już jednak w marcu 1940 w rządzie gen. Władysława Sikorskiego wypracowano program przesunięcia jej na linię Szczecin-Odra-Nysa Łużycka. Plany przesunięcia granicy ściśle wiązano z wysiedleniem z terytorium Polski ludności niemieckiej, której łączną liczbę szacowano na 7 mln. Wysiedlenie Niemców rozumiano nie tylko jako środek represji i odwetu, ale i jako element porządkujący granicę etniczną z granicą państwową. Liczono także, iż wobec perspektywy załamania się władzy hitlerowskiej, nastąpi masowa ucieczka zarówno administracji niemieckiej, jak i niemieckiej ludności cywilnej w głąb III Rzeszy, co znacznie zmniejszy liczbę tych, których władze polskie będą zmuszone wysiedlić. Odpowiedź na pytanie, czy należy wysiedlić z Polski wszystkich Niemców – także tych mających przed wrześniem 1939 polskie obywatelstwo – była zróżnicowana.
22 czerwca 1941 Niemcy zaatakowały ZSRR i fakt ten był (oprócz przystąpienia Stanów Zjednoczonych do wojny z Niemcami) rozstrzygający dla dalszych losów II wojny światowej. Izolowana na kontynencie od upadku Francji Wielka Brytania w radiowym przemówieniu Winstona Churchilla zaproponowała ZSRR bez warunków wstępnych sojusz i pomoc. W konsekwencji za pośrednictwem rządu brytyjskiego rozpoczęto także w Londynie rokowania polsko-radzieckie i w ich efekcie podpisano specjalne porozumienie. Układ ten, zwany układem Sikorski–Majski (od nazwisk sygnatariuszy), został podpisany 30 lipca 1941 i postanawiał, że:
Dodano także protokół dodatkowy o udzieleniu „amnestii” dla wszystkich polskich więźniów w ZSRR.
Podpisanie układu wywołało poważny kryzys w rządzie i związanym z nim podziemiem w kraju. 25 lipca minister spraw zagranicznych August Zaleski podał się do dymisji. To samo zrobili Marian Seyda i Kazimierz Sosnkowski. Głównym zarzutem wysuwanym przeciw układowi było zawarcie go w trybie niekonstytucyjnym (przez premiera bez zgody prezydenta RP i kontrasygnaty ministra spraw zagranicznych) i brak w układzie jednoznacznej deklaracji sowieckiej w kwestii przywrócenia granicy polsko-sowieckiej określonej w traktacie ryskim. Prezydent Raczkiewicz nawoływał do zerwania wszelkich rozmów z Sowietami i odmówił ratyfikacji układu. Był to drugi tak poważny kryzys w łonie Rządu Emigracyjnego i doprowadził on do rozłamu zagranicznej koalicji. Nowym ministrem spraw zagranicznych został w konsekwencji 3 września Edward Raczyński, ministrem spraw wewnętrznych Stanisław Mikołajczyk, ministrem sprawiedliwości Herman Lieberman. Rozwiązano również Radę Narodową, a jej nowy skład powołano dopiero 3 lutego 1942 (przewodniczącym został Stanisław Grabski).
1941–1945.
12 sierpnia 1941 Rada Najwyższa ZSRR wydała dekret o amnestii dla Polaków więzionych w ZSRR. 14 sierpnia podpisano umowę wojskową polsko-radziecką, na mocy której miano utworzyć ze zwolnionych więźniów armię polską (organizacyjnie i personalnie podlegającą Polakom, a taktycznie – Sowietom) do walki z Niemcami u boku Armii Czerwonej. We wrześniu na dowódcę armii wyznaczono więzionego dotychczas na moskiewskiej Łubiance gen. Władysława Andersa. Najpoważniejszym problemem, jaki pojawił się podczas formowania jednostek polskich w ZSRR, był niedobór kadry oficerskiej. Według szacunków sztabu Naczelnego Wodza, na terytorium ZSRR powinno przebywać co najmniej 15 tys. polskich oficerów. Polskie władze podjęły starania o wcielenie ich do armii Andersa. Szybko jednak okazało się, że tylko niewielka część z nich stawiła się do służby. Strona polska, nie przewidując tego, co się stało, zaczęła zabiegać u Sowietów o wyjaśnienie losu zaginionych oficerów, co których było wiadomo, że jesienią 1939 r. zostali osadzeni w trzech obozach: w Kozielsku, Ostaszkowie i Starobielsku. Inne napotkane problemy związane były z niedotrzymywaniem umowy o dostarczaniu zaopatrzenia i wyżywienia dla tworzących się jednostek oraz niechęci ZSRR przywrócenia polskiego obywatelstwa białoruskim, ukraińskim i litewskim mieszkańcom Kresów Wschodnich. Władze radzieckie były skłonne uznać za obywateli polskich wyłącznie osoby narodowości polskiej i żydowskiej. W konsekwencji doprowadziło to do podjęcia decyzji o ewakuacji armii polskiej z ZSRR. 30 listopada 1941 do ZSRR przybył gen. Sikorski, gdzie 3–4 grudnia odbył on serię rozmów ze Stalinem, które zakończyły się podpisaniem wspólnej deklaracji politycznej, w której Stalin zgodził się m.in. na ewakuację części wojska polskiego (25 000 żołnierzy) do Iranu, pozostającego pod kontrolą Brytyjczyków (nastąpiła ona w marcu 1942). Zapytany o zaginionych oficerów Stalin wykręcał się dziwnymi opowieściami o ich rzekomej ucieczce do Mandżurii. W tym czasie gen. Anders odrzucił wysunięte przez Sowietów żądanie, aby w możliwie jak najkrótszym czasie skierować na front dwie polskie dywizje, gdyż zdawał sobie sprawę z tego, że nie zdołają one w żaden sposób zmienić sytuacji militarnej, mogą natomiast szybko zostać rozbite przez Niemców. Władze ZSRR zaczęły zarzucać Polakom brak chęci do walki z Niemcami i ograniczyły dostawę sprzętu i żywności dla Armii Polskiej. W tej sytuacji rząd brytyjski rozpoczął zabiegi u Stalina w celu wysłania pozostałych jeszcze w ZSRR oddziałów na Środkowy Wschód. W lipcu 1942 podjęto ostatecznie decyzję o ewakuacji wszystkich jednostek polskich do Iranu. W sierpniu 1942 opuściło terytorium ZSRR ponad 116 tys. żołnierzy i ludności cywilnej.
Na mocy dekretu prezydenta RP z dnia 6 lipca 1942 w miejsce dotychczasowego Biura Prac Politycznych, Ekonomicznych i Prawnych utworzony został urząd Ministra Prac Kongresowych. Do jego zadań miało należeć przygotowanie niezbędnych zagadnień politycznych, prawnych i ekonomicznych w celu wypracowania stanowiska Polski na przyszłą konferencję (kongres) pokojową kończącą II wojnę światową (stąd nazwa). Pierwszym ministrem prac kongresowych 13 lipca 1942 mianowany został Marian Seyda.
13 kwietnia 1943 Niemcy ogłosili informacje o odkryciu w lasach koło Katynia pod Smoleńskiem masowych grobów polskich oficerów. O dokonanie zbrodni oskarżyli stalinowskie NKWD, podając, że wszystkie ofiary zostały zamordowane wiosną 1940. Władze radzieckie zaprzeczyły i w odpowiedzi na to oświadczyły, że polscy jeńcy latem 1941 rzekomo wpadli w ręce niemieckie i przez Niemców mieli wówczas zostać zamordowani. W tej sytuacji rząd gen. Sikorskiego, który od sierpnia 1941 nie mógł uzyskać od Sowietów żadnej informacji o losie zaginionych oficerów, zwrócił się do Międzynarodowego Czerwonego Krzyża z prośbą o wyjaśnienie sprawy. Przypadkowo nastąpiło to w dniu, w którym z identycznym apelem wystąpili również Niemcy. Władze sowieckie natychmiast oskarżyły Polaków o kolaborację z hitlerowcami i jednostronnie zerwały stosunki dyplomatyczne z rządem gen. Sikorskiego.
4 lipca 1943 w do dziś nie do końca wyjaśnionych okolicznościach zginął w Gibraltarze, wracając z inspekcji oddziałów polskich na Bliskim Wschodzie gen. Władysław Sikorski. Wydarzenie to okazało się przełomowe dla dalszych losów polskiego rządu na uchodźstwie i jego pozycji w koalicji antyhitlerowskiej. Alianci zachodni (w grudniu 1941, po ataku japońskim na Pearl Harbor, do wojny po stronie aliantów przystąpiły USA) deklarowali wielokrotnie, że przystąpili do wojny w obronie niepodległości Polski i ich celem jest doprowadzenie walki z hitlerowskimi Niemcami do zwycięskiego końca. Zarazem jednak Churchill zwłaszcza od momentu, gdy stało się jasne, że ziemie polskie spod niemieckiej okupacji będzie wyzwalała Armia Czerwona, zaczął coraz częściej głosić, że rząd brytyjski nigdy nie gwarantował Polsce niezmienności jej przedwojennej granicy z ZSRR, będącym najważniejszym obok USA sojusznikiem Wielkiej Brytanii. Kilkanaście polskich dywizji walczących w krajach Europy Zachodniej i na Bliskim Wschodzie nie było w stanie zrównoważyć militarnych atutów ZSRR. Dlatego też przywódcy USA i Wielkiej Brytanii, w imię utrzymania dobrych stosunków z totalitarnym mocarstwem Stalina, postanowili – wbrew literze podpisanej 14 sierpnia 1941 Karty Atlantyckiej – wspólnie z Sowietami, bez udziału, wiedzy i zgody Polaków zdecydować o terytorialnym kształcie powojennego państwa polskiego. Na konferencji w Teheranie (28 listopada – 1 grudnia 1943) przywódcy trzech mocarstw koalicji antyhitlerowskiej – Franklin D. Roosevelt, Winston Churchill i Józef Stalin – uznali, że wschodnia granica Polski winna przebiegać wzdłuż ustalonej po I wojnie światowej linii Curzona. Utrata połowy terytorium państwa miała zostać zrekompensowana obszarami niemieckimi położonymi na zachód i północ od przedwojennej granicy II RP. O wynikach konferencji nie zostały poinformowane polskie władze. Uczyniono to na prośbę Roosevelta, który obawiał się utraty głosów Polonii amerykańskiej w zbliżających się wyborach prezydenckich w USA. W ten sposób w Teheranie praktycznie definitywnie rozstrzygnięto sprawę granic Polski na wschodzie.
Skutkiem katastrofy gibraltarskiej i śmierci gen. Sikorskiego był również kryzys wśród polskich elit politycznych w Londynie. Prezydent Raczkiewicz tymczasowo, do czasu oficjalnego powołania nowego premiera, wyznaczył na to stanowisko wicepremiera w rządzie Sikorskiego – Stanisława Mikołajczyka. Spotkało się to jednak z protestami opozycji sanacyjnej z Augustem Zaleskim i gen. Kazimierzem Sosnkowskim na czele. Ostatecznie konflikt został zażegnany w ten sposób, że premierem został już na stałe Mikołajczyk, popierany nie tylko przez swoje SL, ale także PPS oraz Churchilla. Urząd Naczelnego Wodza został oddzielony od premiera i powierzony został gen. Sosnkowskiemu. Mikołajczyk miał dużą swobodę doboru ministrów i do 15 lipca 1943 zdołał utworzyć nowy gabinet, w skład którego weszli:
Sprawą priorytetową dla rządu Mikołajczyka było utrzymanie integralności terytorialnej państwa polskiego w granicach ryskich. Prowadzona w okupowanym kraju akcja „Burza” polegała na samodzielnym wyzwalaniu ziem polskich, z których wycofywali się Niemcy, przez Armię Krajową zanim zrobi to Armia Czerwona. Efekty operacji nie przyniosły oczekiwanych rezultatów. Sowieci, dzięki ogromnej przewadze liczebnej, dokonywali masowych aresztowań i wywózek w głąb ZSRR wśród członków polskiego ruchu oporu. W tym czasie premier Churchill w lutym 1944 oficjalnie uznał zasadność roszczeń sowieckich do granicy z Polską, a prezydent USA Roosevelt oświadczył wprost, że żadnej wojny z ZSRR o ponowne wcielenie do Polski milionów Ukraińców i Białorusinów prowadzić nie będzie. Sytuację dodatkowo komplikowało powołanie przez ZSRR w lipcu 1944 marionetkowego, komunistycznego rządu polskiego, nazwanego Polskim Komitetem Wyzwolenia Narodowego (PKWN). Jednocześnie z kłopotami na arenie międzynarodowej narastał konflikt w łonie samego rządu emigracyjnego, gdzie tworzyła się coraz silniejsza grupa opozycyjna względem polityki premiera.
Wobec wkroczenia Armii Czerwonej na ziemie polskie, legalne władze państwa polskiego działające w konspiracji na okupowanych przez Niemców terenach stanęły przed koniecznością współpracy z Sowietami. Sytuacja Polskiego Państwa Podziemnego była w tym czasie szczególnie trudna – wspierane przez NKWD jednostki Armii Czerwonej zwalczały wszelkie przejawy samodzielności konspiracji, uznając je za działalność antyradziecką. Pomagały także w formowaniu nowych komunistycznych władz podporządkowanych Moskwie, dokonując aresztowań wśród członków Polskiego Państwa Podziemnego. Stąd też 26 kwietnia 1944 roku prezydent RP na emigracji Władysław Raczkiewicz wydał dekret "o tymczasowej organizacji władz na terytorium Rzeczypospolitej", na mocy którego w maju 1944 roku dotychczasowa Delegatura Rządu na Kraj została przekształcona w Krajową Radę Ministrów. Na jej czele stanął dotychczasowy delegat rządu na kraj Jan Stanisław Jankowski w randze wicepremiera Rządu RP, a jego zastępcami w randze ministrów zostali: Stanisław Jasiukowicz, Adam Bień oraz Antoni Pajdak. Radę podzielono na departamenty, będące odpowiednikami przedwojennych urzędów centralnych administracji państwowej. KRM miała za zadanie przygotowanie władz podziemnych do przejęcia kontroli nad wyzwalanym krajem, stanowiąc zalążek przyszłej władzy wykonawczej wyzwolonej spod okupacji Polski. W praktyce nie odgrywała ona większej roli politycznej z uwagi na malejące znaczenie rządu RP na uchodźstwie w koalicji antyhitlerowskiej oraz coraz głębszą infiltrację struktur Polskiego Państwa Podziemnego przez Sowietów. Ostatecznie zakończyła ona swoją działalność 28 marca 1945 roku, kiedy to NKWD aresztowało w Pruszkowie członków KRM. Następnego dnia przewieziono ich do Moskwy, gdzie w przeprowadzonym w czerwcu tegoż roku pokazowym procesie szesnastu, w oparciu o sfałszowane dowody, zostali skazani na kary więzienia. Pozostający na wolności członkowie władz PPP w kwietniu 1945 r. podjęli decyzję o nieodtwarzaniu KRM ze względu na zagrożenie ze strony Sowietów i brak realnych możliwości wpływu na sytuację w Polsce.
Po klęsce akcji „Burza” Brytyjczycy coraz częściej zaczęli naciskać na rząd RP w Londynie, aby ten uznał linię Curzona za wschodnią granicę Polski. Mikołajczyk nie godził się na to. Usiłował rozmawiać bezpośrednio ze Stalinem i dążył do przywrócenia stosunków dyplomatycznych z ZSRR na warunkach jak najkorzystniejszych dla Polski. W tym celu 30 lipca 1944, przy osobistym zaangażowaniu brytyjskiego premiera, wyjechał do Moskwy na negocjacje ze Stalinem i ludowym komisarzem spraw wewnętrznych ZSRR Wiaczesławem Mołotowem. Dowiedział się tam o wybuchu powstania warszawskiego 1 sierpnia 1944. Rozmowy zakończyły się fiaskiem. Stalin odrzucał wszelkie dyskusje na temat granic i żądał jak najszybszego porozumienia się z przedstawicielami PKWN, gdyż nie będzie tolerował dwuwładzy na tyłach frontu. Premier Mikołajczyk, wbrew jednoznacznemu stanowisku prezydenta Raczkiewicza i Rady Ministrów obiecał, że takie rozmowy zostaną podjęte, i 6 oraz 7 sierpnia 1944 spotkał się z Wandą Wasilewską, Bolesławem Bierutem i Edwardem Osóbką-Morawskim. Projekt Mikołajczyka przewidywał powołanie w oparciu o postanowienia konstytucji kwietniowej z 1935, nowego, koalicyjnego rządu, w skład którego mieli wejść w równej liczbie przedstawiciele pięciu partii: SN, SL, PPS, SP i PPR. Mikołajczyk domagał się również, aby sprawę wschodniej granicy Polski ostatecznie ustalić po zakończeniu wojny w ramach konferencji pokojowej oraz zaproponował ustanowienie tymczasowej linii demarkacyjnej na wschód od Wilna i Lwowa, rozgraniczającej obszary, które po wyparciu Niemców znalazłyby się pod administracją polską oraz tereny oddane pod zarząd radziecki. Tymczasem Bierut, w zamian za stanowisko premiera dla Mikołajczyka żądał, aby uznał on za obowiązującą konstytucję marcową z 1921 oraz linię Curzona jako wschodnią granicę państwa polskiego i by aż 4/5 miejsc w jego gabinecie otrzymali przedstawiciele PKWN, a tylko 1/5 członkowie rządu na uchodźstwie. Wobec tak skrajnie rozbieżnych stanowisk w kwestii podziału miejsc w nowym rządzie, granicy wschodniej oraz podstawy prawnej formowania nowych władz, negocjacje nie przyniosły żadnego rezultatu.
W październiku 1944 Mikołajczyk udał się ponownie do Moskwy na ostatnią próbę znalezienia porozumienia polsko-radzieckiego, gdzie rozmawiał ze Stalinem, Churchillem, Mołotowem i ambasadorem USA w ZSRR Williamem Averellem Harrimanem. Wtedy też Mołotow przypomniał zebranym o postanowieniach konferencji teherańskiej dotyczących kwestii granic Polski, co zszokowało Mikołajczyka. W tej fatalnej sytuacji polski premier, będąc przekonany, że akceptacja linii Curzona i zrzeczenie się Kresów na rzecz ZSRR jest jedyną szansą zachowania niepodległości Polski, wrócił do Londynu w celu uzyskania zgody rządu i prezydenta na przyjęcie sowieckich warunków. Rząd zdecydowanie odrzucił te żądania i 24 listopada 1944 Mikołajczyk podał się do dymisji. Wraz z nim rząd opuścili przedstawiciele Stronnictwa Ludowego. Nowy gabinet, oparty na przedstawicielach Stronnictwa Narodowego i Polskiej Partii Socjalistycznej utworzył socjalista Tomasz Arciszewski. Alianci zachodni przyjęli to do wiadomości, przestali jednak liczyć się z rządem polskim. 
W skład ostatniego wojennego rządu emigracyjnego weszli ostatecznie następujący ministrowie:
Arciszewski krytycznie oceniał ugodowe koncepcje Mikołajczyka i wynik jego rozmów w Moskwie na temat utworzenia w czasie pobytu Armii Czerwonej na terenach polskich koalicyjnego rządu składającego się w równych proporcjach z legalnych władz RP, jak i PKWN, oraz wytyczenia tymczasowej linii demarkacyjnej na wschód od Wilna i Lwowa, czemu dał wyraz w depeszy z Londynu do Kazimierza Pużaka z 22 sierpnia 1944. 1 grudnia 1944 na pierwszym posiedzeniu rządu podkreślał, że "„nowy rząd opiera się o zasadę jedności narodowej, stojąc mocno na gruncie wierności i obowiązku sojuszom i dążenia do przyjaznego ułożenia stosunków ze Związkiem Sowieckim”". W sprawie granic zachodnich stwierdził: "„żądamy naszych etnicznych i historycznych terytoriów, które znalazły się pod władzą niemiecką”". Dodał jednak: "„Nie chcemy Wrocławia ani Szczecina”", co wywołało powszechne oburzenie w kraju. Wielka Brytania odniosła się do jego rządu bardzo nieufnie, co widać w liście Winstona Churchilla z 3 stycznia 1945 do Józefa Stalina, w którym deklarował chłodny stosunek do nowego rządu polskiego i przekonanie, że nie zdoła długo się utrzymać, z czego nawet sam Arciszewski zdawał sobie doskonale sprawę, podkreślając negatywne opinie prasy angielskiej. Jednocześnie stwierdził on, że miarą polityki polskiej jest interes Polski, wobec czego nakazywał przeczekanie tego kryzysu do momentu, aż "„świat pogodzi się niejako z faktem, że istnieje kres ustępliwości i że rząd potrafi się oprzeć żądaniom godzącym w niepodległość Polski”". W związku z rozmowami prowadzonymi pomiędzy USA, Wielką Brytanią i ZSRR wraz z ministrem spraw wewnętrznych Zygmuntem Berezowskim złożył rządom USA i Wielkiej Brytanii memorandum, w którym podkreślał, że sprawy polskie powinny być rozpatrzone dopiero po zakończeniu działań wojennych, natomiast sfinalizowanie sporu polsko-sowieckiego o wschodnie ziemie Rzeczypospolitej jest możliwe tylko według metod ustalonych prawem międzynarodowym. Podkreślał też, aby w razie uchylania się rządu sowieckiego od porozumienia, została utworzona wojskowa komisja międzysojusznicza, pod której kontrolą administracja polska mogłaby pełnić swoje czynności oraz że oczekuje, iż rządy amerykański i brytyjski nie wezmą udziału w żadnych decyzjach, powziętych bez udziału i zgody rządu polskiego. Memorandum to Wielka Brytania natychmiast odrzuciła.
13 lutego 1945 po poinformowaniu go przez ambasadora Edwarda Raczyńskiego o postanowieniach konferencji jałtańskiej, w imieniu rządu wydał "Oświadczenie", w którym stwierdził, że "„decyzje Konferencji Trzech zostały przygotowane i powzięte nie tylko bez udziału i upoważnienia rządu polskiego, ale i bez jego wiedzy”". Oprócz tego oświadczył, że rząd polski nie przyjmuje tych postanowień, że narzucenie tzw. Linii Curzona jako granicy polsko-sowieckiej jest dla narodu polskiego nowym rozbiorem Polski dokonanym przez sojuszników Polski oraz że zamiar utworzenia tymczasowego rządu polskiego jedności narodowej za pomocą narzuconego Komitetu Lubelskiego jest próbą legalizacji mieszania się Sowietów w wewnętrzne sprawy Polski.
Po aresztowaniu przez NKWD 16 przywódców Polskiego Państwa Podziemnego w marcu 1945 Arciszewski podjął bezskuteczną interwencję w tej sprawie u premiera Wielkiej Brytanii i przewodniczącego Konferencji Narodów Zjednoczonych w San Francisco. W związku z powstaniem 28 czerwca 1945 w Moskwie Tymczasowego Rządu Jedności Narodowej, składającego się z przedstawicieli PPR, PPS („lubelskiej”), SL („lubelskiego”) i SD, w imieniu rządu wydał komunikat, w którym oświadczył, że "„samozwańczy twór polityczny złożony z komunistów i agentów obcych ma stać się rządem Polski. (...) Los Polaków nie będzie jednakowy. Jedni borykać się będą w kraju z okrutną rzeczywistością państwa policyjnego, inni zostaną w wolnym świecie, by stać się ustami niemych. Droga nasza jest trudna, lecz u jej kresu spełni się Polska naszych żarliwych pragnień: wolna i niepodległa”".
Czasy powojenne (1945–1990).
5 lipca 1945 dotychczasowi sojusznicy Rzeczypospolitej, Wielka Brytania i Stany Zjednoczone wycofały uznanie dyplomatyczne Rządu RP na uchodźstwie, uznając powołanie Tymczasowego Rządu Jedności Narodowej z udziałem Stanisława Mikołajczyka za wykonanie postanowień konferencji jałtańskiej w kwestii powołania rządu polskiego uznawanego przez wszystkie państwa tzw. Wielkiej Trójki (Wielką Brytanię, USA i ZSRR). 25 czerwca 1945 rząd Tomasza Arciszewskiego w nocie przekazanej zwycięskim mocarstwom odrzucił postanowienia konferencji w Teheranie i Jałcie, stwierdzając, że swoje uprawnienia konstytucyjne przekazać może tylko rządowi wyłonionemu w wolnych wyborach w kraju.
Ostatnie jednostki Polskich Sił Zbrojnych na Zachodzie zostały rozwiązane w 1947 po sfałszowanych przez PPR wyborach parlamentarnych w Polsce (styczeń 1947) – oprotestowanych, lecz uznanych przez mocarstwa zachodnie.
Po II wojnie światowej z rządem Rzeczypospolitej w Londynie oficjalne kontakty dyplomatyczne utrzymywały jeszcze przez jakiś czas następujące państwa: 19 republik południowo- i środkowoamerykańskich (m.in. Kuba), Watykan, Irlandia, Australia, Związek Południowej Afryki, Hiszpania, Egipt, Liban oraz Syria.
Irlandia (do 1957), Hiszpania (do 1968) i Watykan (do 1958 ambasador przy Watykanie, do 1972 chargé d’affaires Kazimierz Papée) były ostatnimi państwami, które uznawały Polski Rząd na Uchodźstwie.
6 czerwca 1947 zmarł prezydent Władysław Raczkiewicz, który wbrew wcześniejszym ustaleniom mianował swoim następcą nie dotychczasowego premiera Tomasza Arciszewskiego, lecz Augusta Zaleskiego. PPS przeciwstawiła się objęciu przez niego urzędu, co pociągnęło za sobą dymisję rządu Arciszewskiego. 2 lipca 1947 Zaleski powołał na urząd premiera gen. Tadeusza Bora-Komorowskiego, a 7 kwietnia 1949 powierzył go Tadeuszowi Tomaszewskiemu. Po nagłej śmierci Tomaszewskiego kolejnym premierem został 25 września 1950 gen. Roman Odzierzyński, by 18 stycznia 1954 urząd ten przejął Jerzy Hryniewski. Po jego półrocznej działalności Zaleski 7 czerwca 1954 powołał następny rząd, mianując premierem Stanisława Mackiewicza. Działalność wszystkich wymienionych rządów emigracyjnych była całkowicie pozorna, co wiązało się nie tylko z brakiem możliwości jakiegokolwiek oddziaływania, lecz także z całkowitym brakiem funduszy umożliwiających utrzymywanie łączności z krajem.
Beznadziejna sytuacja w kraju, brutalne pacyfikacje antykomunistycznego podziemia zbrojnego, a także postępujący kryzys polityczny w „polskim Londynie” sprawiły, iż część uchodźstwa na przełomie lat 40. i 50. zdecydowała się podjąć współpracę wywiadowczą z Amerykanami. Z końcem 1949 roku trzy partie opozycyjne wobec prezydentury Augusta Zaleskiego: Polska Partia Socjalistyczna, Stronnictwo Narodowe oraz Polski Ruch Wolnościowy Niepodległość i Demokracja powołały wspólną reprezentację pod nazwą Rady Politycznej. Wkrótce do tego grona dołączyło również Polskie Stronnictwo Ludowe „Odłam Jedności Narodowej”. Przewodniczącym Rady został Tomasz Arciszewski, a jednym z jej wiceprzewodniczących Stefan Korboński, który w 1950 uruchomił jej przedstawicielstwo w Stanach Zjednoczonych. We wrześniu tego samego roku Rada nawiązała współpracę z CIA. W zamian za dostarczanie informacji na temat różnych aspektów życia w Polsce Ludowej, Rada Polityczna otrzymała pomoc finansową (łącznie ok. 1 mln USD) na działalność w kraju. W grudniu 1952 wywiad PRL ujawnił, że kontrolował większość działań emigrantów, przechwytywał tajne informacje CIA i przekazywał fałszywe dane, mogące skompromitować rząd londyński oraz uderzyć w wywiad USA. Kontrowersje wokół tych okoliczności określano jako aferę Bergu. Skonfliktowany z Radą Polityczną prezydent August Zaleski zarzucił jej członkom zdradę stanu i działalność agenturalną na potrzeby obcego wywiadu. Z kolei premier Stanisław Mackiewicz oskarżył ich o „handel śmiercią”. Sytuację próbował ratować gen. Kazimierz Sosnkowski, podejmując się mediacji pomiędzy obozem prezydenckim a opozycją. Jego działalność zaowocowała podpisaniem przez przedstawicieli największych partii na uchodźstwie ugody, nazwanej Aktem zjednoczenia narodowego, jednak nie weszła ona w życie ze względu na odrzucenie jej przez samego Zaleskiego.
Wobec faktu, że prezydent August Zaleski po zakończeniu ustalonej konstytucyjnie siedmioletniej kadencji odmówił ustąpienia ze stanowiska i przekazania urzędu wyznaczonemu przez siebie następcy, w 1954 roku doszło do rozłamu w rządzie londyńskim. Większość polskiej emigracji politycznej zaprzestała wspierania Augusta Zaleskiego i poparła nowo powstałą kolegialną głowę państwa – Radę Trzech, oraz powołany przez nią rząd – Egzekutywę Zjednoczenia Narodowego. Z prawnego punktu widzenia rozłam ten oznaczał, że nie ma od tego momentu na emigracji żadnych polskich władz, które funkcjonują zgodnie z przepisami którejkolwiek z przedwojennych polskich konstytucji: marcowej lub kwietniowej. Podzielona odtąd na dwa zwalczające się wzajemnie obozy emigracja nie wykazywała większej aktywności politycznej i traciła wpływy. Nie bez znaczenia była również zmiana pokoleniowa – szerzej znani w kraju emigracyjni działacze polityczni i wojskowi, tacy jak Stanisław Mikołajczyk (zm. 1966), Tadeusz Bór-Komorowski (zm. 1966), Kazimierz Sosnkowski (zm. 1969) czy Władysław Anders (zm. 1970) stopniowo wymierali.
Pomimo braku poparcia środowisk emigracyjnych, prezydent Zaleski powoływał kolejne rządy. Po rocznym sprawowaniu urzędu premiera przez Stanisława Mackiewicza, jego miejsce zajął Hugon Hanke, który – jak się okazało – od roku 1952 był tajnym współpracownikiem wywiadu PRL. Dokładnie miesiąc po zaprzysiężeniu, 8 września 1955, uciekł on potajemnie do Polski. Jego emigracyjni przyjaciele z grupy „Zamku” (jak potocznie określano obóz prezydencki) próbowali tłumaczyć, że Hanke został porwany przez komunistyczną bezpiekę. Szybko jednak wyszło na jaw, że działał on z własnej, nieprzymuszonej woli. 10 września rozpoczął zakrojoną na szeroką skalę akcję propagandową wymierzoną przeciwko emigracji – informacje w radiu i w prasie, konferencje prasowe, publiczne wystąpienia. Hanke krytykował londyńskich polityków, przekonywał o utracie sensu dalszego istnienia emigracyjnego rządu i wzywał jego członków do powrotu do kraju. Twierdził, że oto swoim zachowaniem daje przykład tym wszystkim, którzy jeszcze się wahają przed podjęciem ostatecznej decyzji. Wkrótce potem, 14 września 1956, do Polski wyjechał również Stanisław Mackiewicz, który od ponad roku także współpracował z wywiadem PRL. W ten sposób obóz prezydencki został doszczętnie skompromitowany w oczach londyńskiej emigracji. Nie przeszkodziło to jednak w dalszej jego działalności. Po dymisji Hugona Hankego urząd premiera objął Antoni Pająk, który piastował go przez prawie 10 lat – aż do 14 czerwca 1965 i tym samym stał się on najdłużej urzędującym premierem RP na uchodźstwie. Kolejno po nim na czele rządu stanęli: Aleksander Zawisza, dotychczasowy minister spraw zagranicznych, po jego dymisji zaś, 16 lipca 1970 roku, Zygmunt Muchniewski.
Od momentu przekroczenia konstytucyjnego terminu urzędowania przez Zaleskiego podejmowano starania mające na celu połączenie obu poróżnionych ośrodków. Problem rozwiązał się jednak dopiero wraz ze śmiercią Zaleskiego, która nastąpiła 7 kwietnia 1972. Urząd po nim objął Stanisław Ostrowski, a Rada Trzech uznała, że dekret Zaleskiego wyznaczający go na następcę prezydenta ma moc obowiązującą, w związku z czym przekazała mu swoje domniemane uprawnienia, udzieliła dymisji Egzekutywie Zjednoczenia Narodowego i 9 kwietnia 1972 samorozwiązała się. Pięć dni później podał się do dymisji gabinet Zygmunta Muchniewskiego, a Ostrowski powołał na urząd premiera byłego członka Rady Trzech – Alfreda Urbańskiego. Rząd, który stworzył, nazwano Rządem Pojednania Narodowego. Jego celem miało być zjednoczenie całej emigracji niepodległościowej oraz dążenie do zlikwidowania dyktatury komunistycznej. Zakończenie sporu podbudowało autorytet władz na uchodźstwie wśród polskiej emigracji politycznej, ale było zdecydowanie spóźnione. Jeżeli istniały szanse odegrania jakiejkolwiek roli na arenie międzynarodowej przez rząd londyński, to zostały one definitywnie zaprzepaszczone rozbiciem politycznym i powstaniem na emigracji dwóch alternatywnych rządów.
Po zakończeniu prezydenckiej kadencji Stanisława Ostrowskiego w 1979 r., wyznaczył on na swego następcę Edwarda Raczyńskiego, wieloletniego ambasadora RP w Wielkiej Brytanii. Kolejnym premierem został ostatni przewodniczący Egzekutywy Zjednoczenia Narodowego – Kazimierz Sabbat. Jego głównym celem, według określenia jednego ze współpracowników, było "„zachowanie ciągłości niezależnej myśli politycznej i dalszy jej rozwój”", a także "„informowanie obcych, a w pierwszym rzędzie opinii publicznej krajów swego zamieszkania o sprawach polskich”". Urząd swój sprawował do października 1982 roku, gdy ze względu na chorobę Raczyński wyznaczył jako p.o. premiera Mieczysława Sasa-Skowrońskiego. Ten w proteście przeciwko ingerencji prezydenta w sprawy niewchodzące w jego kompetencje, ustąpił już po miesiącu. Na jego miejsce wyznaczono Edwarda Szczepanika, który pełnił obowiązki premiera do grudnia, tj. do powrotu Sabbata. Ten z kolei urzędował jako premier do 8 kwietnia 1986 roku, gdy po upływie kadencji Raczyńskiego został przez niego desygnowany na urząd prezydenta. Ostatnim premierem rządu emigracyjnego był powtórnie Edward Szczepanik, który stworzył trzy gabinety w okresie od objęcia urzędu prezydenta przez Sabbata do zakończenia działalności władz RP na uchodźstwie. Jego rządy miały zawsze charakter koalicyjny, a grupa wspomagająca rząd w charakterze rzeczoznawców liczyła wraz z delegatami w 19 krajach około 100 osób. Byli to, jak to określił sam Szczepanik, sami "„młodzi emeryci powyżej 65. roku życia”". Za główne osiągnięcia swych rządów Szczepanik uważał zorganizowanie licznych zjazdów działaczy polonijnych, a także różnego rodzaju memoranda, apele i rezolucje.
Pomimo braku oficjalnego uznania dyplomatycznego, polski rząd na uchodźstwie pozostawał w bezpośrednim kontakcie z szefami innych rządów, szczególnie Wielkiej Brytanii jako państwa goszczącego władze polskie w Londynie. Po wizycie Margaret Thatcher w Polsce w 1988 roku, brytyjska premier osobiście pojechała spotkać się z przedstawicielami rządu londyńskiego, aby opowiedzieć im o swoich spotkaniach i rozmowach podczas wizyty w Warszawie.
W trakcie finalnego upadku komunizmu, zapoczątkowanego przez obrady Okrągłego Stołu w 1989 roku, rząd RP pozostał wierny doktrynie, którą w 1945 roku wyraził prezydent Raczkiewicz: "„Prawo Rzeczypospolitej włożyło na mnie obowiązek przekazania po zawarciu pokoju urzędu Prezydenta Rzeczypospolitej w ręce następcy powołanego przez Naród w wolnych od wszelkiego przymusu i wszelkiej groźby, demokratycznych wyborach. Uczynię to niezwłocznie, gdy Naród będzie w stanie wyboru takiego dokonać”". W efekcie wybór przez Zgromadzenie Narodowe generała Wojciecha Jaruzelskiego na prezydenta nie został uznany przez emigrantów za wiążący, pomimo ciężkich okoliczności w ramach samego rządu londyńskiego. Dokładnie w dniu wyboru Jaruzelskiego, 19 lipca 1989, zmarł bowiem przedostatni prezydent RP na uchodźstwie, Kazimierz Sabbat. Jego następcą – jeszcze tego samego dnia, został Ryszard Kaczorowski, który jednoznacznie przyznał, że nie ma mowy o uznaniu żadnych wyborów, które nie będą w pełni demokratyczne i wolne. "„Byliśmy zdziwieni, że wybrano generała Jaruzelskiego, którego poprzednie działania nie bardzo predestynowały go do tego, aby został Prezydentem Rzeczypospolitej”" – powiedział.
Dopiero po wyborach prezydenckich w Polsce w listopadzie i grudniu 1990 roku, wygranych przez Lecha Wałęsę, prezydent Kaczorowski wraz z rządem premiera Edwarda Szczepanika zdecydowali o przekazaniu insygniów władzy do kraju. W dniu 20 grudnia 1990 roku prezydent Kaczorowski rozwiązał rząd oraz utworzył Komisję Likwidacyjną Rządu RP na Uchodźstwie z premierem Szczepanikiem jako przewodniczącym. 22 grudnia 1990 po przedstawicieli delegacji przyleciał do Londynu specjalny samolot rządowy – Tupolew 154, który zabrał prezydenta z pierwszą damą oraz najważniejszych przedstawicieli emigracji niepodległościowej na uroczystą ceremonię na Zamku Królewskim. Ostatni prezydent RP na uchodźstwie Ryszard Kaczorowski przekazał insygnia prezydenckie II Rzeczypospolitej, wśród nich insygnia Orderu Orła Białego i Orderu Odrodzenia Polski, Lechowi Wałęsie. Tym samym Rząd RP na uchodźstwie zakończył działalność. Likwidacja istniejących nadal na emigracji agend rządowych trwała jeszcze kilkanaście miesięcy. Komisja Likwidacyjna ostatecznie zakończyła ich działalność do dnia 31 grudnia 1991.
Rezydencja prezydenta znajdowała się w londyńskiej dzielnicy Chelsea, 43 Eaton Place. Obecnie w budynku tym znajduje się prywatna rezydencja.
Pogrzeb prezydentów RP na uchodźstwie w 2022 roku.
12 listopada 2022 do Polski zostały sprowadzone szczątki trzech prezydentów RP na uchodźstwie: Władysława Raczkiewicza, Augusta Zaleskiego i Stanisława Ostrowskiego, a tego samego dnia w Świątyni Opatrzności Bożej w Warszawie odbyły się ich uroczystości pogrzebowe z udziałem m.in. urzędującego wtedy prezydenta RP Andrzeja Dudy i ówczesnego premiera RP Mateusza Morawieckiego oraz pochówek w nowo powstałym Mauzoleum Prezydentów RP na Uchodźstwie. Wcześniej w Mauzoleum Prezydentów RP na Uchodźstwie oprócz nich został również pochowany od 19 kwietnia 2010 tragicznie zmarły w katastrofie polskiego Tu-154 w Smoleńsku ostatni prezydent RP na uchodźstwie Ryszard Kaczorowski.

</doc>
<doc id="169286" url="https://pl.wikipedia.org/wiki?curid=169286" title="Grogam">
Grogam



</doc>
<doc id="169287" url="https://pl.wikipedia.org/wiki?curid=169287" title="Antyklerykalna Partia Postępu &quot;Racja&quot;">
Antyklerykalna Partia Postępu &quot;Racja&quot;



</doc>
<doc id="169290" url="https://pl.wikipedia.org/wiki?curid=169290" title="Referendum w sprawie Traktatu ustanawiającego Konstytucję dla Europy we Francji">
Referendum w sprawie Traktatu ustanawiającego Konstytucję dla Europy we Francji



</doc>
<doc id="169292" url="https://pl.wikipedia.org/wiki?curid=169292" title="S/2000 S 10">
S/2000 S 10



</doc>
<doc id="169293" url="https://pl.wikipedia.org/wiki?curid=169293" title="Saturn XXVIII">
Saturn XXVIII



</doc>
<doc id="169295" url="https://pl.wikipedia.org/wiki?curid=169295" title="Robert Ludlum">
Robert Ludlum

Robert Ludlum (ur. 25 maja 1927 w Nowym Jorku, zm. 12 marca 2001 w Naples na Florydzie) – amerykański pisarz, aktor i producent; autor 27 powieści sensacyjnych, odtwórca ról w ok. 200 sztukach telewizyjnych, założyciel teatru "Playhouse-on-the-Mall". Według różnych źródeł, jego powieści zostały opublikowane w 290–500 milionach egzemplarzy w 32 językach na terenie 40–50 krajów.
Życiorys.
Dorastał w Short Hills w stanie New Jersey, gdzie w 1944 wstąpił do piechoty morskiej. Studia ukończył w Wesleyan University na wydziale sztuk pięknych. Grywał na Broadwayu i w sztukach telewizyjnych. Zadebiutował w 1943 w sztuce "Junior Miss", mając zaledwie 16 lat. W latach 50. pojawił się aż w 200 sztukach telewizyjnych. Jako producent wystawił w 1956 na Broadwayu sztukę "The Owl and the Pussycat".
Po ukazaniu się w 1971 jego pierwszej książki "Dziedzictwo Scarlattich" Robert Ludlum rozpoczął regularne pisanie (średnio jedna książka na rok). Większość jego tytułów stała się bestsellerami, dzięki którym stał się bogatym człowiekiem. W 1998 podpisał umowę z wydawnictwem St. Martin’s Press na kwotę 4 milionów dolarów za książkę. Niektóre książki autor publikował pod pseudonimami Michael Shepherd i Jonathan Ryder.

</doc>
<doc id="169297" url="https://pl.wikipedia.org/wiki?curid=169297" title="Dekatyzowanie">
Dekatyzowanie



</doc>
<doc id="169298" url="https://pl.wikipedia.org/wiki?curid=169298" title="Nabój scalony">
Nabój scalony



</doc>
<doc id="169300" url="https://pl.wikipedia.org/wiki?curid=169300" title="Saab Sonett I">
Saab Sonett I



</doc>
<doc id="169301" url="https://pl.wikipedia.org/wiki?curid=169301" title="Mary Pierce">
Mary Pierce

Mary Pierce (ur. 15 stycznia 1975 w Montrealu) – francuska tenisistka, zwyciężczyni wielkoszlemowych turniejów Australian Open 1995 i French Open 2000 w grze pojedynczej, zdobywczyni Pucharu Federacji 1997 i 2003.
Życiorys.
Córka Francuzki i Amerykanina, jest obywatelką Francji. Debiutowała w gronie tenisistek zawodowych jako 14-latka w 1989. W 1990 wystąpiła po raz pierwszy w turnieju wielkoszlemowym French Open (przegrała w II rundzie). Rok później awansowała do czołowej setki rankingu światowego, osiągnęła III rundę we French Open i US Open oraz odniosła pierwsze zwycięstwa turniejowe – w Palermo wygrała zarówno w grze pojedynczej, jak i podwójnej. Sezon 1991 zakończyła jako 26. tenisistka na świecie. W 1992 była w IV rundzie (1/8 finału) French Open i US Open i przesunęła się do czołowej dwudziestki w rankingu światowym. Na początku 1993 awansowała do ćwierćfinału Australian Open, będąc blisko pokonania ówczesnej trzeciej zawodniczki na świecie Argentynki Sabatini (przegrała 6:4, 6:7 (12-14), 0:6). Jesienią 1993 wygrała prestiżowy turniej halowy w Filderstadt i zapewniła sobie pierwszy w karierze występ w turnieju Masters; w Masters odniosła pierwsze w karierze zwycięstwo nad zawodniczką z czołowej dziesiątki na świecie, pokonując najpierw Sabatini, a w kolejnej rundzie weterankę Navrátilovą.
W 1994 nie wygrała żadnego turnieju, ale odniosła duży sukces, awansując do finału wielkoszlemowego French Open; w turnieju tym zaimponowała serią błyskawicznych zwycięstw – w drodze do finału nie tylko nie straciła seta, ale nie pozwoliła żadnej z przeciwniczek zdobyć więcej niż 2 gemy w secie. Nie miała kłopotów z pokonaniem liderki rankingu światowego Niemki Graf, którą zwyciężyła w półfinale 6:2, 6:2. W tej dyspozycji uchodziła za faworytkę finału z defensywną Hiszpanką Sánchez Vicario, ale jednak uległa rywalce; na końcowy wynik nie pozostał bez wpływu deszcz, który opóźnił rozegranie finału o jeden dzień oraz nadał ziemnej nawierzchni kortu paryskiego wolniejszy, sprzyjający Hiszpance charakter. Po turnieju French Open Pierce awansowała do pierwszej dziesiątki rankingu WTA (na pozycję nr 7). We wrześniu t.r. była w ćwierćfinale US Open, a na turnieju Masters ponownie pokonała Graf.
W styczniu 1995 odniosła pierwsze w karierze zwycięstwo w turnieju wielkoszlemowym – Australian Open. Była pierwszą Francuzką, która osiągnęła finał w Australian Open oraz pierwszą francuską triumfatorką imprezy wielkoszlemowej od 1967, kiedy na French Open wygrała Françoise Durr. Po finałowym zwycięstwie (nad Sánchez Vicario) Pierce awansowała na najwyższą w karierze pozycję w rankingu światowym – nr 3. W dalszej części sezonu występowała mniej udanie, podobnie w 1996; wypadła z czołowej dziesiątki i do Australian Open 1997 przystąpiła jako nierozstawiona. Niespodziewanie ponownie dotarła do finału, pokonując po drodze cztery wyżej sklasyfikowane rywalki; w finale nie sprostała Szwajcarce Hingis, ale zrewanżowała się jej pod koniec sezonu w ćwierćfinale Masters. W 1997 wygrała również międzynarodowe mistrzostwa Włoch ("Italian Open") w Rzymie, a w Masters przegrała dopiero w finale z Czeszką Novotną.
Do jej największych sukcesów w kolejnych latach należy przede wszystkim zwycięstwo we French Open w 2000, zarówno w grze pojedynczej, jak i podwójnej (w parze z Hingis). W finale singla pokonała Hiszpankę Martínez, w półfinale – swoją partnerkę deblową Hingis. Po tym sukcesie ponownie awansowała na pozycję nr 3 na świecie, tym razem także w klasyfikacji deblistek. Wcześniej w 2000 była w parze z Hingis w finale Australian Open w grze podwójnej, ale lepsza okazała się para amerykańsko-australijska Lisa Raymond/Rennae Stubbs. Późnym latem 2000 Pierce odniosła poważną kontuzję, która najpierw zmusiła ją do wycofania się z rywalizacji w US Open, a potem wykluczyła z gry do końca sezonu i na niemal cały rok 2001. W 2002, występując we French Open z tzw. „dziką kartą” (specjalnym zaproszeniem od organizatorów), dotarła do ćwierćfinału, w którym uległa późniejszej triumfatorce Serenie Williams; była wówczas sklasyfikowana w rankingu światowym na pozycji nr 132 i stała się tym samym najniżej notowaną ćwierćfinalistką w Wielkim Szlemie od czasu wprowadzenia rankingu w 1975.
Po udanych występach w kolejnych latach (m.in. wygrana w turnieju w Hertogenbosch na nawierzchni trawiastej w 2004) powróciła do czołowej dwudziestki na świecie, a w maju 2005 dotarła do finału French Open, pokonując po drodze m.in. liderkę rankingu Davenport; w decydującym meczu uległa Belgijce Justine Henin-Hardenne. W lipcu t.r. wygrała wielkoszlemowy Wimbledon w grze mieszanej (w parze z Hindusem Bhupathim), a w sierpniu odniosła 17. turniejowe zwycięstwo w grze pojedynczej – w drodze po tytuł w San Diego nie przegrała seta (w finale pokonała Japonkę Sugiyamę). Dobrą dyspozycję potwierdziła na turnieju wielkoszlemowym US Open 2005, ponownie awansując do finału; pokonała m.in. wyżej notowaną rodaczkę Mauresmo; w finale nie sprostała Kim Clijsters z Belgii.
Od 1990 reprezentuje Francję w Pucharze Federacji; przyczyniła się do zdobycia Pucharu przez zespół narodowy w 1997 i 2003. Wystąpiła m.in. w 1991 w meczu z Polską – pokonała w grze pojedynczej Magdalenę Mróz, ale w deblu, partnerując Nathalie Tauziat, uległa parze Mróz/Teodorowicz (ostatecznie Polki wygrały 2:1). Pierce reprezentowała kraj także na igrzyskach w Atenach w 2004, przegrywając w grze pojedynczej (w ćwierćfinale) z Henin-Hardenne.
W sezonie 2006 odnotowała kilka startów w turniejach. Na początku roku przegrała w drugiej rundzie Australian Open z Czeszką Ivetą Benešovą, niecały miesiąc później osiągnęła finał w Paryżu, przegrany z Amélie Mauresmo. Kontuzja stopy i kostki wyeliminowała ją z gry aż do lipca, do turnieju w San Diego. Przegrała w ćwierćfinale z Mariją Szarapową. Wycofała się z turnieju w Montrealu, w US Open dotarła do trzeciej rundy, ulegając Li Na niespotykanym wynikiem 6/4 0/6 0/6. We wrześniu przegrała w pierwszej rundzie w Luksemburgu z późniejszą zwyciężczynią Aloną Bondarenko. Po kolejnym słabym występie w Stuttgarcie i Zurychu, doszła do drugiej rundy w Linzu. Podczas meczu z Wierą Zwonariową, po wygraniu pierwszego seta i przed tie-breakiem w drugim, upadła, doznając poważnej kontuzji lewego kolana. Z kortu została wywieziona na noszach. Spadła na 79 miejsce w rankingu. W grudniu przeszła operację kontuzjowanego kolana. W czerwcu 2007 uczestniczyła w ceremonii wręczenia nagród Justine Henin i Anie Ivanović w czasie finału gry pojedynczej kobiet wielkoszlemowego Roland Garros. Kibicom francuskim zgromadzonym na stadionie Philipa Chatrier obiecała wówczas powrót do Paryża w roli zawodniczki.
Tenisistka zapowiedziała, że nie jest jeszcze gotowa na przejście na sportową emeryturę. Jednak jej powrót na letnich igrzyskach olimpijskich nie doszedł do skutku ze względu na kontuzję.
W 2019 została uhonorowana miejscem w Międzynarodowej Tenisowej Galerii Sławy.

</doc>
<doc id="169305" url="https://pl.wikipedia.org/wiki?curid=169305" title="Porfiriusz (filozof)">
Porfiriusz (filozof)

Porfiriusz (, "Porphyrios"; ur. około roku 234, zm. 304 lub 305) – antyczny filozof neoplatoński, matematyk i astrolog. Komentator Platona, Arystotelesa i Euklidesa. Zredagował słynne "Enneady" Plotyna, a napisany przez niego zbiór komentarzy do "Kategorii" Arystotelesa, znany jako "Isagoga", był najważniejszym tekstem logicznym w średniowieczu.
Studia i twórczość.
Urodził się w Tyrze lub w Batanei (rzymska prowincja Syria). W Cezarei poznał poglądy Orygenesa. W Atenach, u Kasjusza Longinusa, studiował gramatykę i retorykę. Jego syryjskie imię "Malchus" („król”) było przez Greków tłumaczone na "Basileus", ostatecznie za sprawą Longinusa przyjęło skromniejszą formę – Porfiriusz ( – purpurowy, kolor szat cesarskich). W roku 262 wyjechał do Rzymu, dokąd przyciągnęła go sława Plotyna. Nie rozumiejąc początkowo pewnych aspektów jego nauki, zarzucił liczącemu wówczas prawie sześćdziesiąt lat filozofowi fałszywość twierdzenia, że "umysłowych przedmiotów nie ma na zewnątrz umysłu". Gdy po dwukrotnym pisemnym tłumaczeniu zrozumiał wreszcie, że rację ma Plotyn, odczytał publicznie odwołanie swych poglądów. Wkrótce stał się najzdolniejszym uczniem Plotyna i do jego zadań należała redakcja językowa pism nauczyciela. Po sześciu latach pracy Porfiriusz podupadł na zdrowiu i za radą Plotyna wyjechał na Sycylię. W tym czasie w Rzymie doszło do zaburzeń, Plotyn wyjechał na wieś, gdzie wkrótce zmarł. Porfiriusz nie odwiedził mistrza, ale otrzymał od niego ostatnie rozprawy. Do Rzymu powrócił dopiero po roku 270. Zyskał sławę znakomitego filozofa.
Najważniejszym wkładem Porfiriusza do filozofii są jego "Introductio in Praedicamenta", wstęp do "Kategorii" Arystotelesa. Przetłumaczone przez Boecjusza na łacinę jako "Isagoga" były podstawowym podręcznikiem na średniowiecznych uniwersytetach i przyczyniły się do rozwoju badań w dziedzinie logiki i sporu o uniwersalia. Przedstawiona przez Porfiriusza metoda drzewa, czyli przedstawienie zależności rodzajów i gatunków w formie drzewa jest podstawą współczesnej taksonomii.
Był zaciekłym przeciwnikiem chrześcijaństwa i obrońcą religii pogańskich. Z 15 ksiąg jego dzieła "Adversus Christianos" ("Przeciw chrześcijanom") zachowały się jedynie fragmenty. Polemizował z nim między innymi Euzebiusz z Cezarei, ale wraz ze spaleniem dzieła w roku 448 zaginęły też wszystkie pisma oponentów Porfiriusza.
Porfiriusz pisał również dużo o astronomii, religii, teorii muzyki, komentował Euklidesa, jest też autorem biografii swego mistrza, Plotyna. Znany jest także jego "Żywot Pitagorasa", jednak wartość historyczna tego dzieła jest wątpliwa. Z innych zachowanych pism dowiadujemy się o szczegółach wielu obrzędów religijnych tamtego okresu. Porfiriusz słynął przede wszystkim z umiejętności przekazywania i objaśniania dorobku innych ludzi. Niektórzy badacze stwierdzają wprost, że w całej jego spuściźnie "nie ma choćby jednej myśli, czy obrazu, o którym można z całą odpowiedzialnością powiedzieć, że są jego własnego autorstwa".
Najwybitniejszym uczniem Porfiriusza był Jamblich, założyciel szkoły syryjskiej neoplatonizmu.
Pisma.
Najważniejsze listy jego pism podają: tzw. "Księga Suda", Ibn an-Nadim w "Fihrist" oraz Ibn al-Kifti w "Tarich al-hukama". Katalog jego pism (zachowanych w całości lub we fragmentach) liczy 77 tytułów, m.in. (według: W. Smith "Dictionary of Greek and Roman Biography and Mythology", 1870):

</doc>
<doc id="169306" url="https://pl.wikipedia.org/wiki?curid=169306" title="Trałowiec typu MT">
Trałowiec typu MT



</doc>
<doc id="169308" url="https://pl.wikipedia.org/wiki?curid=169308" title="Thermaltake">
Thermaltake

Thermaltake Technology Co. – firma produkująca sprzęt peryferyjny do komputerów – m.in. obudowy komputerowe, wentylatory, zasilacze.
Thermaltake jest znany głównie ze stylizacji obudów komputerowych. Najbardziej znana seria to linia Xaser, kierowana do miłośników wszelakich gadżetów i tuningu, a także Tsunami i Soprano marketowane do użytkowników ceniących styl i jakość.

</doc>
<doc id="169309" url="https://pl.wikipedia.org/wiki?curid=169309" title="Softlanding Linux System">
Softlanding Linux System

Softlanding Linux System (SLS) był jedną z pierwszych dystrybucji Linuksa. Został stworzony w 1992 roku przez Petera MacDonalda. Nazwa dystrybucji pochodziła od nazwy jego firmy. SLS był pierwszą pełną dystrybucją zawierającą także oprogramowanie inne niż jądro i podstawowe narzędzia.
SLS prawie całkowicie zdominował rynek dystrybucji Linuksa do momentu, kiedy programiści pracujący nad nim nie ogłosili decyzji na temat zmiany formatu plików wykonywalnych z a.out na ELF. W tamtym czasie Patrick Volkerding zdecydował się na oczyszczenie kodu SLS i ukończoną pracę nazwał Slackware. Slackware szybko stał się dystrybucją dominującą na rynku.
Z podobnych powodów powstał projekt Debian zapoczątkowany przez Iana Murdocka.
Oprogramowanie.
Dystrybucja była rozprowadzana na piętnastu dyskietkach, na 10 znajdował się system podstawowy, a na reszcie X Window System.
Oprogramowanie, które wchodziło w skład podstawowego systemu to m.in.:
Oprogramowanie, które wchodziło w skład dyskietek z X Window System to m.in.:
Dystrybucja po zainstalowaniu zajmowała około 27 megabajtów.

</doc>
<doc id="169310" url="https://pl.wikipedia.org/wiki?curid=169310" title="Hummer">
Hummer

Hummer − dawny amerykański producent samochodów terenowych, SUV-ów i pickupów z siedzibą w Detroit działający w latach 1992 − 2010. Marka należała do amerykańskiego koncernu General Motors
Historia.
Historia marki Hummer rozpoczyna się w 1979 roku, kiedy to rząd Stanów Zjednoczonych ogłosił konkurs na zaprojektowanie i zaopatrzenie tamtejszej armii w zupełnie nowe pojazdy bojowe nazwane M998 Series HMMWV, czyli "High Mobility Multipurpose Wheeled Vehicles" (Wielozadaniowe Pojazdy Kołowe). Pojazd miał zastąpić wysłużony M151 MUTT, charakteryzując się wszechstronnym zastosowaniem, sprawdzając się w warunkach bojowych i nadając się do transportu lotniczego. Do przetargu stanęły trzy firmy: Chrysler Defence, Teledyne Continental oraz AM General. Konkurs wygrała firma AM General, należąca wówczas do koncernu AMC.
Geneza HMMWV.
W 1980 roku konstruktorzy firmy stworzyli pierwszy prototyp HMMWV, a rok później AM General podpisało kontrakt wart 1,2 miliarda dolarów. Za tę cenę, w ciągu pięciu lat do amerykańskiej armii miało trafić 55 tysięcy modeli Hum-Vee. Model, jakiego dotyczył kontrakt, charakteryzował się stałym napędem na 4 koła, zabudową konstrukcji na stalowej ramie nośnej, niezależnym zawieszeniem wszystkich kół, dużą zdolnością do pokonywania przeszkód terenowych i wodoszczelnością całej konstrukcji. Opcjonalnie montowany był system elektronicznej regulacji ciśnienia w oponach. Ponadto pojazd posiadał otwieraną tylną część, co ułatwiało np. załadunek zaopatrzenia, piechoty oraz rannych. Samochód zdolny był do przewożenia czterech żołnierzy, niewielkiego ładunku oraz ciągnięcia niewielkiego działa artyleryjskiego bądź przeciwlotniczego. Można też było go wyposażyć w karabin maszynowy Browning M2HB, granatnik automatyczny Mk19 lub wyrzutnię ppk BGM – 71. Każde z tych urządzeń montowane było na obrotnicy, na dachu pojazdu. Hummer zyskał popularność podczas pierwszej wojny w Iraku określonej jako Desert Storm (Pustynna Burza) i trwającej  od 17 stycznia 1991.
Nazwa Hummer pochodzi od nazwy Humvee i początkowo była nazwą potoczną, nadaną przez żołnierzy armii amerykańskiej pojazdowi wielozadaniowemu HMMWV.
Hummer.
W 1992 roku rozpoczęła się produkcja cywilnej wariacji na temat Humvee. Pierwszy egzemplarz Hummera opatrzonego symbolem H1 wyprodukowano na specjalne zamówienie Arnolda Schwarzeneggera. W roku 1999 prawa do marki Hummer kupił koncern General Motors. Samochody te nadal budowane były w fabrykach AM General Corporation. W 2002 roku na rynku pojawił się Hummer w wersji SUV nazwany H2. Trzy lata później zastąpił go H3. W roku 2008 rodzina modelowa Hummera miała powiększyć się o czwarty model, H4. Miał to być najmniejszy z dotychczasowych samochodów, jego rozmiary miały być porównywalne z Jeepem Wranglerem. Plany jednak porzucono.
Likwidacja marki.
W lutym 2010 roku General Motors podjęło decyzję o likwidacji marki Hummer, co było pokłosiem wdrożenia planu naprawczego po kryzysie finansowym z 2009 roku. Recesja doprowadziła koncern do kłopotów finansowych, przez co poza Hummerem konieczna była też likwidacja marek Pontiac i Saturn. 
Reaktywacja.
W październiku 2019 roku pojawiły się medialne spekulacje na temat potencjalnego powrotu Hummera na rynek pod postacią samochodu elektrycznego. Informacje te zostały oficjalnie potwierdzone przez koncern General Motors pod koniec stycznia 2020 roku, kiedy to zapowiedziano, że Hummer powróci na rynek w 2021 roku - tyle że już nie jako samodzielna marka samochodów, lecz jako linia modelowa wchodząca w skład firmy GMC. Pierwszy model o nazwie GMC Hummer EV to elektryczny pickup, którego premiera odbyła się w październiku 2020 roku, z początkiem produkcji w grudniu 2021 roku.

</doc>
<doc id="169311" url="https://pl.wikipedia.org/wiki?curid=169311" title="Sergio Pignedoli">
Sergio Pignedoli

Sergio Pignedoli (ur. 4 czerwca 1910 w Felina koło Reggio nell’Emilia, zm. 15 czerwca 1980 w Rzymie) – włoski duchowny katolicki, dyplomata watykański, wysoki urzędnik Kurii Rzymskiej, kardynał.
Życiorys.
Studiował w seminarium w Reggio Emilia, na Katolickim Uniwersytecie w Mediolanie oraz na uczelniach rzymskich - Papieskim Uniwersytecie Laterańskim i Papieskim Uniwersytecie Gregoriańskim. 1 kwietnia 1933 przyjął święcenia kapłańskie. Był m.in. wicerektorem seminarium w Reggio Emilia (1933-1934) oraz kapelanem na Katolickim Uniwersytecie w Mediolanie (1934-1940); w czasie II wojny światowej pełnił służbę kapelana wojskowego. Od 1943 pracował w watykańskim Sekretariacie Stanu, zajmował się sprawami włoskiej Akcji Katolickiej oraz był generalnym kapelanem włoskiej organizacji skautowskiej. Pełnił również funkcję sekretarza Centralnego Komitetu Obchodów Roku Świętego 1950. Otrzymał tytuły papieskiego tajnego szambelana (5 maja 1945) i prałata domowego (5 września 1949).
22 grudnia 1950 został mianowany nuncjuszem apostolskim w Boliwii i arcybiskupem tytularnym Iconio; odebrał sakrę biskupią 11 lutego 1951 w Rzymie z rąk kardynała Adeodato Piazzy. W październiku 1954 został przeniesiony na stanowisko nuncjusza w Wenezueli, a w kwietniu 1955 mianowany biskupem pomocniczym Mediolanu. Powrócił do służby dyplomatycznej we wrześniu 1960 jako delegat apostolski w Zachodniej i Środkowej Afryce; w czerwcu 1964 został delegatem apostolskim w Kanadzie. Brał udział w obradach Soboru watykańskiego II (1962-1965). We wrześniu 1966 został przewodniczącym Nadzwyczajnej Konferencji Episkopatu Wietnamu.
W czerwcu 1967 objął stanowisko sekretarza Kongregacji Ewangelizacji Narodów w Kurii Rzymskiej. Papież Paweł VI wyniósł go do godności kardynalskiej 5 marca 1973, nadając diakonię San Giorgio in Velabro, a następnie powołał na prezydenta Sekretariatu dla Niechrześcijan. Kardynał Pignedoli brał udział w IV sesji zwykłej Światowego Synodu Biskupów w Watykanie (1977), a po śmierci najpierw Pawła VI, następnie Jana Pawła I w dwóch konklawe 1978. Od czerwca 1979 nosił godność kardynała protodiakona (najstarszego stażem kardynała diakona).
Zmarł w czerwcu 1980 w Rzymie (krótko po ukończeniu 70 lat), został pochowany w rodzinnej miejscowości Felina.

</doc>
<doc id="169312" url="https://pl.wikipedia.org/wiki?curid=169312" title="Da capo al fine">
Da capo al fine

Da capo al fine, "da capo" to w notacji muzycznej oznaczenia powtórzenia całego utworu od początku do końca lub do miejsca oznaczonego słowem fine, jeżeli takie oznaczenie występuje. Ewentualne repetycje nie są podczas powtórnego wykonywania realizowane, a w przypadku volt pomija się pierwszą i gra od razu drugą.
Czasami notacja ta jest modyfikowana i przyjmuje postać:

</doc>
<doc id="169313" url="https://pl.wikipedia.org/wiki?curid=169313" title="Da capo">
Da capo



</doc>
<doc id="169316" url="https://pl.wikipedia.org/wiki?curid=169316" title="T1">
T1

T1 (Digital Signal 1, DS-1) – podstawowy system zwielokrotnienia kanałów cyfrowych (64 kb/s) w telekomunikacji w Stanach Zjednoczonych i Japonii. Ma 24 kanały (liczone od 0 do 23).
Przepustowość: 24 × 64 kb/s = 1536 kb/s.
Specyfikacja charakterystyk fizycznych hierarchicznych interfejsów cyfrowych (w tym T1) jest zawarta w zaleceniu ITU-T G.703. Charakterystyka funkcjonalna tych interfejsów, związana z węzłami sieci i urządzeniami zwielokrotniającymi, jest zawarta w zaleceniu ITU-T G.704.
Linki zewnętrzne.
Zalecenie ITU-T G.703
Zalecenie ITU-T G.704

</doc>
<doc id="169317" url="https://pl.wikipedia.org/wiki?curid=169317" title="E1 (telekomunikacja)">
E1 (telekomunikacja)

E1 – podstawowy system zwielokrotnienia kanałów cyfrowych (64 kb/s) w telekomunikacji w Europie oraz większości krajów poza Stanami Zjednoczonymi, Kanadą i Japonią.
Łącze E1 pracuje na dwóch oddzielnych zestawach kabli, zwykle skrętka lub rzadziej już dziś kabel koncentryczny. Nominalny sygnał 3 V (2,37 V na kablu koncentrycznym) jest zakodowany tak, aby unikać długich okresów bez zmiany polaryzacji. Przepustowość wynosi 2048 kb/s, łącze pracuje w trybie pełnego dupleksu (ang. full duplex). Czas transmisji pojedynczej porcji danych (tzw. ramki) na łączu E1 jest dzielony na 32 przedziały czasowe (ang. time slot) oznaczane TS0 - TS31. Transmisja pojedynczej ramki trwa 125 μs (8000 transmisji na sekundę) w tym czasie w każdej szczelinie przesyłane jest 8 bitów informacji, stąd wynika przepustowość pojedynczego kanału (8000/s x 8 bit = 64 kb/s) i całego łącza (32 x 64 kb/s = 2048 kb/s). Pierwszy przedział (timeslot 0, TS0) nie jest używany do przesyłania danych, przesyłane są nim bity służące m.in. synchronizacji (ang. framing), pozwalającej wykryć początek ramki i rozpoznawać poszczególne przedziały czasowe. Jeden przedział (TS16) jest zarezerwowany dla celów sygnalizacyjnych.
W odróżnieniu od łączy T1 używanych w Ameryce Płn., w łączu E1 wszystkie 8 bitów każdej próbki jest dostępnych dla każdego połączenia. 
Specyfikacja charakterystyk fizycznych hierarchicznych interfejsów cyfrowych (w tym E1) jest zawarta w zaleceniu ITU-T G.703. Charakterystyka funkcjonalna tych interfejsów, związana z węzłami sieci i urządzeniami zwielokrotniającymi, jest zawarta w zaleceniu ITU-T G.704

</doc>
<doc id="169319" url="https://pl.wikipedia.org/wiki?curid=169319" title="Wielka Emigracja">
Wielka Emigracja

Wielka Emigracja – ruch emigracyjny polskiej ludności w pierwszej połowie XIX wieku. Emigracja miała podłoże patriotyczno-polityczne, a bezpośrednią przyczyną był upadek powstania listopadowego w 1831 roku.
Wielka Emigracja była jednym z największych ruchów emigracyjnych ówczesnej Europy.
Emigranci.
Do emigrantów należeli głównie szlachta, żołnierze powstańczy, członkowie Rządu Narodowego, politycy, pisarze, artyści, inteligencja. W późniejszym czasie dołączyli do nich także inni uchodźcy, głównie z zaboru rosyjskiego. Ośrodkiem emigrantów była Francja (głównie Paryż), pomniejsze znajdowały się też w innych krajach. Wśród emigrantów byli: Adam Mickiewicz, Juliusz Słowacki, Józef Bem, książę Adam Jerzy Czartoryski, Bonawentura Niemojowski, Teodor Morawski, Ernest Malinowski, Zygmunt Krasiński, Fryderyk Chopin, Maurycy Mochnacki i inni.
Historia Wielkiej Emigracji.
Początki.
Historia Wielkiej Emigracji rozpoczyna się jeszcze w czasie trwania powstania listopadowego. Od lipca do października 1831 roku, pojedyncze, a potem coraz liczniejsze polskie oddziały oraz zgrupowania wojskowe, osaczane przez Rosjan zmuszone były do przekraczania granic z Prusami lub Austrią i do składania tam broni. Po upadku Warszawy odwrót objął także główne siły polskie oraz cywilów – przede wszystkich członków władz (rządu, sejmu) oraz działaczy politycznych. W październiku 1831 roku blisko 50 tysięcy powstańców po opuszczeniu Królestwa Polskiego znalazło się na terytorium Prus (ok. 30 tys.) i Austrii (ok. 20 tys.).
Dla Prus i Austrii sytuacja stawała się kłopotliwa. Z jednej strony nie mogli otwarcie wystąpić przeciwko powstańcom, ze względu na opinię publiczną, która w tym okresie była przychylna sprawie Polaków. Z drugiej strony zdawali sobie sprawę jakie ryzyko dla absolutystycznych rządów tych krajów powoduje obecność polskich żołnierzy na ich ziemiach, na których od dawna panował nastrój rewolucyjny. Starali się więc możliwie najbardziej unieszkodliwić armię powstańców.
Przede wszystkim wszyscy żołnierze zostali rozbrojeni. Następnie oddzielano oficerów od żołnierzy. Austriacy umieścili żołnierzy w twierdzach na terenie Siedmiogrodu. Z kolei oficerów w Styrii, później część z nich przeniesiono do Moraw a reszta rozeszła się po dworkach szlacheckich. Prusacy oficerów umieścili w zamku w Golubiu, a żołnierzy rozlokowali w obozach w Elblągu, Malborku, Sztumie, Tczewie, Kwidzynie, Tolkmicku oraz w okolicznych wsiach. O ile bogatsi żołnierze i oficerowie mieli warunki znośne, o tyle zwykli stłoczeni w obozach żołnierze cierpieli głód i narażeni byli na szykany.
Kiedy więc 1 listopada 1831 roku car Mikołaj I ogłosił amnestię, wielu Polaków tęskniących za domem lub zwiedzionych rosyjskimi obietnicami łaski, zdecydowało się na powrót do kraju. Wielu z nich trafiło później na Sybir lub powędrowało na Kaukaz. Działające w porozumieniu z Rosjanami władze Prus i Austrii podejmowały wysiłki, by przekonać opornych lub wahających się Polaków do powrotu pod berło cara. Gdy nie pomagały perswazję stosowano groźby, a niekiedy używano siły. Tak było np. w Tczewie, Elblągu oraz Fiszewie, gdzie żołnierze pruscy użyli broni, w wyniku czego były ofiary.
W wyniku tych działań ogółem na terenie Prus i Austrii pozostało pod koniec 1831 roku blisko 5 tysięcy byłych powstańców. Reszta albo powróciła do Rosji, albo na własną rękę zaczęła przedzierać się na Zachód.
Opuszczenie Prus i Austrii.
O ile już w październiku (jak wspominano powyżej) bogatsi emigranci na własną rękę zaczęli przedzierać się na Zachód, to jednak ruch ten objął głównie wąską grupę polityków, urzędników oraz zamożniejszych cywilów i wojskowych. Problemem politycznym i organizacyjnym było przerzucenie tysięcy internowanych w Prusach i Austrii żołnierzy. Zadania tego podjął się Józef Bem. Pragnął on skupić we Francji około 10 tysięcy żołnierzy jako kadry przyszłych legionów, które miały kontynuować walkę w przyszłości. Żeby tego dokonać należało przeprowadzić tysiące polskich żołnierzy przez kraje niemieckie. Czas naglił, gdyż coraz więcej żołnierzy i oficerów, pod naciskiem, albo dobrowolnie, decydowała się na powrót pod władzę cara.
By zdobyć potrzebne środki finansowe, Józef Bem pozakładał na terenach państw niemieckich liczne Komitety Przyjaciół Polski, które działały na terenie planowanej trasy przemarszu emigrantów od Prus, aż po Ren. Z ich pomocą i dzięki wsparciu miejscowej ludności udało się w szybkim czasie zebrać środki na pokrycie kosztów transportu emigrantów.
Przemarsz przez państwa niemieckie.
Pierwsze kolumny Polaków wyruszyły w połowie grudnia 1831 roku. Internowani w Prusach żołnierze wyruszyli trasą przez Elbląg, Malbork, Tczew, Starogard Gdański, Chojnice, Wałcz, Gorzów Wielkopolski, Kostrzyn nad Odrą, a dalej przez Lubin, Torgau do granicy z Saksonią, stamtąd przez Lipsk, Eisenach, Frankfurt nad Menem do granicy francuskiej we wsi Lauterbourg. Internowani w Austrii wyruszyli z Moraw przez Czechy do granicy bawarskiej. Dalej trasa prowadziła przez Norymbergę i Würzburg w Bawarii, Heilbronn w Wirtembergii do Strasburga, albo przez Ratyzbonę i Augsburg w Bawarii, Ulm, Stuttgart, Tybingę w Wirtembergii oraz Fryburg Bryzgowijski w Badenii do Strasburga lub do granicy szwajcarskiej przez Szafuzę i Bazyleę do Francji. Z tych głównych tras często zbaczano, zwłaszcza indywidualnie i w małych grupkach, które ciągnęły także od Prus przez Hanower na Belgię.
Austriacy odstawiali powstańców do granicy z Bawarią pod eskortą wojskową, z kolei kolumnom wyruszającym z Prus towarzyszył oficer, który był odpowiedzialny za prawidłowy przebieg wymarszu. Pochodu pilnowała pruska żandarmeria. Na terenach pruskiej Brandenburgii nie brak było oznak wrogości ze strony niemieckiej ludności.
Z chwilą przekroczenia granic pruskich i austriackich, koszty dalszej podróży podjęły lokalne Komitety Przyjaciół Polski. Polacy, którzy do tej pory cierpieli nędzę i upokorzenia, witani byli przez Niemców z sympatią i entuzjazmem. Niemiecka ludność, która coraz gorzej znosiła absolutystyczne rządy we własnych krajach patrzyła z podziwem na żołnierzy, którzy wystąpili przeciwko potężnemu despotycznemu carowi Rosji. Toteż od samej granicy we wszystkich mijanych krajach Polacy doznawali wielu dowodów przyjaźni i gościnności. Szczególnie w mieście Lipsk w Saksonii, gdzie od listopada 1831 działał „Związek Wsparcia dla Potrzebujących Polaków”. Wjazd Polaków do miasta odbył się w asyście honorowej wojska saskiego i gwardii mieszczańskiej. Tłum mieszkańców różnych stanów społecznych wiwatował „Niech żyją Polacy” przy dźwiękach armat i salw honorowych artylerii. Podobne sceny powtarzały się w innych miastach na całej trasie marszu przez Niemcy. Przed Polakami stały otworem najlepsze hotele i domy prywatne. Na ich cześć urządzano bale i wieszano transparenty: „Jeszcze Polska nie zginęła, póki żyją Niemce”. W Gocie wystąpił paradnie miejscowy garnizon, a oficerów przyjęto w książęcym pałacu. We Frankfurcie nad Menem wybito szyby w rosyjskiej ambasadzie.
Ten entuzjazm tłumu wywołał zaniepokojenie konserwatywnych rządów tychże krajów niemieckich. Rządy te pod wpływem dyplomacji Austrii, Prus i Rosji, a częściowo z własnej inicjatywy starały się ograniczać pro-polskie manifestacje. W 1832 roku, kiedy opadł już entuzjazm ludności, władze Saksonii odmówiły Polakom prawa pobytu w Dreźnie, a wiosną tegoż roku zamknęły przed nimi granice kraju. Wkrótce podobnie uczyniły Wirtembergia i Bawaria.
Entuzjazm zwykłych obywateli Niemiec witających polskich powstańców był swego rodzaju wyrazem opozycji liberalno-demokratycznej i stał się ważnym czynnikiem umacniającym patriotyzm ogólno-niemiecki. Pro-polskie stowarzyszenia przekształciły się rychło w kluby polityczne, które podejmować zaczęły walkę w imię wolności i demokracji przeciwko własnym autorytarnym rządom.
Osiedlenie się emigrantów we Francji.
Zgodnie z planem Józefa Bema, większość emigrantów osiedliła się we Francji. Pierwsi polscy emigranci pojawili się tam już w październiku 1831 roku. Byli to głównie przedstawiciele władz oraz bogaci cywile i wojskowi. Od stycznia z krajów niemieckich napływać zaczęły fale emigrantów. Także i we Francji podobnie jak w Niemczech powstańcy witani byli entuzjastycznie i z honorami, często w asyście wojska i gwardii narodowej z licznym udziałem mieszkańców.
Stopniowo jednak znikały powitalne komitety, a powstańcy stanęli wobec perspektywy osiedlenia się i znalezienia środków do życia. Francja Ludwika Filipa, z jednej strony nie mogła odmówić przyjęcia emigrantów ze względu na opinię publiczną, z drugiej strony nie chciała wywoływać konfliktu z Rosją, Austrią i Prusami. Zdecydowano najpierw zgromadzić przybyłych żołnierzy polskich w zakładzie ("dépôt") w Avignonie. W marcu 1832 było już ich tam 1200 osób. Wówczas zaczęto tworzyć nowe zakłady w Besançon, Châteauroux, Bourges i Le Puy, Bergerac, Salins i kilka pomniejszych. W Châteauroux mieścił się też dépôt dla emigrantów-cywilów, ale nie odegrał większej roli z powodu małej liczby mieszkających w nim osób. Zakłady te liczyły około 300 osób. Każdy miał wewnętrzną organizację. Ogół emigrantów wyłaniał w drodze równych, bezpośrednich i powszechnych wyborów władze samorządowe: „Radę Polaków” lub „Radę wojskową”.
Początkowo wobec napiętej sytuacji w Europie, władze francuskie liczyły się z możliwością użycia zgromadzonych w zakładach żołnierzy jako wojsk posiłkowych w możliwej wojnie. Kiedy jednak sytuacja międzynarodowa zaczęła się stabilizować, Francuzi stracili zainteresowanie dla idei legionów polskich. Wiosną 1833 władze przystąpiły do likwidacji zakładów przenosząc Polaków do blisko 100 miejscowości prowincjonalnych, gdzie utworzono niewielkie kolonie liczące najwyżej kilkadziesiąt osób. Zachowano jednak rządowe zasiłki, do których prawo miał każdy uznany za emigranta politycznego, a które zwano potocznie żołdem. Jednak na mocy rozporządzenia z 21 lutego 1832 zmniejszono ów żołd o połowę, co spowodowało, że większość byłych powstańców znalazła się w ciężkiej sytuacji materialnej. Wielu z nich podejmowała różne prace dorywcze. Jednak emigranci wierzyli, że ich problemy są tylko przejściowe i że wkrótce znów wrócą by walczyć o wolną Polskę. Dlatego z utęsknieniem czekali na wojnę lub rewolucję.
W 1832 we Francji żyło 5472 polskich emigrantów. Liczba ta z czasem się zmniejszała, głównie wskutek śmierci. Na dzień 1 stycznia 1838 we Francji żyło 5128 polskich emigrantów.
Oprócz Francji, część byłych powstańców listopadowych osiedliła się też, choć w mniejszej liczbie, w krajach niemieckich, Belgii (ok. 200 osób), Wielkiej Brytanii (ok. 700 osób), Szwajcarii (ok. 50 osób), Skandynawii, a nawet w Stanach Zjednoczonych, Turcji i Algierii.
Ugrupowania polityczne Wielkiej Emigracji.
6 listopada 1831 w Paryżu kaliszanie założyli Komitet Tymczasowy Emigracji Polskiej, pierwsze ugrupowanie polityczne Wielkiej Emigracji; prezesem komitetu został Bonawentura Niemojowski, ostatni prezes powstańczego Rządu Narodowego. Komitet, atakowany przez publicystów działaczy byłego warszawskiego Klubu Patriotycznego, m.in. przez Maurycego Mochnackiego za programową „niepolityczność”, rozwiązał się po powołaniu Komitetu Narodowego Polskiego.
Od pierwszych dni emigracji dyskutowano zawzięcie o przyczynach upadku powstania listopadowego, nad dalszą walką o niepodległość i nad kształtem przyszłej Polski. Od razu doszło też do rozłamu na konserwatywną prawicę i demokratyczną lewicę.
Nurt demokratyczny: Leleweliści.
Organizacją o charakterze demokratycznym był Komitet Narodowy Polski (KNP), działający pod kierownictwem historyka Joachima Lelewela. Należeli do niego przede wszystkim dawni działacze lewego skrzydła Towarzystwa Patriotycznego z czasów powstania. Organizacja nie miała wykrystalizowanego programu społecznego. Mówiono w niej o walce wszystkich warstw społecznych pod kierunkiem patriotycznej szlachty. Nie przedstawiono wyraźnego programu w sprawie włościańskiej. Natomiast podkreślano silnie republikanizm Komitetu. W łonie emigracyjnej lewicy toczyła się walka o ocenę powstania i o zarysowanie politycznego oblicza i programu demokratycznego skrzydła emigracji. W marcu 1832 doszło do rozłamu w Komitecie. Grupa lewicowa z Tadeuszem Krępowieckim na czele, podkreślająca konieczność ścisłego związku walki o niepodległość Polski z walką o obalenie stosunków feudalnych i uwłaszczeniem chłopów, porzuciła KNP i utworzyła 17 marca 1832 Towarzystwo Demokratyczne Polskie (TDP). Lelewel nie zrezygnował jednak z prób utrzymania kierownictwa nad polską lewicą emigracji. Zmuszony przez policję do opuszczenia Francji osiedlił się w Brukseli, skąd kierował swym obozem, który stał się swoistym centrum między lewicowym TDP a prawicowym obozem księcia Czartoryskiego. Korzystając ze swoich kontaktów z organizacjami karbonariuszy, założył tajną organizację Zemsta Ludu, która podjęła nieudaną próbę wywołania powstania na terenie Królestwa Polskiego pod wodzą Józefa Zaliwskiego. W latach 1834-1836 działała, pod kierownictwem Lelewela, organizacja Młoda Polska, będąca oddziałem międzynarodowej organizacji rewolucyjnej Młoda Europa.
Wszystkie organizacje lelewelowskie miały program republikański, zakładający walkę całego narodu o niepodległość i o nieokreślone bliżej przeobrażenia demokratyczne. Mówiono wprawdzie o uwłaszczeniu chłopów, ale dominowały akcenty „zgody narodowej”, solidaryzmu społecznego, współpracy szlachty z ludem. Podkreślano więź łączącą z rewolucyjnymi organizacjami innych ludów Europy.
Nurt demokratyczny: Towarzystwo Demokratyczne Polskie.
„Mały Manifest TDP” opublikowany w 1832 stanowił pierwszy program tej organizacji. Mówił on nie tylko o odbudowie niepodległego państwa polskiego, lecz także, choć nie całkiem jasno o konieczności wyzwolenia chłopów i oddania im ziemi na własność. Już na początku istnienia TDP rozgorzały w nim ostre spory wewnętrzne. W ich wyniku od organizacji oddzieliła się grupa lewicowych działaczy. Reszta Towarzystwa, stanowiąca zresztą znaczną jego większość, choć także wewnętrznie podzieloną na nurt lewicowo-demokratyczny i liberalny, budowała dalej organizację, która w latach 40. XIX wieku stała się najważniejszą formacją polityczną emigracji. Organizacją kierowała tzw. Centralizacja, a samo TDP pracowało w sekcjach terytorialnych. Ważniejsze problemy polityczno-ideowe poddawano ogólnej dyskusji. Czołowym działaczem był Wiktor Heltman, autor programu organizacji.
Głównym aktem politycznym TDP, jego ogólnym programem i wytyczną działania był tzw. „Wielki Manifest” uchwalony w 1836 roku, w mieście Poitiers. Głosił on, że sam naród polski zadecyduje o odzyskaniu niepodległości. Polska odrodzona ma być republikańska i demokratyczna. Pańszczyzna będzie zniesiona, a chłopi otrzymają ziemię na własność. Choć nie napisano tego wprost, z dokumentu wynikało, że nie obdzieli się ziemią bezrolnych chłopów. Wywołało to sprzeciw nurtu lewicowego TDP, który uważał, że bezrolni powinni otrzymać ziemię obszarników, co powodowało nieustanne spory z nurtem liberalnym TDP.
Nurt rewolucyjny: Gromady Ludu Polskiego.
Podczas obchodu drugiej rocznicy powstania listopadowego Tadeusz Krępowiecki wygłosił w Paryżu przemówienie, w którym stwierdził, że szlachta ponosi winę za upadek Rzeczypospolitej w XVIII wieku. Potępił ucisk pańszczyźniany, oraz orzekł, że przyszłe powstanie będzie miało charakter nie tylko niepodległościowy, ale i antyfeudalny, czyli będzie rewolucją ludową. Przemówienie to wywołało potępienie większości emigrantów, tym bardziej, że jego autor pochwalił rzeź szlachty jaka miała miejsce w okresie koliszczyzny. Jednak Krępowiecki znalazł zwolenników w osobach emigrantów-chłopów, którzy po ciężkich przejściach w pruskich twierdzach (m.in. w Grudziądzu) przedostali się na zachód i osiedlili w Anglii. Brytyjski rząd wypłacał im skromne zapomogi. W Portsmouth rychło powstała sekcja Towarzystwa Demokratycznego Polskiego, jednak w 1835 roku, chłopscy działacze wystąpili z TDP tworząc Gromadę Grudziąż Ludu Polskiego. W tym samym czasie inna sekcja TDP na wyspie Jersey powołała do życia „Gromadę Humań” (nazwa nawiązywała do powstania chłopów ukraińskich w 1768 roku). Tak rozpoczęła działalność organizacja zwana Gromady Ludu Polskiego. Ideologami byli Krępowiecki, Aleksander Pułaski i Stanisław Worcell. Gromadzianie dążyli do całkowitego zniesienia własności obszarniczej i obcej okupacji na drodze powstania zbrojnego, które miało być równocześnie rewolucją agrarną likwidującą ucisk narodowy i społeczny. Uważali, że ziemia należeć powinna do całego ludu, a tylko na czasowe użytkowanie ma być przekazywana chłopom przez gminy.
Wszystkie ugrupowania emigracyjne ostro zwalczały Gromady, za zbyt radykalne poglądy. Z kolei członkowie Gromad odcinali się od szlacheckiej Polski konserwatystów, a demokratów oskarżali o zdradę ideałów demokratycznych. Dość szybko w ideologii Gromad zaszły zmiany, osłabły akcenty rewolucyjne a przeważać zaczęły religijno-mistyczne (wpływy tzw. chrześcijanizmu socjalistycznego). Było to wynikiem izolacji członków Gromad na terenie Anglii, gdyż liczni przeciwnicy chłopskich „wywrotowców” odcinali im kontakt z krajem i emigracją. W 1846 roku Gromady ponownie połączyły się z Towarzystwem Demokratycznym Polskim wskutek wydarzeń w kraju (rewolucja krakowska).
Obóz konserwatywno-arystokratyczny: Hotel Lambert.
Ugrupowanie prawicowe, zwane od paryskiej siedziby ich przywódcy Adama Jerzego Czartoryskiego. Hôtel Lambert opierało się na arystokracji i ziemiaństwie. Czartoryski chciał Polski niepodległej i konstytucyjnej, lecz zarazem monarchistycznej i dalekiej od demokratyzmu. Stopniowo i wolno wprowadzane reformy, m.in. w sprawie chłopskiej miały załagodzić konflikty społeczne, a klasom posiadającym zapewnić trwałe przewodnictwo w narodzie i odzyskanym państwie. Czartoryski, jako polityk i znawca dyplomacji, stawiał w swojej polityce na pomoc i interwencje rządów europejskich, nie zaś na poparcie i solidarność ludów, na które liczyły ugrupowania demokratyczne. Pragnął wygrać ewentualne konflikty Anglii lub Francji z Rosją. Jego emisariusze starali się pomóc Węgrom, ludom Bałkanów i Kaukazu w walce przeciw Rosji i Austrii, przy zachowaniu jednak kontroli nad tymi ruchami przez klasy posiadające. Główne pola działalności Hotelu Lambert stanowiły zabiegi dyplomatyczne i zwalczenie rewolucyjnej propagandy w kraju i na emigracji, a także popieranie polskiego piśmiennictwa i kultury.
Związki emigrantów z Krajem.
Emigranci, choć wiele lat żyli poza Polską, starali się utrzymać z nią stałe i wielostronne stosunki. Nie istniał zresztą nigdy moment, kiedy poszczególne jednostki i grupy emigrantów czasowo lub na stałe nie wracały do kraju, a inne z Polski nie przedostawały się za granicę.
Emigracyjne organizacje niepodległościowe utrzymywały kontakty i organizowały spiski krajowe poprzez wysłanników zwanych emisariuszami. Napływali oni na ziemie polskie przez cały okres lat 30. i 40. XIX wieku. Najaktywniejsze były w latach 30. organizacje lelewistów, a w latach 40. Towarzystwa Demokratycznego Polskiego. Emigracja korzystając z dorobku myśli politycznej Zachodu, przekazywała swoje doświadczenia krajowemu środowisku politycznemu, działającemu w trudnych warunkach nielegalności, policyjnego ucisku i ostrej cenzury.
Wraz z upływem lat emigracja zaczęła stopniowo odrywać się od spraw krajowych. Kraj działający samodzielnie wychował wielu własnych działaczy i myślicieli politycznych. Najbardziej twórczy okres Wielkiej Emigracji, kiedy żyła ona życiem kraju, to lata 1832-1846. Później starzejące się i wykruszające wychodźstwo, które już domyślało się, że nigdy nie powróci do wyzwolonego kraju straciło swą prężność i wpływy. Nowy zastrzyk sił wniosła tzw. „Młoda Emigracja” po 1848 roku, a także wychodźstwo postyczniowe.
Życie umysłowe i rozkwit kultury narodowej na Emigracji.
Na zachodzie Europy, głównie we Francji, w warunkach wolności słowa rozkwitło polskie piśmiennictwo, publicystyka polityczna i wielka poezja romantyczna. We Francji tworzyli m.in. Adam Mickiewicz, Juliusz Słowacki, Zygmunt Krasiński, Cyprian Norwid. Ich dzieła kształtowały całe pokolenia polskie XIX wieku w duchu umiłowania ojczyzny i postępu. Ogromną rolę w rozwoju ducha narodowego miała muzyka Fryderyka Chopina, czerpiąca natchnienie ze źródeł ludowych. Na ideologię polskiego obozu demokratycznego i na późniejszą historiografię wielki wpływ miała synteza historii polskiej opracowana przez Joachima Lelewela.
Ukazuje się także wiele publikacji o charakterze encyklopedycznym, których zadaniem było popularyzowanie wiedzy o Polsce wśród emigrantów i w społeczeństwach państw ich goszczących. W księgarni i drukarni polskiej w Paryżu, w l. 1833-1838, wydano dzieło pt. „Polska w kształcie dykcjonarza historyczno-statystyczno-geograficznego, opisana przez Jędrzeja Sławaczyńskiego”. Był to rodzaj małego słownika geograficznego Polski z podanymi dodatkowo wiadomościami historycznymi. Również w Paryżu w l. 1835-1842 wyszła w języku francuskim publikacja pt. „La Pologne Historique, Littéraire, Monumentale et Pittoresque...”. Wydawnictwo to przybliżało Francuzom polski dorobek cywilizacyjny.
Na emigracji wydawano wiele czasopism i periodyków, m.in.: „Le Polonais”, „Kraj i Emigracja”, „Trzeci Maj”, „Czwarty Maja”, „Piąty Maja”, „Szósty Maja”, „Wiadomości Polskie”, „Pielgrzym Polski”, „Ideologia Towarzystwa Demokratycznego Polskiego”, „Postęp”, „Demokrata Polski”, „Pismo TDP”, „Pszonka”, „Przegląd Dziejów Polski”, „Polska Chrystusowa”, „Zjednoczenie”, „Zbratnienie”.
Podobnie jak w sferze politycznej, także i w kulturze emigracyjnej nastąpiło przesilenie w latach 50., wraz ze śmiercią twórców polskiej kultury.
Sławnym wynalazcą z grona Wielkiej Emigracji był Jan Józef Baranowski. Był on autorem wielu wynalazków z dziedziny kolejnictwa, łączności, rachunkowości oraz maszyn liczących, w tym m.in. semafora, kasownika do biletów i gazomierza. W 1835 roku Józef Bem założył Towarzystwo Politechniczne Polskie w Paryżu, był także słuchaczem paryskiej Szkoły Dróg i Mostów. Znanym działaczem politycznym z grona Wielkiej Emigracji, który wniósł duży wkład na zachodzie w dziedzinie techniki był Antoni Patek. Założył on w Szwajcarii firmę Patek Philippe &amp; Co., która jako pierwsza na świecie rozpoczęła produkcję zegarków kieszonkowych na skalę przemysłową.
Wybitnym inżynierem z tego grona był również działający we Francji oraz Hiszpanii Tomasz Franciszek Bartmański, a także inżynier Kazimierz Stanisław Gzowski budowniczy mostów, portów oraz sieci kolei i dróg w Kanadzie.
Prasa Wielkiej Emigracji.
Istniało kilka czynników, które przyczyniły się do powstawania prasy na Wielkiej Emigracji. Przede wszystkim sprzyjali temu rozpolitykowani uchodźcy uciekający po nieudanym powstaniu. Prowadzili bogate życie organizacyjno-polityczne i nieustanne spory ideowe. Mnóstwo osób sprawnie posługiwało się piórem (wśród emigrantów byli: pisarze, publicyści, artyści, uczeni). Wzorcem dla nich była przodująca w świecie prasa francuska i angielska. Szacunkowo w latach 1832-1862 powstało 120 czasopism. Wiele z nich to efemerydy lub krótkie broszurki i druczki.
Czasopisma służyły w zdecydowanej większości określonym orientacjom politycznym. Na ich łamach wypracowywano a następnie upowszechniano systemy poglądów objaśniających przyczyny upadku państwa polskiego i powstań narodowych, ustalano drogi wywalczania niepodległości i określano przyszły kształt Polski niepodległej. Nie zapominano o poświęcaniu miejsca do prezentowania bieżących wydarzeń w kraju, na emigracji, w Europie. Obok tego publikowano zażarte polemiki. Pism społeczno-politycznych, będących trzonem prasy wychodźczej, było ponad pół setki. Najważniejsze to: „Pamiętnik Emigracji”, „Nowa Polska”, „Pielgrzym Polski”, „Demokrata Polski”, „Trzeci Maj”, „Wiadomości Polskie”. Z racji braku dziennika czy czasopisma wychodzącego kilka razy w tygodniu o aktualnych wydarzeniach (szczególnie zachodzących wśród emigracji) informował tylko tzw. mały „Pielgrzym Polski” oraz „Tygodnik Emigracji Polskiej”. Najdłużej wydawanym pismem satyrycznym był „Pszonka”. Teksty poetyckie i pieśni związane z powstaniem listopadowym drukowane były w „Bardzie Nadwiślańskim nad Brzegami Duransy i Rodanu”. Inne czasopisma charakteryzowały się wydawaniem krytyki literackiej („Młoda Polska, Wiadomości Historyczne i Literackie”), pisarstwem naukowym i fachowym („Słowianin” – tematyka wojskowo-historyczna, „Przegląd Dziejów Polskich” – problemowo dobierane teksty źródłowe i wyciągi z rozpraw historycznych, „Gospodarz Wiejski i Miejski”).
Emigranci wydawali też czasopisma obcojęzyczne, po francusku i angielsku. Najczęściej były to popularne magazyny lub periodyki naukowe. Miały informować cudzoziemców o sprawach polskich w sposób zapewniający przychylność. Takich czasopism było ok. 30. Pierwszym tego rodzaju czasopismem był „Polnische Miszellen” wydany w Norymberdze w roku 1832. W czasie Wiosny Ludów szczególnie wyróżniała się „La Tribune des Peuples” A. Mickiewicza. Emigranci polscy zasiadali również w redakcjach obcych czasopism i mieli na nie wpływ.
Wydawnictwa prasowe ukazywały się głównie we Francji. Najważniejszym ośrodkiem był Paryż, gdzie powstało 70 polskich czasopism. Innymi ważnymi ośrodkami wydawniczymi były Awinion, Poitiers, Strasburg, Wersal, a poza Francją: Londyn i Bruksela. W rezultacie ciężkich warunków związanych z wydawaniem czasopism (nieprzychylne władze, koszty drukarskie) nie liczono się z opinią ogółu i bezkompromisowo publikowano odważne teksty swych redaktorów. Dzięki temu uzyskiwano śmiałość i różnorodność koncepcji ideowych, politycznych itp. Redakcje czasopism były kilkuosobowe, rzadziej jednoosobowe. Redaktorzy nie utrzymywali się ze swej pracy dziennikarskiej. Poziom publicystyki był na ogół bardzo wysoki. Prezentowano bogate rozważania z dziedziny myśli politycznej, co przyczyniało się do rozwoju polskiej ideologii demokratycznej. Na łamach czasopism emigracyjnych wypowiadała się prawie cała ówczesna elita intelektualna narodu. Stąd wiele czasopism było przeładowanych polemikami. Innymi zauważalnymi wadami była niekiedy rozwlekłość i niejasność wyrażania myśli. Formy publicystyczne jakie zwykle stosowano to: rozprawy na tematy polityczne i ideologiczne, polemiki skierowane przeciw innemu czasopismu emigracyjnemu, rozważania na temat historii, filozofii, wojskowości, spraw społecznych lub ekonomicznych, odezwy, poezje, recenzje dzieł literackich lub naukowych, listy do redakcji, ogłoszenia i wiadomości bieżące. Prenumerata czasopism była bardzo droga ze względu na koszty wydawania (dobry papier, małe nakłady, rzemieślnicze sposoby druku, konieczność odlewania polskich czcionek).
Prasa polska na emigracji załamała się znacznie po klęsce Wiosny Ludów. Nigdy nie przestała istnieć, ale jej znaczenie malało z roku na rok.

</doc>
<doc id="169321" url="https://pl.wikipedia.org/wiki?curid=169321" title="Abonent">
Abonent

Abonent (niem. "Abonnent", fr. "Abonné") – osoba mająca prawo do korzystania z usługi (e-booka, parkowania w strefie), urządzenia (radia, telefonu) lub otrzymywania czegoś (gazeta, obiady) na zasadzie uiszczania stałej, regularnej opłaty (tzw. abonamentu).
Telekomunikacja.
Według prawa telekomunikacyjnego podmiot, który jest stroną umowy o świadczenie usług zawartej z dostawcą publicznie dostępnych usług telekomunikacyjnych.
Do lipca 2010 r. warunkiem zostania abonentem było zawarcie umowy na piśmie. W przypadku zawierania umowy w innej formie (przez dokonanie czynności faktycznych, np. w przypadku z korzystania z usług pre-paid albo automatów samoinkasujących) korzystający z usługi nazywany był użytkownikiem końcowym, co pociągało za sobą zróżnicowanie uprawnień różnych grup klientów korzystających z usług telekomunikacyjnych.
Abonentem może być osoba lub instytucja, która korzysta z określonej usługi za pomocą określonego medium według stawki określonej w umowie podpisanej między dwoma podmiotami: abonentem lub jego prawomocnym przedstawicielem i przedstawicielem firmy świadczącej daną usługę. Przykładem usługi abonenckiej może być linia telefoniczna, za pomocą której dostarcza się usługi telefoniczne, internet, telekonferencje itp.

</doc>
<doc id="169327" url="https://pl.wikipedia.org/wiki?curid=169327" title="Puńsk">
Puńsk

Puńsk (dodatkowa nazwa w j. litewskim Punskas) – wieś, w latach 1647–1852 miasto, w północno-wschodniej Polsce, położone na Pojezierzu Wschodniosuwalskim, w północno-wschodniej części województwa podlaskiego, w powiecie sejneńskim, siedziba gminy Puńsk.
Historia.
Najstarsze ślady człowieka, odnalezione w okolicy Puńska, pochodzą sprzed 10 tysięcy lat p.n.e. We wczesnym średniowieczu tereny te zamieszkiwali Jaćwingowie, którzy nie stworzyli własnego państwa, nie mieli języka pisanego. W wieku XIII ustąpili z tych ziem, a o ich istnieniu świadczą tylko wzniesienia obronne, tak zwane góry zamkowe (we wsiach: Szurpiły i Jegliniec), cmentarze (we wsi Szwajcaria), nazwy miejscowości oraz wykopaliska archeologiczne.
Z czasem Sudowia zarosła lasami, w których polowali Wielcy Książęta Litewscy. Dopiero z początkiem wieku XV krainę zaczęto kolonizować. Przybywali tutaj Litwini z okolic miejscowości Merkinia i Punia. To oni nazwali jezioro „Punia”, od którego pochodzi nazwa miejscowości Puńsk. Miejscowość ta była jedną z pierwszych założonych na tym terenie. W tym też czasie powstały m.in. miejscowości: Berżniki, Sejny, Krejwiany.
Puńsk położony był w drugiej połowie XVI wieku w powiecie trockim województwa trockiego.
Miejscowość powstała na terenie wcześniejszej wsi Nowy Puńsk. W 1597 Stanisław Zaliwski, chorąży litewski i leśniczy sejwejski przystąpił do tworzenia w Puńsku ośrodka miejskiego. Ufundował i wyposażył kościół parafialny oraz zezwolił na targi w niedziele i święta. Nadał też plebanowi osiem włók ziemi we wsi Szołtany, zaś w 1606 przekazał kolejne 15 włók we wsi . W tym samym roku kancelaria Wielkiego Księstwa Litewskiego opublikowała dokument Zygmunta III, w którym między innymi zaznaczono, że proboszczem puńskiej parafii może być jedynie ksiądz znający język litewski.
W dokumencie z 1606 wspomniani są mieszczanie puńscy, zaś w 1612 Puńsk jest już nazywany miastem, chociaż prawa miejskie na prawie magdeburskim wraz z herbem z wizerunkiem św. Piotra otrzymał dopiero w 1647 z rąk króla Władysława IV. Był więc miastem królewskim, a także trzecim (po Berżnikach i Sejnach) miastem Sejneńszczyzny. Wladysław IV nadal także miastu 60 włók. Puńsk obejmował ówcześnie trzy osobne jurysdykcje: miasto z własnym samorządem, dwór leśniczego i plebanię z ogrodnikami plebańskimi (Poświątne lub Juryzdyka Plebańska).
W tym czasie parafia Puńsk była podległa Biskupstwu w Wilnie, a później, od 1795, biskupstwu w Wigrach. Przy kościele działał szpital oraz szkoła parafialna.
W 1700 w Puńsku działała szkoła i szpital. W 1709 w okolicach Puńska miała miejsce epidemia morowego powietrza. W 1791 prawa miejskie zostały odnowione przez króla Stanisława Augusta Poniatowskiego.
Od ok. XV w. do 1795 kraina nazywana Sudowią należała do Wielkiego Księstwa Litewskiego, od 1569 w obrębie I Rzeczypospolitej. W wyniku III rozbioru Polski Puńsk znalazł się w zaborze pruskim, od 1807 część Księstwa Warszawskiego, a w 1815 przypadł Rosji.
Na przełomie XVIII i XIX w. Puńsk liczył 59 domów i 583 mieszkańców, a w . W 1800 władze pruskie włączyły Puńsk do nowo utworzonej ekonomii Maćkowo. W maju 1852 zlikwidowano targi i jarmarki, a miejscowość utraciła prawa miejskie z dniem 1 stycznia 1853. Puńsk liczył ówcześnie 76 chałup słabej jakości.
W 1881 w parafii żyło aż 1200 ludzi. Wtedy utworzono jeszcze dwie odrębne parafie: w Smolanach i Becejłach. W 1910 do parafii Puńsk należały 74 wsie z 7044 mieszkańcami.
Po I wojnie światowej, w latach 1919-1920, toczyły się między Polską a Litwą bitwy o Sudowię. W czasie wojny polsko-bolszewickiej w dniu 19 lipca 1920 miasto zostało zajęte przez wojska litewskie na mocy sojuszu z bolszewikami. Po Bitwie warszawskiej zdobyte przez wojska polskie.
W dwudziestoleciu międzywojennym działały tu, m.in. Stowarzyszenie św. Kazimierza, które z założenia miało na uwadze sprawy Kościoła, Stowarzyszenie „Rytas” - troszczyło się o litewskie szkolnictwo czy Spółdzielnia Rolnicza „Talka”.
W tym to okresie w Puńsku najwięcej było mieszkańców narodowości żydowskiej. Większa część handlu i usług skupiona była w ich rękach. Świadectwem tego są stare, pożydowskie domy, budynek synagogi oraz, położony w pobliżu miasteczka, duży cmentarz żydowski.
W 1934 nastąpił wielki pożar Puńska, po którym odbudowano miejscowość według nowych założeń urbanizacyjnych, które nadały mu charakter miasteczka. .
W latach 1975–1998 miejscowość położona była w województwie suwalskim.
Edukacja.
W 1526, dekretem synodu papieskiego, nakazano założenie szkół w każdej parafii. Miały one działać od późnej jesieni do wiosny. Podstawowym podręcznikiem był katechizm. Taka szkoła działała także w Puńsku. Pierwsze wiadomości na jej temat pochodzą z końca XVII w.
W latach zakazu druku książek i czasopism litewskich na terenie Puńska i okolic działały, prowadzone przez najmowanych nauczycieli, tzw. „daraktariai”, małe szkółki wiejskie. W czasie I wojny światowej Towarzystwo „Žiburys” założyło w Puńsku szkołę, w której uczył J. Baltrukonis. Od 1918 w Sejnach zaczęło działalność gimnazjum "Žiburys" ("płomyk"). Zaledwie po roku zostało ono przeniesione do Lazdijai (Łoździeje).
W latach międzywojennych w Puńsku nie było szkoły z litewskim językiem nauczania, natomiast język litewski wykładany był jako przedmiot.
Aby doszło do utworzenia klasy z litewskim językiem nauczania, co najmniej 7 uczniów musiało wyrazić chęć uczenia się w takiej klasie (zgodnie z zaleceniem Ministerstwa Oświaty).
W latach 1952−1953 powstały szkoły z litewskim językiem nauczania w: Puńsku, Wojtokiemiach, Widugierach i Nowinikach, a w piętnastu szkołach języka litewskiego uczono jak odrębnego przedmiotu. 
W 1956 w Puńsku utworzono liceum.
Sieć litewskich szkół, powstała w latach 1952-1956, przetrwała w stanie niemalże niezmienionym do końca XX wieku.
W 1944, gdy linia frontu przesunęła się na zachód, założono szkoły w: Puńsku, Przystawańcach i Widugierach. Uczono w nich po polsku, a od 1951 można było tworzyć szkoły z litewskim językiem nauczania. Jednak część nauczycieli języka litewskiego nie miała odpowiednich kwalifikacji.
Pierwsi nauczyciele byli nie tylko pedagogami, ale także aktywnie uczestniczyli w życiu kulturalnym lokalnej społeczności: Juozas Maksimavičius, Petronelė Jakimavičienė, Bronė Kliučinskienė, Jonas Stoskeliūnas, Juozas Vaina i Elena Vainienė, Juozas Sigitas Paransevičius, Algis Uzdila i inni.
Obecnie w regionie Puńska i Sejn funkcjonują szkoły podstawowe w: Nowinikach, Przystawańcach, Widugierach, w Puńsku oraz zespół placówek oświatowych (przedszkole, szkoła podstawowa, gimnazjum) "Žiburys" ("Płomyk") w Sejnach.
Od 1999, w wyniku reformy systemu oświaty, w Puńsku działają: sześcioklasowa Szkoła Podstawowa z Polskim i Litewskim Językiem Nauczania oraz Gimnazjum z Polskim i Litewskim Językiem Nauczania. W dniu 10 grudnia 2004 szkołom nadano imię Steponasa Dariusa i Stasysa Girėnasa. W Puńsku działa również Przedszkole Samorządowe z Polskim i Litewskim Językiem Nauczania. W trzyletnim gimnazjum jest 9 klas (dwie z litewskim językiem nauczania i jedna z polskim językiem nauczania).
Kultura.
Puńsk jest silnym ośrodkiem kultury litewskiej. Mieszka tu wielu litewskich twórców ludowych. Znajduje się tu redakcja litewskiego czasopisma "Aušra" () oraz Dom Kultury Litewskiej i Liceum Ogólnokształcące z językiem wykładowym litewskim. W budynku Urzędu Gminy znajduje się sklep z wydawnictwami litewskimi.
W Puńsku są też lokale, w których kupić i zjeść można różne litewskie specjały (kawiarnia "Sodas" czy sklep "Dešra").
Dwa największe festiwale lokalnego folkloru odbywają się w Puńsku podczas nocy świętojańskiej oraz 15 sierpnia – w święto Wniebowzięcia NMP (Matki Bożej Zielnej). Wówczas odbywają się tu m.in. występy litewskich zespołów w ludowych strojach.
Wójtem gminy Puńsk jest obecnie Witold Liszkowski.
Zabytki i inne obiekty.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="169328" url="https://pl.wikipedia.org/wiki?curid=169328" title="Mark Felt">
Mark Felt

William Mark Felt (ur. 17 sierpnia 1913 w Twin Falls, zm. 18 grudnia 2008 w Santa Rosa) – amerykański prawnik, zastępca dyrektora FBI.
W trakcie afery Watergate był on źródłem informacji zwanym „Głębokie Gardło”. W maju 2005 ujawnił ten fakt magazynowi „Vanity Fair” .

</doc>
<doc id="169330" url="https://pl.wikipedia.org/wiki?curid=169330" title="Andrzej Ornat">
Andrzej Ornat

Andrzej Ornat (ur. 16 września 1946 w Garwolinie) – polski działacz polityczny i harcerski, minister-członek Rady Ministrów w latach 1982–1985.
Życiorys.
Syn Henryka i Stanisławy. Uzyskał wykształcenie wyższe pedagogiczne, w 1977 ukończył studia na Uniwersytecie Warszawskim. W latach 1966–1990 należał do Polskiej Zjednoczonej Partii Robotniczej, a następnie był członkiem Socjaldemokracji Rzeczypospolitej Polskiej.
Pracował jako nauczyciel szkoły podstawowej w Zagórzu (1964–1967), następnie w aparacie organizacyjnym Związku Harcerstwa Polskiego, był m.in. zastępcą komendanta i komendantem hufca ZHP w Garwolinie (komendantem 1968–1971), zastępcą komendanta i komendantem Chorągwi Mazowieckiej (komendantem w latach 1974–1975), kierownikiem Wydziału Organizacyjnego Głównej Kwatery ZHP. Radny Rady Narodowej miasta stołecznego Warszawy (1973-1976) oraz członek Warszawskiej Komisji Rewizyjnej PZPR (od 1975). W latach 1979–1980 pełnił funkcję zastępcy naczelnika, a 1980–1982 naczelnika ZHP. Był jedną z czołowych postaci instruktorów z mianowania partyjnego zwalczających przemiany w harcerstwie w latach 80., odpowiedzialny m.in. za zwalczanie Kręgu Instruktorów Harcerskich im. Andrzeja Małkowskiego.
Od lipca 1982 do listopada 1985 był ministrem-członek Rady Ministrów ds. młodzieży i sekretarzem Komitetu Rady Ministrów ds. Młodzieży. Był także przewodniczącym Krajowej Rady Ochotniczych Hufców Pracy. W latach 1981–1986 członek Komitetu Centralnego PZPR oraz przewodniczący Komisji Młodzieżowej KC PZPR, od 1986 był ostatnim I sekretarzem Komitetu Wojewódzkiego PZPR w Siedlcach (do 1990). W 1983 wybrany w skład Prezydium Krajowej Rady Towarzystwa Przyjaźni Polsko-Radzieckiej. W latach 1983–1988 członek Prezydium Rady Obywatelskiej Budowy Pomnika Szpitala Centrum Zdrowia Matki Polki.
W styczniu 1990 wszedł w skład Rady Naczelnej Socjaldemokracji Rzeczypospolitej Polskiej.
Ukończył podyplomowe studia w Szkole Głównej Handlowej w Warszawie i w Wyższej Szkole Zarządzania i Marketingu w Warszawie.
W latach 1990–1993 kierownik CSH i Black &amp; Decker. Potem w strukturach Grupy Swarzędz jako członek zarządu, dyrektor zarządzający, wiceprezes zarządu Swarzędz Market oraz wiceprezes zarządu Swarzędz Meble (w latach 2003–2005).

</doc>
<doc id="169333" url="https://pl.wikipedia.org/wiki?curid=169333" title="Jezierza (herb szlachecki)">
Jezierza (herb szlachecki)

Jezierza – polski herb szlachecki.
Opis herbu.
Opis historyczny.
Szymon Okolski blazonuje herb następująco:
Według Kaspra Niesieckiego, niektórzy heraldycy zamiast kruka przypisywali herbowi po prostu wizerunek ptaka.
Opis współczesny.
Opis skonstruowany współcześnie brzmi następująco:
"Na tarczy w polu czerwonym na złotym krzyżu kawalerskim kruk z pierścieniem złotym w dziobie."
"W klejnocie trzy pióra strusie."
"Labry herbowe czerwone, podbite srebrem."
Geneza.
Według jednej z teorii wysuniętych w herbarzu Kaspra Niesieckiego herb ten miał do Polski sprowadzić Francuz o imieniu Willibaldus, pierwszy arcybiskup gnieźnieński, sprawujący swój urząd przez cztery lata od 966 roku (zakończył pełnić ten urząd w 970 roku z powodu śmierci). Druga teoria głosi, że w rzeczywistości Willibaldus pieczętował się innym herbem, o nazwie Krucini.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (39 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Janina. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Janina:

</doc>
<doc id="169335" url="https://pl.wikipedia.org/wiki?curid=169335" title="Teoria aktów mowy">
Teoria aktów mowy



</doc>
<doc id="169336" url="https://pl.wikipedia.org/wiki?curid=169336" title="Księstwo mazowieckie">
Księstwo mazowieckie

Księstwo mazowieckie () – księstwo dzielnicowe państwa polskiego utworzona w wyniku rozbicia dzielnicowego.
Historia.
Powstało na mocy testamentu Bolesława Krzywoustego, który w 1138 podzielił Polskę na dzielnice. Dzielnica mazowiecka została nadana Bolesławowi Kędzierzawemu. Początkowo uznawała zwierzchnictwo Krakowa, lecz zmieniło się to za panowania Konrada mazowieckiego, który uniezależnił Mazowsze i Kujawy od Krakowa, ale również przyłączył nowe ziemie. Za panowania tzw. Henryków śląskich w południowej i zachodniej a formalnie w całej Polsce, księstwo mazowieckie było jednym z trzech terytoriów polskich, niezależnych od siebie (obok państwa Henryków śląskich i Pomorza Gdańskiego).
W 1226 Konrad sprowadził Krzyżaków na ziemię chełmińską, którą oddał im w dzierżawę. Zrobił to, by pomogli mu w pokonaniu Prusów i przyłączeniu ich ziemi do jego księstwa. Jednak zakonnicy postanowili utworzyć tu własne państwo zakonne (poprzednio próbowali utworzyć je na Węgrzech, lecz zostali wypędzeni przez tamtejszego króla) i tak też uczynili.
W 1320 w Krakowie koronował się na króla Polski Władysław Łokietek (książę kujawski, pomorski, wielkopolski, krakowski, sandomierski, łęczycki i sieradzki).
Mazowsze było księstwem piastowskim i znajdowało się w orbicie wpływów czeskich, krzyżackich, polskich i litewskich.
W 1321 książę płocki Wacław płocki zawarł przymierze z zakonem krzyżackim, w trakcie wojny w 1326 roku, 2 stycznia 1326 w Brodnicy przystąpili do sojuszu antypolskiego jego bracia Siemowit II (książę rawski) i Trojden I (książę czerski, warszawski i liwski). Spowodowało to w 1327 roku najazd wojsk Władysława Łokietka na Płock i Gostynin oraz Litwinów od wschodu.
W związku z wyniszczeniem księstwa najazdami w 1329 Wacław płocki złożył hołd lenny Janowi Luksemburskiemu jako królowi Polski i Czech. W tym samym roku, w wyniku przegranej wojny z Zakonem, pozostali dwaj książęta mazowieccy zobowiązali się nie wspierać w żaden sposób króla Polski Władysława Łokietka.
W 1351, w wyniku zbrojnej interwencji po bezpotomnej śmierci księcia płockiego Bolesława III, Kazimierz Wielki włączył większą część ziemi płockiej do Królestwa Polskiego. Zmusił też do hołdu lennego książąt czersko-warszawskich Siemowita III i Kazimierza I warszawskiego. Po śmierci księcia Kazimierza w 1355 hołd z całego Mazowsza złożył królowi polskiemu Siemowit III, w zamian za co otrzymał z powrotem Płock i Zapilicze.
W latach 1351–1526 księstwo było lennem Polski i zostało ostatecznie przez Polskę wcielone w 1526, po śmierci ostatniego władcy, Janusza III jako województwo mazowieckie.
Mimo że stolice księstwa były w różnym czasie w Czersku, Płocku i w Warszawie, książęta urzędowali też często na zamku w Łomży.

</doc>
<doc id="169337" url="https://pl.wikipedia.org/wiki?curid=169337" title="Câmpulung Moldovenesc">
Câmpulung Moldovenesc



</doc>
<doc id="169342" url="https://pl.wikipedia.org/wiki?curid=169342" title="Vatra Dornei">
Vatra Dornei

Vatra Dornei – miasto w Rumunii, w okręgu Suczawa, nad rzeką Bystrzyca, w Karpatach Wschodnich. W 2011 roku liczyło 13427 mieszkańców.
Opis.
Przez centrum Vatra Dornei przebiega linia kolejowa. Układ ulic oparty jest w dużym stopniu na centralnej lokalizacji dworca ("Vatra Dornei Băi"; dworzec "Vatra Dornei" znajduje się w północnej części miasta, nad Bystrzycą). Obok dworca płynie Dorna, za którą jest główny park (z kilkoma budowlami zabytkowymi oraz źródłami mineralnymi). Na wysokości parku i dworca znajduje się główny most na Dornie. Most ten stanowi środek miasteczka. Po jego południowej stronie, wokół parku, znajdują się sanatoria, hotele i nowa prawosławna katedra Świętej Trójcy, oparta na klasycznych kanonach budownictwa.
Po tej stronie rzeki znajduje się też kolejka krzesełkowa, którą można wjechać na pobliskie szczyty. Nieopodal kolejki, przy strada Negrestilor znajduje się na górce cmentarz żydowski, zawierający około 500 macew. Na starszych grobach napisy są po hebrajsku, czasem po niemiecku, na nowych już napisy rumuńsku. Po drugiej stronie mostu znajduje się deptak ze sklepami i restauracjami (również budynkiem starej synagogi). Prowadzi on do głównej ulicy strony północnej, równoległej do rzeki. Jest to część starej Kaiserstraße. Przy niej położona jest większość sklepów, kościół katolicki, szpital, poczta i siedziba władz lokalnych. Na tej ulicy znajduje się niewielkie muzeum etnograficzne, zawierające trochę przedmiotów gospodarczych, hafty, ubiory lokalne i rekonstrukcję wnętrza chałupy wiejskiej. W mieście rozwinął się przemysł drzewny oraz spożywczy.
Dawniej w Vatra Dornei mieszkało sporo Niemców. W 1940 r. wielu wyjechało do Niemiec, w 1944 r. Armia Czerwona wywoziła pozostałych na Sybir. Po wojnie pozostało ich niewielu, obecnie ok. 200 osób – głównie katolików, lecz także 50 luteran. Kościół ewangelicki został zamieniony na cerkiew, lecz odbywają się w niej także nabożeństwa protestanckie. Przed wojną w Vatra Dornei mieszkało też ok. 40 rodzin polskich. W tej chwili jest ich dziesiątka. Katolików w 1998 r. było 217 rodzin, czyli 483 osoby. Byli to głównie Niemcy, trochę Polaków i Rumuni.
Vatra Dornei leży w otoczeniu czterech pasm górskich, jest to więc dogodna baza na wędrówki górskie. Można stąd udać się na północ w mało uczęszczane Góry Suhard lub na południe w popularniejsze pasmo Dwunastu Apostołów, otoczone skałami, przypominającymi apostołów. Można również wybrać się na południowy wschód, w Góry Bystrzyckie. Są to jednak góry dzikie, puste, zalesione i o dosyć ostrej rzeźbie terenu. Występują w nich niedźwiedzie. W kierunku wschodnim jest wejście na pasmo Rarau i Giumalau, prowadzące oznakowanym szlakiem.

</doc>
<doc id="169344" url="https://pl.wikipedia.org/wiki?curid=169344" title="Lista ponumerowanych planetoid">
Lista ponumerowanych planetoid

Lista ponumerowanych planetoid – lista planetoid odkrytych i skatalogowanych przez Minor Planet Center, którym nadano kolejne numery katalogowe. Baza danych małych ciał Układu Słonecznego prowadzona jest przez Jet Propulsion Laboratory. Lista obejmuje planetoidy pasa głównego oraz obiekty transneptunowe w tym również wszystkie planety karłowate.
Do 5 maja 2021 odkryto i skatalogowano 1 079 877 planetoid. Spośród nich 552 450 obiektom nadano kolejne numery, a 22 183 otrzymało również swoje nazwy (pierwsza nienazwana planetoida nosi numer 3708). 527 427 odkryte i skatalogowane planetoidy nie otrzymały jeszcze swoich oznaczeń numerycznych. Lista jest zwykle aktualizowana przez Minor Planet Center w dniach kolejnych pełni Księżyca.
Poniższe zestawienie obejmuje ponumerowane planetoidy – 306 374 obiekty według stanu na 10 listopada 2011. Cała lista, ze względu na swą długość, została podzielona na części po 1000 obiektów.

</doc>
<doc id="169347" url="https://pl.wikipedia.org/wiki?curid=169347" title="Ekspresja">
Ekspresja



</doc>
<doc id="169351" url="https://pl.wikipedia.org/wiki?curid=169351" title="Kolonizacja">
Kolonizacja

Kolonizacja – osadzenie mieszkańców i tworzenie osad na terenach słabo zaludnionych lub niezamieszkanych.
Rodzaje kolonizacji ze względu na pochodzenie osadników:
Rodzaje kolonizacji ze względu na sposób przeprowadzenia:
Odrębnym pojęciem, zawierającym jednakże elementy kolonizacji jest kolonializm, polegający na zakładania ośrodków handlowych i wytwórczych oraz baz wojskowych na już zasiedlonych terenach poza obszarem własnego państwa.

</doc>
<doc id="169352" url="https://pl.wikipedia.org/wiki?curid=169352" title="Lipie (powiat gostyński)">
Lipie (powiat gostyński)

Lipie – wieś w Polsce położona w województwie wielkopolskim, w powiecie gostyńskim, w gminie Piaski.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Lipie należało do okręgu gostyńskiego tego powiatu i stanowiło część majątku Strzelce Wielkie, którego właścicielem była wówczas (1846) Zakrzewska. Według spisu urzędowego z 1837 roku wieś liczyła 164 mieszkańców, którzy zamieszkiwali 18 dymów (domostw).
W latach 1975–1998 miejscowość należała administracyjnie do województwa leszczyńskiego.
Zobacz też: Lipie

</doc>
<doc id="169359" url="https://pl.wikipedia.org/wiki?curid=169359" title="Kyushu">
Kyushu



</doc>
<doc id="169370" url="https://pl.wikipedia.org/wiki?curid=169370" title="Mościce">
Mościce

Mościce – dzielnica przemysłowa Tarnowa, położona w zachodniej części miasta. Osiedle nr 8, stanowiące jednostkę pomocniczą Gminy Miasta Tarnowa.
Mościce rozpoczęto budować w latach 20. XX wieku wokół Państwowej Fabryki Związków Azotowych, na terenach wsi Świerczków i Dąbrówka Infułacka. Nazwa wywodzi się od nazwiska prezydenta Ignacego Mościckiego, inicjatora budowy fabryki. Mościce zaprojektowano w zgodzie z ideą miasta-ogrodu brytyjskiego urbanisty Ebenzera Howarda. Duża ilość terenów zielonych miała minimalizować negatywne skutki oddziaływania zakładów chemicznych na środowisko. Dlatego Mościce nazywane są dzielnicą-ogrodem.
Mościce przyłączono do Tarnowa w roku 1951. Obecnie to jedna z największych dzielnic Tarnowa. Dzielnica ma rozwiniętą infrastrukturę sportowo-rekreacyjną: Stadion Miejski, halę widowiskowo-sportową (Arena Jaskółka Tarnów), kompleks pływalni z odkrytym basenem olimpijskim, kilka boisk piłkarskich. Życie kulturalne toczy się w Centrum Sztuki Mościce. W 2015 roku w Mościcach mieszkało 10 214 osób.
Granicę dzielnicy Mościce wyznaczają: od północy i zachodu granica miasta Tarnowa, od południa – ul. Krakowska, a od wschodu – rzeka Biała.
Zabytki.
Willa Kwiatkowskiego (dawniej: Dyrektorówka, Dom Chemika)
Zespół willowy wpisano do rejestru zabytków na podstawie decyzji Wojewódzkiego Konserwatora Zabytków w dniu 17 grudnia 1979 roku. Obiekt znajduje się przy ulicy Jarzębinowej 9. Założenie willowo-ogrodowe usytuowane jest na dwóch działkach w obrębie 192, dz. nr 27/13 o pow. 10 779 m² oraz dz. nr 27/21 o pow. 19 412 m². W jego skład wchodzą: willa, park (ogród), kordegarda i ogrodzenie z bramą.
Zespół willowy usytuowany jest w otoczeniu Parku im. Eugeniusza Kwiatkowskiego (pow. 8,34 ha), objętego ochroną konserwatorską z dnia 21 lipca 2006 r. Budowla powstawała w latach 1927–1928 wg projektu architekta Konrada Kłosa. Wykonawcą budowy było Biuro Budowlane inż. Antoniego Kiełbasińskiego i S-ka. Willę nazywaną też pałacykiem, wybudowano w stylu modernistycznym, nawiązującym do neoklasycyzmu. Jest to budynek wolnostojący, jednopiętrowy, trójosiowy, dwutraktowy, częściowo podpiwniczony, z pierwotnie nieużytkowym poddaszem, oparty na planie prostokąta z wykuszem od wschodu. Powierzchnia użytkowa pałacyku – ok. 320 m², zabudowy – ok. 180 m², kubatura – 1260 m³. Elewacja willi to: ryzality z czterokolumnowymi portykami; gzyms z balustradami tralkowymi, w narożach kamienne wazony. Elewacja północna – frontowa jest regularna, pięcioosiowa, z niewielkim wgłębnym portykiem, półkolisty balkon na piętrze o tralkowej balustradzie, wsparty czterema kolumnami. Z kolei elewacja południowa, ogrodowa ma charakter regularny, pięcioosiowy, duży półkolisty taras otwarty na park, z wachlarzowymi schodami oraz wsparty na kolumnach prostokątny balkon na piętrze.
Pierwotnie willa pełniła funkcję komfortowego mieszkania służbowego z ogrodem dla pierwszych dyrektorów naczelnych Państwowej Fabryki Związków Azotowych w Mościcach. W willi mieszkał, podczas swego pobytu w Mościcach, Eugeniusz Kwiatkowski. Przed II wojną światową budynek pełnił rolę reprezentacyjnego hoteliku. W czasie wojny była to siedziba niemieckiego naczelnego dyrektora fabryki oraz niemieckiego wojskowego sądu doraźnego Feldgericht. Po wojnie jej pomieszczenia zajmowały m.in. harcówka ZHP w Mościcach, Rada Zakładowa, Wojewódzka Rada Narodowa, Miejska Rada Narodowa, Towarzystwo Krzewienia Kultury Fizycznej, Koło Emerytów i Rencistów, Stowarzyszenie Inżynierów i Techników Przemysłu Chemicznego, Zakładowy Oddział Polskiego Towarzystwa Turystyczno-Krajoznawczego, wypożyczalnia sprzętu turystycznego, filia Politechniki Krakowskiej, filia Akademii Górniczo-Hutniczej, Dział Handlowy Zakładów Azotowych w Tarnowie-Mościcach, Dział Licencji Zakładów Azotowych w Tarnowie-Mościcach oraz Biuro Eksportu ONT i Usług Technicznych Zakładów Azotowych w Tarnowie-Mościcach. Kapitalny remont zespołu pałacowo-ogrodowego miał miejsce w latach 2010–2011. Obecnie Willa Kwiatkowskiego pełni funkcję reprezentacyjną. Właścicielem posiadłości jest Grupa Azoty S.A.
W ogrodzie otaczającym willę znajduje się fontanna oraz popiersia Ignacego Mościckiego i Eugeniusza Kwiatkowskiego.
Zespół urbanistyczny osiedla Zakładów Azotowych
17 grudnia 1979 r. układ urbanistyczny osiedla przyfabrycznego został wpisany do rejestru zabytków ze względu na swój niepowtarzalny charakter i okoliczności powstania. Na terenie osiedla zbudowano willę – pałacyk dla dyrektora naczelnego fabryki (tzw. willa Kwiatkowskiego), 12 willi dla kierownictwa oraz cztery piętrowe wielorodzinne budynki. W skład zespołu zabudowy wchodzą też:
Skwer z kamieniem węgielnym osiedla „Za torem”
2 czerwca 1934 roku, przy udziale prezydenta Ignacego Mościckiego, uroczyście wmurowano akt erekcyjny pod budowlę osiedla „Za torem”. Wydrukowany na skórze akt erekcyjny został umieszczony w kapsule z ołowiu i zabetonowany w ziemi. Na osiedlu „Za torem” Spółdzielnia Budowlano-Mieszkaniowa „Nasz Dom" wybudowała własnościowe domy jednorodzinne dla inżynierów, majstrów i robotników mościckiej fabryki. Osłonięty w 1998 roku na skwerze u zbiegu ulic: Obrońców Lwowa i Czerwonych Klonów, pomnik w formie głazu upamiętnia to wydarzenie. Skwer wpisano do rejestru zabytków w dniu 2 sierpnia 1998 roku.
Strażnica kolejowa nad Białą
Ufortyfikowana budowla usytuowana po zachodniej stronie mostu kolejowego na Białej. Austro-węgierski obiekt forteczny z ostatniej dekady XIX wieku. Zadaniem strażnicy była obrona mostu i linii kolejowej przed atakiem wojsk rosyjskich. Strażnicę zbudowano z kamienia, cegły i żelbetonu. W dwóch narożnych basztach znajdowały się trzy rzędy otworów strzelniczych. Jest bliźniaczo podobna do strzelnicy kolejowej „Tryńcza”. Do rejestru zabytków została wpisana w 28 sierpnia 2014 roku.
Inne
Pomniki i rzeźby.
Pomnik Eugeniusza Kwiatkowskiego
Pomnik usytuowany przy ul. Kwiatkowskiego, przed budynkiem dyrekcji tarnowskich Azotów. Twórcą pomnika jest rzeźbiarz prof. Stanisław Szwechowicz. Uroczystego odsłonięcia pomnika dokonali prezydent RP Bronisław Komorowski i Julita Maciejewicz-Ryś (wnuczka Eugeniusza Kwiatkowskiego) 9 października 2012, w dniu obchodów jubileuszu 85-lecia Grupy Azoty S.A..
Odlane z brązu popiersie (172 cm wysokości) umieszczono na granitowym prostopadłościennym cokole o wymiarach 216 × 126 × 76 cm. Koncepcja ta nawiązuje do wizji pomnika Eugeniusza Kwiatkowskiego w Gdyni. Lekko falująca szarfa na cokole symbolizuje Wizję i Czyn Eugeniusza Kwiatkowskiego, pragmatycznego naukowca i inżyniera, a jednocześnie romantycznego wizjonera. Wszystko to sprawia, że statua stanowi imponujących rozmiarów personifikację etosu budowy podstaw polskiego przemysłu.
Obelisk upamiętniający otwarcie fabryki
Obelisk z tablicą upamiętniającą uroczyste otwarcie Państwowej Fabryki Związków Azotowych. Obelisk odsłonięty został 18 stycznia 1930 r. w obecności prezydenta Ignacego Mościckiego, przedstawicieli rządu oraz biskupa Leona Wałęgi. Po zajęciu fabryki przez Niemców we wrześniu 1939 r. dwaj pracownicy postanowili ukryć tablicę. Podczas demontażu rozbiła się na kilkanaście kawałków. Pracownicy przechowali je do 1989 r. 12 października 1990 r. przed budynkiem administracji tarnowskich Azotów poświęcono i uroczyście odsłonięto replikę historycznej tablicy, wmurowanej w postawiony tam prostopadłościenny postument. Zdekompletowany oryginał tablicy znajduje się w zbiorach muzealnych Grupy Azoty S.A. Ze względu na wartość niematerialną eksponat nie jest udostępniany zwiedzającym.
Popiersia Eugeniusza Kwiatkowskiego i Ignacego Mościckiego
Popiersia Eugeniusza Kwiatkowskiego i Ignacego Mościckiego w Parku im. E. Kwiatkowskiego, przy willi Kwiatkowskiego tzw. Dyrektorówce. Popiersia architektów polskiego międzywojennego przemysłu mają ok. 68 cm wysokości, zostały wykonane z brązu. Umieszczono je na liczących ok. 160 cm cokołach z piaskowca.
W hallu willi, w której w latach 1931–1935 mieszkał Kwiatkowski, pełniąc funkcję dyrektora Państwowej Fabryki Związków Azotowych znajduje się inne popiersie Eugeniusza Kwiatkowskiego. Rzeźbę wykonano z brązu (ok. 60 cm wysokości), ustawiono na 160-centymetrowym marmurowym postumencie.
Głaz upamiętniający erygowanie osiedla "Za torem"
Głaz upamiętniający wmurowanie aktu erekcyjnego pod budowę osiedla „Za torem” w 1934 r. Staraniem mieszkańców osiedla „Za torem” w 1998 r. w miejscu wmurowania aktu erekcyjnego stanął pomnik-głaz upamiętniający fakt budowy osiedla oraz 80. rocznicę odzyskania przez Polskę niepodległości.
Pomnik hm. Wincentego Muchy
Pomnik harcmistrza Wincentego Muchy w parku im. Wincentego Muchy. Upamiętnia hm. Muchę oraz harcerzy, którzy walczyli o wolną Ojczyznę. Jest to granitowy głaz o nieregularnym kształcie umieszczony na betonowym postumencie. Na głazie jest marmurowa tablica, na której z lewej strony wyrzeźbiono krzyż harcerski, a po prawej słowa przyrzeczenia harcerskiego. Projekt wykonał Edward Kupiniak. Pomnik powstał w 1998, z inicjatywy Osiedla Mościce i Żołnierzy Szarych Szeregów.
Pomnik – Mauzoleum Szarych Szeregów
Pomnik-Mauzoleum Szarych Szeregów. Pomnik składa się z fundamentu pod obelisk i płytę z czterema tablicami. Na pierwszej z nich widnieje napis "„Zginęli w walce z hitlerowskim okupantem w latach 1939–1945”", a na kolejnych umieszczona imiona, nazwiska, pseudonimy i wiek poległych. Pozostałe części pomnika to dwa słupy z odbojnymi elementami, za którymi znajduje się wklęsła ściana z cytatem z utworu Mieczysława Jastruna "„To co się stanie kodeksem dziejów... wyście pisali krwią i nadzieją”." Projekt wykonał Jacek Sumara, wykonawcami były Zakłady Azotowe oraz firma Chemobudowa. Uroczyste odsłonięcie pomnika odbyło się 30 września 1975 r. Po zmianach ustrojowych w 1989 r. na słupach umieszczono krzyż (wzorowany na papieskim), a na ozdobnych elementach płaskorzeźby: Orła Białego, Lilijki Harcerskiej, Znak Polski Walczącej i Orzełka Wojskowego z 1944 r.
Rzeźby Marcina Zarzeki
Powstałe w 2011 r. cztery białe rzeźby autorstwa Marcina Zarzeki są inspirowane tymi, które pozostały po Biennale Form Przestrzennych z 1965 i 1967. Formy przestrzenne są odwzorowaniem projektów budowli architekta-wizjonera Jana Głuszaka Dagaramy.
Rzeźba Wilhelma Sasnala
Forma przestrzenna autorstwa Wilhelma Sasnala. Jest to piramida ułożona z 14 kręgów betonowych połączonych lepikiem. Wewnątrz jednego z nich znajduje się data 28.03.1983, która symbolizuje „zagrożenie, które się nie wydarzyło”. Rzeźba usytuowana jest po prawej stronie dworca kolejowego Tarnów-Mościce. Celowo wybrano miejsce na uboczu, gdyż wg wizji artysty pomnik ma być ukryty, ma zarosnąć trawami i chaszczami, ma być z czasem zapomniany. Rzeźba została odsłonięta 28 sierpnia 2010 r.
Przemysł.
Grupa Azoty
Grupa Azoty, mająca siedzibę na terenie Mościc, jest największą grupą sektora wielkiej syntezy chemicznej w Polsce, a także jednym z kluczowych holdingów sektora chemicznego w Europie.
Historia Zakładów sięga 1927 r., kiedy rząd z inicjatywy prezydenta RP, Ignacego Mościckiego, wydał decyzję pozwalającą na budowę Państwowej Fabryki Związków Azotowych pod Tarnowem. Z jej powstaniem łączy się również początek Mościc. Państwowa Fabryka Związków Azotowych została otwarta w 1930 r., a w 1933 r. doszło do jej fuzji z Państwową Fabryką Związków Azotowych w Chorzowie. Na czele Zjednoczonych Fabryk Związków Azotowych w Mościcach i Chorzowie stanął ówczesny dyrektor mościckiego przedsiębiorstwa, Eugeniusz Kwiatkowski. Państwowa Fabryka Związków Azotowych była jedną z kluczowych i największych inwestycji dwudziestolecia międzywojennego w Polsce, funkcjonującą w ramach Centralnego Okręgu Przemysłowego.
W trakcie II wojny światowej przedsiębiorstwo zostało przejęte przez Niemców i pracowało pod nazwą Stickstoffwerke Moscice. Po wojnie fabryka wznowiła działalność w 1948 r. W latach 50. XX wieku firma zrealizowała 6-letni plan gospodarczy. Lata 60., 70. i 80 przyniosły dalszą rozbudowę i modernizację przedsiębiorstwa. W 1991 r. zakłady przekształcono w spółkę akcyjną Skarbu Państwa.
Po okresie dezinwestycji (2001–2007) i nieudanych próbach prywatyzacji (2001, 2006), 5 marca 2007 r. zarząd Zakładów Azotowych w Tarnowie-Mościcach S.A. (obecnie Grupa Azoty S.A.) podjął decyzję o wejściu na GPW w Warszawie. Z perspektywy czasu, odbywający się 30 czerwca 2008 r. giełdowy debiut spółki okazał się „spiritus movens” nie tylko jej dalszego rozwoju, ale także konsolidacji polskiej branży chemicznej. W maju 2010 r. Grupa Azoty objęła funkcję konsolidatora polskiej chemii. W 2014 r. sfinalizowano proces integracji największych polskich zakładów chemicznych.
Transport.
Komunikacja miejska.
Linie autobusowe tarnowskiej komunikacji miejskiej, których trasa przebiega przez Mościce:
Kolej.
W Mościcach znajduje się stacja kolejowa Tarnów Mościce, obsługująca lokalne pociągi Kolei Małopolskich i Polregio.

</doc>
<doc id="169386" url="https://pl.wikipedia.org/wiki?curid=169386" title="Kaczyka">
Kaczyka

Kaczyka () – wieś w Rumunii, w okręgu Suczawa, w gminie Kaczyka. W 2011 roku liczyła 1110 mieszkańców. Jest miejscem lokacji dużej, czynnej kopalni soli.
Historia.
Początki Kaczyki sięgają końca XVII wieku, jednak dopiero w 1782 roku cesarz Józef II wydał rozkaz poszukiwania soli kamiennej na Bukowinie. Przy słonych źródłach powstały wówczas małe warzelnie soli w kilku miejscach – między innymi w dolinie zwanej Kaczyka. Najczystszą sól kamienną odkryto w tym miejscu ponoć już w 1785 roku, na głębokości 28,5 m. W 1791 roku ruszyła kopalnia soli. Pomału likwidowano inne pomniejsze warzelnie. Ostatnią, w Pleszy, zamknięto w 1803 roku. Od tej pory Kaczyka zaspokajała zapotrzebowanie na sól całej Bukowiny.
Z początku stanowiska kierownicze zostały powierzone Austriakom lub Niemcom. Jednak już w 1785 roku władze austriackie skierowały do pracy przy warzeniu soli kilka rodzin ruskich, a w 1792 roku sprowadzono do pracy w kopalni 20 rodzin górniczych z Bochni, nadając im wolne od czynszu grunty pod osadnictwo. W 1810 roku kopalnia posiadała już trzy szyby. Trzy poziomy kopalniane znajdowały się na głębokości 30,5 m, 40 m i 76 m. Rozwój kopalni soli wpłynął na powstanie osady i budowę drogi łączącą Kaczykę z Suczawą – a stąd z całą resztą miast bukowińskich. Okolica Kaczyk została wciągnięta w przemysł solny. Wsie Kaczyka, Sołoniec, Pertestie, Ludihumora, Komanestie i Ballaczana dostarczały materiałów budowlanych do kopalni. Zarząd dominialny dostarczał drewna opałowego dla potrzeb warzelnictwa. Salina posiadała własne sądownictwo. Administracyjnie podlegała lwowskiej Dyrekcji Solnictwa. Ten związek z Galicją wpłynął szybko na wzrost liczby Polaków zatrudnionych w kopalni, w tym na stanowiskach kierowniczych. Wysoki procent Polaków utrzymał się aż do czasów międzywojennych i okresu repatriacji.
Ormiańskie imię "Kaczyko" pojawia się w zapiskach sądowych Lwowa z roku 1444. Osadę założyli ruscy warzelnicy na całkowicie zalesionym bezludziu. Po sprowadzeniu górników i rozbudowie kopalni, osada stała się w 1818 roku odrębną gminą. Od początków XIX wieku kopalnia posiadała swoją szkołę, w której uczyli nauczyciele znający trzy języki pracowników kopalni, mianowicie niemiecki, rumuński i polski. Na przełomie XIX i XX wieków językiem wykładowym stał się także ukraiński. W 1810 roku poświęcono pierwszy kościółek, od początku ksiądz był utrzymywany przez kopalnię. Parafia w Kaczyce została założona w połowie XIX wieku. W 1904 roku zbudowano nowy, duży kościół – Wniebowzięcia Najświętszej Marii Panny. Autorem projektu był znany krakowsko-lwowski architekt Teodor Talowski. Wewnątrz znajdują się ołtarz i ambona w stylu neogotyckim. Księżmi katolickimi w Kaczyce byli na ogół Polacy – aktualnie są to franciszkanie z Włoch. Oprócz kościoła rzymskokatolickiego istnieje w Kaczyce cerkiew prawosławna i unicka.
Przed II wojną światową w Kaczyce mieszkało ok. 600 Polaków i ok. 300 Niemców. Oprócz nich byli tu Ukraińcy, Rumuni a także Węgrzy. Polacy wracali tu masowo podczas II wojny światowej. Dużo Polaków opuściło Kaczykę w 1940 roku. Wówczas Niemcy wywozili Niemców przymusowo na Śląsk. W 1946–1947 roku w ramach repatriacji sporo Polaków wróciło do Polski. Dzisiejsze rodziny są w dużym stopniu mieszane.
Istotnym śladem polskości pozostaje jednak kopalnia, w której pracowało wiele pokoleń polskich górników. Są oni autorami, na wzór polskich kopalni soli, podziemnych obiektów wspólnotowego użytku: kaplicy, sali zabaw, sztucznego jeziorka. Tę część kopalni można dziś zwiedzać za niewielką opłatą. Naprzeciw głównego wejścia do kopalni, obok kościoła, stoi drewniany dom. Jest to były Dom Polski, zbudowany wysiłkiem całej wsi, który podczas rządów komunistycznych przekazany został parafii katolickiej, by państwo nie odebrało go Polakom. Po upadku Ceaușescu, parafia nie zgodziła się go zwrócić wspólnocie polskiej. Tak to przedstawiają miejscowi, którzy podkreślają, że cała wspólnota Kaczyk pracowała przy budowie tego domu. Nowy Dom Polski stoi za pocztą, na północ od głównej ulicy, kilkaset metrów w dół od głównej bramy do kopalni i kościoła.
Kościół w Kaczyce pod wezwaniem Wniebowzięcia NMP, został zaprojektowany przez Teodora Talowskiego. Za kościołem znajduje się replika groty z Lourdes, powiązana z „wymodleniem rewolucji w Timişoarze” i – w związku z tym – z zachowaniem trzech polskich wiosek przeznaczonych przez Ceaușescu do likwidacji. Kościół w Kaczyce jest aktualnie głównym miejscem pielgrzymek katolickich w Rumunii. Tłumy przybywają tu na 14 sierpnia. Wiąże się to z posiadaniem kopii ikony Matki Bożej z Częstochowy.
Klimat Kaczyki jest łagodniejszy niż w pozostałej części Bukowiny. Wiąże się to z położeniem w specyficznej rozległej dolinie osłoniętej niemal ze wszystkich stron pasmami gór.
Poniżej osady znajduje się stacja kolejowa z połączeniami do m.in. Suczawy, Gura Humorului, Kimpulunga Mołdawskiego.

</doc>
<doc id="169387" url="https://pl.wikipedia.org/wiki?curid=169387" title="Cacica">
Cacica



</doc>
<doc id="169388" url="https://pl.wikipedia.org/wiki?curid=169388" title="Spin (socjotechnika)">
Spin (socjotechnika)

Spin – określenie w socjotechnice (public relations) mocno zniekształconego portretu rzeczywistości na czyjąś korzyść, w związku z jakimś wydarzeniem lub sytuacją, którego głównym celem jest uzyskanie subiektywnie najlepszego rezultatu. W świecie mediów i polityki forma spin jest rozumiana w sposób metaforyczny i oznacza stronniczą lub „skrzywioną” informację, która ma na celu tworzyć korzystne wrażenie w oczach opinii publicznej; interpretację oraz punkt widzenia. W takim kontekście spin pojawił się po raz pierwszy na łamach amerykańskiej i brytyjskiej prasy, m.in. 20 marca 1977 roku w „Washington Post” czy rok później w „Guardian Weekly”. Spin stał się nieodzownym elementem współczesnej polityki i znacząco wpłynął na język, jakim posługują się politycy, mimo że tradycja tworzenia korzystnej interpretacji sięga jeszcze czasów Arystotelesa.
W odróżnieniu od tradycyjnego public relations, które opiera się głównie na kreatywnym przedstawianiu faktów, technika spin często, lecz nie zawsze, zakłada pełną obłudy, zdradliwą oraz wysoce manipulatywną taktykę zdolną do pozbawienia ludzi zdroworozsądkowego myślenia.
Spin to akronim wyrażenia "Significant Progress In the News" (tłum. znaczący postęp w informacjach), stosowanego przez specjalistów od PR w programie Strategic Defense Initiative (tłum. Inicjatywa Obrony Strategicznej, skr. SDI) w połowie lat osiemdziesiątych XX w. Inicjatywa ta została w tym czasie poddana ostrej krytyce jako technicznie wysoce niepraktyczna, a spin był próbą przeciwstawienia się tego typu opiniom dzięki rozpowszechnianiu informacji potwierdzających stały postęp techniczny w dziedzinie SDI.
Techniki spinu.
Wyróżnia się następujące typy techniki spin:
Inna technika typu spin zakłada opóźnienie w publikowaniu złych wiadomości, w celu możliwości ukrycia ich w cieniu ważniejszych lub pozytywnych wydarzeń. Znanym przykładem tego typu praktyk było wydarzenie, kiedy to rzecznik rządu Wielkiej Brytanii Jo Moore w liście elektronicznym wysłanym 11 września 2001 r. określiła sytuację po ataku na World Trade Center „dobrym dniem na pozbycie się wszystkiego, co chcielibyśmy pogrzebać” (chodziło między innymi o ogłoszone dwa dni później zmiany w wydatkach jej departamentu – liczono, że dzięki tragedii nie zostaną one zauważone), co skończyło się wkrótce jej odwołaniem.
Osoba będąca specjalistą techniki spinu określana jest mianem spin doktora. Taka osoba „leczy niedobre historie” tworząc jednocześnie lepsze. Działania spin doktorów mają na celu nadanie sprawie dynamizmu, pchnięcie jej w pożądanym kierunku oraz wywołanie pewnego ciągu zdarzeń, który ma przynieść zadowalający efekt (np. wygrane wybory, wyższe wskaźniki społecznej popularności lub pozytywne postrzeganie przez społeczeństwo kwestii spornych).
Techniki PR są skuteczne w zdobywaniu przewagi w procesie „permanentnej kampanii”, zarządzaniu komunikatami wysyłanymi przez rządy i korporacje do grup interesów i członków społeczeństwa, a także w kierunku odwrotnym – od obywateli do rządów i korporacji. Chociaż spin jest wykorzystywany głównie przez potężne grupy interesów, wypracowane przez niego techniki i technologie mogą być wykorzystywane przez silne, aktywne społeczeństwa obywatelskie do tworzenia sprawnie działającej demokracji.
Przykłady.
Przykładem spinu może być sytuacja, która wynikła w wyborach prezydenckich w Stanach Zjednoczonych w 2000 roku, kiedy George W. Bush ubiegał się o pierwszą elekcję. Amerykańska opinia publiczna początkowo uważała jego niewyraźną mowę za przejaw niskiego poziomu inteligencji. W odpowiedzi ekipa Busha „przekuła” niezgrabny ton przemówień na przykład jego „swojskiej” (ludzkiej) osobowości. Mogli oni posłużyć się tym w taki sposób, gdyż ówczesny prezydent Bill Clinton zbudował wokół siebie odmienną od Busha otoczkę intelektualisty, utalentowanego w dziedzinie socjotechniki. Zyskał przy tym nawet przydomek „Slick Willie (Willy)” (tłum. zręczny, sprytny, przebiegły Willie), co odnosiło się głównie do faktu, iż mógł on bezproblemowo wyjść z trudnej dyskusji zwycięsko, nawet mimo bezspornej winy.
W czasie kiedy Bush był kandydatem na urząd prezydenta Stanów Zjednoczonych, kultywował on w oczach społeczeństwa amerykańskiego obraz „swojego chłopa”, którego poczucie moralności zwyciężało wszystkie niedociągnięcia w dziedzinie intelektu. Tak więc ekipa polityczna Busha przeciwstawiała skutecznie swego „nieokrzesanego” kandydata konkurentowi z Partii Demokratycznej, dzięki wykorzystaniu niezbyt błyskotliwych przemówień i zachowania jako charakterystycznej cechy o pozytywnym wydźwięku.
Historia.
W dosłownym znaczeniu czasownik „spin” oznacza proces przędzenia, zdolność do skręcania i obracania, a także produkt powstały w wyniku przędzenia. Jako rzeczownik „spin” oznacza wirowanie lub obrót. Po raz pierwszy wyraz „spin” zanotował Charles Dickens w 1853 roku na łamach brytyjskiego magazynu „Household Words”. Wraz z rozwojem mediów oraz życia politycznego „spin” znalazł się na drodze ewolucji. William Safire, twórca przemówień Richarda Nixona i dziennikarz „New York Times”, w 1986 roku na łamach nowojorskiej gazety opublikował tekst na temat nowego znaczenia wyrazu „spin” coraz częściej pojawiającego się w amerykańskich mediach, m.in. poprzez rozwój rynku politycznego i pojawienie się doradców politycznych, zwanych „spin doktorami”. Safire tłumaczy „spin” jako czasownik wywodzący się ze slangu, który jeszcze w latach 50. XX wieku oznaczał „zmylić” lub „oszukiwać”. Autor tekstu uważa, że wpływ na znaczenie czasownika mógł mieć funkcjonujący w języku angielskim idiom „to spin a yarn” (w języku polskim odpowiadająca temu wyrażaniu forma brzmi: „pleść głupoty” lub „opowiadać niestworzone historie”). W latach 80. XX w. czasownik „spin” zaczął funkcjonować jako rzeczownik „interpretacja” i „przekręcanie”.

</doc>
<doc id="169389" url="https://pl.wikipedia.org/wiki?curid=169389" title="Assault (koń)">
Assault (koń)

Assault (26 marca 1943 - 2 września 1971) – amerykański koń wyścigowy pełnej krwi angielskiej. Jeden z jedenastu koni, którym udało się zdobyć amerykańską tzw. Potrójną Koronę (1946).
Urodził się na King Ranch w Teksasie, jednej z największych posiadłości ziemskich świata (334 000 ha). Ojcem Assaulta był Bold Venture, zwycięzca w 1936 dwóch z trzech wyścigów zaliczanych do Potrójnej Korony, matką, klacz Iqual. Kasztan Assault był jednym z najmniejszych sławnych koni wyścigowych (152 cm). Właścicielem konia pozostało King Ranch, trenował go Max Hirsch, a jeździł na nim Warren Mehrtens.
Kariera.
W 1945 roku Assault rozpoczął starty jako dwulatek. Wziął udział w 9 wyścigach, wygrał 2, w tym znaczący Flash Stakes. Rok 1946 należał do niego. Jako 3 letni koń wygrał 8 wyścigów na 15 startów, w tym, jako siódmy koń w historii, Potrójną Koronę (Kentucky Derby, Preakness Stakes, Belmont Stakes) i jeden z najbardziej prestiżowych poza koroną wyścigów - Wood Memorial Stakes. Tylko dwa razy dobiegł do mety poza pierwszą trójką. Został wybrany koniem roku. W 1947 wygrał 5 wyścigów na 7 startów (raz był 2, raz 3). W 1948 startował dwa razy. Jeden wyścig wygrał, w drugim odniósł kontuzję.
Po powrocie na tory wygrał już tylko jeden wyścig w 1949 i jeden w 1950 roku. Uznano, że jego kariera sportowa się skończyła i został wycofany do stadniny, gdzie dożył wieku 28 lat. Nie doczekał się potomstwa.
Ogółem na 42 starty, Assault wygrał 18 wyścigów, 6 razy był drugi, 8 razy trzeci. Zdobył nagrody pieniężne w łącznej wysokości 675 470 $, z tego w roku 1946 – 424 195 $.

</doc>
<doc id="169390" url="https://pl.wikipedia.org/wiki?curid=169390" title="Spin">
Spin



</doc>
<doc id="169391" url="https://pl.wikipedia.org/wiki?curid=169391" title="Wolbrom (gmina)">
Wolbrom (gmina)

Wolbrom (1931–1954 "gmina Dłużec") – gmina miejsko-wiejska w województwie małopolskim, w powiecie olkuskim. W latach 1975–1998 gmina położona była w województwie katowickim. Leży na Wyżynie Krakowsko-Częstochowskiej. Gmina leży w odległości 70 km od Katowic, 40 km od Krakowa i 100 km od Kielc. Na terenie gminy znajduje się 26 wsi.
Przez gminę biegnie zelektryfikowana linia kolejowa, Linia Hutnicza Szerokotorowa oraz droga wojewódzka z Olkusza do Miechowa.
Siedziba gminy to Wolbrom.
Według danych z 30 czerwca 2004 gminę zamieszkiwało 23 470 osób.
Struktura powierzchni.
Według danych z roku 2002 gmina Wolbrom ma obszar 150,82 km², w tym:
Gmina stanowi 24,24% powierzchni powiatu.
Demografia.
Dane z 30 czerwca 2004:
Sołectwa.
Boża Wola, Brzozówka, Budzyń, Chełm, Chrząstowice, Dłużec, Domaniewice, Gołaczewy, Jeżówka, Kaliś, Kąpiele Wielkie, Kąpiołki, Lgota Wielka, Lgota Wolbromska, Łobzów, Miechówka, Podlesice Drugie, Poręba Dzierżna, Poręba Górna, Strzegowa, Sulisławice, Wierzchowisko, Zabagnie, Załęże, Zarzecze, Zasępiec.
Miejscowości bez statusu sołectwa: Buczyna, Kolonia Chełmska, Nowa Łąka, Rędziny, Strzegowa-Kolonia, Wymysłów.
Sąsiednie gminy.
Charsznica, Gołcza, Klucze, Olkusz, Pilica, Trzyciąż, Żarnowiec

</doc>
<doc id="169392" url="https://pl.wikipedia.org/wiki?curid=169392" title="Spawanie">
Spawanie



</doc>
<doc id="169393" url="https://pl.wikipedia.org/wiki?curid=169393" title="Penitencjarnia Apostolska">
Penitencjarnia Apostolska



</doc>
<doc id="169396" url="https://pl.wikipedia.org/wiki?curid=169396" title="Penitencjaria Apostolska">
Penitencjaria Apostolska

Penitencjaria Apostolska, zwana także potocznie Trybunałem Pokuty – najwyższy sąd kościelny Kościoła rzymskokatolickiego rozpatrujący sprawy sumienia.
Historia.
Pierwsze wzmianki o kardynale penitencjarzu pochodzą z czasów papieża Benedykta II, który w imieniu papieża rozgrzeszał z poważniejszych przewinień wiernych kierowanych do Rzymu przez swoje diecezje lub przybywających z własnej inicjatywy. Z 1256 roku pochodzi pierwsza wzmianka o "penitencjarii". Papież Benedykt XII w konstytucji "In argo dominico" z 8 kwietnia 1338 r. określił strukturę i kompetencję tej instytucji. Pierwszą poważną reformę penitencjaria przeszła w XVI wieku. Papież Pius V wprowadził wówczas wymóg, że penitencjariusz większy miał być kardynałem prezbiterem posiadającym odpowiednią wiedzę teologiczną i prawniczą. W okresie rewolucji rola penitencjarii wzrosła, a jej wpływy ukrócił dopiero papież Pius X w związku z reformą Kurii Rzymskiej w 1908. Konstytucja apostolska "Que divinitus Nobis" papieża Pius XI z dnia 25 marca 1935 roku otwiera obecny charakter dykasterii, gdyż większość jej regulacji powielono w konstytucji "Regimini Ecclesiae Universae" papieża Pawła VI.
Kompetencje i organizacja.
W jej kompetencji leżą wszystkie kwestie, które dotyczą zakresu wewnętrznego oraz związane z odpustami. Udziela on rozgrzeszeń, dyspens oraz innych łask zastrzeżonych Stolicy Apostolskiej, oraz rozstrzyga sprawy związane ze sprawowaniem sakramentu pokuty. Na czele dykasterii stoi penitencjariusz większy, obecnie kardynał Mauro Piacenza. Jego zastępcą jest regent ("Regens") Penitencjarii Apostolskiej. Jest nim obecnie prał. Krzysztof Nykiel.

</doc>
<doc id="169397" url="https://pl.wikipedia.org/wiki?curid=169397" title="Zhores I. Alferov">
Zhores I. Alferov



</doc>
<doc id="169398" url="https://pl.wikipedia.org/wiki?curid=169398" title="Żores Alferow">
Żores Alferow



</doc>
<doc id="169400" url="https://pl.wikipedia.org/wiki?curid=169400" title="Jan Evangelista Purkyně">
Jan Evangelista Purkyně

Jan Evangelista Purkyně ( [ˈjan ˈɛvaŋɡɛlɪsta ˈpurkɪɲɛ]) (w piśmiennictwie spotykana też pisownia "Johannes Evangelists Purkinje"; ur. 17 grudnia 1787 w Libochovicach, zm. 28 lipca 1869 w Pradze) – czeski anatom i fizjolog, pionier w dziedzinie eksperymentalnej fizjologii i histologii.
Życiorys.
W 1819 ukończył medycynę na uniwersytecie w Pradze. Był tam prosektorem, a po napisaniu doktoratu otrzymał posadę profesora fizjologii. Podczas pracy na praskim uniwersytecie odkrył zjawisko nazwane zjawiskiem Purkyniego, polegające na złudzeniach w percepcji barw przy słabym oświetleniu.
Posadę profesora fizjologii na Uniwersytecie Wrocławskim dostał w 1823 r. z poparciem Goethego, gdyż ze względu na czeskie pochodzenie był tam niechętnie widziany. Swoje najbardziej twórcze lata (1823–1850) spędził we Wrocławiu, tworząc silny i prężny ośrodek naukowy. W 1839 stworzył we Wrocławiu pierwszy w świecie uniwersytecki wydział fizjologii, a w 1842, tamże – pierwsze oficjalne laboratorium fizjologiczne.
Purkyně miał duży talent organizacyjny i umiejętność pozyskiwania pomocy finansowej na badania. Dzięki temu jego placówka wyposażona była w bardzo nowoczesne na ówczesne czasy mikroskopy, pozwalające na analizę struktur komórkowych. Zasadniczym wkładem Purkyniego w światową naukę w obszarze morfologii jest sprostowanie szeregu błędnych poglądów twórców koncepcji budowy komórkowej organizmów żywych, za jakich są uważani niemieccy przyrodnicy Matthias J. Schleiden (1804–1881) oraz Theodor Schwann (1810–1882). Schwann i Schleiden, publikując swoją koncepcje w 1832 r., sądzili, że cytoplazma komórek kształtuje się („krystalizuje się”) z bezpostaciowej blastemy (zarodzi) w uporządkowane porcje „pozamykane” w małych komórkach. Purkyně i jego uczniowie, poprzez szczegółowe badania mikroskopowe tkanek i komórek, przedstawili dowody, które stały się podstawą obalenia tego poglądu. Dokonania naukowe Purkyniego w istotny sposób uporządkowały wiedzę o strukturze komórek i różnych tkanek. Według zgodnej opinii wielu współczesnych autorytetów, Instytut Fizjologii we Wrocławiu kierowany przez Purkyniego stał się „kolebką histologii”.
J.E. Purkyně znany jest najlepiej z odkrycia w 1837 odmiany dużych komórek nerwowych (neuronów) w korze móżdżku, nazwanych potem komórkami Purkyniego oraz w 1839 – włókien Purkyniego w komorach serca, stanowiących część układu bodźco-przewodzącego. Purkyně jest też autorem grecko-łacińskiego pojęcia "plazma" (osocze) krwi oraz "protoplazma" komórek. W 1825 opisał zjawisko Purkyniego.
W jego zakładzie ulepszono mikrotom do cięcia tkanek w celu przygotowania preparatów mikroskopowych, który zaczęto używać do obserwacji histologicznych. Wprowadził szereg nowych technik histologicznych, m.in. zatapianie preparatów w balsamie kanadyjskim, do dziś używanym we wszystkich pracowniach histologicznych. Był także jednym z pierwszych użytkowników mikroskopu zespolonego. W 1829 badał i opisał wpływ kamfory, opium, atropiny i terpentyny na człowieka; w 1833 odkrył gruczoły potowe, wreszcie zaproponował zastosowanie badania odcisków palców do identyfikacji ludzi.
Purkyně, oprócz dokonań na polu medycyny, był wybitnym lingwistą, założycielem Towarzystwa Literacko-Słowiańskiego we Wrocławiu, znawcą m.in. języka łużyckiego. Był także jednym z przedstawicieli czeskiego odrodzenia narodowego. Późniejsza jego działalność w Pradze, dokąd przeprowadził się w 1850, miała głównie charakter polityczny.
Pochowano go w Pradze na Wyszehradzie.
Upamiętnienie.
Imię J.E. Purkyniego nosi dziś czeska Wojskowa Akademia Medyczna w Hradcu Králové, uniwersytet w Ústí nad Labem, jedna z ulic w centrum Wrocławia, a także planetoida (3701) Purkyně.
Jego nazwiskiem określa się włókna Purkiniego w komorach serca, komórki Purkiniego w mózgu oraz zjawisko Purkiniego.

</doc>
<doc id="169401" url="https://pl.wikipedia.org/wiki?curid=169401" title="Samos">
Samos

Samos (gr. "Σάμος") – grecka wyspa na Morzu Egejskim, u wybrzeży Azji Mniejszej, w administracji zdecentralizowanej Wyspy Egejskie, w regionie Wyspy Egejskie Północne, w jednostce regionalnej Samos, w gminie Samos. Główną miejscowością wyspy jest Samos.
Wyspa Samos to jeden z ważniejszych ośrodków klasycznej sztuki greckiej. Według mitów była miejscem narodzin Hery, którą czczono tu pod imieniem "Heraja" i "Tonea". Jest miejscem urodzenia greckiego filozofa i matematyka Pitagorasa, filozofa Epikura i astronoma Arystarcha z Samos.
Charakterystyka wyspy.
Samos leży blisko zachodniego wybrzeża Turcji, oddzielona od niego wąską cieśniną, ok. 70 km na południowy zachód od Izmiru. Ma kształt nieregularny, rozciągnięty w kierunku wschód-zachód. „Kręgosłup” wyspy tworzy łańcuch górski Ambelos. Najwyższy szczyt wyspy, Kerketeus (1436 m n.p.m.), leży w jego zachodniej części. Boczne grzbiety tego łańcucha, biegnące ku morzu, rozdzielają szereg niewielkich, dość głębokich dolin. Stolica wyspy, Vathy, leży w jej wschodniej części, w głębi długiej, wąskiej zatoki. Cała prawie wyspa jest zadrzewiona, ponad zieleń lasów wznosi się jedynie nagi, kopulasty szczyt Kerketus.
Gleby wyspy są urodzajne. Uprawia się tu owoce cytrusowe, winorośl (odmiany "malvasia", z której wytwarzano słynną małmazję), oliwki, tytoń oraz hoduje róże. Od starożytności Samos słynęła z doskonałego drewna konstrukcyjnego oraz obfitości gliny, z której wytwarzano znaną czerwoną ceramikę. Obfitość lasów sprawiła, że domy na Samos budowano dawniej z drewna, a kryto je czerwoną dachówką.
Historia.
Wyspa była zamieszkała już w okresie neolitu. Później osiedlili się tu Karowie i Lelegowie z kontynentu. Pierwsza grecka kolonizacja wyspy miała miejsce w W XI-IX w. p.n.e. na Samos przybyli Jonowie, jak mówi tradycja, pod wodzą Proklesa z Epidauros. Około 700 p.n.e. na Samos zakończyła się epoka królewska i do władzy doszła miejscowa arystokracja. Siódmy wiek przed nasza erą to okres rozkwitu Samos jako jednego z jońskich miast-republik.
W drugiej połowie VI wieku p.n.e. Samos była rządzona przez tyrana Polikratesa, który zdobył władzę przy pomocy piętnastu hoplitów. Polikrates, dzięki dużej flocie korsarskiej, uzależnił od siebie wiele wysp, a Samos stało się hegemonem na Morzu Egejskim. Był też słynnym budowniczym. Za jego panowania powstał marmurowy falochron portu miasta Samos, kilometrowej długości tunel pod górą, wznoszącą się opodal miasta, którym dostarczano wodę (tzw. tunel Eupalinosa, prace trwały 15 lat) oraz zespół świątyń Hery – Herajon i Hekatombeon. 
Po wojnach perskich wyspa stała się członkiem Związku Morskiego Aten. W latach 440–439 p.n.e. toczyła wojnę z Atenami, w której poniosła porażkę. W 84 p.n.e. wyspa została przez Rzymian włączona do rzymskiej prowincji Azja.
W 1821 Samos przyłączyła się do greckiego powstania narodowego. W 1833 Grecja i Imperium Osmańskie zawarły porozumienie, zgodnie z którym Samos stała się autonomiczną republiką pod protektoratem Imperium Osmańskiego. 
W 1912 wyspę włączono do Grecji.

</doc>
<doc id="169402" url="https://pl.wikipedia.org/wiki?curid=169402" title="Penitencjaria apostolska">
Penitencjaria apostolska



</doc>
<doc id="169403" url="https://pl.wikipedia.org/wiki?curid=169403" title="Asocjacjonistyczna psychologia">
Asocjacjonistyczna psychologia



</doc>
<doc id="169404" url="https://pl.wikipedia.org/wiki?curid=169404" title="Asocjacjonizm">
Asocjacjonizm

Asocjacjonizm (psychologia asocjacjonistyczna, asocjacyjna, atomistyczna) – zapoczątkowany w XIX wieku w filozofii angielskiej. 
Najważniejszą tezą psychologii asocjacjonistycznej jest to, że wszystkie złożone akty psychiczne (spostrzeganie, uczenie się, przypominanie, akty woli, uczucia) tworzą się poprzez asocjację (kojarzenie) z wrażeń, podobnie jak cząsteczki z atomów (dlatego psychologię asocjacjonistyczną zwano też atomistyczną). W asocjacjonizmie powstawanie asocjacji jest głównym mechanizmem życia psychicznego.
Zagadnieniem tym interesował się już Arystoteles, ale jako twórcę tej psychologii podaje się Hartleya, który usystematyzował prawo kojarzeń. Zasadę tę przyjmował m.in. Wilhelm Wundt - twórca psychologii eksperymentalnej. Inni wybitni przedstawiciele tej psychologii to m.in.: John Stuart Mill, Johann Friedrich Herbart i Herbert Spencer. 
Od końca XIX w. do początku XX w. asocjacjonizm stopniowo tracił na popularności. Ważną modyfikację teorii spowodowała nauka o odruchach warunkowych, która wykazała, że odruchów tych nie da się wytłumaczyć na zasadzie samego tylko współwystępowania zjawisk. Powrócił dopiero w nowej formie – koneksjonizmu w latach 50. XX wieku.
Teoria ta spotkała się z krytyką ze strony psychologii postaci a następnie psychologii funkcjonalnej oraz operacjonizmu.
Atomizm psychologiczny to koncepcja, według której psychika składa się z najprostszych, nierozkładalnych elementów - wrażeń, aktów woli, uczuć, myśli.

</doc>
<doc id="169405" url="https://pl.wikipedia.org/wiki?curid=169405" title="Chrzest żeglarski">
Chrzest żeglarski

Chrzest żeglarski – uroczystość dla członków załóg, którzy pierwszy raz w życiu uczestniczą w wydarzeniu: np. płyną na jachcie żaglowym, przekraczają równik (chrzest równikowy), schodzą pod wodę itp. 
Bogiem tych uroczystości jest Neptun. Uczestnicy przechodzą szereg "prób" a następnie zostaje im nadane imię żeglarskie.
Jest to uroczystość tradycyjna, ale raczej o charakterze satyrycznym. Tradycja podtrzymywana jest zwłaszcza na pływających do dziś żaglowcach szkolnych, jak również na statkach i okrętach z napędem mechanicznym.

</doc>
<doc id="169406" url="https://pl.wikipedia.org/wiki?curid=169406" title="Lista załogowych lotów kosmicznych (1961–1970)">
Lista załogowych lotów kosmicznych (1961–1970)

Wszystkie daty podane są według czasu uniwersalnego (UTC).
Uwzględniono suborbitalne loty samolotów rakietowych, które osiągnęły wysokość powyżej 100 km (zgodnie z definicją lotu kosmicznego FAI).

</doc>
<doc id="169407" url="https://pl.wikipedia.org/wiki?curid=169407" title="Żeglarstwo lądowe">
Żeglarstwo lądowe

Żeglarstwo lądowe – żeglowanie po ziemi z użyciem pojazdu zaopatrzonego w koła i żagiel lub latawiec.
Sport ten jest praktykowany zazwyczaj na wyschniętych jeziorach Ameryki Północnej, jak również na plażach, szczególnie odpływowych, w Europie (Francja, Wielka Brytania, Irlandia, Dania).
Istnieją dwie odmiany tego rodzaju żeglarstwa:
Według klasyfikacji International Federation of Sand and Land Yachting istnieje 8 klas sportowych żeglarstwa lądowego. Klasy od I do VII uprawiane są za pomocą żaglowozów, zaś buggykiting jest klasą VIII.

</doc>
<doc id="169410" url="https://pl.wikipedia.org/wiki?curid=169410" title="POLPAK">
POLPAK

POLPAK (Polish Packet) – sieć pakietowa, zbudowana przez Telekomunikację Polską S.A., udostępniona użytkownikom w 1992 roku. POLPAK, w odróżnieniu od usługi POLPAK-T, działał na bazie protokołu X.25 i wykorzystywany był przede wszystkim do połączeń terminalowych, transmisji danych telemetrycznych i poczty elektronicznej w standardzie X.400. Łącza udostępniane w ramach sieci POLPAK miały przepływności od 64 kbit/s (najczęściej) do 2 Mbit/s (rzadko). Sieć w dalszym ciągu działa, jednak informacje o usłudze zostały usunięte ze strony domowej TP SA.
Użytkownik sieci POLPAK jest połączony z siecią jednotorową linią telekomunikacyjną. Może ona być zestawiona na stałe – dla tzw. abonentów bezpośrednich. Ewentualnie linia jest zestawiana jedynie na czas transmisji danych – za pośrednictwem centrali telefonicznej. Wówczas mamy do czynienia z tzw. abonentem pośrednim, czyli z dostępem poprzez komutowaną sieć telefoniczną. Linia telekomunikacyjna łącząca lokalizację abonenta z danym węzłem sieci POLPAK jest na obu końcach wyposażona w modemy (lub konwertery). Obydwa modemy (lub konwertery) muszą mieć jednakowo ustawiony tryb i prędkość transmisji.
Komputer abonenta powinien umożliwiać jeden z dwóch trybów transmisji – synchroniczny lub asynchroniczny. Dla transmisji synchronicznej niezbędne jest wyposażenie komputerów w sprzęt komunikacyjny (sprzęt i oprogramowanie) pracujący według protokołu X.25 w przypadku abonenta bezpośredniego, a protokołu X.32 w przypadku abonenta korzystającego z komutowanej sieci telefonicznej. Dla transmisji asynchronicznej komputery należy wyposażyć w sprzęt komunikacyjny pracujący według protokołu X.28. Dla komputera typu PC jest to najczęściej program komunikacyjny, wykorzystujący jeden ze standardowych portów komunikacyjnych V.24 (COM1 lub COM2).
Sieć składa się z 53 węzłów i swoim zasięgiem obejmuje praktycznie cały kraj. Umożliwia również połączenie z około 140 państwami. Duża dostępność sieci POLPAK pozwala korzystać z niej każdemu użytkownikowi, który wymaga przesyłania danych bez konieczności utrzymywania stałego połączenia z siecią. Pozwala ona, gdy wystąpi taka potrzeba, wysyłać pliki np. z oddziałów do centrali firmy lub do klienta.
Sieć POLPAK charakteryzuje się:
Sieć POLPAK zbudowana została na bazie urządzeń systemu ALCATEL 1100 francuskiej firmy ALCATEL CIT. Jest w pełni kompatybilna z międzynarodowymi standardami CCITT: X.25, X.28, X.29, X.32, X.75, Frame Relay. Sieć dzieli dane (strumień informacji) na pakiety i przesyła je z maksymalną szybkością na porcie abonenckim do 2 Mb/s (zwykle od 9,6 kb/s do 64 kb/s). Funkcje sieciowe zapewniają przesyłanie danych drogami zastępczymi (w przypadku awarii drogi podstawowej). Zapewniają tym samym dużą bezawaryjność usługi. Jest to proces automatyczny, niezauważalny dla abonenta. Ponadto, wszystkie duże węzły sieci to węzły klasy Fault Tolerant, składające się z dwóch "połówek", które mogą zastępować się nawzajem, co zapewnia wysoką niezawodność sieci POLPAK. Dzięki niej można z każdego punktu, do którego dochodzi łącze telekomunikacyjne, wysyłać informacje do innego abonenta sieci POLPAK oraz do innych abonentów krajowych i zagranicznych sieci pakietowych X.25. 
Sieć POLPAK jest bardzo odporna na gorszej jakości łącza dostępowe, co jest niebagatelną zaletą w polskich warunkach
Opłaty za usługę transmisji danych, zależą od ilości przesłanej informacji i czasu transmisji, nie zależą natomiast od odległości. Inna taryfa stosowana jest jedynie dla połączeń za granicę. Sieć zapewnia wysoką jakość i dużą niezawodność transmisji

</doc>
<doc id="169411" url="https://pl.wikipedia.org/wiki?curid=169411" title="Jerzy Rzymowski">
Jerzy Rzymowski

Jerzy Rzymowski, pseud. JeRzy (ur. 1975) – polski dziennikarz, redaktor, tłumacz i pisarz. Autor opowiadań, głównie z gatunku science-fiction, publikowanych na łamach czasopism literackich i w antologiach. Od 2013 redaktor naczelny miesięcznika „Nowa Fantastyka”.
Życiorys.
Urodził się w 1975 roku w Warszawie. Z wykształcenia jest technikiem handlu. W 1996 roku współtworzył dla TVP1 cykl programów dla dzieci „Łowcy przygód”. W latach 90. dołączył do grupy literackiej Klub Tfurców, udzielał się także w Asocjacji Polskich Pisarzy Fantastycznych i był współzałożycielem Polskiego Towarzystwa Badania Gier.
Karierę dziennikarską rozpoczął w 1997 współpracą z magazynem „Kruk”, równolegle przez krótki czas pracował jako redaktor w wydawnictwie S.R. W latach 1998–2001 redagował miesięcznik poświęcony grom fabularnym i fantastyce „Magia i Miecz”, a następnie (w latach 2003–2005) internetowy tygodnik GameStar. Między październikiem 2000 a sierpniem 2002 prowadził także na antenie Radiostacji (wraz z Marcinem Baryłką) nadawaną od 1998 roku audycję Dzikie Pola, poświęconą szeroko rozumianej fantastyce (science fiction, fantasy i horror) oraz grom fabularnym.
Od 2006 roku prowadzi dział publicystyki w „Nowej Fantastyce”, a od września 2013 roku jest także redaktorem naczelnym pisma. Współpracuje także z portalem internetowym Dzika Banda i Kawerna.
Tłumaczył m.in. opowiadania fantastyczno–naukowe, a także komiksy dla wydawnictwa Egmont (m.in. ze świata Star Wars i Sędziego Dredda) oraz felietony i wywiady dla Nowej Fantastyki.

</doc>
<doc id="169413" url="https://pl.wikipedia.org/wiki?curid=169413" title="Niemierzyn (Szczecin)">
Niemierzyn (Szczecin)

Niemierzyn (do 1945 niem. "Nemitz") – część miasta Szczecina na osiedlu Arkońskie-Niemierzyn. Oryginalna, potem zniemczona, nazwa brzmiąca jak Niemcza lub Niemica (por. wieś Niemica w pow. sławieńskim lub kamieńskim) pochodzi od zamieszkującej te tereny ludności niemieckiej w czasach, gdy w okolicach zamieszkiwali głównie Słowianie. Obecna polska nazwa została nadana przez pierwszego prezydenta Szczecina, Piotra Zarembę. Osiedle zostało przyłączone do Szczecina w 1900 r. Granicami osiedla są rzeczki Arkonka, Osówka, Warszewiec. Fragment wyznacza także ul. Zakole i tory linii kolejowej Szczecin-Trzebież. 
W skład osiedla wchodzi także osiedle Tatrzańskie. Większość zabudowań osiedla Niemierzym pochodzi sprzed I wojny światowej. Przy ul. Arkońskiej 4 znajduje się kompleks budynków Wojewódzkiego Szpitala Zespolonego. Północno-zachodnią część Niemierzyna zajmują lasy Puszczy Wkrzańskiej stanowiące w granicach miasta Park Leśny Arkoński (niem. "Eckerberger Wald"). Najwyższym wzniesieniem jest Wzgórze Arkony (część Wzgórz Warszewskich) o wysokości 71 m n.p.m., na którym wzniesiona była widokowa Wieża Quistorpa, zniszczona w czasie walk o miasto w 1945 r. Pozostałą, północno-wschodnią część Niemierzyna zajmuje duży kompleks ogrodów działkowych „Skarbówek”. Komunikację z innymi osiedlami zapewniają: linia tramwajowa nr 3 oraz autobusowa nr 80.
Przez osiedle prowadzi czerwony pieszy Szlak „Ścieżkami Dzików”.

</doc>
<doc id="169419" url="https://pl.wikipedia.org/wiki?curid=169419" title="Zamek Ujazdowski w Warszawie">
Zamek Ujazdowski w Warszawie

Zamek Ujazdowski w Warszawie – zamek królewski w Warszawie, znajdujący się w dzielnicy Śródmieście, na Ujazdowie. Siedziba Centrum Sztuki Współczesnej.
Poniżej skarpy, na wschód od zamku, znajduje się park Agrykola, a w stronę Wisły ciągnie się Kanał Piaseczyński. Zarówno Zamek Ujazdowski, jak i Kanał Piaseczyński wchodzą w skład większego założenia urbanistycznego: Osi Stanisławowskiej.
Historia.
Okres przed rokiem 1809.
Zamek Ujazdowski stoi na miejscu XI-wiecznej osady Jazdów, która została zniszczona 23 czerwca 1262 r. przez najazd Litwinów pod wodzą Ostafija Konstantynowicza. Następnie, w 1281 r., książę Bolesław II najechał gród należący do jego brata, Konrada II oraz „zabrał towaru mnogo i ludzi złupił”. Świadczy to o tym, że już wtedy rezydencja miała bogate wyposażenie, a w jego najbliższym sąsiedztwie mieszkało wielu ludzi.
W 1516 r. w Jazdowie zamieszkała księżna mazowiecka Anna Radziwiłłówna z synami Stanisławem i Januszem.
W 1548 r. na teren Ujazdowa wprowadziła się królowa Bona Sforza, która wzniosła tu obszerny, drewniany dwór i zabudowania gospodarskie. Dwór ten mieścił się około 120 metrów w kierunku północnym od dzisiejszego Zamku Ujazdowskiego, którego budowę w 1624 r. rozpoczął Zygmunt III Waza. Był to wczesnobarokowy pałac (nazywany potem Zamkiem Ujazdowskim) zbudowany na podstawie projektu Matteo Castellego lub Konstantego Tencallę. Była to wtedy piętrowa budowla z wewnętrznym dziedzińcem, dwoma skrzydłami, krużgankami i sześciobocznymi, dwupiętrowymi wieżami w narożnikach.
Miejsce było skrupulatnie wybrane. Zamek stanął nad brzegiem wysuniętego ku wschodowi tarasu skarpy, idealnie na osi załamanego pod kątem biegu Wisły. Tym sposobem rezydencja monarchy stawała się miejscem, skąd rozpościerał się na wschód widok nieporównywalny, a zarazem punktem orientacyjnym dla zbliżających się do Warszawy statków rzecznych.
Przybyszów w pierwszej kolejności witała prywatna siedziba króla. Dopiero za zakrętem Wisły pojawiła się sylwetka Zamku Warszawskiego.
Zgodnie z opisem Adama Jarzębskiego w jego dziele „Gościniec albo krótkie opisanie Warszawy” z 1643 r., wejście do zamku zdobiły cztery marmurowe lwy: "I lwy cztery generalne, Między nimi, naturalne, Właśnie żywe wyrobione, A z marmuru są zrobione; Nie odlewane to rzeczy, Mistrzowską robotą grzeczy" (2273–2278).
Zamek został splądrowany w czasie potopu szwedzkiego. Legenda głosi, że Carl Gustaf Wrangel kazał zbudować w Szwecji zamek zwany Skokloster na wzór Zamku Ujazdowskiego w Warszawie. W Skokloster przechowywanych jest wiele dzieł sztuki, które zostały zrabowane w Europie podczas XVII-wiecznych kampanii wojennych wojsk szwedzkich – znaczna część eksponatów pochodzi z terenów Rzeczypospolitej z tamtego okresu.
W drugiej połowie XVII wieku właścicielem pałacu stał się Stanisław Herakliusz Lubomirski, który kazał przebudować wnętrza. W 1717 r. na polecenie króla Augusta II Mocnego zbudowano pod pałacem Kanał Piaseczyński o długości 820 m. W 1766 r. pałac kupił król Stanisław August Poniatowski, który go znacznie przebudował. W 1784 r. przekazał pałac na koszary Gwardii Pieszej Litewskiej, dlatego pałac znowu przebudowano, tym razem w stylu klasycystycznym.
21 maja 1784 r. król Stanisław August odstąpił Zamek Ujazdowski na cele wojskowe miastu Starej Warszawy.
Szpital Ujazdowski.
Od 1809 r. w Zamku znajdował się szpital wojskowy. W 1920 r. Szpital Ujazdowski, na terenie od ul. Agrykola do ul. Górnośląskiej, miał kilka pawilonów, w których mieściły się oddziały: wewnętrzny, neurologiczno-psychiatryczny, gruźliczy i laryngologiczny.
W czasie II wojny światowej, a szczególnie podczas powstania warszawskiego, do szpitala napływało tylu rannych żołnierzy, że brakowało lekarzy i łóżek. Z tego powodu wielu z nich umierało. Ciała powstańców chowano na cmentarzu Obrońców Warszawy nieopodal Szpitala (na tyłach Parku Ujazdowskiego). Większość budynków została zniszczona w 1944 r.
Okres po II wojnie światowej.
W roku 1950 szczątki ok. 600 żołnierzy, pochowanych na cmentarzu Obrońców Warszawy, zostały ekshumowane i przeniesione na Cmentarz Wojskowy na Powązkach.
W 1954 r. marszałek Rokossowski zadecydował o rozebraniu murów zamku. Po niedługim czasie z budowli zostały tylko piwnice, na których miał stanąć Teatr Domu Ludowego Wojska Polskiego i Wieczorowy Uniwersytet Marksizmu-Leninizmu, ale ten projekt nie wszedł w życie. W latach 60. część pozostałych po zamku pawilonów przeznaczono na magazyny.
W 1962 roku przeprowadzono konserwację reliktów przyziemia i piwnic. W 1975 roku rozpoczęła się odbudowa zamku według projektu Piotra Biegańskiego.
Od 1985 roku w zamku mieści się Centrum Sztuki Współczesnej.

</doc>
<doc id="169421" url="https://pl.wikipedia.org/wiki?curid=169421" title="Zeppelin NT">
Zeppelin NT

Zeppelin NT (niem. "Zeppelin Neue Technologie", pol. "Zeppelin Nowej Technologii") jest typem statku powietrznego budowanego od lat 90. XX wieku we Friedrichshafen w Niemczech. Statki powietrzne typu NT są obecnie największymi statkami powietrznymi z własnym napędem i jedynymi z wewnętrznym rusztowaniem – szkieletem (największymi statkami powietrznymi wszech czasów są zeppeliny klasy Hindenburg – LZ 129 Hindenburg oraz LZ 130 Graf Zeppelin II).
Producent tych maszyn – nowo założone przedsiębiorstwo Zeppelin Luftschifftechnik GmbH Co. KG (ZLT) – jest częścią koncernu Zeppelina i kontynuuje tradycje spółek Ferdynanda hrabiego von Zeppelina, które do lat 40. XX wieku konstruowały i eksploatowały słynne na całym świecie sterowce. Z czterech sterowców typu NT 07 zbudowanych do 2008, dwa eksploatowane są przez ZLT, jeden został sprzedany operatorowi japońskiemu, a jeden – amerykańskiemu.
Zastosowanie.
Od sierpnia 2001 przedsiębiorstwo Deutsche Zeppelin Reederei (DZR) oferuje przeloty turystyczne sterowcem Zeppelin NT. Powłoka sterowca oferowana jest jako powierzchnia reklamowa. Statki można wynajmować do kampanii reklamowych. Jest to ich główne zastosowanie.
Wykorzystywane są również jako platformy obserwacyjne przy transmisjach telewizyjnych rozmaitych wydarzeń. Dzięki możliwości długotrwałego utrzymywania się w powietrzu oraz niskiemu poziomowi drgań nadają się także do misji badawczych: obserwacji środowiska, badań troposfery i lokalizowania złóż bogactw naturalnych.
Przy okazji imprezy Oktoberfest w 2002 sterowiec NT wykonał dla Niemieckiego Centrum Lotów (Deutsches Zentrum für Luft- und Raumfahrt, DLR) oraz Europejskiej Agencji Kosmicznej loty pomiarowe i symulacje satelity w ramach programu budowy europejskiego systemu nawigacyjnego Galileo. W latach 20. i 30. XX wieku ówczesne sterowce Zeppelina LZ 126 i LZ 130 wykonywały nad Atlantykiem, Niemcami i nad Morzem Północnym testy transmisji radiowej i radiolokacji, częściowo na potrzeby wojska. W lecie 2004 roku Zeppelin NT wyposażony w kamerę wykonywał długoterminową obserwację strefy przybrzeżnej Jeziora Bodeńskiego.
Porównanie z historycznymi Zeppelinami.
Istnieje kilka istotnych różnic między Zeppelinem NT a Zeppelinami sprzed 1940:
Historia.
Era olbrzymich zeppelinów zakończyła się w roku 1940, kiedy to na rozkaz kierownictwa III Rzeszy zezłomowano dwa ostatnie zeppeliny LZ127 „Graf Zeppelin” i LZ130 „Graf Zeppelin II” oraz zniszczono ich hangary we Frankfurcie nad Menem.
Dopiero w 1989 wykonano pierwsze prace studialne mające wykazać techniczną możliwość konstrukcji nowego zeppelina. W następnym roku badanie rynkowe wykazało możliwość umieszczenia na rynku do 80 sterowców. We wrześniu 1993 roku założona została Zeppelin Luftschifftechnik GmbH KG (ZLG) jako spółka-córka koncernu Zeppelina. Spółka rozpoczęła w 1995 budowę pierwszego Zeppelina NT.
Dziewiczy lot odbył się 18 września 1997 roku. W lipcu 2000 w setną rocznicę pierwszego lotu zeppelina, ochrzczono statek oznaczony przez producenta jako SN 01 imieniem D-LZFN „Friedrichshafen”. W następnym roku, 26 kwietnia 2001 po wylataniu prawie 1000 godzin i pokonaniu 3600 kilometrów przy okazji targów lotniczych „AERO 2001” Zeppelin NT otrzymał od Federalnego Urzędu Lotniczego wzorcowe dopuszczenie do lotów. Jednocześnie ZLG otrzymała certyfikat producenta lotniczego. W tym roku także rozpoczęła się produkcja seryjna oraz komercyjna eksploatacja sterowców.
Pierwszy seryjny statek (SN 02) został ochrzczony 10 sierpnia 2001 roku imieniem D-LZZR „Bodensee” i 15 sierpnia rozpoczął przewozy pasażerów. W tym celu już w styczniu powołano Deutsche Zeppelin-Reederei GmbH (DZR), spółkę-córkę ZLG. Spółka ta eksploatuje sterowce podobnie jak linie lotnicze. Ponadto sprzedaje powierzchnię reklamową na powłoce sterowców i szkoli pilotów. Pod identyczną nazwą funkcjonowało przedsiębiorstwo eksploatacji sterowców przed drugą wojną światową.
18 lutego 2003 wystartował drugi seryjny Zeppelin NT (SN 03). Nosi on oznaczenie D-LZZF. W maju tego roku Zeppeliny NT otrzymały dopuszczenie do lotów nocnych.
Do końca 2001 przewieziono dwoma sterowcami 3 222 pasażerów. Do listopada 2003 było to już około 30 000 pasażerów.
„Friedrichshafen” służy przede wszystkim do szkolenia pilotów, do przeprowadzania lotów specjalnych oraz prezentacyjnych, podczas gdy pozostałe statki wykorzystywane są komercyjnie.
W maju 2004 sterowiec D-LZFN „Friedrichshafen” wystartował w trasę po wschodniej Europie promującą nowy model BMW. Trasa ta prowadziła przez: Słowację, Rumunię, Chorwację, Słowenię, Turcję, Bułgarię i Ukrainę.
Wykonano również loty pocztowe, z których stemple są bardzo cenione przez filatelistów.
Sprzedaż do Japonii.
2 marca 2004 dokonano pierwszej sprzedaży Zeppelina NT. Rozpoczęło się także szkolenie przyszłych pilotów, po tym jak niemiecka spółka jako pierwsza w świecie otrzymała dopuszczenie jako szkoła pilotów sterowców. 12 kwietnia 2004 SN 02 D-LZZR „Bodensee” został przekazany japońskiej Nippon Airship Corporation. W uroczystości brało udział ponad 300 gości. Cena sprzedaży wyniosła około 7 mln euro. Nazwa statku została zmieniona na JA101Z „Yokoso! Japan”.
Sterowiec wystartował do podróży do Japonii 4 lipca 2004 z dwudniowym opóźnieniem z powodu złej pogody. Podróż miała przebiegać po trasie, którą przeleciał LZ 127 „Graf Zeppelin” w 1929 podczas swojego lotu wokół Ziemi. Jednak pod koniec września po wielomiesięcznym oczekiwaniu w Europie Północnej NT musiał wrócić do Friedrichshafen. Urzędy rosyjskie opóźniały wydanie zezwolenia na przelot nad terytorium Rosji i obłożyły je takimi warunkami, że wieloetapowy lot stał się zbyt ryzykowny. W końcu 7 grudnia sterowiec został załadowany w porcie Gioia Tauro we Włoszech na pływający dok. Po dwóch dniach dok wyszedł w morze i skierował się do Japonii. Na czas podróży zdemontowano usterzenie i boczny napęd. W celu ochrony sterowca przed niekorzystnym wpływem morza po obu stronach silników zbudowano czteropiętrowe ściany z kontenerów. Dwaj pracownicy ZLT uczestniczyli w podróży. 8 stycznia 2005 transport dotarł do portu Kobe. 14 stycznia po ponownym skompletowaniu sterowiec podniósł się do lotu technicznego i jeszcze tego samego dnia został przeprowadzony do Nagoi. NT ma być w Japonii wykorzystywany do wycieczek i lotów reklamowych, przede wszystkim podczas Expo 2005 w prefekturze Aichi.
Technika.
Z reguły Zeppelin NT startuje z około 300 kg „nadwagi”. Niedomiar siły wyporu równoważony jest napędem silników. Nie stosuje się odrzucania balastu. Przy niewielkim ładunku i częściowo opróżnionych zbiornikach paliwa siła wyporu przewyższa ciężar statku, jednak dzięki użyciu silników do wyrównania siły wyporu, jak i niewielkiej zmianie tej siły – nie jest konieczne wypuszczanie z powłoki cennego helu.
Gondola ma powierzchnię podłogi 26 metrów kwadratowych i dysponuje fotelami dla 12 pasażerów i 2 pilotów. Fotele stoją w dwóch rzędach, po jednym z każdej strony środkowego przejścia. Rufa gondoli jest wyposażona w panoramiczne okno. Podczas wymiany pasażerów między wycieczkami, pasażerowie wysiadają parami, na ich miejsce wsiadają dwaj nowi, po czym cykl się powtarza. W ten sposób zachowuje się podczas całej procedury mniej więcej nie zmieniony ciężar statku.
Osiągi.
Zeppelin NT osiąga teoretycznie prędkość do 125 km/h i lata przeważnie na wysokości 300 m. Może się wznieść na maksymalną wysokość 2 600 m. Jego zasięg to 900 km. Start i lądowanie odbywają się pionowo do masztu kotwiczącego. Do procedury tej potrzebne są 3 osoby obsługi naziemnej. Normalna prędkość przelotowa 70 km/h osiągana jest jedynie przy pomocy silnika tylnego. Według stanu z początku 2005 roku, maksymalna masa startowa wynosiła 8 040 kg, z ładunkiem 1 900 kg.
Konstrukcja nośna.
Zeppelin NT posiada wewnątrz powłoki na całej długości konstrukcję nośną z włókien węglowych z trzema aluminiowymi, ażurowymi belkami podłużnymi, do której przymocowane są silniki, gondola i usterzenie. Konstrukcja ma masę jedynie 1000 kg i jest dodatkowo usztywniona linami aramidowymi.
Powłoka.
W historycznych Zeppelinach powłoka i poszczególne komory wypełnione wodorem były oddzielnymi elementami. W Zeppelinie NT powłoka jest jednocześnie zbiornikiem helu. Jej pojemność wynosi 8 225 metrów sześciennych, długość 75 m, średnica przekroju 14,2 m. Składa się z trójwarstwowego laminatu. Pierwsza, gazoszczelna warstwa laminatu jest zrobiona z tedlaru, druga z poliestru nadaje powłoce odpowiednią wytrzymałość mechaniczną. Trzecia warstwa zrobiona jest z poliuretanu, daje się spawać i służy do łączenia poszczególnych płatów powłoki. W celu zachowania kształtu gaz wewnątrz powłoki znajduje się pod lekkim nadciśnieniem wynoszącym około 5 mbar. Powłoka produkowana jest przez amerykańskie przedsiębiorstwo ILC Dover.
Mimo warstwy tedlaru niewielka część helu dyfunduje przez powłokę. Folie nakładane na powierzchnię powłoki w celu uzyskania odpowiednich rysunków i napisów są perforowane, aby zapobiec tworzeniu się bąbli i odklejaniu fragmentów folii.
Napęd i sterowanie.
Dzięki trzem wychylnym silnikom typu Textron Lycoming IO-360 o mocy 147 kW (200 KM) każdy, sterowiec Zeppelin NT dysponuje dobrymi właściwościami manewrowymi. W przeciwieństwie do historycznych Zeppelinów, które wyposażone były w silniki o zmiennym kierunku obrotów, NT ma śmigła o zmiennym skoku łopat.
Dwa silniki boczne napędzają śmigła ciągnące, mogą być przechylane do góry o 120 stopni od położenia poziomego lub lekko ku dołowi. Silnik tylny ze śmigłem pchającym może być przechylany do 90 stopni ku dołowi. Ponadto NT ma poprzeczne śmigło sterujące, które działa jak ster strumieniowy w statkach pływających.
Usterzenie tylne składa się z trzech płetw, ustawionych wzajemnie do siebie pod kątem 120 stopni. Przymocowane do nich stateczniki ustawiane są pod odpowiednim kątem przez system sterujący. Pilot steruje Zeppelinem NT joystickiem za pomocą techniki fly-by-wire.
Rekordy.
Zeppelin NT jest największym będącym obecnie w użyciu statkiem latającym (stan w kwietniu 2005). Jesienią 2004 roku amerykański miliarder i poszukiwacz przygód Steve Fosset uzyskał jako 14. w kolei licencję na pilotowanie Zeppelinów NT. 27 października 2004 na sterowcu D-LZFN „Friedrichshafen” pobił rekord prędkości: przeleciał 1 kilometrowy odcinek w obu kierunkach ze średnią prędkością 111,8 km/h. Poprzedni rekord wynosił 92,8 km/h.
Plany.
Konstrukcja Zeppelina NT umożliwia przedsiębiorstwu ZLT przygotowanie powiększonych wersji sterowca bez konieczności wprowadzania zmian w koncepcji projektu. Od połowy 2004 przedsiębiorstwo bada możliwość zbudowania powiększonej wersji.
W lutym 2005 poinformowano, że prace projektowe zostały rozpoczęte. Nowy model ma mieć oznaczenie NT 14 i mieć objętość 14 000 metrów sześciennych, długość: 85 m, średnicę: 16 m i zabierać 19 pasażerów. Stocznią będzie ponownie Friedrichshafen, gdzie po sprzedaży „Bodensee” do Japonii znów jest miejsce w hangarze. Zeppelin został zbudowany w 2008 i w tym samym roku przeleciał do Kalifornii, gdzie rozpoczął loty wycieczkowe.

</doc>
<doc id="169422" url="https://pl.wikipedia.org/wiki?curid=169422" title="Radomka (dopływ Wisły)">
Radomka (dopływ Wisły)

Radomka (" dawniej Radomierza, Radomierz", "Radomia") – rzeka, lewobrzeżny dopływ Wisły o długości 115,989 km i powierzchni dorzecza ponad 2000 km².
Rzeka wypływa z Lasów Koneckich ok. 4 km na południe od Przysuchy na wysokości ok. 310 m n.p.m. Po zejściu z rejonu wzgórz płynie w dość szerokiej pradolinie . Przepływa przez miejscowości: Przysucha, Wieniawa, Mniszek, Przytyk, Jedlińsk, Jastrzębia, Brzóza, Głowaczów, Ryczywół, po czym uchodzi do Wisły.
Dopływami Radomki, w kolejności od źródeł do ujścia, są: Szabasówka, Wiązownica, Dobrzyca, Ślepotka, Bosak, Tymianka, Mleczna, Jastrzębianka, Łukawka i Leniwka.
Na Radomce tuż po przyjęciu głównych dopływów (prawych) Szabasówki i Jabłonicy postawiono zaporę betonowo-ziemną, która utworzyła zbiornik w Domaniowie.
Historia.
Rzeka o pewnym znaczeniu gospodarczym już w średniowieczu, w XVII wieku, a następnie po pracach wykonanych a latach 1823–1824 w części spławna – od Gorynia, znana w dokumentach źródłowych od XIII wieku. W 1256 r. Bolesław, książę krakowski i sandomierski, nadaje klasztorowi miechowskiemu prawo polowania na bobry we wsi klasztornej Swirczewice (Świerże?) przy ujściu Radomki do Wisły (Kodeks Małopolski 104).

</doc>
<doc id="169423" url="https://pl.wikipedia.org/wiki?curid=169423" title="Kitakiusiu">
Kitakiusiu

 – miasto przemysłowe w Japonii, w prefekturze Fukuoka, na wyspie Kiusiu ("Kyūshū"). 
Opis.
Miasto jest ważnym węzłem komunikacyjnym ruchu lądowego i morskiego. Jest łącznikiem pomiędzy wyspami Honsiu ("Honshū") a Kiusiu i ważnym portem handlu międzynarodowego. Kitakiusiu zostało utworzone w 1963 roku poprzez połączenie pięciu miast: Kokury, Wakamatsu, Yahaty, Tobaty, Moji.
W latach 60. i 70. XX wieku w Kitakiusiu w wyniku dynamicznego rozwoju przemysłu ciężkiego i chemicznego doprowadzono do znacznego skażenia rzek, wód przybrzeżnych, gleby i powietrza. Miasto zasłynęło ze zjawisk wielobarwnego nieba nocą, co było skutkiem oświetlania gęstego smogu miejskimi światłami. 
Od lat 70. władze miejskie, wspólnie z mieszkańcami, podjęły wysiłki w celu poprawy środowiska naturalnego i Kitakiusiu jest obecnie miastem najbardziej zaawansowanym w kontrolowaniu zanieczyszczeń i recyklingu. Miasto obejmuje duży obszar i na jego terenie, szczególnie w południowej części, znajduje się wiele czystych i pięknych miejsc, które nigdy nie były wykorzystywane do celów przemysłowych.
Zamek Kokura.
Zamek Kokura ("Kokura-jō") odegrał ważną rolę w historii tego obszaru. Budowa rozpoczęła się na początku okresu Edo (1603–1868) w 1602 roku i trwała około siedmiu lat. Zamek był własnością klanu Ogasawara w latach 1632–1866. W 1866 roku został spalony podczas wojny pomiędzy klanami Kokura i Chōshū.
Obecny donżon zamkowy nie jest dokładną rekonstrukcją oryginału, ponieważ mieszkańcy zdecydowali, iż bardziej zależy im na estetycznym projekcie, a nie wiernie odtworzonej prostszej konstrukcji z przeszłości. We wnętrzu zamku znajdują się eksponaty przedstawiające historię Kokury i zamku. Strefa interaktywna pozwala zwiedzającym doświadczyć życia samurajów z okresu Edo.
Z zamkiem Kokura wiązane jest imię słynnego szermierza i artysty, Musashiego Miyamoto (ur. prawd. 1584 – zm. 1645), który prawdopodobnie odwiedził zamek w 1632 roku. W parku otaczającym zamek znajduje się jego pomnik.
Port Moji.
Moji było jednym z pięciu miast, które utworzyły Kitakiusiu w 1963 roku. Jest to obecnie dzielnica najbliższa Honsiu. Port Moji ("Moji-kō") jest znany jako międzynarodowy port handlowy od końca XIX wieku. Obecnie główne prace portowe przeniesiono do nowej lokalizacji w porcie Shin-Moji, ale dawny port Moji zachował swoje znaczenie m.in. jako cel turystyczny dzięki dobrze zachowanym budynkom w stylu zachodnim z okresów Meiji (1868–1912) i Taishō (1912–1926). Niektóre z nich mieszczą kawiarnie, restauracje i muzea.
Ogród Wisterii Kawachi.
Kawachi Wisteria Garden ("Kawachi Fujien") to prywatny ogród na zalesionych wzgórzach na południe od centrum miasta, słynący ze spektakularnych pokazów kwiatów glicynii. Charakterystycznymi cechami ogrodu są dwa tunele o długości ok. 100 m, wykonane z drzew glicynii różnych odmian i kolorów, od białego do ciemnego fioletu. 
Kitakyushu Manga Museum.
Kitakyushu Manga Museum przedstawia historię mangi z naciskiem na artystów związanych z miastem. Jednym ze znanych artystów prezentowanych w muzeum jest Leiji Matsumoto (Reiji Matsumoto, ur. 1938). Muzeum zajmuje piąte i szóste piętro Aru-Aru City, centrum handlowego poświęconego: mandze, anime, grom i akcesoriom dla grup idoli.
Tanga Market.
Tanga Market ("Tanga Ichiba") to zadaszona, lokalna ulica targowa, znana jako „Kuchnia Kitakiusiu”, która od początku XX wieku dostarcza różne artykuły spożywcze, w tym świeże owoce morza, a także gotowe potrawy. Większość sklepów znajduje się wzdłuż głównej ulicy, ale wąskie boczne uliczki także prowadzą do sklepów i barów.
Yawata Steel Works.
Yawata Steel Works ("Yahata Seitetsusho") to pierwsza huta w kraju, zbudowana w latach 1897–1901 w pobliżu wydajnej kopalni węgla i ważnego portu, w celu zaspokojenia potrzeb przemysłu stoczniowego, kolejowego, budowlanego i zbrojeniowego. W szczytowym okresie huta produkowała ponad 90% krajowej stali. Huta działa do dziś. Na jej terenie zachowało się kilka zabytkowych budynków z okresu Meiji, w tym dawna siedziba główna, kuźnia i warsztat naprawczy, które w 2015 roku zostały umieszczone na listach: światowego dziedzictwa kulturowego i miejsc związanych z rewolucją przemysłową w okresie Meiji.
Dzielnice miasta.
Kitakiusiu dzieli się na siedem dzielnic (区 "-ku"):
W 2005 roku miasto Nakama miało stać się ósmą dzielnicą o tej samej nazwie. Jednakże, plan ten pochodzący od radnych Nakamy został odrzucony przez nich samych, gdyż wówczas ich liczba zostałaby zredukowana z 21 do 3 po połączeniu.
Transport lądowy.
Płatne drogi ekspresowe są zarządzane przez Fukuoka Kitakyushu Expressway Public Corporation. 
Stacja kolejowa Kokura należąca do JR Kyūshū jest przystankiem na linii kolejowej ekspresu San'yō Shinkansen przed stacją końcową Hakata w Fukuoce. Stacja ta jest także obsługiwana przez pociągi lokalne i ekspresowe na liniach Kagoshima i Nippō. 
Transport miejski zapewniają autobusy (Kitakyushu City Bus, Nishitetsu Bus) i kolej jednoszynowa Kitakyushu Monorail ("Kitakyūshū Monorēru"), która łączy 13 stacji, od stacji Kokura w dzielnicy Kokura-Kita ze stacją Kikugaoka w Kokura-Minami.
Stacja Mojikō jest północną stacją końcową linii Kagoshima, należącą do sieci JR Kyūshū.
Transport morski.
Port pełni rolę krajowej bazy dystrybucji towarów, a dzięki geograficznej bliskości kontynentu azjatyckiego jest głównym portem handlu międzynarodowego. Ogólna nazwa Port of Kitakyushu obejmuje porty: Moji (Tachinoura dwa terminale kontenerowe), Kokura, Dōkai oraz nowy terminal kontenerowy Hibiki z nabrzeżem głębokowodnym, przystosowany dla dużych jednostek pływających.
Kitakiusiu jest największym portem promowym w zachodniej Japonii. Promy kursują pomiędzy Kitakiusiu a: Shimonoseki, Matsuyamą, Tokushimą, Kobe, Osaką, Tokio, Pusanem (Korea Południowa), Ulsanem (Korea Południowa) i wyspami należącymi administracyjnie do miasta. Największy port promowy znajduje się w Shin-Moji, inne są w Moji, blisko stacji Kokura.
Transport lotniczy.
Kitakiusiu ma nowe lotnisko, które zostało otwarte 16 marca 2006. Zostało ono zbudowane na sztucznej wyspie na Morzu Wewnętrznym ("Seto-naikai") w odległości 3 km na południowy wschód od miasta. Ma połączenie ze stacją Kokura szybką linią kolejową.
Mosty.
W Kitakiusiu jest kilka mostów łączących zarówno poszczególne dzielnice miasta, jak i części regionu. Największymi są: 
Populacja.
Zmiany w populacji Kitakiusiu w latach 1980–2015:

</doc>
<doc id="169424" url="https://pl.wikipedia.org/wiki?curid=169424" title="Marder II">
Marder II

Marder II (niem. kuna), pełna nazwa: 7,5 cm PaK 40/2 auf Fahrgestell PzKpfw II (Sf) – (Sd.Kfz.131) lub 7,62 cm PaK 36(r) auf Fahrgestell PzKpfw II D/E (Sf) – (Sd.Kfz.132) – niemiecki niszczyciel czołgów z okresu II wojny światowej uzbrojony w armatę przeciwpancerną 7,5 cm PaK 40/2 L/46 lub w sowiecką armatę przeciwpancerną 7,62 cm PaK 36(r) i budowany na podwoziu niemieckiego czołgu lekkiego PzKpfw II.
Historia.
Po rozpoczęciu operacji Barbarossa i po pojawieniu się w większej liczbie czołgów sowieckich T-34 i KW-1, już pod koniec 1941 roku wojska niemieckie zaczęły odczuwać brak mobilnej i skutecznej broni przeciwpancernej – holowane działa przeciwpancerne były zbyt mało mobilne, a istniejące niszczyciele czołgów typu Panzerjäger I nie były wystarczająco silnie uzbrojone.
Jako rozwiązanie tymczasowe zdecydowano się na użycie przestarzałych (PzKpfw II) lub zdobycznych (Lorraine 37L) (zobacz Marder I) konstrukcji jako podwozi do nowych pojazdów które zostały uzbrojone w niemieckie armaty przeciwpancerne 7,5 cm PaK 40 lub zdobyczne sowieckie działa typu 76,2 mm F-22 Model 1936.
Nazewnictwo.
Podobnie jak w przypadku innych niemieckich dział samobieżnych, oficjalne nazewnictwo pojazdów Marder było skomplikowane, zmienne i niekonsekwentne, co prowadzi do rozbieżności w publikacjach. Nazwa Marder II dla obu wzorów niszczycieli czołgów opartych na podwoziach czołgu PzKpfw II została zasugerowana dopiero 29 listopada 1943 roku przez Adolfa Hitlera. Została ona zaaprobowana jako oficjalna przez Generalnego Inspektora Wojsk Pancernych Guderiana 15 września 1944 roku dla pojazdu z działem Pak 40 (należy zauważyć, że w tym okresie mogły przetrwać już nieliczne pojazdy z działem Pak 36).
Pierwotnie w dokumentach używane były niejednolicie różne formy oznaczeń opisowych, przede wszystkim podane niżej oraz ich wariacje:
Konstrukcja.
Marder II miał dwie główne wersje. Pierwszą była konstrukcja oparta na podwoziu czołgów PzKpfw II (wersje Ausf.A-C wycofane ze służby oraz nowo budowane wersje Ausf.F), na których zamontowano armatę przeciwpancerną 7,5 cm PaK 40 kalibru 75 mm z zapasem 37 pocisków. Druga wersja bazowała na podwoziu czołgu PzKpfw II Ausf.D/E z zawieszeniem Christiego na którym zamontowano armatę 7,62 cm PaK 36(r) kalibru 76,2 mm z zapasem 30 pocisków. Armata 7,5 cm PaK 40 miała swobodę ruchu 32° w lewą stronę i 25° w prawo oraz od –8° do +10° w pionie a 7,62mm PaK 36(r) mogła przemieszczać się 25° w lewo i prawo oraz od –5° do +16° w pionie. Łącznie od czerwca 1942 do czerwca 1943 zbudowano 576 pojazdy z armatą 75 mm, dodatkowo od lipca 1943 do marca 1944 przebudowano 75 czołgów PzKpfw II, pojazdów z armatą 76,2 mm do 12 maja 1942 roku zbudowano 150, kolejne 60 powstało z przebudowy czołgów Flammpanzer II.
Podobnie jak w przypadku innych pojazdów tego typu, opancerzenie przedziału bojowego było minimalne, załoga nie była w ogóle osłonięta od góry i od tyłu. Oprócz głównego działa, Mardery II uzbrojone były także karabin maszynowy MG 34, nie był on na stałe zamontowany, ale był przewożony jako uzbrojenie osobiste załogi czołgu.
Inne wersje.
Z powodów trudności z zaopatrzeniem w armaty 75 mm powstała bardzo krótka seria pojazdów 5 cm PaK 38 L/60 auf Fahrgestell Panzerkampfwagen II (Sf) bazowana na Marderze II, ale uzbrojona w armatę przeciwpancerną 5 cm PaK 38 L/60 kalibru 50 mm.

</doc>
<doc id="169426" url="https://pl.wikipedia.org/wiki?curid=169426" title="Czudec">
Czudec

Czudec – wieś (dawniej miasteczko lokowane w XV w.) w Polsce położona w województwie podkarpackim, w powiecie strzyżowskim, w gminie Czudec. 
Czudec uzyskał lokację miejską w 1427 roku, zdegradowany został w 1919 roku. Wieś położona jest na skraju Pogórza Strzyżowskiego, przy drodze wojewódzkiej nr 988. Miejscowość jest siedzibą parafii Świętej Trójcy, należącej do dekanatu Czudec, diecezji rzeszowskiej.
Historia.
W 1185 roku komes Mikołaj Bogoria z Bogorii koło Sandomierza przekazał kilka wsi ze swych dóbr na uposażenie klasztoru cystersów w Koprzywnicy. W 1264 roku spotkali się w Tarnawie: książę Rusi Halickiej Daniel Halicki z księciem polskim Bolesławem Wstydliwym i wspólnie dokonali rozgraniczenia księstw. Granica miała przebiegać między Rzeszowem a Czudcem.
W 1279 r. biskup firmański Filip de Casate, w latach 1278-1282 legat papieski na Węgrzech i w Polsce, w Budzie na Węgrzech potwierdził opatowi klasztoru cystersów w Koprzywnicy prawo do pobierania dziesięciny między innymi z Czudca i Strzyżowa. 19 stycznia 1354 r. Kazimierz III Wielki nadał Janowi Pakosławowi ze Strożyska miasto Rzeszów z okolicą po Dąbrowę na północy, Czudec na zachodzie i wieś Leżajsk na wschodzie.
W 1427 r. król Władysław II Jagiełło nadał Czudcowi prawa miejskie. W XV wieku ówczesny dziedzic Czudca, Mikołaj Strzyżowski, wybudował po zachodniej stronie rynku drugi kościół pw. św. Zofii (obecne sanktuarium).
Był miastem klasztoru opactwa benedyktynów w Tyńcu w województwie sandomierskim w 1629 roku.
2 sierpnia 1944 zajęty przez wojska radzieckie.
W latach 1954–1972 wieś należała i była siedzibą władz gromady Czudec, następnie gminy. W latach 1975–1998 miejscowość administracyjnie należała do województwa rzeszowskiego.
Sport.
W Czudcu działa założony w 1977 roku klub sportowy LKS Czarni Czudec, którego piłkarze w sezonie 2018/2019 występować będą w klasie A w podokręgu Rzeszów I.

</doc>
<doc id="169429" url="https://pl.wikipedia.org/wiki?curid=169429" title="Europejskie referendum konstytucyjne w Holandii">
Europejskie referendum konstytucyjne w Holandii

Europejskie referendum konstytucyjne w Holandii dotyczące ratyfikacji traktatu ustanawiającego Konstytucję dla Europy rozpoczęło się 1 czerwca 2005.
Przygotowania i poglądy.
W początkowej fazie kampanii rząd wydał 4,5 mln € na kampanię informacyjną. W kampanię wyborczą partie zaangażowały 1 mln €:
Pod koniec kampanii rząd wyłożył dodatkowo 3,5 mln € w celu promocji postaw sprzyjających konstytucji. 
Zarówno partia rządząca, jak i większość partii z opozycji parlamentarnej poparły konstytucję. Głównymi adwersarzami traktatu stały się: Partia Socjalistyczna, Lista Pima Fortuyna, Grupa Wildersa, Polityczna Partia Protestantów i ChristenUnie.
Było to pierwsze referendum w historii Holandii. Zgodnie z holenderskim prawem referenda nie są wiążące dla parlamentu. Decyzja wyborców może zostać podważona, szczególnie przy niskiej frekwencji. Jednak w przypadku przegranej konstytucji przy masowym głosowaniu rząd zapowiedział, że przyjmie ten wynik.
W cieniu francuskiego "nie".
Trzy dni przed głosowaniem w Holandii Francuzi odrzucili konstytucję w swoim referendum. 
Głosowanie.
Głosującym w referendum postawiono pytanie:

</doc>
<doc id="169431" url="https://pl.wikipedia.org/wiki?curid=169431" title="Strelasund">
Strelasund

Strelasund (od połab. "strela", czyli "strzała") – wąska cieśnina Bałtyku (25 km długości, do 4 m głębokości) oddzielająca wyspę Rugię od stałego lądu. Stanowi także naturalną administracyjną granicę pomiędzy powiatami niemieckiego kraju związkowego Meklemburgia-Pomorze Przednie: Vorpommern-Rügen, Vorpommern-Rügen a miastem na prawach powiatu Stralsund.
Od 1936 na wysokości Stralsundu cieśninę spina kolejowo-drogowy most "Rügendamm". W latach 2004-2007 obok niego wzniesiono nowy most "Rügenbrücke". Obie przeprawy zapewniają stałe połączenie Rugii ze stałym lądem.

</doc>
<doc id="169432" url="https://pl.wikipedia.org/wiki?curid=169432" title="Hiddensee (wyspa)">
Hiddensee (wyspa)

Hiddensee (dawniej: słowiańska "Chycina" lub "Hycina", niem. "Hiddensöe") – niemiecka wyspa na Morzu Bałtyckim leżąca na zachód od Rugii. W całości wchodzi w skład gminy Insel Hiddensee (urząd West-Rügen, powiat Vorpommern-Rügen, Meklemburgia-Pomorze Przednie).
Morfologia.
Długość wyspy wynosi około 16,8 km (rozpięta południkowo), a szerokość jest zmienna – od 250 m do 3,7 km. W 1308 wyspa utraciła połączenie lądowe z Rugią wskutek silnych sztormów.
Turystyka i przyroda.
Całkowicie wyłączona z ruchu samochodowego, jest bardzo popularnym miejscem wypoczynku. Łącznie z przyległymi zatokami i cieśninami oddzielającymi ją od Rugii i stałego lądu wchodzi w skład Parku Narodowego "Vorpommersche Boddenlandschaft". Na Hiddensee zlokalizowana jest stacja ornitologiczna Uniwersytetu w Greifswaldzie.
Niewysokie fragmenty wzgórz na wyspie pokrywa las mieszany. W przeszłości był to las brzozowo-dębowy, który jednak został całkowicie spalony przez wycofujące się wojska Albrechta von Wallensteina (wojna trzydziestoletnia), tak aby drewno nie posłużyło Szwedom do budowy okrętów i do dalszej inwazji. Przez dwustuletni okres pobytu Szwedów wyspa była całkowicie bezleśna, a ponownie zalesili ją na powrót Niemcy. Wprowadzono wówczas m.in. sosny i klony.
Południowa część wyspy jest prawie całkowicie płaska i minimalnie wystaje ponad powierzchnie morza. Teren ten pokrywają wrzosowiska z małym udziałem brzóz. W północnej części istnieje rezerwat ścisły "Bessin" gęsto porośnięty krzewami rokitnika o wysokości do trzech metrów, a zatem wyjątkowo okazałymi. Penetracja tych zarośli przez człowieka jest praktycznie niemożliwa. Stanowią one siedlisko dla ptaków o skrajnie różnych wymaganiach życiowych – od lubiących krzewy, poprzez preferujące trzcinowiska, do ptaków leśnych (np. bogatka zwyczajna) i polnych (np. białorzytka). Zarośla zasiedlają m.in. kosy, szpaki, drozdy i inne. Wiele gatunków trafia tu w okresie przelotów.
Na wyspie licznie występują dzikie króliki, okresowo redukowane przez wirusa myksomatozy i masowo się odradzające.
Flora reprezentowana jest m.in. przez gatunki pionierskie, np. piaskownicę zwyczajną i wydmuchrzycę piaskową, a także przez bez czarny i pokrzywę.
Ludzie.
Na północy wyspy, we wsi Kloster, pochowani są niemiecki dramaturg i powieściopisarz Gerhart Hauptmann, reżyser operowy Walter Felsenstein oraz tancerka Gret Palucca. Gerhart Hauptmann nazwał Hiddensee "najbardziej uduchowionym ze wszystkich niemieckich kąpielisk". Wolfgang Büscher stwierdził, że do wyspy "można było należeć, jak do kościoła, partii lub zakonu" i że była ona "w pewnym sensie organizmem. Mogła różne rzeczy słyszeć, widzieć, jak nadchodzą, a nawet im przeszkadzać".
Latarnie morskie.
Na północ od Kloster znajduje się latarnia morska Dornbusch. Na południowym krańcu wyspy znajduje się półwysep Gellen z drugą latarnią morską na wyspie – latarnią morską „Süderleuchtturm“.

</doc>
<doc id="169434" url="https://pl.wikipedia.org/wiki?curid=169434" title="Marder III">
Marder III

Marder III – niemiecki niszczyciel czołgów z okresu II wojny światowej, budowany na podwoziu czechosłowackiego czołgu PzKpfw 38(t).
Historia.
Po rozpoczęciu operacji Barbarossa i po pojawieniu się w większej liczbie czołgów sowieckich T-34 i KW-1, już pod koniec 1941 roku wojska niemieckie zaczęły odczuwać brak mobilnej i skutecznej broni przeciwpancernej – holowane działa przeciwpancerne były zbyt mało mobilne, a istniejące niszczyciele czołgów typu Panzerjäger I nie były wystarczająco silnie uzbrojone.
Jako rozwiązanie tymczasowe zdecydowano się na użycie przestarzałych (PzKpfw II) lub zdobycznych (Lorraine 37L) konstrukcji jako podwozi do nowych pojazdów serii Marder (niem. „kuna”), które zostały uzbrojone w niemieckie armaty przeciwpancerne 7,5 cm PaK 40 lub zdobyczne radzieckie działa typu 76,2mm F-22 Model 1936 (7.62 cm PaK 36(r)), tworząc w ten sposób pojazdy Marder I i Marder II.
Konstrukcja.
Sd.Kfz. 139 Marder III.
W 1942 roku czechosłowacki PzKpfw 38(t) jako czołg był już konstrukcją przestarzałą, ale dzięki swojemu podwoziu, posiadającemu duże walory eksploatacyjne, znakomicie nadał się jako punkt wyjściowy do konstrukcji innych pojazdów wojskowych. Ponieważ na początku wojny siły niemieckie zdobyły znaczną liczbę radzieckich dział 76,2 mm, zdecydowano wykorzystać te działa jako uzbrojenie nowego niszczyciela czołgów mającego powstać na bazie PzKpfw 38(t).
Z czołgu zdjęto wieżę i większość kadłuba, a na podwoziu zamontowano działo i bardzo lekko opancerzony przedział bojowy dla załogi, który podobnie jak Marder I i II nie miał żadnego dachu i nie był zabezpieczony od tyłu. Opancerzenie wynosiło zaledwie od 10 do 50 mm, a sam pojazd miał dość wysoką sylwetkę. Zdobyczne działa zostały zmodernizowane – między innymi wyposażone w niemieckie celowniki. Dokonano zmiany komór zamkowych, co umożliwiło zastosowanie amunicji opartej na standardowych łuskach produkcji niemieckiej. Strzelały one zmodyfikowaną amunicją niemiecką, której kaliber zwiększono z 74,85 mm (kaliber 75) do 76,1 mm (rosyjski kaliber 76,2), przy zachowaniu tego samego co w amunicji niemieckiej typu łuski. Oprócz tego w kadłubie pojazdu zamontowano karabin maszynowy 7,92 mm. Silnik – Mardery na podwoziu PzKpfw 38(t) Ausf.G posiadały silnik Praga EPA o mocy 92 kW (125 KM), na podwoziu Pzkpfw 38(t) Ausf.H posiadały silnik Praga EPA II o mocy 103 kW (140 KM).
Pełna nazwa pojazdu brzmiała Sd.Kfz.139 Panzerjäger 38(t) für 7.62cm PaK36(r). Łącznie w latach 1942–1943 zbudowano 363 Mardery w tej wersji.
Sd.Kfz. 138 Marder III Ausf. H.
Następna wersja Mardera III uzbrojona została w niemiecką armatę przeciwpancerną 75 mm PaK 40 i zbudowana została na podwoziu PzKpfw 38(t) Ausf. H. W tej wersji silnik umieszczony został z tyłu pojazdu (Ausf. H – „Heckmotor” dosłownie „tylny silnik”), a przedział bojowy znajdował się w centralnej części niszczyciela czołgów. W tej wersji przewożono 38 naboi do działa. Silnik – Praga EPA II o mocy 103 kW (140 KM).
Pełna nazwa tego pojazdu brzmiała Sd.Kfz.138, 7.5cm PaK40/3 auf PzKpfw 38(t) Ausf. H. W latach 1942–1943 zbudowano 418 egzemplarzy.
Sd.Kfz. 138 Marder III Ausf. M.
Ostatnia wersja Mardera III bazowana była na podwoziu Panzer 38(t) Ausf. M z silnikiem umieszczonym pośrodku pojazdu (Ausf. M – „Mittelmotor”) i podobnie jak wersja Ausf. H uzbrojona była w niemiecką armatę 75 mm. W przeciwieństwie do innych wariantów Mardera, wersja M miała zamknięty od tyłu przedział załogi, ale nadal nie był on zabezpieczony od góry żadnym dachem. Działo miało zapas tylko 27 naboi, nie zainstalowano też w kadłubie żadnego karabinu maszynowego i MG 34 lub MG 42 przewożony był w środku Mardera jako uzbrojenie osobiste załogi. Silnik – Praga EPA AC/2600 o mocy 150KM.
W latach 1943–1944 wyprodukowano 975 egzemplarzy tej odmiany Mardera III. Jej pełna nazwa brzmiała Sd.Kfz.138, Panzerjäger 38(t) mit 7.5cm PaK40/3 Ausf. M.
Użycie bojowe.
Mardery III walczyły na wszystkich frontach II wojny światowej, z tym, że Sd.Kfz. 139 używany był głównie na froncie wschodnim (choć 66 szt. trafiło także do Tunezji). Pojazdy te okazały się skuteczną bronią przeciwpancerną w realiach Północnej Afryki, na dystansie 2000 metrów wystrzelony z ich armaty pocisk przebijał pancerz o grubości 58 mm nachylony pod kątem 30°. Do czasu wprowadzenia armat 88 mm była to najpotężniejsza broń przeciwpancerna DAK. Stanowiły one wyposażenie oddziałów niszczycieli czołgów ("Panzerjäger Abteilungen") przy dywizjach pancernych Wehrmachtu i Waffen-SS, a także jednostek lądowych Luftwaffe jak na przykład Dywizja Hermann Göring.

</doc>
<doc id="169438" url="https://pl.wikipedia.org/wiki?curid=169438" title="Nashorn">
Nashorn

Nashorn (niem. „nosorożec”) – niemiecki niszczyciel czołgów z okresu II wojny światowej (wczesne wersje tego pojazdu znane były także jako Hornisse – „szerszeń”). Powstał w 1942 roku i miał stanowić jedynie tymczasowe rozwiązanie do momentu wejścia do służby projektowanych wtedy innych konstrukcji, ale pomimo słabego opancerzenia i dość wysokiej sylwetki pozostał w użyciu do końca wojny.
Historia.
Po rozpoczęciu operacji Barbarossa i po pojawieniu się w większej liczbie radzieckich czołgów T-34 i KW-1, już pod koniec 1941 roku niemieckie wojska zaczęły odczuwać brak mobilnej i skutecznej broni przeciwpancernej – holowane działa przeciwpancerne były zbyt mało mobilne, a istniejące niszczyciele czołgów typu Panzerjäger I nie były wystarczająco silnie uzbrojone.
W lutym 1942 roku zakłady zbrojeniowe Alkett opracowały podwozie na nowy niszczyciel czołgów Geschützwagen III/IV wykorzystujący części z czołgów PzKpfw III i PzKpfw IV, który postanowiono uzbroić w armatę przeciwpancerną 8.8 cm Panzerabwehrkanone (PaK) 43 L/71 – odmianę słynnej niemieckiej „osiemdziesiątki ósemki”. Wybór uzbrojenia wymusił jednak pewne zmiany w konstrukcji podwozia – przedłużono je, a silnik został przeniesiony z tyłu na środek pojazdu. Sama armata była na tyle ciężka, że w celu zmniejszenia masy nowej konstrukcji opancerzenie zostało zredukowane do absolutnego minimum.
Nowy pojazd został pokazany Adolfowi Hitlerowi w październiku 1942 i po jego akceptacji wszedł do produkcji na początku 1943. Pełna, oficjalna nazwa brzmiała 8.8cm PaK43 (L/71) auf Geschützwagen III/IV (Sd. Kfz. 164), ale ogólnie znany był jako Panzerjäger Hornisse.
Pod koniec 1943 lub na początku 1944 powstał nowy model „Szerszenia” uzbrojony w zmodernizowane działo 8.8cm PaK43/1 (L/71). W tej wersji zmodyfikowano także nieco opancerzenie z przodu pojazdu. Różnice pomiędzy nowym a starym modelem były jednak minimalne, praktycznie można je było tylko odróżnić po działach. Ta wersja otrzymała nazwę Nashorn.
Łącznie wyprodukowano 494 pojazdy w obu wersjach, większość z nich została wyprodukowana w 1943.
Użycie bojowe.
Szerszenie/Nosorożce stanowiły uzbrojenie oddziałów ciężkich niszczycieli czołgów ("schwere Panzerjäger Abteilungen"). Każdy oddział wyposażony był w 30 pojazdów tego typu, łącznie powstało sześć tego typu formacji – schwere Panzerjäger Abteilung 560, 655, 525, 93, 519 i 88. Jednostki wyposażone w Nashorny walczyły do końca wojny na wszystkich frontach.
Ich debiut bojowy przypadł w czasie bitwy na łuku kurskim, gdzie spisały się bardzo dobrze. Znakomite, dalekonośne i skuteczne działo, pozwalające na zniszczenie przeciwnika na znacznej odległości, skutecznie niwelowało słabe strony tego pojazdu, jakimi było cienkie opancerzenie i dość wysoki profil. Pojazdy tego typu znakomicie nadawały się do prowadzenia walki na płaskich, otwartych terenach, jakimi były stepy południowej Rosji. Niepotwierdzonym rekordem jest zniszczenie przez Nashorna sowieckiego czołgu z odległości 4600 m.

</doc>
<doc id="169441" url="https://pl.wikipedia.org/wiki?curid=169441" title="Karpacki Okręg Przemysłowy">
Karpacki Okręg Przemysłowy

Karpacki Okręg Przemysłowy – grupa zakładów przemysłowych na terenach Beskidów Wschodnich. Głównymi ośrodkami tego okręgu są miasta Krosno, Jasło, Sanok i Nowy Sącz.
Największe zakłady przemysłowe.
Istnieją też kamieniołomy, w których wydobywa się piaskowce, m.in. w okolicach Nowego Sącza, Jasła i Krosna.

</doc>
<doc id="169442" url="https://pl.wikipedia.org/wiki?curid=169442" title="Stopień swobody">
Stopień swobody



</doc>
<doc id="169453" url="https://pl.wikipedia.org/wiki?curid=169453" title="Herb Dobrego Miasta">
Herb Dobrego Miasta

Herb Dobrego Miasta – jeden z symboli miasta Dobre Miasto i gminy Dobre Miasto w postaci herbu.
Wygląd i symbolika.
Herb przedstawia na białej tarczy kroczącego jelenia w barwie czerwonej zwróconego w lewo (w prawą heraldyczną stronę tarczy). Jeleń w pysku trzyma gałązkę z liściem dębu w kolorze zielonym i dwoma żółtymi (złotymi) żołędziami. Kopyta jelenia są żółte (złote). Jeleń umieszczony jest na podstawie, czyli na wzgórzu w kolorze zielonym.
Historia.
Od początku istnienia miasta jego godłem był jeleń, co widać na pieczęci z 1325 roku.
Opis herbu: W polu pieczęci stoi jeleń, zwrócony w prawo (czyli w lewą stronę heraldyczną), z gałązką w pysku i większą gałązką widoczną z tyłu pieczęci. W otoku pieczęci widnieje napis:S'DER BORGER VAN DER GODENSTAT. Jest to brzmienie dolnoniemieckie, co mogłoby wskazywać na to, iż Dobre Miasto było niegdyś zamieszkane przez Niemców fryzyjskich. Taki sam herb znajduje się na dwóch innych pieczęciach miejskich pochodzących z XVI w. Na pierwszej widać jelenia z kwiatem widocznym z tyłu, przy tarczy znajdują się litery SMPI, a w otoku napis: +S+DER.BORGER.VAN.DER.GUTTENSTAT. Na drugiej, która jest pieczęcią sądową, widać jelenia, jakby powstającego i mającego w otoku napis: SIGIL.IVDICVM.GVEDSTATEN.
Heraldyka do końca XIX w. była dosyć swobodna, a władze miasta nie przywiązywały zbytniej uwagi do wizerunku herbu.
Na początku XX w. w czasach przynależności Dobrego Miasta do Prus istniały równolegle dwa wizerunki herbu – jeden, z łodygą zieloną wrastającą w podbrzusze jelenia, i drugi, w którym jeleń trzyma w pysku gałązkę z żołędziami. W obu tarcza herbowa była w kolorze srebrnym.
29 kwietnia 2004 r. Rada Miejska Dobrego Miasta uchwaliła uchwaliła herb przedstawiający jelenia ciemnoczerwonego, z brązowymi kopytami, z dwoma zielonymi liśćmi dębu w pysku, zwróconego w prawo, z uniesioną prawą, przednią nogą, stojącego na zielonym podłożu, z którego wyrasta łodyga zielona, wnikająca w podbrzusze jelenia. Wizerunek umieszczony jest w białym polu tarczy.
9 marca 2020 przywrócono herb przedstawiający jelenia z gałązką z żołędziami w pysku.

</doc>
<doc id="169454" url="https://pl.wikipedia.org/wiki?curid=169454" title="Grzegorz Walasek">
Grzegorz Walasek

Grzegorz Walasek (ur. 29 sierpnia 1976 w Krośnie Odrzańskim) – polski żużlowiec; drużynowy mistrz świata z roku 2005 i 2007; czterokrotny mistrz Polski (m.in. indywidualny z 2004).
Kariera sportowa.
W swojej dotychczasowej karierze trzykrotnie uczestniczył w cyklu Grand Prix. W 2001 roku jako drugi rezerwowy cyklu miał okazję do startów w czterech z sześciu turniejów. Uzyskane przez niego 16. miejsce było podstawą do przyznaniu mu stałej dzikiej karty na Grand Prix 2002. Sezon ten został ukończony przez niego na 21. pozycji.
Ponownie w Grand Prix Grzegorz Walasek zaprezentował się podczas GP Europy 2004, kiedy to otrzymał dziką kartę. Zajął 6. pozycję i w klasyfikacji generalnej został sklasyfikowany na 23. miejscu (wraz z Nielsem Kristianem Iversenem i Kennethem Bjerre był najwyżej sklasyfikowanym żużlowcem z dziką kartą).
Karierę klubową rozpoczynał Walasek w Zielonej Górze, gdzie startował w latach 1993-99, następnie przez 6 lat reprezentował barwy klubu z Częstochowy. To właśnie w klubie spod Jasnej Góry odniósł jak do tej pory największe swoje sukcesy: został w 2004 roku Indywidualnym Mistrzem Polski, zdobył 3 medale Drużynowych Mistrzostw Polski oraz wywalczył z reprezentacją Polski Drużynowe Mistrzostwo Świata. W 2006 roku powrócił do macierzystego klubu z Zielonej Góry, który akurat walczył o powrót do Ekstraligi. Został kapitanem oraz największą gwiazdą drużyny. Udany sezon przypieczętował srebrnym medalem Indywidualnych Mistrzostw Europy. W 2007 roku po raz pierwszy w karierze wygrał zawody o Złoty Kask.
30 lipca 2007 prezydent Lech Kaczyński za osiągnięcia w polskim sporcie żużlowym odznaczył Walaska Złotym Krzyżem Zasługi
9 sierpnia 2008 zdobył brązowy medal indywidualnych mistrzostw Polski na żużlu.
14 września 2008, zajmując drugie miejsce podczas GP Challenge z dorobkiem 12+2 punktów, awansował do Grand Prix 2009.
12 października 2008 wywalczył brązowy medal DMP z ZKŻ Kronopol Zielona Góra, a 25 października 2009 zdobył złoty medal DMP jako kapitan Falubazu Zielona Góra.
29 czerwca 2014 Grzegorz Walasek przekroczył liczbę 2000 punktów zdobytych w rozgrywkach w najwyższej lidze polskiej sezonu zasadniczego.
Mistrzostwa Polski.
Drużynowe Mistrzostwa Polski.
Legenda: 
Podsumowanie:

</doc>
<doc id="169455" url="https://pl.wikipedia.org/wiki?curid=169455" title="Parlament Studentów RP">
Parlament Studentów RP



</doc>
<doc id="169458" url="https://pl.wikipedia.org/wiki?curid=169458" title="Ferdinand von Saar">
Ferdinand von Saar

Ferdinand Ludwig Adam von Saar (ur. 30 września 1833 w Wiedniu, zm. 24 lipca 1906 w Döbling) – austriacki prozaik, dramaturg i poeta.
Obok Marie von Ebner-Eschenbach był jednym z najważniejszych niemieckojęzycznych pisarzy realistycznych końca XIX w. w Austrii.
Zmarł śmiercią samobójczą.

</doc>
<doc id="169459" url="https://pl.wikipedia.org/wiki?curid=169459" title="Entropia von Neumana">
Entropia von Neumana



</doc>
<doc id="169461" url="https://pl.wikipedia.org/wiki?curid=169461" title="Nowy Soloniec">
Nowy Soloniec

Nowy Soloniec, Nowy Sołoniec () – wieś w Rumunii, w okręgu Suczawa, w gminie Kaczyka. W 2011 roku liczyła 673 mieszkańców. Zamieszkana jest głównie przez Polaków, którzy stanowią blisko 90% ludności, a jej polska nazwa, obok rumuńskiej, jest nazwą urzędową. 
Historia.
W 1834 r. pochodzący z Czadeckiego polscy mieszkańcy przeludnionej już wsi Hliboka skierowali podanie do starostwa w Czerniowcach domagając się przyznania im nowych terenów pod osadnictwo w majątku Solka. Zagrozili, że w razie odmowy przeniosą się do Mołdawii. Początkowo zarząd majątku zaproponował góralom nieurodzajne tereny w Suczawicy, jednak wkrótce zdecydował się oddać im do skolonizowania dolinę rzeki (zwaną "Lichtenthal" – jako przeznaczoną pierwotnie do osiedlenia tam Niemców sudeckich).
Jeszcze w październiku 1834 r. trzydzieści góralskich rodzin przeniosło się w dolinę Sołońca, gdzie każda z nich drogą losowania otrzymała na własność po 30 mórg nieuprawionego gruntu, obejmującego lasy i pastwiska. Parcele przeznaczone na zabudowę zostały wymierzone po obu stronach starej drogi wojskowej, a domostwa ze względów bezpieczeństwa miały być tak budowane, by zapewniało to optyczną łączność między nimi. Każda rodzina miała płacić rocznie tytułem czynszu gruntowego 20 grajcarów od jednej morgi, tytułem podatku 3 grajcary od morgi, natomiast za używanie drzewa opałowego z lasu 1 floren (czyli 60 grajcarów). Nowa wieś otrzymała nazwę Nowy Sołoniec. Początki zagospodarowania ziemi pod wyręby były trudne. Sołoniec należał w XIX wieku do parafii w Kaczyce, gdzie istniała kopalnia soli, zapewniająca pracę. Jednakże profil zawodowo-społeczny Polonii sołonieckiej był podobny do społeczności polskich z Pleszy i Pojany. Głównym zajęciem był wyrąb lasu i hodowla.
Pierwszy kościół powstał w Sołońcu w 1849 roku. W 1869 roku były tu 82 domy z 640 mieszkańcami. W 1880 roku było już 752 mieszkańców i 126 domów (w tym 15 domów z 75 mieszkańcami zachodniego przyczółka Majdan). Podziały etniczno-religijne były wówczas następujące: 744 katolików rzymskich (głównie Polaków), 2 greko-ormian i 6 Żydów.
W Sołońcu od 1870 roku istniała szkoła polska, wpierw jednoklasowa, potem dwu- i wreszcie trzyklasowa. Przy tej szkole nauczyciel Daniel Mielnik założył sad i ogródek i uczył górali metod szczepienia drzewek i mnożenia plonów. W Sołońcu nauka polskiego rozwijała się aż do zakazu narzuconego przez władze rumuńskie w latach 1927–1928, co doprowadziło do licznych protestów miejscowej ludności.
Na przełomie wieków XIX i XX ludność była namawiana do wyjazdów do Stanów Zjednoczonych, Brazylii i do Bośni. W latach 1888–1889 dwanaście rodzin pojechało do Brazylii, a w latach 1895–1910 czterdzieści rodzin pojechało do Bośni. Niektórzy z emigrantów wrócili i osiedlili się w pobliskiej Dumbrawie (rum. Cornu-Luncii). W 1911 roku kościółek został powiększony i w 1924 została ustanowiona w Sołońcu parafia rzymskokatolicka, obejmująca pobliską Pleszę. W 1921 roku została ukończona plebania. W latach 1928–1939 ks. Emanuel Dziewor, prof. historii naturalnej, rozpoczął budowę kościoła, lecz wojna nie pozwoliła mu jej skończyć. Dokończył to przedsięwzięcie ks. Józef Kledzik, a poświęcenie odbyło się 20 października 1940 roku.
W 1910 roku w Nowym Sołońcu mieszkało 813 osób, a w trzydzieści lat później (1940) już 958 Polaków. W wyniku działań wojennych w 1944 roku, Niemcy zajęli pozycje w Pleszy ponad Sołońcem, w czasie gdy Rosjanie trzymali Solkę. 3 maja 1944 roku mieszkańcy Sołońca opuścili wieś i uciekli do Treblecza, znajdującego się – po wojnie – po stronie ukraińskiej. Tak więc powrót do spalonej wsi był możliwy dopiero w 1945 roku. W wyniku akcji repatriacyjnej 165 rodzin (523 osoby) wyjechało do Polski. Przesiedlali się oni głównie w woj. zielonogórskie. W Sołońcu zostało mniej niż 200 rodzin polskich (527 osób), zabrakło jednak polskiego nauczyciela. We wsi, w której około 80% stanowili po wojnie Polacy, istniał Dom Polski, który został przekształcony przez władze rumuńskie w lokal wiejskiego kina objazdowego.
Brak księży w komunistycznej Rumunii spowodował, że parafie w Kaczyce i Sołońcu były połączone aż do 1968 roku. .
Po upadku rządów Nicolae Ceauşescu Sołoniec znów dostał polską szkołę. Obecnie w Nowym Solońcu istnieje Dom Polski.
W Solońcu w 1995 roku było 220 rodzin (718 osób). Droga w Solońcu została wyremontowana dzięki decyzji prezydenta A. Kwaśniewskiego, aby w ten sposób rozwiązać kwestię zadłużenia pomiędzy Rumunią a Polską.
Wieś jest najbardziej znaną z rumuńskich wsi polskich, między innymi dzięki grupie tańca ludowego „Sołonczanka”.

</doc>
<doc id="169462" url="https://pl.wikipedia.org/wiki?curid=169462" title="Rene Magritte">
Rene Magritte



</doc>
<doc id="169463" url="https://pl.wikipedia.org/wiki?curid=169463" title="Kombinacja wypukła">
Kombinacja wypukła

Kombinacja wypukła skończonej liczby elementów formula_1 przestrzeni wektorowej formula_2 – kombinacja liniowa formula_3 tych elementów taka, że jej współczynniki są nieujemne:
oraz ich suma wynosi 1

</doc>
<doc id="169464" url="https://pl.wikipedia.org/wiki?curid=169464" title="Plesza">
Plesza

Plesza () – wieś w Rumunii, w okręgu Suczawa, w gminie Mănăstirea Humorului. W 2011 roku liczyła 171 mieszkańców. 
Wieś leży na południowej Bukowinie, na północ od Gura Humorului. Zamieszkana jest prawie wyłącznie przez Polaków.
Historia.
Wczesną wiosną 1835 r. polscy górale z przeludnionej Kaliczanki koło Czerniowiec (których przodkowie pochodzili z Czadeckiego) odwiedzili bezludne tereny na granicy majątków Solka i Iliszestie w poszukiwaniu dogodnego miejsca na osiedlenie się. 17 lipca przedstawiciele 16 rodzin pod wodzą Mariana Zendka złożyli w starostwie czerniowieckim prośbę o wydzielenie im do skolonizowania południowego zbocza góry Plesza. Prośba została przyjęta, a nadleśniczy z Iliszestia wydzielił na wysokości 650–730 m n.p.m. 482 morgi gruntu po obu stronach starego traktu górskiego. Nowi osadnicy rozpoczęli budowę domów w marcu 1836 r. Oprócz nich osiadło tu wkrótce kilkanaście dalszych rodzin polskich z Tereblesztów
Plesza powstała jako druga osada polskich górali na południowej Bukowinie. Przez długi okres była jedyną wsią etnicznie całkowicie polską. Jeszcze w chwili obecnej Polacy stanowią w Pleszy większość. Plesza jest też wsią wyjątkowo położoną na górce, zamiast jak wszystkie inne okoliczne wsie – w dolinie. Nie jest jasne, jak ten wyjątek tłumaczyć. Dwie legendy próbują wyjaśnić tę osobliwość. Pierwsza opowiada, jakoby górale polscy zatrzymali się w swej drodze najpierw gdzie indziej, lecz tam zalała ich olbrzymia powódź. Dlatego, przybywszy na miejsce, wybrali na osiedlenie górkę, nie chcąc, by powtórzyła się ta tragedia. Druga legenda mówi o pięknie jasnowłosych polskich dziewczyn, które w ten sposób chroniono przed zbytnią natarczywością wołoskich chłopów.
Sama nazwa wsi pochodzi od nazwiska "Plesza", choć powstały inne wyjaśnienia tej nazwy: „"my tak mówili – i plesza i piesza i tak zostało Plesza"”.
Mowa Pleszan była obiektem zainteresowania językoznawców (mimo wieloletniej izolacji praktycznie nie odbiega od dzisiejszego języka polskiego), choć mieszkańcy wsi lubią podkreślać, że mówią po „pleszańsku”, a nie po polsku.
Kościół polski (1904) stoi na samej górze, co też można zaliczyć do wyjątków. Lokalizacja obiektów sakralnych Bukowiny południowej wskazuje na brak przywiązywania przez budowniczych takiej wagi jak gdzie indziej do symboliki wywyższenia. Monastyry i kościoły są zwykle usytuowane w dolinach. W Pleszy za kościołem znajduje się cmentarzyk. W przeciwieństwie do Pojany Mikuli, znakomita większość grobów w Pleszy nie zawiera imion ani nazwisk zmarłych.
W 1869 roku, w Pleszy było 25 domów z 190 mieszkańcami. W 1880 roku mieszkańców było 222.
Polski nauczyciel pojawił się na stałe w Pleszy dopiero w 1906 roku, czyli najpóźniej ze wszystkich bukowińskich polskich wsi. W 1940 roku w Pleszy mieszkało 290 Polaków. W czasie II wojny mieszkańcy Pleszy zaznali tułaczki po Bukowinie północnej, skąd wrócili w 1945 roku, zastając swój kościół zupełnie zniszczony. Na górce broniły się wojska niemieckie przed stacjonującymi w Solce armiami radzieckimi. Po powrocie repatriantów do ojczyzny, w Pleszy pozostało około 50 polskich rodzin. Do 1978 roku dzieci pozostawały bez fachowej opieki polonistycznej. Nicolae Ceaușescu planował zniszczyć Pleszę i „spędzić” ją z górki w dolinę, do „nowoczesnych” bloków. Jednak ze względu na liczbę rodzin zamieszkujących Pleszę (wówczas ponad 75) zamiar ten nie został przeprowadzony. Kilka rodzin (ok. 6) pochodzi z Bośni i Hercegowiny (nazwisko Kuczak). Dziś w Pleszy mieszka około 70 rodzin i prawie wszyscy są Polakami. We wsi jest bardzo słabe zaopatrzenie spożywcze, jedna szkoła czteroklasowa, a gospodarstwa są małe (1–2 ha).
Blisko szczytu, 200 metrów ku południowi, znajdują się spore głazy, a na nich płaskorzeźby reprezentujące postać Chrystusa, zwierzęta, akty kobiece – autorstwa Bolka Majerika.

</doc>
<doc id="169465" url="https://pl.wikipedia.org/wiki?curid=169465" title="Małe Niemcy">
Małe Niemcy



</doc>
<doc id="169468" url="https://pl.wikipedia.org/wiki?curid=169468" title="Pierwsza Rzesza">
Pierwsza Rzesza



</doc>
<doc id="169471" url="https://pl.wikipedia.org/wiki?curid=169471" title="Warszyn">
Warszyn

Warszyn (niem. "Warsin") – osada w Polsce położona w województwie zachodniopomorskim, w powiecie stargardzkim, w gminie Dolice, nad Strzelicą (prawym dopływem Płoni), położona 10 km na południowy wschód od Dolic (siedziby gminy) i 30 km na południowy wschód od Stargardu (siedziby powiatu).
W latach 1975–1998 miejscowość położona była w województwie szczecińskim.
Historia.
Miejscowość pierwszy raz była wzmiankowana w 1236, gdy książę wielkopolski Władysław Odonic nadał ją cystersom z Kołbacza. W średniowieczu Warszyn leżał niemalże na granicy Księstwa Pomorskiego z Marchią Brandenburską, nigdy jednak nie stał się własnością Marchii. Na miedziorytowej Wielkiej Mapie Księstwa Pomorskiego Eilhardusa Lubinusa z 1618 miejscowość pozostawała jeszcze w granicach Księstwa, zaznaczona jako "Warsin". W 1637 umarł książę Bogusław XIV, wraz z którym wygasła dynastia Gryfitów, panująca przeszło 500 lat na Pomorzu i Warsin przeszedł w ręce szwedzkie. Jednak już po pokoju westfalskim w 1648 Warsin przeszedł we władanie Brandenburgii. Kolejno więc od 1701 i potem od 1871 należał najpierw do Królestwa Prus, potem zaś Cesarstwa Niemieckiego. Od 1945 Warszyn znajduje się w granicach Polski.

</doc>
<doc id="169473" url="https://pl.wikipedia.org/wiki?curid=169473" title="Pojana Mikuli">
Pojana Mikuli

Pojana Mikuli () – wieś w Rumunii, w okręgu Suczawa, w gminie Mănăstirea Humorului. W 2011 roku liczyła 954 mieszkańców.
Wieś leży na południowej Bukowinie i zamieszkana jest w połowie przez Polaków.
Wieś Pojana Mikuli stanowi jedno z trzech zwartych skupisk wiejskich Polonii południowej Bukowiny. W 1837 r. urząd powiatowy w Czerniowcach zdecydował się zasiedlić całkowicie zalesioną dolinę rzeki Mănăstirea Humorului, odwiedzaną do tego czasu jedynie przez myśliwych i opryszków. W 1838 r. komisja złożona z urzędników niemieckich, w obecności kolonizatorów z niemieckich Sudetów, dokonała oględzin doliny. W wyniku owych oględzin, dolina została podzielona na pół. W górnej części osiedliło się ok. 40 rodzin niemieckich, a w dolnej – 40 rodzin polskich ze Starej Huty Krasnej. Tak powstała Pojana Mikuli (etym.: "polana chłopa imieniem Miculi"), Buchenhaim dla Niemców. W drugiej połowie XIX wieku osiadło w Pojanie również trochę rumuńskich katolików obrządku ormiańskiego, którzy swą parafię mieli w Mănăstirea Humorului. W 1869 r. Pojana liczyła 130 dymów z 1000 mieszkańców. W 1880 r. mieszkańców było 1232, z czego 1030 (387 Niemców i 643 Polaków) było katolikami.
Druga połowa XIX wieku to rozwój szkolnictwa w bukowińskich górach – w tym i polskiego. W 1856 roku, po niemieckiej stronie wsi, powstała szkoła niemiecko-polska. Dzieci polskie uczyły się tu też języka niemieckiego, co sprzyjało kontaktom wielokulturowym od najmłodszych lat. W ten sposób ludność górska, podobnie do nizinnej, także wcześnie stawała się wielojęzyczna. Pierwszy nauczyciel polski zjawił się tam w 1883 roku, był to Józef Grabowski, absolwent seminarium nauczycielskiego w Czerniowcach. Wraz z żoną założył on ogród i wzorcowe gospodarstwo rolne przy szkole. W 1892 roku w dolnej części wsi stanęła nowa szkoła, czteroklasowa, już tylko polska. W 1911 roku powstał w Pojanie Dom Polski, zapewniający rozwój kultury polskiej w tej wsi. W nim dzieci uczyły się do I wojny światowej.
Oprócz nauczycieli, polskość rozwijał również i Kościół katolicki. W Pojanie, gdzie Niemcy też byli wyznania rzymskokatolickiego, w centrum wsi, na granicy obydwu obszarów etnicznych, powstał drewniany kościółek. W 1870 przybył ze Lwowa ksiądz – Józef Muszyński. W 1887 rozpoczęto budowę murowanego kościoła, który stanął w ciągu 10 lat na styku obydwu części wsi. Jasno świecąca się biała wieża widoczna dziś jest z daleka. Kazania wygłaszano na przemian po niemiecku i po polsku, w czasie mszy śpiewano do połowy po niemiecku, a od połowy po polsku. Zmiana kolejności następowała co tydzień. Od początku XX wieku do II wojny światowej działalność duszpasterską pełnili księża misjonarze z archidiecezji krakowskiej.
Po I wojnie światowej działalność szkoły i Domu Polskiego wznowiono. W 1931 roku ukończono budowę nowej, większej szkoły, którą jednak trzeba było oddać rządowi rumuńskiemu. Nauczanie polskiego zostało ograniczone wówczas do jednej godziny dziennie. W 1937 roku wybudowano w Pojanie nowy Dom Polski z pokojami gościnnymi, czytelnią i stołówką, z myślą o Polakach z Polski. Powstał tu też basen kąpielowy. Dzięki temu, aż do 1939 odbywały się tu kolonie dla dzieci z Polski (w 1939 – 550 dzieci). Działało tu także harcerstwo, prowadzone przez państwa Dubickich. W 1940 roku żyło w Pojanie Mikuli 925 Polaków. Małżeństwa mieszane polsko-niemieckie trafiały się rzadko
W 1940 r. ludność niemiecka pod wodzą proboszcza Kurta Benscha opuściła wieś, zabierając ze sobą dzwon kościelny. Na wezwanie władz niemieckich przenieśli się oni na Śląsk i na Żywiecczyznę (gdzie zajmowali gospodarstwa Polaków, wysiedlonych w ramach "Akcji Żywiec"). Na ich miejsce zostali sprowadzeni grekokatolicy rumuńscy, których dzielił od Polaków duży dystans kulturowy. Byli to uciekinierzy z Banatu, którzy zamieszkiwali w Pojanie tylko kilka lat i nie zdołali związać się ze wspólnotą polską. Nie zostawili też po sobie wiele informacji. Wiosną 1944 roku Pojana znalazła się na linii frontu. W nocy z 30 kwietnia na 1 maja wieś została przez Niemców spalona. Polacy ukryli się w górach, skąd uciekli do krewnych żyjących w innych częściach Bukowiny. Powrót na zgliszcza, w 1945 roku, łączył się z głodem. Zimą tego roku zmarło wiele osób starszych i dzieci. Akcja repatriacyjna pozostawiła w Pojanie około osiemdziesiąt rodzin polskich. Pozostały w Pojanie także cztery rodziny niemieckie. Część niemiecka wsi została zasiedlona przez prawosławnych Rumunów. Szkoła polska została zlikwidowana. Dopiero w 1978 roku dwie absolwentki Uniwersytetu Jagiellońskiego podjęły się nauczania polskiego w Pleszy, Sołońcu i Pojanie. Od niedawna Pojana ma znów swoją szkołę polską – podstawową z ośmioma klasami. Co ciekawe, po stronie rumuńskiej jest też szkoła rumuńska, czteroklasowa. Po czwartej klasie dzieci rumuńskie idą uczyć się do szkoły polskiej. W Pojanie funkcjonuje też przedszkole.
Aktualnie w Pojanie mieszka około 260 rodzin, z czego trochę ponad połowę stanowią Polacy. Są też dwa kościoły: wyżej prawosławny, niżej (w połowie wsi) rzymskokatolicki. Tradycja wspólnych modlitw ekumenicznych jest głęboko zakorzeniona w Pojanie i częste są spotkania pomiędzy dwiema wspólnotami wiary.
Kościół katolicki pod wezwaniem Najświętszego Serca Jezusa, stanowi przykład wiejskiego neogotyku, został ostatnio całkowicie odmalowany. Wokół niego znajduje się cmentarz. W Pojanie istnieje punkt medyczny, do którego regularnie dojeżdża lekarz. Sklepów spożywczych i barów jest kilka: część po rumuńskiej stronie, część po polskiej – trochę poniżej kościoła. Są też dwa sklepy przemysłowe. Biblioteka polska odnotowuje jednak spadek czytelników. Praktycznie prawie wszyscy, wraz z Rumunami, rozumieją język polski, a większość także mówi.
Na austriackich mapach polska część Pojany jest oznaczona napisem "Slovakischer Theil". Wiąże się to z błędną i dziś już raczej porzuconą niemiecką tezą o polonizacji owych "słowackich" górali. Wszelkie argumenty, w tym i lingwistyczne i etnologiczne, wskazują na polskie pochodzenie górali. Tym niemniej w okresie repatriacji chodził po Pojanie komisarz słowacki i namawiał – raczej nieskutecznie – do "powrotu do macierzy".
Z Pojany, wsi rozciągającej się na ponad 8 kilometrów, można przedostać się na północ przez zalesioną grań do Suczawicy. Przekroczenie północno-wschodniej grani, na wysokości poniemieckiej części wsi, prowadzi do Solki (wsi z XVII-wiecznym klasztorem, małym muzeum etnograficznym i – co ciekawe – dawnym browarem klasztornym z XVII wieku). Stąd już tylko kilka kilometrów do monastyru w Arbore. Natomiast przekroczenie grani wschodniej w polskiej części wsi prowadzi przez Majdan do polskiego Nowego Solońca i do Kaczyki. Dolina w kierunku południowym prowadzi do Gura Humorului przez Mănăstirea Humorului, w którym znajduje się monastyr Humor. Idąc tą drogą można wstąpić do całkowicie polskiej Pleszy. Z Pleszy dogodne trasy do Solońca i do Kaczyki. Za zachodnią granią znajdują się doliny schodzące w kierunku doliny Moldovițy, poniżej monastyru.

</doc>
<doc id="169474" url="https://pl.wikipedia.org/wiki?curid=169474" title="Pojana Micului">
Pojana Micului



</doc>
<doc id="169475" url="https://pl.wikipedia.org/wiki?curid=169475" title="Plesa">
Plesa



</doc>
<doc id="169476" url="https://pl.wikipedia.org/wiki?curid=169476" title="LUnix">
LUnix

LUnix (Little Unix) – system operacyjny dla komputerów Commodore 64 i Commodore 128. Projekt został rozpoczęty w roku 1993, a w roku 1997 został zawieszony. Kod został napisany od początku, co dało Lunix The Next Generation (LNG).
Celem projektu jest stworzenie uniksopodobnego systemu dla Commodore 64 i Commodore 128. System jest wielozadaniowy (do 32 procesów), wieloużytkownikowy, obsługuje TCP/IP. LUnix jest kompatybilny z SuperCPU oraz REU.

</doc>
<doc id="169477" url="https://pl.wikipedia.org/wiki?curid=169477" title="Konsubstancjacja">
Konsubstancjacja

Konsubstancjacja () – nauka teologiczna o obecności ciała i krwi Jezusa Chrystusa w chlebie i winie w sakramencie eucharystii. Według doktryny, w sakramencie eucharystii współstnieją ze sobą substancje chleba i ciała oraz wina i krwi Chrystusa. Niektórzy teologowie łączą pojęcie konsubstancjacji z głoszoną w teologii luterańskiej nauką o unii sakramentalnej.
W odróżnieniu od przyjętej przez Kościół katolicki doktrynie transsubstancjacji, nauka o konsubstancjacji zakłada, iż w darach eucharystycznych nie dochodzi do przemiany substancji chleba i wina w substancję ciała i krwi Chrystusowej, przy zachowaniu cech akcydentalnych (pozornej postaci) pokarmów, lecz do współistnienia substancji ciała i krwi Chrystusa z substancją chleba i wina.
Nauka o konsubstancjacji współistniała w Kościele Zachodnim do Soboru Laterańskiego IV w 1215 roku, który jako obowiązującą przyjął naukę o transsubstancjacji (choć zagadnienie było podejmowane także po soborze przez Dunsa Szkota i Williama Ockhama).
Konsubstancjacja odgrywała znaczącą rolę w rozwijającym się w XIV wieku w Anglii ruchu lollardów. Doktryna przetrwała na gruncie anglikanizmu, zwłaszcza w jego wysokokościelnym i anglokatolickim nurcie.

</doc>
<doc id="169478" url="https://pl.wikipedia.org/wiki?curid=169478" title="Transsubstancjacja">
Transsubstancjacja

Transsubstancjacja () lub przeistoczenie – w teologii katolickiej oznacza rzeczywistą przemianę substancji podczas Eucharystii: chleba (hostii) i wina w ciało i krew Jezusa Chrystusa. Termin ten został przyjęty podczas Soboru Laterańskiego IV w 1215 roku. Teolodzy prawosławni używają czasem terminu "przeistoczenie" (, ) – uważają jednak, że termin ten ma charakter nie opisowy, ale wskazuje na tajemnicę obecności cielesnej Jezusa w Eucharystii.
Historia.
Termin "przeistoczenie" wszedł do użycia w teologii katolickiej w średniowieczu, wraz z potrzebą uściślenia rozumienia Eucharystii jako sakramentu, poprzez użycie pojęć wziętych z języka filozofii, zwłaszcza metafizyki. Bezpośrednią przyczyną tej precyzacji języka teologicznego były twierdzenia niektórych teologów, które wydały się stać w sprzeczności z "sensus fidei", "zmysłem wiary" Kościoła na temat tajemnicy chleba i wina w Eucharystii. Nieprzerwaną tradycję wiary Kościoła od pierwszych wieków opisał papież Paweł VI w encyklice "Mysterium fidei", w której przytoczył wiele wypowiedzi Ojców Kościoła na ten temat. Papież zacytował m.in. katechezę Cyryla Jerozolimskiego (315–386) do nowo ochrzczonych:
Spory dotyczące tego, co dzieje się z chlebem i winem w czasie Eucharystii – czyli rozumienia sakramentalnej obecności Chrystusa w postaciach eucharystycznych – rozpoczęły się stosunkowo późno, w czasach renesansu karolińskiego w IX i X wieku. Wiążą się z pracami takich autorów, jak Paschazjusz Radbert (zm. ok. 860), opat klasztoru w Corbie w Galii. Napisał on w latach 831–833 rozprawę "O Ciele i Krwi Pańskiej". W 844 r. przejrzał ją i wysłał do przeczytania królowi Karolowi Łysemu. Podobnie jak później Piotr Damiani (zm. 1072) i wielu uczonych wczesnego średniowiecza, uważał, że historyczne i eucharystyczne ciało Jezusa były tożsame. Poszukując właściwej odpowiedzi, Karol zapytał o opinię na ten temat innego mnicha z Corbie, Ratramnusa (zm. 868). Teolog ten odpowiedział w inny sposób niż jego współbrat z opactwa. Aby wytłumaczyć rzeczywistą obecność ciała Chrystusa, wprowadził rozróżnienie na "rzeczywistość symbolu" (łac. "in figura") i rozpoznawaną przez wiarę "rzeczywistość właściwą, duchową", ("in veritate"), przekazywaną przez tę pierwszą. Stwierdził, że Chrystus jest przyjmowany jak rzeczywiście obecny w sakramencie, ale przyjmowany w sensie duchowym, a nie jako rzeczywistość fizykalna. Jego osoba uległa z czasem zapomnieniu, a pisma zostały przypisane Janowi Szkotowi Eriugenie i potępione na synodzie w Vercelli w 1050 r.
Berengariusz z Tours (zm. 1088) poszedł za rozumowaniem Ratramnusa i w rozprawie "O Wieczerzy Pańskiej" sprzeciwił się ujęciom Paschazjusza. Poglądy Berengariusza wywołały wiele sporów, zorganizowano kilka synodów. Autorytatywnie, jak od strony metafizycznej należy ująć "realną obecność" Chrystusa pod postaciami chleba i wina sformułował dogmatycznie Sobór laterański IV (1215 r.):
Po ponad trzystu latach, wobec kontrowersji wzbudzonych przez Reformację, już w pierwszej fazie swych obrad w latach 1547–1551 Sobór trydencki podjął temat prawdziwej obecności Chrystusa w Eucharystii. Było to pierwsze dyskutowane zagadnienie. W 1551 r. w czasie XII sesji ogłoszono "Dekret o Eucharystii" i "Kanony o sakramencie świętej Eucharystii" (DS 1635–1661). W dekrecie tym podkreślono prawdę o tym, że po konsekracji Chrystus zawarty jest w obydwu postaciach podpadających pod zmysły: "prawdziwie, rzeczywiście i substancjalnie" ("vere, realiter et substantialiter"). Cała substancja chleba zamienia się w ciało Chrystusa, a wina w krew.
Kanon 2 brzmi:
Charakterystyczne dla sposobu podejścia do Eucharystii w czasach Reformacji było to, że kwestię przeistoczenia omawiano bez powiązania z kwestią Mszy jako ofiary. To osobne potraktowanie tych kwestii na Soborze dało później metodologiczną, a także swego rodzaju dogmatyczną podbudowę dla traktowania w katolickiej teologii tych zagadnień osobno.
W okresie Soboru watykańskiego II (1962–1965) nauczanie o przeistoczeniu w Eucharystii było na nowo poddane pod dyskusję przez niektórych teologów, zwłaszcza w Holandii. Postulowali oni mówienie o "zmianie znaczenia" ("transsignificatio") i "zmianie celu" ("transfinalisatio") zamiast o "zmianie istoty" ("transsubstantiatio"). Papież Paweł VI w 1965 r. wystąpił z encykliką "Mysterium fidei", w której bardzo mocno podkreślił tradycyjne rozumienie transsubstancjacji. W rozdziale poświęconym temu tematowi najpierw odwołał się do definicji Trydentu, a następnie odniósł się do prób nowych interpretacji:
Paweł VI powtórzył to nauczanie trzy lata później, w 1968 r. w uroczystym Wyznaniu wiary Ludu Bożego. W tekście wyznania czytamy m.in., że do przeistoczenia dochodzi niezależnie od naszej świadomości:
W liturgii rzymskiej podczas Eucharystii używany jest chleb pszeniczny, niekwaszony, wino naturalne – niesłodzone, z winogron. Aktu transsubstancjacji może dokonać jedynie kapłan, wzbudzając w sobie intencję przemienienia chleba (hostii) i wina w ciało i krew Jezusa Chrystusa w czasie Modlitwy Eucharystycznej.
Do XX w. w teologii upatrywano konsekrację w momencie, gdy kapłan bierze do rąk chleb, a następnie kielich z winem wypowiadając słowa
Doktryna transsubstancjacji zakłada, że przemiana chleba i wina jest trwała, to znaczy po skończonej mszy pozostają one ciałem i krwią Chrystusa; dlatego konsekrowane hostie przechowuje się w tabernakulum. Wiara w to znalazła wyraz w katolickim kulcie Najświętszego Sakramentu, np. adoracjach, procesjach eucharystycznych, zwłaszcza podczas uroczystości Bożego Ciała.
Inne wyznania chrześcijańskie.
W Anglii, od 1673 wszystkich pretendentów do pełnienia funkcji publicznych zobowiązano do składania przysięgi dotyczącej transsubstancjacji, następującej treści "oświadczam, że wierzę, iż w sakramencie eucharystii nie ma żadnej transsubstancjacji pierwiastków chleba i wina w ciało i krew Chrystusa". Naukę transsubstancjacji oprócz katolicyzmu uznaje w swojej teologii również najbardziej zbliżony doktrynalnie odłam Kościoła anglikańskiego, zwany Kościołem Wysokim. Kościoły protestanckie pojmują zwykle obecność ciała i krwi Jezusa w sakramencie ołtarza jako konsubstancjację – realną obecność Chrystusa w hostii i winie tylko podczas sprawowania sakramentu (luteranizm), jako obecność duchową (kalwinizm, niektóre inne Kościoły protestanckie), albo jako symboliczną pamiątkę Ostatniej Wieczerzy (np. zwinglianizm, niektóre Kościoły reformowane i ewangelikalne, część zielonoświątkowych, baptystyczny).
Cerkwie prawosławne mówią o "metabole" (gr. μεταβολή – przemiana) elementów komunijnych, bez rozróżniania na istotę (substancję) i przypadłość (akcydens). Momentem przemiany jest jednak nie wypowiedzenie słów konsekracji, ale epikleza.
Kościoły starokatolickie wierzą w realną obecność Chrystusa w Eucharystii, choć nie definiują jej jako „przeistoczenie”. Widzą ją jako uobecnienie ofiary Chrystusa pod znakami chleba i wina.
Świadkowie Jehowy w trakcie dorocznego święta Wieczerzy Pańskiej używają wyłącznie przaśnego chleba oraz zwykłego czerwonego wina. Emblematy te symbolizują ciało i krew Chrystusa. Nie uważają oni, jakoby w trakcie uroczystości miała zachodzić transsubstancjacja w literalne ciało i krew Jezusa. Mają one tylko symbolizować bezgrzeszne ciało Chrystusa oraz złożoną przez niego ofiarę. Używa się takiego chleba i wina, jakim posłużył się Jezus, a które pozostały po spożytym przez Jezusa i apostołów posiłku paschalnym.

</doc>
<doc id="169479" url="https://pl.wikipedia.org/wiki?curid=169479" title="Novelty Poland">
Novelty Poland



</doc>
<doc id="169480" url="https://pl.wikipedia.org/wiki?curid=169480" title="Mołdawica">
Mołdawica

Mołdawica (rum. "Moldovița", dawniej pol. "Mołdawica Ruska", rum. "Rușii Moldovița", niem. "Russ Moldawitza") – wieś w Rumunii, w okręgu Suczawa, w gminie Mołdawica. W 2011 roku liczyła 2215 mieszkańców. Jest położona w dolinie Mołdawicy, powyżej Vatra Moldoviței, na południowej Bukowinie (Rumunia).
Mołdawica Ruska, jak zostało to uwieńczone w nazwie, była i nadal w dużym stopniu jest zasiedlona przez Hucułów, przede wszystkim w swej wyższej części. 
Mieszkańcy trudnią się przede wszystkim hodowlą, w mniejszym stopniu zarabiają na wycince drzew. Część ludności żyje z usług. Rumuni i Huculi, zamieszkujący Mołdawicę Ruską, są w większości wyznania prawosławnego. W roku 1880 mieszkały tu 1484 osoby. Styl architektury rumuńskiej jest w dużym stopniu przejmowany przez Rusinów, trudno więc odróżnić przynależność etniczną mieszkańców konkretnych gospodarstw. W centrum wsi znajdują się urzędy, cerkiew prawosławna i greckokatolicka.
Z gór położonych na północ zjeżdża do wsi kolejka wąskotorowa, którą do miejsc wycinki drzew dojeżdżają robotnicy. Ze wsi zjeżdża przez Vatra Moldoviței i Frumosu pociąg do Vamy. Dodatkowo z Argel do Frumosu i Vamy jeździ kilka razy dziennie autobus.

</doc>
<doc id="169482" url="https://pl.wikipedia.org/wiki?curid=169482" title="Moldovita Rusca">
Moldovita Rusca



</doc>
<doc id="169485" url="https://pl.wikipedia.org/wiki?curid=169485" title="Bieszczady Wschodnie">
Bieszczady Wschodnie

Bieszczady Wschodnie (521.13) – pasmo górskie w Karpatach, część tzw. pasma Beskidów Lesistych. Rozciąga się od Przełęczy Użockiej (853 m n.p.m.) na zachodzie do Przełęczy Wyszkowskiej (930 m n.p.m.) na wschodzie, leży w całości na terytorium Ukrainy. Najwyższym szczytem jest Pikuj (1408 m n.p.m.), który jest jednocześnie najwyższym szczytem całych Bieszczadów.

</doc>
<doc id="169486" url="https://pl.wikipedia.org/wiki?curid=169486" title="Bauhaus (zespół muzyczny)">
Bauhaus (zespół muzyczny)

Bauhaus – brytyjski zespół rockowy, jeden z pionierów gatunku rocka gotyckiego, a także charakterystycznego dla tej odmiany wizerunku scenicznego. W swojej twórczości grupa czerpała z tradycji glam rocka, wzbogaconego punkrockową dynamiką. Do fascynacji muzyką Bauhaus przyznaje się wielu obecnie znanych artystów, m.in. zespół Interpol.
Historia.
Zespół został założony w 1977 w Northampton w Wielkiej Brytanii w składzie: Daniel Ash (gitara), David Jay (gitara basowa), Kevin Haskins (perkusja) oraz Peter Murphy (śpiew). W 1979 roku wydał swój pierwszy singel – "Bela Lugosi’s Dead". Już samo nawiązanie do postaci międzywojennego węgierskiego aktora Beli Lugosiego zawdzięczającego sławę dzięki odtwarzaniu głównej roli w filmach o księciu Drakuli wiele mówi o inspiracjach grupy Bauhaus. Do tego trzeba dodać charakterystyczny wizerunek oraz mroczną muzykę opartą na brzmieniu gitar, ale pełną także syntezatorowych dźwięków. Czasami spokojną i jednocześnie pełną niepokoju (np. "Hollow Hills"), nieraz szybką i rytmiczną ("Kick in the Eye"). Dzięki temu kompozycje Bauhaus przypominają osiągnięcia innego wpływowego zespołu końca lat 70. – Joy Division.
We wrześniu 1980 roku ukazał się pierwszy album Bauhaus "In the Flat Field", który odniósł nawet pewien komercyjny sukces (72. miejsce na listach sprzedaży). W rok później grupa wydała album "Mask", którym oddaliła się od głównego nurtu, zbliżając się do industrialu, przecierając tym samym drogę dla zespołów pokroju Einstürzende Neubauten. "Mask" osiągnęło sprzedaż dającą w tym czasie 30. miejsce w Wielkiej Brytanii.
Konflikty w zespole doprowadziły do jego rozwiązania w roku 1983, jednak od czasu do czasu jego członkowie grają wspólnie koncerty pod szyldem Bauhaus. Po rozpadzie zespołu Peter Murphy zajął się solową karierą muzyczną. Nagrał m.in. płyty: "Love Hysteria" (1988), "Deep" (1990), "Dust" (2002). Pozostali muzycy brali udział w różnych projektach muzycznych (np. Tones on Tail), jednak ich najważniejszym przedsięwzięciem był zespół Love And Rockets, który nagrał m.in. płyty "Earth Sun Moon" (1987), "Love And Rockets" (1989), "Sweet F.A." (1996). Zespół Love And Rockets przestał istnieć w 1999 roku. Daniel Ash kontynuuje karierę solową.
W 1998 członkowie Bauhaus rozpoczęli wspólne koncertowanie w trasie „Resurrection Tour”. Towarzyszyła temu piosenka „The Dog’s a Vapour” oraz nowo wydany album Gotham, zawierający nagranie koncertowe. Grupa koncertowała również w następnych latach, m.in. w roku 2006 z grupą Nine Inch Nails.
4 marca 2008 Bauhaus wydał kolejny album, pierwszy studyjny po roku 1983, a zarazem ostatni w ich karierze. Po wydaniu „Go Away White” nie odbyła się żadna trasa koncertowa. Definitywny koniec zespołu potwierdził perkusista Kevin Haskins, mówiąc: „Świetnie dajemy sobie radę, lecz wydarzył się pewien incydent”. W rezultacie „niektórzy z nas poczuli, że już nie chcemy kontynuować jako współpracująca jedność”. Szczegóły incydentu nie zostały ujawnione.
We wrześniu 2019 roku, po 13-letniej przerwie, Bauhaus zapowiedział na 3 listopada występ w Hollywood Palladium na 5000 miejsc ze wszystkimi oryginalnymi członkami. Drugi koncert został dodany na następną noc, po tym jak pierwszy koncert został szybko wyprzedany. Trzeci termin w tym samym miejscu został następnie potwierdzony na 1 grudnia.
W marcu 2022 roku Bauhaus wydał swoją pierwszą nową piosenkę od czternastu lat „Drink the New Wine”, która została nagrana osobno przez wszystkich czterech członków podczas pandemii COVID-19. W procesie nagrywania wykorzystano metodę Exquisite Corpse, w której każdy artysta dodaje swój materiał do utworu, nie słysząc, co zrobili inni.
Bauhaus koncertował na zachodnim wybrzeżu Stanów Zjednoczonych i Europy w 2022 roku i miał wrócić na wschodnie wybrzeże Stanów Zjednoczonych na więcej koncertów, po czym nagle odwołał trasę 31 sierpnia, gdy Peter Murphy ogłosił, że rozpoczyna odwyk.
Brazylijski zespół Sepultura umieścił Cover piosenki „Bela Lugosi’s Dead” na swojej płycie „Nation”. Również Czeska grupa XIII Stoleti zamieściła swoją wersję tego utworu na ich wydanej w 2000 roku płycie „Metropolis” oraz w kolejnej wersji w 2004 roku na płycie „Vendetta”.

</doc>
<doc id="169487" url="https://pl.wikipedia.org/wiki?curid=169487" title="Vilm">
Vilm

Vilm (pol. hist. "Ilmo") – niewielka wyspa w Zatoce Greifswaldzkiej u południowo-wschodnich wybrzeży Rugii (Niemcy, Meklemburgia-Pomorze Przednie, powiat Vorpommern-Rügen). Oddalona jest o ok. 1 km od położonej na Rugii miejscowości wypoczynkowej i kąpieliska Lauterbach.
W czasach NRD od 1959 przez ówczesne władze obłożona całkowitym zakazem wstępu ze względu na rzekomą ochronę tamtejszej rzadkiej flory i fauny. W rzeczywistości na wyspie mieścił się rządowy ośrodek wypoczynkowy. Po zjednoczeniu Niemiec zakaz cofnięto, lecz wyspę zwiedzać można w ograniczonym zakresie. Wchodzi w skład rezerwatu biosfery Südost-Rügen.

</doc>
<doc id="169489" url="https://pl.wikipedia.org/wiki?curid=169489" title="Trąbki">
Trąbki



</doc>
<doc id="169491" url="https://pl.wikipedia.org/wiki?curid=169491" title="Theophile Gautier">
Theophile Gautier



</doc>
<doc id="169492" url="https://pl.wikipedia.org/wiki?curid=169492" title="Kukri">
Kukri

Kukri, khukri, język nepalski:खुकुरी wym.: "khukurī" – ciężki zakrzywiony nepalski nóż używany zarówno jako broń sieczna o głowni krzywej jednosiecznej jak i jako narzędzie. Kukri stanowi część uzbrojenia i heraldyki Gurkhów – narodu wojowników. Dla wielu ludzi jest znany jako "nóż Gurkhów".
Budowa.
Większość kukri jest wyrabiana ręcznie. Podczas II wojny światowej Gurkhowie służący w wojsku woleli noże wyprodukowane przez wiejskiego kowala (kami) z ich rodzinnej wioski od będących na ich wyposażeniu masowo produkowanych egzemplarzy. Jakość ostrza jest bardzo różna. Kami wykonują kukri ręcznie, przekuwając stal pozyskaną z pióra resoru starej ciężarówki lub wagonu kolejowego. Rękojeść noża wytwarzana jest z drewna lub rogu bawołu wodnego, natomiast pochwa powstaje z drewna obciągniętego skórą. 
Typowa długość ostrza to około 25 do 38 centymetrów, przy czym masa noża waha się odpowiednio pomiędzy 0,5 a 1,5 kilograma.
Szczególnie masywnie zbudowany jest model Panawal dotted, osiągający masę powyżej jednego kilograma przy ostrzu o długości około 25 centymetrów. Poza różnicą w masie noże mogą się różnić kształtem ostrza, przy czym obecnie w poszczególnych dolinach Nepalu wytwarzane są noże o charakterystycznych dla tych dolin kształtach: Sirupate – Dharan, Chainpure, Chitlange – Chainpur, BhojPure – Bhojpur czy też Ganjuwal – Ganjuwal. 
Wersje ceremonialne mogą osiągać długość 70 cm. Ostrza ceremonialne przeznaczone do składania ofiar z bawołów wodnych są znacznie większe. Kukri posiadają wcięcie w podstawie ostrza przy rękojeści, zwane "kaura". Istnieją różne poglądy co do roli, jaką spełnia "kaura", część z nich jest praktyczna – służy do przechwytywania ostrza przeciwnika, miejsce gdzie krew spływa z ostrza, zaznacza koniec ostrza podczas ostrzenia, część jest symboliczna – jest symbolem potencji.
Zastosowanie.
Już 5-letni Nepalczycy uczą się posługiwać tymi nożami.
Popularna legenda głosi, że Gurkha "nigdy nie wkłada ostrza kukri z powrotem do pochwy, zanim nie zazna ono krwi". Ta legenda jest fałszywa, gdyż kukri stanowi przede wszystkim wielofunkcyjny nóż użytkowy używany głównie w roli maczety. Kukri może być wykorzystywany do budowania, karczowania, rąbania drewna, kopania, cięcia mięsa i warzyw, oprawiania zwierzyny, a także do otwierania puszek.
Ze względu na wielkość, kształt ostrza i wagę - kukri walczy się tak jak maczetą. Podczas walki wręcz cięcia są kierowane w głowę i szyję przeciwnika. Mimo podobieństwa do bumerangu kukri nie został zaprojektowany do rzucania, a charakterystyczne zakrzywienie ostrza służy do efektywnego przekazywania energii kinetycznej na cel podczas wykonywania cięć.
Kukri posiada znaczenie religijne w hinduizmie i jest święcony podczas festiwalu Dasain.
Pochwa.
Pochwy kukri są zazwyczaj zrobione z drewna obciągniętego skórą. Prace kaletnicze są zazwyczaj wykonywane przez sakri. Pochwa ma miejsce na dwa małe noże nazywane karda i chakmak – są one jednak często gubione. Większość kolekcjonerów broni białej nie przywiązuje do nich większej wagi. Karda służy do oprawiania zwierzyny. Chakmak służył jako krzesiwo do rozpalania ognia z pomocą krzemienia. Krzemień jest czasami noszony w woreczku dołączonym do pochwy.
Sposób noszenia.
Oddziały wojskowe złożone z Ghurków noszą kukri na pasie głównym z tyłu po prawej stronie. Nóż wyciąga się prawą ręką.
Hipotezy dotyczące pochodzenia kukri.
Kukri jest zbliżony wyglądem do pochodzących z V w. p.n.e. greckich mieczy machaira. Był to miecz tnący o zbliżonym wyglądzie lecz 3 razy większy. Prawdopodobnie wzór ten został przekazany do Nepalu poprzez Scytów lub też przybył na Półwysep Indyjski wraz z armią Aleksandra Wielkiego, którego sława wojenna szybko rozeszła się po politeistycznych Indiach północnych.

</doc>
<doc id="169498" url="https://pl.wikipedia.org/wiki?curid=169498" title="Piknik na skraju drogi">
Piknik na skraju drogi

Piknik na skraju drogi (ros. Пикник на обочине, "Piknik na oboczinie") – powieść science fiction wydana w 1972, napisana przez Arkadija i Borisa Strugackich.
Treść.
Powieść opisuje sytuację na Ziemi po wylądowaniu obcych i opuszczeniu przez nich planety. Nie wiadomo, kim byli obcy, jednakże pozostawili po sobie sporo śladów w sześciu Strefach Lądowania. Okolice te określa się mianem Stref, zaś ślady w postaci rozmaitych tajemniczych przedmiotów badane są przez naukowców. Oficjalnie Strefy są niedostępne dla ludzi spoza Międzynarodowego Instytutu Cywilizacji Pozaziemskich, jednakże nielegalne wynoszenie ze strefy przedmiotów kwitnie w najlepsze, a osoby parające się tym zajęciem są nazywane stalkerami. Mimo że Strefy są intensywnie badane, a na ich temat powstają liczne teorie, to jednak wszystkie pozostają w sferze domysłów, gdyż nauka nie jest w stanie zinterpretować występujących w niej przedmiotów i anomalii.
Jeden z badaczy podczas rozmowy w barze stawia hipotezę, że Ziemia była miejscem chwilowego pobytu obcych, a owe tajemnicze przedmioty i anomalie to zwykłe odpadki, których ludzkość nie jest w stanie zrozumieć – tak jak owady nie są w stanie zrozumieć pozostałości po pikniku człowieka.
Głównym bohaterem książki jest stalker Red Shoehart. Fabuła opisuje jego wybrane wyprawy do Strefy w pobliżu miejscowości Harmont oraz ich konsekwencje. W czasie jednej z nich Shoehart wyrusza na poszukiwania Złotej Kuli mającej przynieść mu szczęście.
Odbiór.
Do 2021 ukazało się 90 wydań powieści w 29 językach.
Wkrótce po jej publikacji w języku angielskim, w 1978, Strugaccy zostali przyjęci jako honorowi członkowie Towarzystwa Marka Twaina za „wybitny wkład w światową literaturę science fiction”. Powieść została nominowana do nagrody Johna W. Campbella za najlepszą powieść science fiction 1978 i zdobyła drugie miejsce. W 1979 skandynawski kongres literatury science fiction przyznał szwedzkiemu tłumaczeniu Nagrodę Juliusza Verne’a za najlepszą powieść roku opublikowaną w języku szwedzkim. W 1981 na szóstym Festival du Science Fiction w Metz we Francji powieść zdobyła nagrodę za najlepszą książkę zagraniczną roku.
Ekranizacja i nawiązania.
Na podstawie powieści w 1979 Andriej Tarkowski nakręcił film "Stalker". Powieść była też inspiracją dla powstania serii gier "S.T.A.L.K.E.R.", która została zapoczątkowana grą "" wydaną w 2007. Opisywana książka jest również inspiracją dla mangi oraz anime "Otherside Picnic".
Po katastrofie elektrowni jądrowej w Czarnobylu osoby, które próbowały plądrować okolice czarnobylskiej elektrowni, określane były także mianem stalkerów.

</doc>
<doc id="169500" url="https://pl.wikipedia.org/wiki?curid=169500" title="Iacobeni (okręg Suczawa)">
Iacobeni (okręg Suczawa)

Iacobeni – wieś w Rumunii, w okręgu Suczawa, w gminie Iacobeni. W 2011 roku liczyła 1573 mieszkańców. 
Wieś jest położona w południowej Bukowinie (Rumunia), nad rzeką Bistrițą wzdłuż trasy kolejowej z Vatra Dornei do Kimpulungu Mołdawskiego. W czasach habsburskich była zamieszkana przez dużą wspólnotę niemiecką. Cała gmina liczy około 5 000 mieszkańców, co jest związane z podupadłą kopalnią magnezu. Centrum Iacobeni stanowią blokowiska wybudowane wzdłuż kolei, co nadaje tej miejscowości robotniczy wygląd. Większość mieszkańców to Rumuni. W miejscowości znajduje się dworzec kolejowy oraz przystanek autobusowy na trasie Vatra Dornei – Cârlibaba.

</doc>
<doc id="169501" url="https://pl.wikipedia.org/wiki?curid=169501" title="Pojorâta">
Pojorâta

Pojorâta – wieś w Rumunii, w okręgu Suczawa, w gminie Pojorâta. W 2011 roku liczyła 2592 mieszkańców. Miejscowość jest położona na południowej Bukowinie (Rumunia), tuż przed dopływem rzeki Putna do Mołdawy.
Ujście Putny do Mołdawy stanowi również rozwidlenie dróg biegnących z Kimpulunga Mołdawskiego na zachód. W kierunku północno-zachodnim, wzdłuż doliny Mołdawy, drogi biegną do Breazy i Moldova-Sulița. W kierunku południowo-zachodnim, wzdłuż doliny Putny, pnie się kolei i szosa do Iacobeni i Vatra Dornei. W Pojorâta mieszka kilkanaście rodzin niemieckich, głównie katolickich i dwie protestanckie. Kilkanaście rodzin to Rusini i Ukraińcy. Dziesięć rodzin to osiadli Romowie. W Pojorâta jest kościół, cerkiew i kirsza. Znajduje się tu biblioteka ze zbiorem książek rumuńskich i niemieckich. Dwie szkoły podstawowe (cztero- i ośmioklasowa). Dogodne połączenia dzięki autobusom i kolei. W okolicy jest kamieniołom. 

</doc>
<doc id="169502" url="https://pl.wikipedia.org/wiki?curid=169502" title="Pojorita">
Pojorita



</doc>
<doc id="169503" url="https://pl.wikipedia.org/wiki?curid=169503" title="Sławomir Drabik">
Sławomir Drabik

Sławomir Drabik (ur. 6 lutego 1966 w Jaworze) – polski żużlowiec, wielokrotny medalista mistrzostw Polski, Europy i świata.
Kariera sportowa.
Licencję żużlową uzyskał w 1984. Od tego czasu startował jako zawodnik Włókniarza Częstochowa (wychowanek, starty w latach 1984-2000, 2005-2007, 2009), Polonii Piła (2001), Kolejarza Opole (2002), WTS Wrocław (2003-2004) i Unii Tarnów (2008). Występował także w ligach zagranicznych, m.in. w AK Slaný w czeskiej lidze (2006-2007) z tytułem mistrzowskim w 2006.
Dwukrotny indywidualny mistrz Polski: 1991, 1996 i srebrny medalista IMP 1997. Zdobywca Złotego Kasku 1991. Jako junior zdobył ponadto brązowy medal Młodzieżowych indywidualnych mistrzostw Polski 1986. W barwach Włókniarza Częstochowa złoty medalista Drużynowych mistrzostw Polski 1996 oraz srebrny 2006 i brązowy 2005, a także złoty medalista Mistrzostw Polski par klubowych 2006 (wraz z Sebastianem Ułamkiem) i brązowy w 2000 (z Mariuszem Staszewskim). Srebrny medalista DMP 2004 z klubem Atlas Wrocław.
Na arenie międzynarodowej finalista indywidualnych mistrzostw świata (Wrocław 1992 – 10. miejsce). W 1996 zajął drugie miejsce w Finale Kontynentalnym (za Tomaszem Gollobem) i awansował do Grand Prix 1997. Został sklasyfikowany na 11. miejscu. W 1996 wraz Tomaszem Gollobem i Piotrem Protasiewiczem zdobył złoty medal Drużynowych Mistrzostw Świata w niemieckim Diedenbergen. W 2003 zajął 2. miejsce w indywidualnych mistrzostwach Europy. W 2007 zajął 2. miejsce w mistrzostwach Europy par na żużlu (razem z Adamem Skórnickim i Krzysztofem Jabłońskim).
Słynął z barwnych i dowcipnych wypowiedzi. W 1995 za jazdę pod wpływem alkoholu stracił prawo jazdy i nie mógł tym samym przez rok ścigać się na żużlu.
Jego syn Maksym (ur. 1998) również jest żużlowcem (licencję zdał w 2013).
Osiągnięcia.
Indywidualne mistrzostwa świata
Indywidualne mistrzostwa świata juniorów
Drużynowe mistrzostwa świata
Indywidualny Puchar Mistrzów
Indywidualne mistrzostwa Europy
Mistrzostwa Europy par
Indywidualne mistrzostwa Polski
Młodzieżowe indywidualne mistrzostwa Polski
Mistrzostwa Polski par klubowych
Młodzieżowe mistrzostwa Polski par klubowych
Indywidualny Puchar Polski
Złoty Kask
Srebrny Kask
Brązowy Kask

</doc>
<doc id="169504" url="https://pl.wikipedia.org/wiki?curid=169504" title="Punisher">
Punisher

Punisher (właśc. Francis „Frank” Castle) – fikcyjna postać, antybohater komiksów wydawanych przez Marvel Comics. Punisher doczekał się trzech filmów fabularnych, serialu i gry komputerowej będących adaptacjami oryginalnego komiksu. Twórcą postaci był scenarzysta Gerry Conway oraz rysownicy John Romita Sr. i Ross Andru. Nazwę postaci "Punisher" (z ang – karzący, wymierzający karę) wymyślił Stan Lee – twórca najsłynniejszych bohaterów Marvela takich jak Spider-Man, Hulk, czy X-Men. Po raz pierwszy postać Punishera pojawiła się w 129. zeszycie serii "The Amazing Spider-Man" z 1974 roku.
Charakterystyka.
Status Punishera jako superbohatera lub antybohatera jest kwestią kontrowersyjną i w dużej mierze zależną od interpretacji odbiorcy. Szczególnie ze względu na fakt, iż w przeciwieństwie do większości superbohaterów z uniwersum Marvela, Punisher zabija swoich przeciwników, przez co popada w konflikt z innymi bohaterami tegoż uniwersum (np. z Daredevilem).
Punisher (Frank Castle) jest byłym żołnierzem Marines i jednocześnie weteranem wojny wietnamskiej, który jako jedyny przeżył masakrę swojej rodziny podczas pikniku w nowojorskim Central Parku. Na skutek niefortunnego zbiegu okoliczności Castle z żoną i dziećmi staje się świadkiem egzekucji informatora przeprowadzonej przez mafię. Przestępcy chcąc pozbyć się świadków zastrzelili całą rodzinę Franka, a także (jak sądzili) jego samego. Po odzyskaniu świadomości i przeżyciu powtórnej próby morderstwa (w szpitalu) Frank pod wpływem traumy przeistacza się w "Punishera", mściciela pragnącego wziąć prawo we własne ręce i wymierzyć sprawiedliwość zabójcom swojej rodziny.
Jako mściciel, Punisher rozciąga spektrum swojego działania również na gangsterów nie zamieszanych bezpośrednio w zbrodnię popełnioną na jego rodzinie, nie widząc sensu w oddawaniu ich w ręce policji, zakładając że poprzez znajomości i wynajmowanie drogich adwokatów uniknęliby oni kary. Punisher uważa się za osobę wyręczającą niewydolny wymiar sprawiedliwości, stawiając się w roli prokuratora, sędziego i kata zarazem. W świetle prawa Punisher jest więc mordercą, jednak usprawiedliwia on swoje działania wyższą koniecznością.
W swoich działaniach Punisher wykorzystuje umiejętności nabyte podczas służby w Wietnamie. Należą do nich między innymi: biegłość w posługiwaniu się różnymi rodzajami broni, znajomość technik walki wręcz, tortur oraz specjalizacja w skrytej infiltracji terenów wroga. Jednocześnie jest on osobą wyjątkowo odporną na ból, co można zaobserwować w filmie z 1989 r. w którym wytrzymuje on całą sekwencję tortur zadawanych mu przez Lady Tanakę.
Charakterystycznym znakiem rozpoznawczym Punishera jest czarny strój ze stylizowaną białą czaszką na piersi.
Publikacje.
Po raz pierwszy postać pojawiła się w albumie komiksowym o przygodach Spider-Mana i po gościnnych występach także u innych bohaterów takich jak "Captain America" czy "Daredevil", ostatecznie otrzymał własną serię komiksową w 1986 roku o tytule "The Punisher". Od tego czasu postać ta otrzymała kilka serii wydawniczych, miniserii, pojedynczych zeszytów specjalnych, a także sporą ilość crossoverów zarówno z postaciami Marvela jak i innych wydawnictw. Wydano również kilka specjalnych edycji albumów przeznaczonych także dla dzieci, w których postać ta została przedstawiona w sposób humorystyczny.
Główne serie wydawnicze:
Ważniejsze miniserie:
Wybrane pojedyncze zeszyty specjalne wydane poza seriami głównymi:
Adaptacje.
Filmy.
Pierwszą ekranizacją przygód Punishera był film z 1989 roku z Dolphem Lundgrenem w roli głównej. Druga ekranizacja powstała w 2004 roku z udziałem Thomasa Jane'a w roli Punishera i Johna Travolty w roli gangstera odpowiedzialnego za śmierć rodziny Castle. Trzeci film o Punisherze powstał w 2008 roku, a w tytułową rolę wcielił się Ray Stevenson.
Produkcje krótkometrażowe.
W 2012 opublikowany został bootleg w reżyserii Adi Shanka pt. „Dirty Laundry”, w rolę Punishera wcielił się ponownie Thomas Jane.
Seriale.
Frank Castle pojawił się w drugiej serii wyprodukowanego przez stację Netflix serialu Daredevil. W rolę Punishera wcielił się Jon Bernthal. 29.04. Netflix ogłosił zamówienie osobnego serialu „The Punisher”.
Gry komputerowe.
Powstały gry dla komputerów Amiga i PC a w późniejszym okresie także dla przenośnych konsoli Game Boy.
Animacja.
Punisher pojawił się w paru odcinkach serialu animowanego "Spider-Man". W odcinkach "Mściciel" ("Enter the Punisher") i "Pojedynek myśliwych" ("Duel of the Hunters") Frank postanawia uporać się z problemem tajemniczego wampira nękającego Nowy Jork. W wyniku pomyłki jego celem staje się Spider-Man, który miał wówczas problemy z mutacją tzn. przemienił się w gigantycznego pająka, znanego jako Man-Spider. Gdy orientuje się, iż popełnił błąd, wraz z Kravenem Myśliwym pomagają wrócić Człowiekowi-Pająkowi do jego poprzedniej postaci. Pojawia się też w odcinku "Powrót Zielonego Goblina" ("The Return of Green Goblin"), gdzie pomaga Spider-Manowi w walce z nowym Zielonym Goblinem. W oryginalnej wersji językowej głos pod tę postać podkładał John Beck, a w polskiej Jacek Mikołajczak.
Punisher pojawia się również w serialu "X-Men" w odcinku "Dni nowej przeszłości" ("Days of future past"), ale jedynie jako postać zdobiąca okładkę gry komputerowej. Z kolei w odcinku "Modżowizja" ("Mojovision") jeden z robotów walczących z X-Men przemienia się w postać przypominającą Punishera.
Ostatnio Punisher pojawił się gościnnie w "" w odcinku "Planeta Doktora Dooma" ("Planet Doom").
Punisher występuje także gościnnie w serialu "Super Hero Squad" w odcinku "Noc w oratorium" ("Night in the Sanctorium!"). W oryginalnej wersji językowej podkłada mu głos Ray Stevenson.
Punisher jest również jednym z bohaterów dwóch filmów animowanych ze studia Madhouse. W filmie "Iron Man – Technovore Powstaje" ("Iron Man: Rise of Techonovore") nawiązuje współpracę z Iron Manem przeciwko wspólnemu wrogowi. W oryginalnej wersji językowej głosu Frankowi użycza Norman Reedus. Z kolei w filmie "Avengers Confidential – Czarna Wdowa i Punisher" ("Avengers Confidential – Black Widow and Punisher") Punisher razem z Czarną Wdową próbują zniszczyć organizację terrorystyczną Leviathan. Tutaj głos podkłada mu Brian Bloom.

</doc>
<doc id="169505" url="https://pl.wikipedia.org/wiki?curid=169505" title="Cârlibaba">
Cârlibaba

Cârlibaba – wieś w Rumunii, w okręgu Suczawa, w gminie Cârlibaba. W 2011 roku liczyła 919 mieszkańców. Wieś jest położona przy ujściu potoczku Cârlibaba do Bystrzycy. 
 
Przed II wojną światową mieszkała tu duża wspólnota niemiecka. Dziś pozostało z niej około 50 rodzin. Oprócz nich mieszka tu około 700 Hucułów, resztę stanowią Rumuni. Ogólna liczba mieszkańców przekracza 2500 osób. W całej gminie mieszka ok. 5000 osób. W Cârlibabie są dwie cerkwie i jeden kościół. 
Jest to miejsce walk Legionów Polskich z Rosjanami. Koło kościoła znajduje się mogiła dwunastu legionistów polskich z 1915 roku. Ksiądz katolicki dojeżdża w niedzielę z Vatra Dornei.
30 września 1944 roku wieś została zajęta przez wojska radzieckie.
Jedna cerkiew jest położona nad potokiem Cârlibaba, druga nad Bystrzycą, na północ od centrum. Warto w niej obejrzeć drewniane płaskorzeźby na ścianie zachodniej przedstawiające Trójcę Świętą, Maryję z Dzieciątkiem w łonie i apostołów Piotra i Pawła. Na niewielkim garbie ponad cerkwiami znajdują się mogiły wojsk Armii Czerwonej z obeliskiem ku jej chwale. Na skałce przy ujściu potoku Cârlibaba do Bystrzycy można znaleźć niewielki obelisk upamiętniający, żyjącego w XIV wieku, wojewodę Bogdana. Pamięć lokalna wspomina o "bardzo dawnym" pobycie Tatarów w Cârlibabie, powołując się na "dokumenty z monastyru w Putnie".

</doc>
<doc id="169506" url="https://pl.wikipedia.org/wiki?curid=169506" title="US Air Force">
US Air Force



</doc>
<doc id="169507" url="https://pl.wikipedia.org/wiki?curid=169507" title="Cirlibaba">
Cirlibaba



</doc>
<doc id="169510" url="https://pl.wikipedia.org/wiki?curid=169510" title="CENTO">
CENTO



</doc>
<doc id="169511" url="https://pl.wikipedia.org/wiki?curid=169511" title="Ciumârna">
Ciumârna

Ciumârna (, "Czumyrna") – wieś w Rumunii, w okręgu Suczawa, w gminie Vadu Moldovei. W 2011 roku liczyła 1265 mieszkańców. 
Jest położona w dolinie potoku Ciumârna, wpadającego do rzeki Moldovița kilkaset metrów od monastyru Moldoviţa. Wieś leży wzdłuż drogi asfaltowej, łączącej Kimpulung Mołdawski z Radowcami przez Suczawicę. W Ciumârnie mieszka 120 rodzin, wszyscy mieszkańcy są prawosławni. Etnicznie połowę mieszkańców stanowią Rumuni, a połowę Huculi. Znajduje się tu cerkiew prawosławna.

</doc>
<doc id="169512" url="https://pl.wikipedia.org/wiki?curid=169512" title="Garz">
Garz

Garz, Garz/Rügen – miasto w Niemczech w kraju związkowym Meklemburgia-Pomorze Przednie, na Pomorzu, w powiecie Vorpommern-Rügen, wchodzi w skład urzędu Bergen auf Rügen. Leży w południowej części wyspy Rugii ok. 5 km od wybrzeża i w 2008 r. liczyło ok. 2 500 mieszkańców. Uważane jest za najstarsze miasto Rugii.
Toponimia i historia.
Nazwa miasta pochodzi od słowa "gard", które w narzeczu rugijskim oznaczało gród. W języku polskim oddawana była w formie "Grodnica" lub "Gardziec", "Gardziec Rański".
We wczesnym średniowieczu było siedzibą świeckich władców słowiańskiego plemienia Ranów. Tutaj po upadku Arkony, książęta Jaromar I i Tesław poddali się chrystianizacji i zostali lennikami króla Danii Waldemara I Wielkiego. Lokacja miasta nastąpiła w 1319 roku. Po wygaśnięciu lokalnej linii książęcej w 1325 część księstwa pomorskiego dynastii Gryfitów, a po wygaśnięciu tegoż rodu i pokoju westfalskim z 1648 miasto znalazło się w granicach Szwecji. W 1815 włączone do Prus, od 1871 część Niemiec.
W 2001 włączono do miasta wieś Groß Schoritz, w 2004 Zudar, a w 2005 Karnitz.

</doc>
<doc id="169513" url="https://pl.wikipedia.org/wiki?curid=169513" title="Argel">
Argel

Argel – wieś w Rumunii, w okręgu Suczawa, w gminie Mołdawica. W 2011 roku liczyła 1013 mieszkańców. Jest położona na południowej Bukowinie (Rumunia), wysoko w dolinie Mołdawicy, wzdłuż kolei wąskotorowej służącej do wyrębu lasu.
Zamieszkuje w niej około 350 rodzin, w większości huculskich, częściowo rumuńskich. Jest to jeden z głównych punktów osadnictwa huculskiego na Bukowinie południowej, wraz z Cârlibabą i Ciumirną. Ludność jest wyznania prawosławnego, we wsi jest cerkiew. Istnieje też kilka sklepów, bar, poczta, szkoła podstawowa.

</doc>
<doc id="169515" url="https://pl.wikipedia.org/wiki?curid=169515" title="Gardziec Rugiański">
Gardziec Rugiański



</doc>
<doc id="169517" url="https://pl.wikipedia.org/wiki?curid=169517" title="PID (automatyka)">
PID (automatyka)



</doc>
<doc id="169519" url="https://pl.wikipedia.org/wiki?curid=169519" title="Dębnica (powiat ostrowski)">
Dębnica (powiat ostrowski)

Dębnica – wieś w Polsce położona w województwie wielkopolskim, w powiecie ostrowskim, w gminie Przygodzice.
Położona przy drodze powiatowej Przygodzice-Czarnylas, ok. 8 km na południe od Ostrowa Wielkopolskiego i ok. 3 km od stacji kolejowej Przygodzice. Znana od 1460 roku.
W latach 1975–1998 miejscowość należała administracyjnie do województwa kaliskiego.
Z Dębnicy pochodzi Oblat Maryi Niepokalanej, o. Andrzej Cierpka, w latach 1928-1982 misjonarz na Cejlonie, uhonorowany we wsi pomnikiem (1995 r.).
Dolina Baryczy.
Dębnica jest położona na terenie Parku Krajobrazowego Dolina Baryczy oraz Obszaru Chronionego Krajobrazu Wzgórza Ostrzeszowskie i Kotlina Odolanowska. Otoczona jest z trzech stron lasami: Antonin i Świeca. W jej sąsiedztwie znajduje się kompleks stawów rybnych Dębnica, wchodzących w skład Stawów Przygodzickich. Największy w kompleksie staw, Dębnica Dolna, ma powierzchnię 70 ha. Stanowi bazę wypadową w dolinę Baryczy. Krzyżują się tu 4 szlaki turystyczne piesze i 2 rowerowe.
Części wsi.
Zobacz też: Dębnica, Dębnica Kaszubska 

</doc>
<doc id="169520" url="https://pl.wikipedia.org/wiki?curid=169520" title="Sobiesław II">
Sobiesław II



</doc>
<doc id="169522" url="https://pl.wikipedia.org/wiki?curid=169522" title="Frumosu (okręg Suczawa)">
Frumosu (okręg Suczawa)

Frumosu – wieś w Rumunii, w okręgu Suczawa, w gminie Frumosu. W 2011 roku liczyła 2089 mieszkańców. 
Wieś jest zamieszkana głównie przez Rumunów i osiadłych Romów, a także katolickich Niemców, którzy stanowią kilka procent ludności. Znajdują się tu dwie cerkwie. 
We wsi znajduje się stacja kolejowa z połączeniem w Vamie z linią Vatra Dornei-Kimpolung Mołdawski-Suczawa. Mieszczą się tu także: sklepy, bary, apteka, przychodnia zdrowia, szkoła podstawowa. 
Z Frumosu można przejść (przez pasmo Obcina Mare) do Pojany Mikuli. Wzdłuż całej doliny Mołdawicy szosą asfaltową jeżdżą autobusy.

</doc>
<doc id="169525" url="https://pl.wikipedia.org/wiki?curid=169525" title="Vama (okręg Suczawa)">
Vama (okręg Suczawa)

Vama – wieś w Rumunii, w okręgu Suczawa, w gminie Vama. W 2011 roku liczyła 2778 mieszkańców. Jest położona przy ujściu Mołdawicy do Mołdawy, między Kimpulungiem Mołdawskim a Gura Humorului. 
Opis.
W Vamie znajdują się dwie cerkwie i jeden kościół katolicki z 1886 roku. Mieszkańcami są w większości Rumunami, rzadko można spotkać inne narodowości. Istnieje tu Informacja Turystyczna. Począwszy od dworca kolejowego biegnie trasa „"circuit artistic"”, którym można zwiedzić miejscowość. Vama słynie ze sklepików z wyrobami sztuki ludowej, mieszczą się one w gospodarstwach domowych. Można je zwiedzać (czasem odpłatnie) i dokonać zakupu.
Urodził się tu Rudolf Antoni Schreiber – kapitan dyplomowany artylerii Wojska Polskiego, ofiara zbrodni katyńskiej.

</doc>
<doc id="169527" url="https://pl.wikipedia.org/wiki?curid=169527" title="Valea Bancului">
Valea Bancului

Valea Bancului – wieś w Rumunii, w okręgu Suczawa, w gminie Coșna. W 2011 roku liczyła 140 mieszkańców.

</doc>
<doc id="169528" url="https://pl.wikipedia.org/wiki?curid=169528" title="Total Cost of Ownership">
Total Cost of Ownership

Total cost of ownership (TCO) (całkowity koszt posiadania) – zgodnie z "Gartner, Inc.", jest to całkowity koszt pozyskania, instalowania, użytkowania, utrzymywania i w końcu pozbycia się aktywów w firmie na przestrzeni określonego czasu.
Pojęcie TCO ma zastosowanie w kontekście inwestycji firmy w narzędzia informatyczne. Należy w ich przypadku brać na przykład pod uwagę nie tylko cenę zakupu, ale też przemyśleć, ile będzie kosztowało utrzymanie narzędzi oraz ich ewentualna rozbudowa.
TCO służy do oceny bieżących i prognozowanych wydatków lub kosztów infrastruktury informatycznej i telekomunikacyjnej. Model uwzględnia koszty bezpośrednie ujawnione w budżetach i listach płac oraz koszty pośrednie (ukryte) – wyznaczone jako koszty związane z działaniami użytkowników oraz z przestojami. Model TCO służy nie tylko redukcji całkowitych kosztów związanych z posiadaniem zasobów teleinformatycznych, ale także analizie różnic między badanym przedsiębiorstwem a danymi porównawczymi modelu firm i stowarzyszeń niezależnych. Najważniejszym składnikiem modelu jest – oprócz systemu klasyfikacji kosztów zawierającego bogatą listę kategorii – także baza danych statystycznych o kosztach informatyki dla wielu branż.

</doc>
<doc id="169529" url="https://pl.wikipedia.org/wiki?curid=169529" title="Gemenea">
Gemenea

Gemenea – wieś w Rumunii, w okręgu Suczawa, w gminie Stulpicani. W 2011 roku liczyła 843 mieszkańców. 
Jest położona nad potokiem o tej samej nazwie. Dziś miejscowość jest zamieszkiwana prawie wyłącznie Rumunów. Przed II wojną światową wieś była zdominowana przez Niemców. Mieszkali tu również nieliczni Polacy, lecz ostatni z nich zmarli kilkanaście lat temu. W okresie międzywojennym mieszkały tu także rodziny huculskie, obecnie jednak w pełni zrumunizowane. Mieszkańcy są prawosławnymi, we wsi jest cerkiew. Obecnie remontowany jest dom kultury.

</doc>
<doc id="169530" url="https://pl.wikipedia.org/wiki?curid=169530" title="Moldova-Sulița">
Moldova-Sulița

Moldova-Sulița (, "Mołdawa-Sełyca") – wieś w Rumunii, w okręgu Suczawa, w gminie Moldova-Sulița. W 2011 roku liczyła 1198 mieszkańców. 
Miejscowość jest położona w południowej Bukowinie, w najwyższej części doliny Mołdawy. Mieszkańcami wsi są obecnie w przeważającej większości Rumuni, choć dawniej mieszkało tu wielu Hucułów, dzisiaj w dużej mierze zasymilowanych. Autobus łączy te wsie z Kimpulungiem Mołdawskim. Droga asfaltowa do Kimpulunga jest w budowie .

</doc>
<doc id="169532" url="https://pl.wikipedia.org/wiki?curid=169532" title="Garki">
Garki

Garki – wieś w gminie Odolanów, w powiecie ostrowskim, w województwie wielkopolskim.
Liczy około 700 mieszkańców.
Położenie.
Garki położone są przy linii kolejowej Ostrów Wielkopolski – Oleśnica (stacja kolejowa Garki), przy drodze powiatowej Odolanów-Sośnie, ok. 15 km na południowy zachód od Ostrowa i ok. 4 km na południe od Odolanowa. W pobliżu przepływają rzeka Barycz oraz kanał Świeca.
Historia.
Przed 1932 rokiem miejscowość położona była w powiecie odolanowskim, w latach 1975–1998 w województwie kaliskim, w latach 1932–1975 i od 1999 w powiecie ostrowskim. W 1923 r. urodził się tu działacz kulturalny i fotografik Marian Kostrzewski. W czasach okupacji hitlerowskiej wieś nosiła niemieckie nazwy "Deutschweiler" (1939–1943) oraz "Eisenweiler" (1943–1945). Od lat 90. w Garkach znajduje się prywatne Muzeum Etnograficzne.
W Garkach działa Footballowy Uczniowski Klub Sportowy (F.U.K.S. Garki).
Dolina Baryczy.
Wieś położona jest w całości na terenie Parku Krajobrazowego Dolina Baryczy i Obszaru Chronionego Krajobrazu Wzgórza Ostrzeszowskie i Kotlina Odolanowska.
Garki od północy otoczone są przez obfitujące w ptactwo podmokłe tereny doliny Baryczy, a od południa przez duży obszar leśny Świeca.
Bierze tu początek szlak rowerowy Garki – Odolanów – Antonin – Ostrów Wlkp.
Gaz ziemny.
Garki położone są na złożach gazu ziemnego, znajdujących się na głębokości 1200–1500 m. W okolicy znajduje się kilka odwiertów, z których gaz przetwarzany jest w Zakładzie Odazotowywania Gazu Ziemnego „Krio” w sąsiednim Odolanowie. Jest to jedno z najważniejszych w kraju miejsc pozyskiwania gazu ziemnego.

</doc>
<doc id="169534" url="https://pl.wikipedia.org/wiki?curid=169534" title="Sikoku">
Sikoku

 – najmniejsza i najsłabiej zaludniona z czterech głównych wysp Japonii, położona w południowo-zachodniej części Wysp Japońskich, między Morzem Wewnętrznym a Oceanem Spokojnym.
Historia.
Nazwa wyspy wywodzi się od historycznych „czterech prowincji”: Sanuki (obecnie prefektura Kagawa), Awa (prefektura Tokushima), Tosa (prefektura Kōchi) oraz Iyo (prefektura Ehime).
W ubiegłych wiekach do Sikoku podążały pielgrzymki ku czci mnicha Kūkaia (Kōbō Daishi); zwyczaj ten jest kultywowany do dziś.
Geografia.
Shikoku jest jedną z czterech głównych wysp (Hokkaido, Honsiu, Kiusiu, Shikoku), które składają się na Japonię. Wyspa znajduje się pomiędzy Morzem Wewnętrznym, oddzielającym Sikoku od Honsiu, i Oceanem Spokojnym (zatoka Tosa). 
Trzy mosty na Morzu Wewnętrznym tworzą dogodne połączenia pomiędzy Honsiu i Sikoku: 
Wzdłuż wybrzeży Morza Wewnętrznego i Pacyfiku występują równiny, wnętrze wyspy zajmuje łańcuch gór Sikoku (Shikoku-sanchi). Ma około 4 mln mieszkańców, a pod względem wielkości terytorium odpowiada województwu łódzkiemu. Północna część wyspy (prefektury Tokushima, Ehime i Kagawa) stanowi część pasa przemysłowego Morza Wewnętrznego. 
Dużą część terenów wokół Morza Wewnętrznego zajmuje Park Narodowy Seto Naikai. Wyjątkowe piękno białych plaż, porośniętych sosną wysepek, dzikich urwisk skalnych i świątyń, przyciąga wielu zwiedzających.
Najwyższym szczytem wyspy jest Ishizuchi (1982 m) w prefekturze Ehime, a najdłuższą rzeką jest Yoshino o długości 194 km
Gospodarka.
Wybrzeże Morza Wewnętrznego, oblewające wyspę od północy, to centrum rybołówstwa i przemysłu oraz ruchliwy kanał komunikacyjny. Z Morzem Wewnętrznym graniczy jedenaście prefektur. Działalność przemysłu i odzyskiwanie z morza nowych terenów naruszyły miejscami linię brzegową, zanieczyściły wody i utrudniły połowy.
Gałęzie przemysłu i branże o długiej tradycji na wyspie: tradycyjne rzemiosło, rolnictwo, hodowla zwierząt, przemysł spożywczy, produkty rolne, rybołówstwo, produkty morskie, akwakultura, leśnictwo, produkcja drewna, celulozy i papieru, przemysł stoczniowy, tekstylia, wyroby metalowe, maszyny transportowe, metale nieżelazne, chemikalia, przetwórstwo ropy naftowej.
Nowe gałęzie przemysłu: elektroniczny, diody elektroluminescencyjne (LED), nanotechnologia, biotechnologia.
W części południowej mieszkańcy trudnią się uprawą cytrusów, wyrębem drzew oraz rybołówstwem. Sezon wegetacji roślin wynosi tu aż 260 dni.
Łączny produkt krajowy brutto (PKB) Sikoku dla głównych gałęzi przemysłu wynosi 5,6% ogólnokrajowej sumy, powyżej średniej w porównaniu z innymi regionami Japonii. Wartość wytwarzanych towarów wynosi około 80,728 mln USD, czyli 3,1% ogółu kraju.
Matsuyama.
Największym miastem na Shikoku jest Matsuyama, stolica prefektury Ehime. W centrum miasta stoi zamek Matsuyama, który stanowi także punkt widokowy na miasto i Morze Wewnętrzne.
Miasto Matsuyama słynie z popularnej powieści humorystycznej autorstwa Sōseki Natsume, zatytułowanej "Botchan" (1906, wyd. pol. „Panicz” 2009). Często czytana jako część japońskiego programu szkolnego, powieść opisuje Matsuyamę podczas restauracji Meiji. 
W książce "Botchan" wymieniany jest także jeden z najstarszych ośrodków termalnych w Japonii o nazwie Dōgo Onsen. Wyjątkową jego atrakcją jest słynny, główny budynek (Dōgo Onsen Honkan) zbudowany w 1894 roku w okresie Meiji. Wygląd zewnętrzny i drewniane wnętrze pełne schodów, przejść i pomieszczeń były inspiracją dla reżysera filmów animowanych, Hayao Miyazakiego, przy tworzeniu wielokrotnie nagradzanego filmu animowanego pt.: „”.
Pielgrzymka.
Częstym celem przybycia na Shikoku jest pielgrzymka do 88 świątyń. Są to miejsca, w których przebywał i studiował mistrz Kūkai (Kōbō Daishi; 774–835), jedna z największych postaci japońskiego buddyzmu. Trasa pielgrzymki do wszystkich świątyń ma około 1450 km długości. W dawnych czasach wędrówka zabierała 40-50 dni, ale obecnie pielgrzymi poświęcają zazwyczaj jeden dzień na odwiedzenie kilku świątyń, korzystając z autobusu lub taksówki. Pielgrzymi mogą skorzystać z dowolnej metody odpowiadającej ich indywidualnej sytuacji.

</doc>
<doc id="169535" url="https://pl.wikipedia.org/wiki?curid=169535" title="Moldova Sulita">
Moldova Sulita



</doc>
<doc id="169536" url="https://pl.wikipedia.org/wiki?curid=169536" title="Tasiemiec uzbrojony">
Tasiemiec uzbrojony

 
Tasiemiec uzbrojony, soliter ("Taenia solium") – jeden z gatunków tasiemców (Cestoda), które pasożytują w przewodach pokarmowych kręgowców, w tym człowieka. Wywołują groźną chorobę układu pokarmowego — tasiemczycę. W przeciwieństwie do tasiemca nieuzbrojonego ma on haczyki i przyssawki, za pomocą których przytwierdza się do ściany jelita cienkiego. Może również się pojawiać w innych częściach ciała, na przykład w mięśniach i narządach wewnętrznych, doprowadzając do ich upośledzenia.&lt;ref name="https://www.zdrowyportal.org/969/tasiemczyca-przyczyny-objawy-leczenie/"&gt;&lt;/ref&gt;.
Rozmnażanie.
Jest on obupłciowy. W każdym członie z osobna rozwijają się narządy rozrodcze męskie i żeńskie. Męskie najczęściej rozwijają się nieco wcześniej, aby zmniejszyć ryzyko samozapłodnienia w obrębie jednego proglotydu. Może jednak dochodzić do zapłodnienia pomiędzy członami z przedniej i tylnej części strobil. Najkorzystniejsze jest jednak zapłodnienie pomiędzy członami dwóch różnych tasiemców. Dochodzi wtedy do wymieszania (rekombinacji) materiału genetycznego. Rozwój tasiemców jest złożony, najczęściej występuje kilka pokoleń larwalnych i przynajmniej jeden żywiciel pośredni.
Budowa i cykl rozwojowy.
Tasiemce mają długie, płaskie ciało, przypominające wyglądem tasiemkę. Są wysoce wyspecjalizowane do pasożytniczego trybu życia. Ciało tasiemca składa się z 800–1000 proglotydów czyli szeregu powtarzających się segmentów. Każdy taki segment jest kompletną maszyną rozrodczą, wyposażoną w narządy męskie i żeńskie, produkującą do 100 tys. jaj. Przyczyną produkcji tak dużej ilości jaj jest skomplikowany cykl rozwojowy pasożyta. Proglotydy najdalej odsunięte od główki, zwane macicznymi, zawierają dojrzałe jaja. Segmenty te odrywają się kolejno od ciała tasiemca i wraz z kałem opuszczają organizm żywiciela ostatecznego. Długość dorosłego pasożyta może wynosić do 4 metrów.
Cykl rozwojowy jest prawie taki sam jak u tasiemca nieuzbrojonego z tym wyjątkiem, że żywicielem pośrednim tasiemca uzbrojonego jest świnia i jego larwa cysticerkus posiada na skoleksie dodatkowy wieniec haczyków. W związku z tym tasiemcem uzbrojonym można się zarazić zjadając niedogotowaną wieprzowinę, pochodzącą od zakażonej świni.
Oprócz przewodu pokarmowego tasiemiec uzbrojony może się osadzić w mięśniach i narządach wewnętrznych człowieka jako larwa wągier. Szczególnie niebezpieczne są przypadki osadzenia larwy w mózgu i gałce ocznej. Ucisk mózgu może wywoływać objawy podobne do padaczki oraz bóle głowy, nudności i zaburzenia zachowania. Z kolei osadzenie w oku może doprowadzić do ślepoty. Choroby wywoływane przez tasiemca uzbrojonego to tenioza (zarażenie wągrami) oraz cysticerkoza (jaja inwazyjne).

</doc>
<doc id="169537" url="https://pl.wikipedia.org/wiki?curid=169537" title="Imperium Galaktyczne">
Imperium Galaktyczne

Imperium Galaktyczne (w skrócie Imperium) – fikcyjne państwo dyktaturalne, występujące w serii filmów space opera "Gwiezdne wojny". Jego twórcą i pierwszym władcą był Imperator Palpatine.
Historia.
Powstanie.
Imperium powstało, kiedy Wielki Kanclerz Palpatine (znany też jako Mroczny Lord Sithów, Darth Sidious), przejął władzę w Republice i ustanowił się Imperatorem.
Republika była państwem demokratycznym, jednak pod koniec swego istnienia mocno przeżartym korupcją, co wywoływało niezadowolenie jej społeczności. Palpatine wykorzystał i umiejętnie podsycał te tendencje, doprowadzając do konfliktu o Naboo, powstania frakcji separatystów, a ostatecznie – do wybuchu Wojen klonów. Dzięki skutecznym intrygom, w trakcie działań wojennych pozbył się większości swoich przeciwników – zarówno politycznych, jak i należących do zakonu Jedi.
Ostateczne przekształcenie Starej Republiki w Imperium zostało pokazane w trzeciej części "Gwiezdnych wojen" – "". Wówczas to trwała już wojna domowa, wywołana przez Sithów, jednak Palpatine nie ujawnił jeszcze swojej prawdziwej tożsamości, udając zwolennika demokratycznego ładu Republiki i obarczając całą winą Hrabiego Dooku, lorda Sithów, będącego tak naprawdę jego oddanym agentem. Podczas gdy Zakon Rycerzy Jedi walczył z Separatystami, Darth Sidious omamił oraz oszukał młodego Anakina Skywalkera m.in. wizją spisku Jedi. Co w połączeniu z problemami osobistymi doprowadziło do tego, że przeszedł na ciemną stronę Mocy, stając się Darthem Vaderem i prawą ręką Mrocznego Lorda Sidiousa. W końcu Palpatine przestał ukrywać swoje prawdziwe zamiary – ogłosił, że Jedi są wrogami wolności i demokracji, a ład w Republice może przywrócić tylko on sam. Ogłosił powstanie Imperium i nakazał całkowite wyeliminowanie rycerzy Jedi (w czym pomógł rozkaz 66, który był posunięciem strategicznym, zaplanowanym i wdrożonym kilkanaście lat wcześniej). Przeżyć zdołali tylko nieliczni – wśród nich mistrz Yoda, ukrywający się na planecie Dagobah, Shaak Ti, potajemnie szkoląca Jedi, Obi-Wan Kenobi, który zamieszkał na Tatooine strzegąc małego Luke’a Skywalkera oraz A’Sharad Hett, który w przyszłości miał stać się Lordem Sithów znanym jako Darth Krayt.
Nowy Ład.
Natychmiast po stworzeniu Imperium Palpatine rozpoczął centralizację władzy. Kontrolę nad poszczególnymi planetami przejęli, nierzadko przy wsparciu Marynarki Imperialnej i Armii Imperialnej, wyznaczeni przez niego gubernatorowie, do sprawowania kontroli nad sektorami ustanowił urzędników zwanych Moffami. Stworzono hierarchiczny, podlegający bezpośrednio Imperatorowi aparat państwowy oparty na partii COMPNOR, siłach bezpieczeństwa (ISB) oraz wojsku (w szczególności szturmowcach). Celem zlikwidowania pozostałych przy życiu Jedi, Palpatine stworzył także Inkwizycję, w której znalazło się wielu związanych z nim Mrocznych Jedi. Organizacja ta miała też odnajdywać nowe osoby obdarzone możliwościami korzystania z Mocy i albo przeciągać je na ciemną stronę i przygotowywać do służby Imperatorowi, albo uśmiercać.
W związku z nadużyciami władzy przez Palpatine’a i jego podwładnych, wkrótce wybuchł bunt przeciwko Imperium. Zawiązano Sojusz dla przywrócenia Republiki, popularnie nazywany Rebelią. Wielką rolę w Rebelii odegrał Luke Skywalker i Leia Organa – dzieci Dartha Vadera. Walkę Rebeliantów przeciwko Imperium pokazano w klasycznej trylogii "Gwiezdnych wojen", obejmującej części czwartą, piątą i szóstą: ', ' i "". Pod koniec szóstej części Imperium ostatecznie upadło. Darth Vader przeszedł na jasną stronę Mocy i już jako Anakin Skywalker zabił Imperatora, samemu przypłacając to życiem. Wkrótce po zwycięstwie ogłoszono powstanie Nowej Republiki, państwa demokratycznego.
Rozpad.
Po upozorowaniu śmierci Palpatine’a o czym dowiadujemy się w części 9, Imperium uległo rozpadowi na liczne, często zwalczające się frakcje, co było spowodowane faktem, iż wielu z dotychczasowych dygnitarzy uważało się za prawowitych spadkobierców Imperatora. Władzę centralną nad kurczącymi się obszarami Imperium "lojalistów" sprawował początkowo Wielki Wezyr Sate Pestage, a następnie Ysanne Isard. W tym czasie kolejne terytoria odrywały się od metropolii, a ich nowi władcy zaczynali działać na własną rękę (np. Sprzysiężenie Pięciu Gwiazd, Zsinj). Dzięki postępującemu rozpadowi Imperium w roku 7 ABY siły republikańskie zdobyły Coruscant, a następnie stopniowo uzyskiwały coraz większą przewagę nad pozostałościami Imperium.
W roku 9 ABY błyskawiczną kontrofensywę rozpoczął Wielki Admirał Thrawn, jednak załamała się ona po jego śmierci. Następnie Coruscant zrujnowały siły odrodzonego w sklonowanym ciele Palpatine’a, dowodzącego działaniami wojennymi z planety Byss położonej w Głębokim Jądrze. Po pierwszych sukcesach jednak także i odrodzony Imperator został zepchnięty do defensywy i pokonany.
Krótko po tej przegranej wielu spośród mieszkańców Galaktyki zaczęło mówić o pozostającym organizmie państwowym już nie jako o Imperium, ale o Resztkach Imperium ().
Zawieszenie broni i pokój.
Do roku 19 ABY powierzchnia Imperium skurczyła się do ośmiu sektorów, którymi zarządzano z planety o kodowej nazwie Bastion, a Marynarka Imperialna, dowodzona przez admirała Pellaeona, liczyła zaledwie dwieście Gwiezdnych Niszczycieli. W tej sytuacji nawet intryga przygotowana przez Moffa Disrę ze współspiskowcami pozorującymi powrót Thrawna nie była w stanie zmienić sytuacji. Jeszcze w tym samym roku podpisano traktat pokojowy między Imperium a Nową Republiką.
Odrodzenie.
Przez wiele lat obszar Imperium ograniczał się do kilku sektorów galaktyki, a na jego czele nie było Imperatora. Inwazja Yuuzhan Vongów sprawiła, że Wielki Admirał Pelleaon połączył swoje siły z Nową Republiką, a później jej następcą – Sojuszem Galaktycznym. Po zakończeniu wojny Imperium powoli odbudowywało swe siły, dominującą siłą w galaktyce pozostawał jednak Sojusz. W roku 41 ABY na czele państwa stanął Jagged Fel, późniejszy Imperator i założyciel dynastii panującej przez następne dziesięciolecia. Imperium pod jej rządami pozostało państwem autorytarnym, ale bardziej otwartym, tolerancyjnym wobec przedstawicieli ras innych niż ludzie i powoli rosnącym w siłę.
Wojna i zamach stanu.
W roku 127 ABY intryga Nowego Zakonu Sithów doprowadziła do wybuchu wojny między Sojuszem a Imperium. Trzy lata później Sojusz został pokonany. Imperator Roan Fel zezwolił rycerzom Jedi na wycofanie się na planetę Ossus, jednak Sithowie sprzymierzeni z armią Imperium wkrótce zaatakowali planetę, dokonując masakry. Niedługo potem Darth Krayt dokonał zamachu stanu, przejmując władzę i tron na Coruscancie, nie udało mu się jednak zabić władcy. Roan Fel z wierną sobie częścią sił Imperium zajął Bastion i rozpoczął wojnę z uzurpatorem.

</doc>
<doc id="169540" url="https://pl.wikipedia.org/wiki?curid=169540" title="Gostyczyna">
Gostyczyna

Gostyczyna – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, w Kaliskiem, nad strugą Lipówka, ok. 7 km od Nowych Skalmierzyc, ok. 10 km od Kalisza.
Położenie.
Gostyczyna położona jest we wschodniej części gminy Nowe Skalmierzyce, przez wieś przebiega droga wojewódzka na odcinku Kalisz–Ołobok. Graniczy z Chotowem, Osiekiem, Śmiłowem, Lezioną, Strzegową, Żydowem oraz na niewielkim odcinku przez Prosnę z wsią Zadowice.
Przynależność administracyjna.
W latach 1954–1961 wieś należała i była siedzibą władz gromady Gostyczyna, po jej zniesieniu w gromadzie Skalmierzyce.
Historia.
Znana od 1294 jako wieś kościelna, wymieniana w źródłach m.in. jako "Gosthyczyna", "Gosticin". Drewniany kościół pw. św. Mikołaja w Gostyczynie istniał od XIII w., przebudowany w XVI w. na murowany.
Przy schyłku XV w. córka dziedzica Gostyczyny Zbigniewa Tęczyńskiego – Anna wyszła za mąż za księcia raciborskiego Mikołaja, wnosząc dobra gostyczyńskie w małżeństwo.
W 1579 wieś należała do Mikołaja Węgierskiego, a w 1618 była własnością Piotra Dunina.
Według "Słownika geograficznego Królestwa Polskiego" z 1881 w Gostyczynie było 12 domów i 127 mieszkańców a posiadłość liczyła 6 domów i 109 mieszkańców. W 1885 we wsi urodził się Jan Nepomucen Chrzan, późniejszy błogosławiony kościoła katolickiego oraz Józef Gembart, polski duchowny rzymskokatolicki, biskup pomocniczy gnieźnieński.
W miejscowości funkcjonuje Ochotnicza Straż Pożarna (OSP Gostyczyna).
Zabytki.
Obiekty wpisane do rejestru zabytków nieruchomych województwa wielkopolskiego:
Komunikacja publiczna.
Od 1 stycznia 2023 zlikwidowano linię nr 3D (Kaliskich Linii Autobusowych) oraz 20 (MZK Ostrów Wielkopolski).

</doc>
<doc id="169545" url="https://pl.wikipedia.org/wiki?curid=169545" title="Lasagne">
Lasagne

Lasagne (l.p. lasagna) (wym. w języku włoskim zapisana IPA: [laˈzaɲɲe]'), lazania – rodzaj makaronu w postaci dużych, prostokątnych płatów, a także danie przygotowywane na bazie tego makaronu.
Makaron jest uprzednio gotowany lub układany na sucho (gotowy, dostępny w sprzedaży) w prostokątnym naczyniu, na przemian z warstwami farszu. Następnie potrawa jest zapiekana. Farsz stanowią najczęściej warstwy sosu pomidorowego z mięsem, beszamelu i sera, układane do wyczerpania składników. Zdarzają się przepisy na wersje wegetariańskie i na słodko. Danie podawane jest na gorąco. Potrawa ta pochodzi z Włoch.
Najbardziej popularne klasyczne odmiany to:

</doc>
<doc id="169546" url="https://pl.wikipedia.org/wiki?curid=169546" title="Kloster (Insel Hiddensee)">
Kloster (Insel Hiddensee)

Kloster – dzielnica gminy Insel Hiddensee w Niemczech (urząd West-Rügen, powiat Vorpommern-Rügen, Meklemburgia-Pomorze Przednie) położona w północnej części wyspy Hiddensee. 
We wsi w l. 1296-1536 istniał cysterski klasztor Hiddensee, od którego wieś nosi swą nazwę – w języku niemieckim "Kloster" oznacza klasztor. Ufundowany przez księcia rugijskiego Wisława II początkowo funkcjonował jako klasztor św. Mikołaja (niem. "Kloster St. Nikolaus") i był filią klasztoru Neuenkamp z Franzburga (1231) – filii pierwszego na ziemiach niemieckich opactwa cysterskiego Altenkamp (1123).
Sekularyzowany wskutek decyzji sejmu trzebiatowskiego o wprowadzeniu reformacji na Pomorzu. Pozostałości zabudowań zostały zniszczone podczas działań wojny trzydziestoletniej. Jedynym zachowanym budynkiem jest kościół Inselkirche Hiddensee z r. 1332 stojący w północnej części dawnego opactwa. 
W roku 1912 Gerhart Hauptmann po otrzymaniu nagrody Nobla w dziedzinie literatury podążając za ówczesną modą na Rugię nabył we wsi jeden z domów, w którym obecnie mieści się muzeum jego imienia. Zgodnie ze swoją ostatnią wolą pisarz został pochowany w 1946 roku na tutejszym wiejskim przykościelnym cmentarzu choć ostatnie lata życia spędził w rejonie Karkonoszy (zmarł w Jagniątkowie, obecnie dzielnicy Jeleniej Góry). 
We wschodniej części wsi znajduje się mały port pasażerski obsługujący lokalny ruch turystyczny do Schaprode i Stralsundu a po zachodniej stronie wyspy ciągnie się 8-kilometrowa plaża.

</doc>
<doc id="169549" url="https://pl.wikipedia.org/wiki?curid=169549" title="Związek Myanmar">
Związek Myanmar



</doc>
<doc id="169551" url="https://pl.wikipedia.org/wiki?curid=169551" title="Język simski">
Język simski



</doc>
<doc id="169552" url="https://pl.wikipedia.org/wiki?curid=169552" title="Lukrecja Borgia">
Lukrecja Borgia

Lukrecja Borgia (ur. 18 kwietnia 1480 w Subiaco, zm. 24 czerwca 1519 w Ferrarze) – córka kardynała Rodriga Borgii, późniejszego papieża Aleksandra VI, księżna Ferrary.
W 1493 została wydana za mąż za Giovanniego Sforzę, pana na Pesaro. Małżeństwo zostało unieważnione w 1497. W następnym roku poślubiła Alfonsa Aragońskiego, królewicza neapolitańskiego. Drugi mąż Lukrecji zginął zamordowany prawdopodobnie na polecenie jej brata, Cezara. W 1503 wyszła za mąż po raz trzeci, za Alfonsa I d’Este, księcia Ferrary. Pod nieobecność męża zajmowała się zarządem państwa. Znana była jako m.in. protektorka artystów.
Przez dłuższy czas była owiana złą sławą, przypisywano jej kazirodcze stosunki z ojcem i bratem Cezarem. W związku z tym stała się popularną bohaterką utworów literackich, a później także filmowych. W II połowie XIX w. jej postać została zrehabilitowana przez historiografię.
Życiorys.
Pochodzenie.
Przyszła na świat jako córka kardynała Rodriga Borgii i jego kochanki Vannozzy Cattanei. Miała trzech rodzonych braci: Cezara, Juana i Jofrégo. Starszym przyrodnim rodzeństwem Lukrecji byli Pedro Luis książę Gandii, Girolama, Laura Orsini i Isabella, żona Pietra Matuzziego. Młodszym przyrodnim bratem Lukrecji był Rodrigo, urodzony w 1502 lub 1503.
Lukrecja używała herbu Borgia-Doms, który odróżniał linię Borgiów, do której należał jej ojciec od linii papieża Kaliksta III. Herb ten przedstawia na tarczy dwudzielnej w słup w polu prawym złotym byka Borgiów, w polu lewym trzy pasy złote i trzy błękitne lub czarne rodu Doms (Oms).
Narodziny.
Lukrecja urodziła się 18 kwietnia 1480. Nie jest znane jej miejsce urodzenia. Przypuszcza się, że było to Subiaco. Pojawiły się też poglądy, jakoby przyszła na świat w Rzymie albo w Hiszpanii.
Edukacja i plany małżeńskie.
Dzieciństwo spędziła w Rzymie; przypuszcza się, że w klasztorze dominikanek pod wezwaniem św. Sykstusa przy Via Appia i w domu swojej krewnej Adriany de Mila. Nie wiadomo wiele na temat edukacji Lukrecji; pewne jest, że posługiwała się biegle językiem włoskim i katalońskim. Poza tym znała francuski i łaciński oraz słabo grecki. Lukrecja uczyła się też muzyki, rysunku i haftowania.
26 lutego 1491 została zaręczona z hiszpańskim szlachicem, don Cherubinem (Querubinem) Juanem de Centelles. Zgodnie z umową w ciągu roku miała się udać do Hiszpanii i w ciągu następnych sześciu miesięcy poślubić narzeczonego. Do małżeństwa nie doszło, a niedługo potem Lukrecja została zaręczona z innym Hiszpanem, don Gasparem d’Aversa, hrabią Procida.
W 1492 ojciec Lukrecji został papieżem (jako Aleksander VI) i rozpoczął rozmowy na temat ślubu córki z Giovannim Sforzą, hrabią Corignola, panem na Pesaro. Zwolennikiem tej kandydatury był krewny Giovanniego, kardynał Ascanio Sforza. Małżeństwo ze Sforzą miało umocnić sojusz papieża z jego krewnym, Ludovikiem Sforzą, władcą Mediolanu, i Karolem VIII, królem Francji. Na wieść o rozmowach na ten temat do Rzymu przybył Gaspar d'Aversa, jednak za cenę 3 tysięcy dukatów zgodził się rozwiązać umowę w sprawie poślubienia Lukrecji.
Małżeństwo z Giovannim Sforzą.
2 lutego 1493 w Rzymie Lukrecja poślubiła per procura Giovanniego Sforzę, którego reprezentował Niccoló de Saiano. W tym czasie rozeszły się pogłoski, że papież zamierza wydać córkę za mąż za hrabiego Prada. Część historyków posądzała papieża o prowadzenie podwójnej gry; w świetle nowszych badań okazało się to wybiegiem Aleksandra VI, mającym zmylić przeciwników małżeństwa Giovanniego i Lukrecji.
12 czerwca 1493 w Rzymie odbył się ślub córki papieża i pana na Pesaro. Małżeństwo to nie zostało od razu skonsumowane; przypuszcza się, że było to spowodowane wiekiem panny młodej. Sforza wyjechał z Rzymu na początku sierpnia 1493. W połowie września ustalono, że w połowie października Giovanni miał wrócić do Rzymu, celem skonsumowania małżeństwa. Pan na Pesaro przybył jednak po 10 listopada.
8 czerwca 1494 Lukrecja przybyła do Pesaro, gdzie czekał już na nią mąż. Rok później, w czerwcu 1495, wróciła do Rzymu, a cztery miesiące później dołączył do niej Sforza. W marcu 1496 pan na Pesaro opuścił stolicę Państwa Kościelnego, by wrócić – na żądanie papieża – w styczniu 1497. W tym czasie papież był niechętny Sforzom. W Wielki Piątek 1497 Giovanni uciekł z Rzymu. Według kronikarzy Pietra Marzetta i Bernarnda Monaldiego Lukrecja, dowiedziawszy się, że jej rodzina planuje zamordowanie Giovanniego, ostrzegła go, co skłoniło pana na Pesaro do ucieczki. Część badaczy wątpi w prawdziwość tych relacji.
Z Pesaro Giovanni Sforza odmawiał powrotu do Rzymu i domagał się, by przysłano mu żonę. W odpowiedzi papież Aleksander VI rozpoczął starania o unieważnienie małżeństwa córki. Papież dopiął celu 22 grudnia 1497, oficjalnie z powodu nieskonsumowania małżeństwa.
6 czerwca 1497 Lukrecja schroniła się w klasztorze dominikanek San Sisto. W czasie tego pobytu nawiązała romans z Pedrem Caldesem (Calderonem) zwanym Perrotto, jednym z domowników i posłańców papieża. W lutym 1498 Perrotto został zapewne utopiony w Tybrze na polecenie Cezara Borgii.
Małżeństwo z Alfonsem d’Aragon.
Jeszcze w czasie, kiedy małżeństwo Lukrecji i Giovanniego Sforzy nie zostało rozwiązane, o jej rękę starał się Antonello Sanseverino, syn księcia Salerno. Kolejnymi kandydatami na męża Lukrecji byli Francesco Orsini książę Graviny, Appiani pan na Piombino, Ottaviano Riario (syn Cateriny Sforzy) i Alfons Aragoński, książę Bisceglie, naturalny syn Alfonsa II, króla Neapolu.
Borgiom zależało najbardziej na tej ostatniej kandydaturze. Ostatecznie w lipcu 1498 w Rzymie Alfonso poślubił Lukrecję. Kolejny rok przyniósł zacieśnienie stosunków między papieżem a Francją przeciwko Mediolanowi, sprzymierzonemu z kolei z królestwem Neapolu. 2 sierpnia 1499 Alfonso, uświadomiony przez kardynała Ascania Sforzę, uciekł z Rzymu, ścigany przez ludzi papieża. Rozpaczającą po ucieczce męża Lukrecję papież próbował pocieszyć, mianując ją gubernatorem Spoleto i Foligno. Niedługo potem pertraktacje między papieżem a Ferrantem, królem Neapolu, doprowadziły do tego, że 14 października 1499 Alfonso, w towarzystwie żony, powrócił do Rzymu, gdzie 1 listopada Lukrecja urodziła syna, któremu nadano imię Roderyk po dziadku macierzystym. Chrzciny zaszczycili kardynałowie oraz posłowie obcych państw, w tym reprezentanci królów Anglii i Neapolu, a ojcami chrzestnymi dziecka zostali biskup Capaccio Ludovico Podocatharo (Podocathor) i biskup Modeny Giovanni Battista Ferrari.
Cezar Borgia, brat Lukrecji, dążył do zacieśnienia więzów z Francją i zupełnego zerwania z Neapolem. 15 lipca 1500 ludzie Cezara próbowali zamordować Alfonsa – książę Brisceglie jednak przeżył. Lukrecja czuwała przy mężu, by nie stało mu się nic złego. 18 sierpnia 1500 do komnaty Alfonsa wpadł Corella don Michelle zwany Micheletto, zaufany Cezara, i aresztował wszystkich ludzi księcia Brisceglie. Lukrecja i jej szwagierka Sancia żądały ich uwolnienia. Micheletto oświadczył, że otrzymał takie rozkazy i że obie mogą się udać do komnaty papieża, by uzyskać zgodę na uwolnienie więźniów. Kiedy Lukrecja i Sancia wybiegły z komnaty, Micheletto udusił Alfonsa.
Opłakująca męża Lukrecja wyjechała na jakiś czas do Nepi.
Małżeństwo z Alfonsem d’Este.
Już we wrześniu 1499 o rękę Lukrecji starał się Louis de Ligny, krewny francuskiego króla Ludwika XII. Później pertraktacje w tej sprawie podejmowali Ottavio Colonna i Francesco Orsini, książę Graviny. Wdowa po Alfonsie d’Aragon odrzuciła kandydaturę Orsiniego słowami: „Ponieważ moim mężom źle się wiedzie”.
W lutym 1501 kardynał Giambattista Ferrari, ojciec chrzestny syna Lukrecji, zaproponował Ercolemu d’Este, księciu Ferrary, małżeństwo jego dziedzica z Lukrecją. Aleksander VI w czasie toczonych negocjacji zamanifestował, jak wysoko ceni córkę, powierzając jej we wrześniu 1501 całkowitą władzę nad Watykanem, kiedy sam udawał się na objazd kościelnych terytoriów. Władca Ferrary wymusił na papieżu wielki posag – 100 tysięcy dukatów, zamki Cento i Pieve, klejnoty i inne przedmioty wartości 75 tysięcy dukatów, a także obniżenie rocznej daniny Ferrary na rzecz papiestwa (z 4 tysięcy dukatów do stu), inwestyturę księstwa Ferrary dla wszystkich potomków Lukrecji i Alfonsa oraz stanowisko archiprezbitera bazyliki Świętego Piotra dla Ippolita d’Este, młodszego brata Alfonsa. 26 sierpnia 1501 w Watykanie podpisano kontrakt ślubny.
31 sierpnia 1501 w apartamencie Cezara miała odbyć się orgia zwana tańcem na kasztanach; w uczcie oprócz papieża miała brać udział także Lukrecja. O takim zdarzeniu nie wspominają skrupulatni i dokładni w swoich relacjach wysłannicy księcia Ferrary, przebywający w tym czasie w Rzymie. Pisze o tym jednak Burcardo i inni współcześni. Część badaczy skłania się do uznania tej relacji za prawdziwą, inni odmawiają jej wiarygodności.
30 grudnia 1501 w Rzymie odbył się ślub per procura Lukrecji i Alfonsa d’Este; tego ostatniego zastępował młodszy brat Ferrante. 6 stycznia 1502 opuściła Rzym. 2 lutego w Ferrarze poślubiła Alfonsa. Pierwsze miesiące trzeciego małżeństwa upłynęły Lukrecji na targowaniu się z teściem co do sumy przeznaczanej na utrzymaniu jej dworu – Ercole proponował 10 tysięcy dukatów rocznie, którą to kwotę Lukrecja uważała za niską. Ostatecznie Ercole zgodził się na kwotę 12 tysięcy dukatów.
W sierpniu i wrześniu 1502 w czasie ciąży stan zdrowia córki papieża pogorszył się. 5 września urodziła martwą dziewczynkę. 13 września napisała kodycyl do testamentu z legatem na rzecz syna Rodriga di Bisceglie. Później nastąpiła poprawa.
Pod koniec 1502 na dworze w Ferrarze zjawił się poeta Pietro Bembo, którego wkrótce z Lukrecją połączyło uczucie. Romans zakończył się wiosną 1505, jednak korespondowali ze sobą do 1517. Po odjeździe Bemba księżnę Ferrary połączyła więź z Ludwikiem Gonzagą, margrabią Mantui. Rolę pośrednika między nimi spełniał Ercole Strozzi. Gdy Ercole został zamordowany w czerwcu 1508, jego rolę przejął brat, Lorenzo. Stała korespondencja między Gonzagą a Lukrecją zanikła w 1513.
25 stycznia 1505 zmarł Ercole i Alfonso d’Este został władcą Ferrary; w ten sposób Lukrecja została księżną. Pod nieobecność męża w 1512 sprawowała rządy wspólnie ze swoim szwagrem, kardynałem Ippolitem. Także w czasie obecności męża udzielała się w rządach; zwłaszcza zajmowała się rozpatrywaniem suplik poddanych.
W 1518 wstąpiła do trzeciego zakonu franciszkańskiego; zaczęła pod książęcymi szatami nosić włosienicę. Zaczęła często przystępować do komunii. Na początku 1519 wysłała do papieża Leona X list z prośbą o specjalne błogosławieństwo, którego papież jej udzielił.
15 czerwca 1519 urodziła swoje ostatnie dziecko, córkę Izabelę Marię.
Śmierć i pochówek.
Lukrecja Borgia zmarła dziewięć dni później na skutek gorączki połogowej.
Księżna Lukrecja została pochowana w ferraryjskim klasztorze klarysek pw. Bożego Ciała ("Corpus Domini", niekiedy zwany "Corpus Christi"). Konwent odgrywał bardzo ważną rolę w życiu rodu Estów, a w okresie panowania Herkulesa I oraz jego następców stał się miejscem pochówku najważniejszych członków rodziny panującej. Jej ciało złożono obok teściowej Eleonory i syna Alessandra. Później obok Lukrecji zostali pochowani jej córeczka Izabela Maria i mąż Alfons.
Potomstwo.
Według relacji współczesnych Lukrecja miała dziecko z Pedrem Caldesem (Calderonem). Urodziło się ono w marcu 1498.
Identyfikuje się je jako Giovanniego Borgię, który jako trzyletnie dziecko w sierpniu 1501 otrzymał inwestyturę księcia Nepi. Według pierwszej bulli papieskiej z 1 września 1501 był synem Cezara Borgii i nieznanej kobiety wolnego stanu; według drugiej bulli z tego samego dnia ojcem Giovanniego był papież, a matką nieznana kobieta wolnego stanu.
Część badaczy odrzuca taką identyfikację, inni wskazują na szereg przesłanek wskazujących na identyfikację, jak m.in. zbieżność dat urodzenia, uregulowanie sytuacji Giovanniego krótko przed wyjazdem Lukrecji do Ferrary, troska Lukrecji o dziecko, równy podział dóbr dokonany przez Lukrecję między jej syna Rodriga a Giovanniego.
W małżeństwie z Alfonsem d’Aragon była dwukrotnie w ciąży. 9 lutego 1499, będąc w drugim miesiącu, poroniła. Synem Alfonsa i Lukrecji był:
Z małżeństwa z Alfonsem d’Este pochodzili:
Była babką Anny d’Este.
Historiografia.
Giorolamo Priuli, wenecki kronikarz, nazwał ją największą kurtyzaną Rzymu. Podobnie wypowiadał się o niej umbryjski kronikarz Matarazzo. Od czasów dzieła "Vita di Cesare" Tomasa Tomasiego z drugiej połowy XVI w., uzupełnionego później przez Gregoria Letiego, Lukrecja cieszyła się bardzo złą opinią.
Oskarżano ją m.in. o utrzymywanie kazirodczych stosunków z ojcem oraz braćmi, Juanem i Cezarem. Informacje na ten temat przekazali m.in. Marino Sanudo w swoich "Diari", Domenico Malipiero w "Annali Veneti", umbryjski kronikarz Matarazzo, Francesco Guicciardini, epigramatycy Giovanni Pontano, Jacopo Sannazaro, Evangelista Capodiferro i inni. Opierali się jedynie na pogłoskach i pogląd o kazirodczych związkach łączących Lukrecję z jej braćmi jest odrzucany przez literaturę naukową. Papieża Aleksandra VI o stosunki seksualne z córką oskarżał jego zięć, Giovanni Sforza. Jak pisze włoska badaczka Maria Bellonci, 
Postać Lukrecji zaczęto rehabilitować w drugiej połowie XIX wieku. W 1866 Giuseppe Campori opublikował w „Nuova Antologia” artykuł oparty na archiwaliach "Ofiara historii" ("Una vittima della storia"), z którego wyłoniła się inna postać Lukrecji. W 1874 ukazała się biografia córki Aleksandra VI autorstwa niemieckiego historyka Ferdinanda Gregoroviusa, opierającego się m.in. na archiwach Rzymu, Modeny i Mantui. Praca Gregoroviusa stała się punktem wyjścia do dalszych badań nad osobą księżnej Ferrary.
Sam Gregorovius stwierdził: "Nikt nie zechce uwierzyć, że Rzym i dwór papieski jej nie skaziły, ale jednocześnie nikt bezstronny i uczciwy nie może utrzymywać, że była winna przypisywanych jej nikczemnych czynów".
Również Ludwig von Pastor skłonny był rehabilitować Lukrecję, pisząc: "Choć uznajemy, że nie uchroniła się przed zapowietrzonym oddechem zdeprawowanego środowiska, w którym żyła, to trzeba stwierdzić, że nie była taką bestią, jaką ją przedstawiała część oszczerczej i goniącej za sensacją historiografii".
Lukrecja w literaturze, sztuce i kulturze popularnej.
Poezja renesansowa.
W 1493 Serafin Aquilano napisał dla Lukrecji sielankę, a Antonio Flaminio łaciński wiersz.
Maddaleni Capodiferro w jednych epigramatach chwali Lukrecję (podobnie jak i pozostałych Borgiów), a w innych zarzuca jej kazirodcze stosunki z najbliższymi. W 1507 ukazały się drukiem dwa tomiki wierszy dedykowanych Lukrecji; ich autorem był Marcello Filosseno.
Wiersze z okazji uroczystości weselnych Lukrecji i Alfonsa d’Este pisali Celio Calcagnini, Niccoló Maria Panizzato i Ariosto. Na początku 1502 nieznany bliżej hiszpański poeta poświęcił wiersz Lukrecji i jej dwórkom. Tomik wierszy księżnej Ferrary poświęcił także Lodovico Bonaciolo.
O swojej miłości do córki papieża zapewniał w swoich utworach Bernardo Accolti. Skierował do niej wiersz miłosny Evangelista Capodiferro. Bembo, kochanek Lukrecji, poświęcił jej "Ascolani", rozważania i wiersze na temat miłości, a Giorgio Robuto Alessandrino poemacik w 1505 lub 1506. Lukrecja pojawia się w epigramach Ercola Strozziego. Jacopo Caviceo zadedykował jej powieść "Pielgrzym".
Opera.
Na kanwie plotek i faktów z życia Lukrecji powstała opera pt. "Lucrezia Borgia" Gaetano Donizettiego do libretta Felice Romaniego na podstawie sztuki Wiktora Hugo. Wystawiono ją po raz pierwszy w 1833 w Mediolanie, prapremiera polska odbyła się w 1843 w Warszawie.
Powieści i dramaty.
Lukrecja pojawia się w "The Shame of Motley", powieści Rafaela Sabatiniego (1908). Pojawia się w dramacie Adolfa Nowaczyńskiego "Cezar i Człowiek" (1937). Jest też jedną z bohaterek powieści Mario Puzo pt. "Rodzina Borgiów". Występuje też w "Mirror, Mirror", powieści z elementami fantasy autorstwa amerykańskiego pisarza Gregory’ego Maguire’a (2003).
Filmy i seriale telewizyjne.
W niemieckim filmie "Lukrecja Borgia" z 1922 w tytułową bohaterkę wcieliła się Liane Haid, a we francuskim dramacie historycznym z 1953 pod tym samym tytułem – Martine Carol. W "Opowieściach niemoralnych" w reżyserii Waleriana Borowczyka (francuski tytuł oryginalny "Contes immoraux"; 1974), w czwartej i ostatniej noweli wchodzącej w skład tego filmu, zagrała ją Florence Bellamy. Powstał również trzysezonowy serial o całej rodzinie Borgiów pod tytułem "Rodzina Borgiów". W rolę Lukrecji wcieliła się Holliday Grainger.
Gry.
Postać Lukrecji Borgii pojawia się w grze .
Lukrezia Borgio wspomniana jest również w piosence Edyty Geppert "Lukrezia Borgio."

</doc>
<doc id="169553" url="https://pl.wikipedia.org/wiki?curid=169553" title="CIRCEOS">
CIRCEOS

CIRCEOS (wł. "Centro Interuniversitario per la Ricerca e la Cooperazione con l'Europa Orientale e Sud-orientale") – Miedzyuniwersyteckie Centrum Badań i Współpracy ze Wschodnią i Południowowschodnią Europą. Organizacja mająca na celu wymianę badań oraz naukowców i studentów między krajami Europy Wschodniej i Południowej.
Do organizacji wchodzą: Albania, Chorwacja, Czarnogóra, Czechy, Grecja, Łotwa, Macedonia, Polska, Rosja, Rumunia, Serbia, Słowacja, Ukraina, Węgry i Włochy.
Centrum ma swoją siedzibę w Uniwersytecie w Bari.
Z Polski w Centrum działają:

</doc>
<doc id="169557" url="https://pl.wikipedia.org/wiki?curid=169557" title="Geografia Afryki">
Geografia Afryki

Afryka – drugi pod względem powierzchni kontynent, zajmujący ok. 1/5 powierzchni lądów na Ziemi. Całkowita jego powierzchnia wynosi około 30 368 609 km2. Słabo rozwinięta linia brzegowa, przybrzeżne wyspy to ok. 5% powierzchni. Od największego kontynentu - Azji oddziela ją Kanał Sueski położony na terenie Egiptu, natomiast od Europy – wąska Cieśnina Gibraltarska.
Najdalej wysunięty na południe punkt to Przylądek Igielny, na zachód Przylądek Almadi, na północ Ras al-Ghiran, zaś na wschód Raas Xaafuun.
Ukształtowanie powierzchni.
Większą część Afryki stanowią wyżyny; średnia wysokość tego kontynentu to 660 m n.p.m. Najwyższy punkt stanowi szczyt Kibo osadzony w masywie Kilimandżaro (5896 m n.p.m.), zaś najniższy jezioro Asal (150 m p.p.m.). Na północnym zachodzie kontynentu leżą góry Atlas. Na wschodzie leży także Wyżyna Abisyńska. Między 26 a 18 równoleżnikiem leży Sahara. Przynależy do części zwanej Afryką Niską, obejmującą północną i środkową część kontynentu. Większą część Afryki Niskiej stanowią dwie kotliny, Zachodniosaharyjska oraz Środkowego Nigru. Najwyższe masywy górskie w Afryce Niskiej to Ahaggar i Tibesti, leżące w południowej części Sahary.
Afryka Wysoka obejmuje obszar od Wyżyny Abisyńskiej po południowe krańce kontynentu. W Afryce Południowej główną część stanowi płaskowyż, z Kotliną Kalahari w centralnej części. Na południowym wschodzie znajdują się Góry Smocze, a na południu Góry Przylądkowe.
Wody.
Główne rzeki Afryki to Senegal, Nil, Kongo, Oranje i Zambezi. Do największych jezior należą Jezioro Wiktorii, Czad, Niasa, Wolta i Tanganika. 
Wyspy.
Afryka posiada słabo rozwiniętą linię brzegową. Największą wyspą wliczaną do tego kontynentu jest Madagaskar. Od Afryki oddziela go Kanał Mozambicki, w którym leżą wyspy Europa, Bassas da India i na północ od nich Juan de Nova. Na północny zachód od Madagaskaru leżą Komory, na zachód od nich Cosmoledo, Farquhar, na południe od nich Wyspy Agalega. Na wschód od Madagaskaru leży Reunion, na północny zachód od niego Rodrigues, zaś pomiędzy nimi Mauritius. Na północny wschód od Półwyspu Somalijskiego leży Sokotra, zaś na zachód od Przylądka Zielonego Wyspy Zielonego Przylądka. Przy centralnej części wschodniego wybrzeża Afryki leżą wyspy Pemba, Zanzibar i Mafia. Administracyjnie do Afryki przynależą także wyspy Czagos.
Klimat.
Afryka dzieli się na następujące strefy: 

</doc>
<doc id="169558" url="https://pl.wikipedia.org/wiki?curid=169558" title="Tarchały Wielkie">
Tarchały Wielkie

Tarchały Wielkie – wieś w Polsce położona w województwie wielkopolskim, w powiecie ostrowskim, w gminie Odolanów.
Położenie.
Położona nad rzeką Barycz, przy drodze wojewódzkiej 445, przy linii kolejowej 355 Ostrów Wielkopolski – Grabowno Wielkie, około 3 km na północ od Odolanowa i około 11 km na południe od Ostrowa Wielkopolskiego.
Wieś znajduje się częściowo na terenie Parku Krajobrazowego Dolina Baryczy oraz w całości na terenie Obszaru Chronionego Krajobrazu Wzgórza Ostrzeszowskie i Kotlina Odolanowska.
Historia.
Tarchały Wielkie występują w dokumentach co najmniej od 1271 roku. W tym roku Marcus, syn Lutogniewa z Tarchał w gronie innych szlachciców najechał i złupił wsie biskupa wrocławskiego w okolicy Milicza. W roku 1579 właścicielami Tarchał byli Jakub Boniński i Paweł Krakowski oraz Tarchalscy vel Tarchałowie herbu Zagłoba. W rękach tych ostatnich były jeszcze w XVII wieku. Wojciech i Szczęsny Tarchałowie posiadali 3 łany ziemi i 3 zagrodniki. Wioska była wsią szlachecką. W 1649 r. Tarchały kupił Bogusław Leszczyński herbu Zagłoba i włączył je w obręb dóbr Przygodzickich. W 1789 roku wieś liczyła 34 dymy i 314 mieszkańców. W późniejszych latach liczba ta uległa zmianie. W 1812 roku miejscowość liczyła już 35 dymów, ale tylko 300 mieszkańców. W 1858 r. Prusacy wybudowali szosę z Odolanowa do Ostrowa, dzisiejszą drogę wojewódzką nr. 445 Pod koniec XIX w. Tarchały rozdzielono na Tarchały Wielkie i Tarchały Małe. W 1909 roku przez Tarchały Wielkie przeprowadzono tory kolejowe, które łączą Ostrów Wielkopolski i Grabowno Wielkie. Wieś do 1932 roku leżała w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.
Nazwa wsi pochodzi od rycerza Dzierżysława Tarchała. 
Gaz ziemny.
Tarchały Wielkie są, obok Garek, jednym z głównych ośrodków wydobycia gazu ziemnego w województwie wielkopolskim.
Części wsi.
Zobacz też: Tarchały Małe, gromada Tarchały Wielkie, Tarchały Wielkie (przystanek kolejowy)

</doc>
<doc id="169560" url="https://pl.wikipedia.org/wiki?curid=169560" title="Europejskie Stowarzyszenie Uniwersytetów">
Europejskie Stowarzyszenie Uniwersytetów

Europejskie Stowarzyszenie Uniwersytetów, EUA (ang. European University Association) – organizacja skupiająca uczelnie z Europy.
W 2004 roku do EUA należało ponad 850 członków z 47 państw.
Głównym zadaniem organizacji jest ujednolicenie procesu kształcenia studentów oraz prowadzenia badań w ramach procesu bolońskiego.
EUA powstało w 2001 z połączenia Stowarzyszenia Uniwersytetów Europejskich ("Association of European Universities") i Konfederacji Konferencji Rektorów Unii Europejskiej ("Confederation of European Union Rectors’ Conference").

</doc>
<doc id="169561" url="https://pl.wikipedia.org/wiki?curid=169561" title="Europejska spółka akcyjna">
Europejska spółka akcyjna



</doc>
<doc id="169563" url="https://pl.wikipedia.org/wiki?curid=169563" title="Przymus adwokacko-radcowski">
Przymus adwokacko-radcowski



</doc>
<doc id="169567" url="https://pl.wikipedia.org/wiki?curid=169567" title="Pacyfik Dydycz">
Pacyfik Dydycz



</doc>
<doc id="169568" url="https://pl.wikipedia.org/wiki?curid=169568" title="Antoni Pacyfik Dydycz">
Antoni Pacyfik Dydycz



</doc>
<doc id="169572" url="https://pl.wikipedia.org/wiki?curid=169572" title="Przymus adwokacki">
Przymus adwokacki

Przymus adwokacki (przymus adwokacko-radcowski) – obowiązek zastąpienia strony przez fachowego pełnomocnika przy dokonywaniu określonej czynności procesowej albo w określonej fazie postępowania. Oznacza pozbawienie strony zdolności postulacyjnej. Celem jest zapewnienie skutecznej pomocy prawnej, w sytuacji sporządzenia pisma, które wymaga wiedzy specjalistycznej.
Przymus adwokacki funkcjonuje w różnym zakresie w różnych systemach prawnych. Zapewnia (przynajmniej teoretycznie) większy profesjonalizm w zachowaniu strony w procesie oraz podyktowane jest zasadami ekonomii procesowej (według uzasadnienia do projektu ustawy). Jego drugą stroną jest jednak częściowe utrudnienie stronie dostępu do sądu. By nie zamykać drogi sądowej osobom, których nie stać na poniesienie kosztów zastępstwa procesowego polski ustawodawca wprowadził możliwość złożenia wniosku o ustanowienie adwokata lub radcy prawnego z urzędu.
W polskim wymiarze sprawiedliwości przymus adwokacki występuje jako przymus adwokacko-radcowski i jest przewidziany – ogólnie rzecz biorąc – przy wnoszeniu nadzwyczajnych środków zaskarżenia do instancji kasacyjnej (przede wszystkim do Sądu Najwyższego. Przymus adwokacko-radcowski limituje także możliwość wnoszenia nadzwyczajnych środków zaskarżenia, tj. kasacji oraz wniosku o wznowienie postępowania.
Postępowanie cywilne.
W postępowaniu cywilnym przymus adwokacko-radcowski rozciąga się na całe postępowanie przed Sądem Najwyższym oraz na czynności procesowe związane z postępowaniem przed tym sądem podejmowane przed sądem niższej instancji (art. 87¹ § 1 Kodeksu postępowania cywilnego).
Oznacza to, że adwokat lub radca prawny musi sporządzić skargę kasacyjną, wnieść ją do sądu i reprezentować stronę w postępowaniu kasacyjnym. Dotyczy to odpowiednio także postępowania wszczętego na skutek zażalenia na postanowienie sądu drugiej instancji rozpoznawanego przez Sąd Najwyższy oraz rozpoznawanej przez ten sąd skargi o stwierdzenie niezgodności z prawem prawomocnego orzeczenia.
W poniższych sprawach przymus adwokacko-radcowski jest jednak wyłączony:
W postępowaniu grupowym powoda obligatoryjnie zastępuje adwokat lub radca prawny, chyba że sam wykonuje jeden z tych zawodów (art. 4 ust. 4 ustawy z dnia 17 grudnia 2009 r. o dochodzeniu roszczeń w postępowaniu grupowym).
W postępowaniu cywilnym w sprawach własności intelektualnej obowiązuje zastępstwo stron przez adwokatów, radców prawnych lub rzeczników patentowych. Nie dotyczy to spraw o wartości przedmiotu sporu poniżej 20 000 złotych. Sąd może ponadto zwolnić stronę z obowiązku tego zastępstwa.
Postępowanie karne.
W postępowaniu karnym przymus adwokacko-radcowski występuje w pięciu przypadkach:
Przymus adwokacko-radcowski jest tu jednak ograniczony tylko do tego, że kasacja, skarga, apelacja lub wniosek o wznowienie postępowania winny zostać sporządzone i podpisane przez adwokata lub radcę prawnego, o ile pochodzą od strony innej niż prokurator. W wypadku wniesienia pisma procesowego w sytuacji objętej przymusem adwokacko-radcowskim, stosowanie do treści art. 120 k.p.k. należy wezwać wnoszącego o uzupełnienie braków formalnych.
Postępowanie administracyjnosądowe.
W postępowaniu administracyjnosądowym przymus adwokacko-radcowski występuje w czterech przypadkach:
Przymus adwokacko-radcowski polega na tym, że skarga powinna zostać sporządzona przez adwokata lub radcę prawnego (w sprawach podatkowych także przez doradcę podatkowego, w sprawach z zakresu własności przemysłowej przez rzecznika patentowego).
Postępowanie przed Trybunałem Konstytucyjnym.
Przymus adwokacko-radcowski występuje w postępowaniu przed Trybunałem Konstytucyjnym w sprawach ze skargi konstytucyjnej. Zasada ta nie ma zastosowania, gdy sam skarżący jest notariuszem, prokuratorem, sędzią lub osobą posiadająca co najmniej stopień naukowy doktora habilitowanego w zakresie nauk prawnych.

</doc>
<doc id="169575" url="https://pl.wikipedia.org/wiki?curid=169575" title="Pajdokracja">
Pajdokracja

Pajdokracja, infantokracja – dosłownie: władza dzieci, z gr. "país („"dziecko”) oraz "kratós" („siła, władza”).
Termin ten ma pozytywne i negatywne znaczenia:
Jednym z rozpoznawalnych wizerunków z tego okresu był plakat Aleksieja Komarowa „Sejm dzieci” z 1923 roku, na którym z mównicy rozmawiają ledwie roczne dzieci, trzymając transparenty z żądaniem zdrowych rodziców i czystych pieluch.
Komentując paradoksalny temat tego plakatu (słowa i wypowiedzi polityczne w ustach dzieci wciąż niezdolnych do mówienia), Sara Weld [zauważa] metaforę dzieci jako marionetek w tym politycznym dramacie. Podkreśla w ten sposób efekt odwrotny: dorośli nie tylko nie oddali głosu dzieciom, ale poradzili sobie gorzej – zawłaszczyli ich głos. (z „Duch pedokracji w radzieckim teatrze”, Maslinsky K)

</doc>
<doc id="169579" url="https://pl.wikipedia.org/wiki?curid=169579" title="Michaił Chodorkowski">
Michaił Chodorkowski

Michaił Borisowicz Chodorkowski (ros. Михаил Борисович Ходорковский [mʲɪxɐˈil xədɐˈrkofskʲɪj]; ur. 26 czerwca 1963 w Moskwie) – przedsiębiorca rosyjski pochodzenia żydowskiego. Na początku 2004 r. był uważany za najbogatszego człowieka w Rosji. Były współwłaściciel Jukosu.
Kariera.
W dzieciństwie Michaił Chodorkowski pasjonował się chemią – skończył szkołę z rozszerzonym programem z chemii, a w 1981 r. został przyjęty do Moskiewskiego Instytutu Chemiczno-Technicznego im. D. Mendelejewa. W 1987 r. założył Naukowo-Techniczne Centrum Twórczości Młodzieży. Studiował, pracując jednocześnie w Instytucie Gospodarki Narodowej im. G. W. Plechanowa. Kierowane przez niego Centrum zaczęło importować towary z Zachodu, a w 1989 r. powołało do życia bank o nazwie Żyłsocbank, który następnie przemianowano na Menatep.
W 1992 r. został p.o. wiceministra paliw i energetyki. Na początku 1997 r. Menatep w drodze przetargu nabył 45% akcji upadającej państwowej spółki naftowej Jukos, za które zapłacił według różnych źródeł od 250 mln do 400 mln USD. Jukos był wówczas zadłużony na 3,5 mld USD. Menatep spłacił dług Jukosu w ramach transakcji kupna spółki. Na restrukturyzację i wyprowadzenie Jukosu z kryzysu potrzeba było 6 lat. Do 2003 Jukos przekształcił się w jednego z liderów światowego rynku energetycznego z kapitalizacją wynoszącą 40 mld USD. W kwietniu 2003 podpisano umowę o fuzji z inną rosyjską spółką Sibnieft, której większość akcji należała wówczas do Romana Abramowicza. Miał to być początek budowy wielkiego koncernu energetycznego Jukos-Sibnieft, czyli JUKSI. Koncern stałby się czwartym, pod względem wielkości wydobycia, prywatnym przedsiębiorstwem naftowym świata. Jednak w grudniu 2003, po aresztowaniu kierownictwa Jukosu, fuzja została przerwana.
W 2001 r. M. Chodorkowski założył charytatywną fundację Otwarta Rosja, w celu realizacji projektów w zakresie kultury i edukacji oraz rozwoju intelektualnego potencjału kraju.
Sprawa Jukosu.
Michaił Chodorkowski wielokrotnie krytykował politykę prezydenta Rosji, Władimira Putina.
25 października 2003 został oskarżony o nieprawidłowości przy prywatyzacji przedsiębiorstw i aresztowany. Powszechnie uważano, że Chodorkowski trafił do więzienia, bo otwarcie przeciwstawiał się Putinowi. Będąc w areszcie, zrezygnował z funkcji szefa koncernu Jukos. Znany dziennikarz Władimir Kara-Murza podkreśla, że początek „sprawy Jukos” zbiegł się w czasie z zamknięciem, w 2001 r., niezależnego kanału telewizyjnego, który należał do Bieriezowskiego, co miało być zaplanowanym działaniem.
W maju 2005 moskiewski sąd skazał Chodorkowskiego na 9 lat pozbawienia wolności i odbycie kary w kolonii karnej. Chodorkowski, podczas procesu, powiedział, że nie chce żyć jako emigrant polityczny – woli więzienie. We wrześniu 2005 Sąd Miejski w Moskwie obniżył karę do 8 lat. Chodorkowski został zesłany do uranowej kolonii IK-10 w Krasnokamiensku w obwodzie czytyjskim.
19 stycznia 2009 Chodorkowski został przeniesiony z więzienia na Syberii do aresztu śledczego w Moskwie, gdzie oczekiwał na kolejny proces, który rozpoczął się 3 marca. W tym procesie zostali uznani winnymi zarówno on, jak i Płaton Lebiediew.
Działacze praw człowieka uważają, że jest to zemsta Kremla za próbę prowadzenia przez Chodorkowskiego i Jukos niezależnej polityki i krytykę polityki Putina.
31 maja 2011 roku Europejski Trybunał Praw Człowieka w Strasburgu uznał, że ani postępowanie karne, ani rozprawa sądowa w związku z aresztowaniem byłego szefa Jukosu Michaiła Chodorkowskiego w 2003 roku nie nosiły znamion procesu politycznego. Tym samym sędziowie odrzucili skargę byłego właściciela koncernu Jukos przeciwko rosyjskiemu wymiarowi sprawiedliwości. Jednocześnie trybunał uznał, że rosyjski sąd orzekł wobec Chodorkowskiego zbyt wysoką grzywnę i zobowiązał władze Rosji do wypłacenia biznesmenowi 10 tys. euro za szkody moralne i 14,5 tys. kosztów sądowych.
20 grudnia 2013 roku został ułaskawiony przez prezydenta Rosji Władimira Putina i wypuszczony na wolność. Jeszcze tego samego dnia opuścił Rosję. Gest Putina odbierany był jako krok mający na celu złagodzenie międzynarodowej krytyki jego rządów przed rozpoczynającymi się 7 lutego 2014 roku zimowymi igrzyskami olimpijskimi w Soczi.
Życie prywatne.
Jego rodzice, Borys i Marina, byli inżynierami. Ojciec był rosyjskim Żydem.
Żonaty. Ojciec czwórki dzieci.

</doc>
<doc id="169580" url="https://pl.wikipedia.org/wiki?curid=169580" title="Koronka do Miłosierdzia Bożego (rzymskokatolicka)">
Koronka do Miłosierdzia Bożego (rzymskokatolicka)

Koronka do Miłosierdzia Bożego – modlitwa w Kościele rzymskokatolickim poświęcona tajemnicy Bożego Miłosierdzia, miłości Boga do grzeszników. Jak każda koronka, jest ona zbiorem modlitw powtarzanych określoną liczbę razy, liczonych przy pomocy paciorków, takich samych jak te, których używa się w różańcu. W centrum tej modlitwy znajduje się tajemnica misterium paschalnego: męki, śmierci i zmartwychwstania Jezusa Chrystusa.
Najbardziej rozpowszechniona koronka do Bożego Miłosierdzia została przekazana przez św. Siostrę Faustynę Kowalską.
Koronka św. Faustyny Kowalskiej.
Według siostry Faustyny Kowalskiej koronkę przekazał jej w objawieniu Jezus Chrystus w dniach 13 i 14 września 1935 roku w Wilnie. Jest ona jedną z praktycznych, modlitewnych dróg wprowadzenia w życie Kościoła orędzia o Bożym miłosierdziu, opisanego przez Siostrę w "Dzienniczku". Odmawiana indywidualnie i wspólnotowo wobec tak kontemplowanego Chrystusa, koronka ma pomóc chrześcijanom pojednać się z Bogiem, nawrócić się i otrzymać dar łaski, wzbudzającej w nich ufność do Boga. Jezus miał powiedzieć Faustynie, że "miłosierdzie jest największym atrybutem Boga" i jest większe niż Jego sprawiedliwość, ale też, że doczesność jest czasem odwoływania się do Bożego miłosierdzia, tak by przygotować się na dzień Sądu Ostatecznego, który będzie dniem sprawiedliwości. Koronka ma głęboki rys kapłański, gdzie wierni jako kapłani Nowego Przymierza, składają Bogu paschalną Ofiarę Baranka, jednej Osoby w dwóch naturach – boskiej i ludzkiej. By zachęcić ludzi do odmawiania tej koronki, Jezus miał obiecać udzielenie szczególnych łask tym, którzy podejmą tę modlitwę. Wszystkie obietnice Jezusa związane z "Koronką do Miłosierdzia Bożego" wymagają odmawiania tej modlitwy w postawie wiary i zaufania wobec Boga, pełnienia Jego woli oraz spełniania aktów miłosierdzia względem bliźnich.
Odpust.
Penitencjaria Apostolska wydała 12 stycznia 2002 akt, na mocy którego każdy wierny, który odmówi "Koronkę do Miłosierdzia Bożego" w kościele lub kaplicy w Polsce wobec Sakramentu Eucharystii, może uzyskać, pod zwykłymi warunkami, odpust zupełny. W przypadku „choroby lub innej słusznej racji nie może wyjść z domu, ale odmówi tę Koronkę z ufnością i pragnieniem miłosierdzia dla siebie oraz gotowością okazania go innym, to pod zwykłymi warunkami również uzyskuje odpust zupełny”.
Struktura koronki i jej sposób praktykowania.
Treść koronki.
Zgodnie z "Dzienniczkiem" św. Faustyny Kowalskiej, koronka wygląda następująco:
Na początku odmawia się:
Na dużych paciorkach (×1):
Na małych paciorkach (×10):
Na zakończenie hymn pochwalny na cześć Trójcy Świętej (×3):
Często na zakończenie koronki odmawia się również:
Nowenna.
Koronkę najczęściej odmawia się codziennie o godz. 15:00 – o tej godzinie wg Ewangelii Mateusza miał umrzeć Jezus Chrystus (Mt 27,45–50), a z jego boku wytrysnęła Krew i Woda (por. J 19,34–35). Według objawień św. Faustyny, Jezus poprosił, by koronkę odmawiać w formie nowenny, czyli przez dziewięć dni przed Niedzielą Miłosierdzia Bożego. Nowenna do Miłosierdzia Bożego ma zacząć się więc w Wielki Piątek.
Intencje poszczególnych dni:
Zasady odmawiania koronki.
Koronkę do Miłosierdzia Bożego powinno się zawsze odmawiać w formie liczby mnogiej nawet jeżeli modli się indywidualnie (np. "miej miłosierdzie dla nas", a nie – dla mnie). Nie powinno się także zmieniać jej treści.
Spór teologiczny.
Ks. prof. Wincenty Granat, były rektor Katolickiego Uniwersytetu Lubelskiego, stwierdził, że:
Na powyższe zarzuty ks. prof. Ignacy Różycki odpowiedział następująco:
Sformułowanie „Bóstwo” w Koronce do Miłosierdzia Bożego oznacza, że „ofiarujemy Ojcu nie samo Bóstwo Jezusa, lecz całą Jego Osobę, tzn. tak Jego Boską osobowość, jak i całe człowieczeństwo, złożone z ciała, krwi i duszy”.
Koronka na ulicach miast.
W 2007 roku na koncercie poświęconym świętej Faustynie – patronce Łodzi, zorganizowanym w Łodzi przez członków Franciszkańskiego Zakonu Świeckich i jezuitę o. Remigiusza Recława, gościł ks. Andrzej Kozakiewicz – kustosz sanktuarium Miłosierdzia Bożego w Białymstoku. Jego prośba o odmawianie "Koronki do Miłosierdzia Bożego" w intencji beatyfikacji ks. Michała Sopoćki – spowiednika św. Faustyny i "wielkiego apostoła Bożego Miłosierdzia", skierowana wówczas do łodzian, spotkała się z przychylnym przyjęciem. Grupa wiernych z łódzkiej parafii Najświętszego Imienia Jezus, zawiązana pod nazwą „Iskra Bożego Miłosierdzia”, postanowiła zorganizować publiczną modlitwę poza kościołami, na wielu ulicach miasta.
Po raz pierwszy "Koronkę do Miłosierdzia Bożego" grupy wiernych odmówiły w tej formie 28 września 2008 roku o godz. 15:00 przy 111 łódzkich skrzyżowaniach. W kolejnych latach zwyczaj ten rozprzestrzenił się do wielu miast na wszystkich kontynentach. W 2017 roku objął ponad 300 miast świata. W 2019 roku w "Koronce na ulicach miast" wzięli udział wierni w ponad 450 miastach świata.
Koronka w Każdym Domu.
Wydarzenie modlitewne rozpoczęte 21 marca 2020 r. Polega ono na codziennym odmawianiu "Koronki do Miłosierdzia Bożego" o godz. 15:00 w celu ustania epidemii Covid-19. W tej intencji modlą się koronką mieszkańcy ponad 2500 miast na świecie.
Koronka w muzyce.
Słowa koronki do Miłosierdzia Bożego stały się inspiracją dla kompozytorów. Swoje utwory w oparciu o tę modlitwę stworzyli m.in. Irena Pfeiffer (utwory: "Koronka do Miłosierdzia Bożego", "O Krwi i Wodo"), Maria Smętkiewicz (utwór: "Koronka do Miłosierdzia Bożego") czy Piotr Ziemowski (członek zespołu Siewcy Lednicy; utwór: "Koronka do Miłosierdzia Bożego Jamneńska").

</doc>
<doc id="169584" url="https://pl.wikipedia.org/wiki?curid=169584" title="WxWindows">
WxWindows



</doc>
<doc id="169598" url="https://pl.wikipedia.org/wiki?curid=169598" title="Administrator Danych Osobowych">
Administrator Danych Osobowych



</doc>
<doc id="169600" url="https://pl.wikipedia.org/wiki?curid=169600" title="Epos narodowy">
Epos narodowy

Epos narodowy, epopeja narodowa – utwór literacki (epos) o istotnym znaczeniu dla narodu lub grupy społecznej, przedstawiający jej dzieje w przełomowym momencie. Określenie to przyznawane jest zwykle jednemu dziełu literatury narodowej, które według materiałów historycznych czy tradycji ma najwierniej oddawać charakterystyczne dla epoki rysy narodu lub jego warstwy, osiągając jednocześnie wysoki stopień artyzmu.
Za pierwsze eposy narodowe uznano "lliadę" oraz "Odyseję" spisane przez Homera. Przedstawiają one historie herosów walczących z przeciwnościami losu. Polskim przykładem eposu jest "Pan Tadeusz" autorstwa Adama Mickiewicza, gdzie mamy do czynienia z historią okupowanego narodu, który widzi nadzieję na niepodległość w nadchodzących wojskach Napoleona.
Poniższa lista przedstawia spis eposów poszczególnych narodów wraz z ich czasem powstania. Wiele spośród nich było przekazywanych ustnie z pokolenia na pokolenie, zanim zostały spisane w formie literackiej.
Polskie eposy narodowe.
Polskie eposy narodowe mają swój początek od tłumaczenia Jerozolimy wyzwolonej Torquato Tasso przez Piotra Kochanowskiego w XVII wieku. Ze względu na częściową parafrazę stosowaną dla spolszczenia tekstu był on uważany za ważny prototyp dla przyszłych eposów. Pierwszą większą próbą stworzenia eposu narodowego była "Lechiada" Macieja Kazimierza Sarbiewskiego. Eposu poeta nigdy nie dokończył. Zachowała się tylko XI pieśń. Następnie Wacław Potocki napisał pierwszy polski epos narodowy – "Transakcję wojny chocimskiej". Utwór ten tworzony w latach 1669–1672 został jednakże wydany po raz pierwszy w 1850 roku. Pierwsze znane w Polsce polskie eposy narodowe to "Sobiesciada" (1686) Jędrzeja Ustrzyckiego i "Viennis" (1717) Jana Damascena Kalińskiego. Oba dotyczą zwycięstwa wiedeńskiego króla Jana III Sobieskiego. Ambitną, ale zapomnianą próbą była Jagiellonida Dyzmy Bończa-Tomaszewskiego.
Następnym polskim eposem narodowym będzie już "Pan Tadeusz" Mickiewicza. Do eposów polskich zalicza się również pastiszowa "Monachomachia" i "Antymonachomachia" Ignacego Krasickiego. W literaturze współczesnej Tomasz Różycki napisał również palinodię do "Pana Tadeusza" – "Dwanaście stacji". Umownie polskimi eposami narodowymi nazywa się także dzieła prozy polskiej – między innymi "Stara baśń" Józefa Ignacego Kraszewskiego i "Chłopi" Władysława Stanisława Reymonta. Określenia epos używa się także w odniesieniu do dzieł filmowych, będących przeważnie superprodukcjami, takich jak na przykład amerykański "Ben Hur"

</doc>
<doc id="169601" url="https://pl.wikipedia.org/wiki?curid=169601" title="Kościół Matki Bożej Królowej Polski w Krakowie (Arka Pana)">
Kościół Matki Bożej Królowej Polski w Krakowie (Arka Pana)

Kościół Matki Bożej Królowej Polski ("Arka Pana") – parafialny kościół rzymskokatolicki położony w Krakowie w Dzielnicy XVI Bieńczyce przy ulicy Obrońców Krzyża 1.
Historia.
Był to szósty, a pierwszy nowo zbudowany, kościół w robotniczej dzielnicy miasta Krakowa – Nowej Hucie. Powstał z inicjatywy ks. Józefa Gorzelanego w latach 1967–1977 według projektu architekta mgr. inż. Wojciecha Pietrzyka. Dach budowli upodabnia kościół nie tylko do arki, ale i do kaplicy w Ronchamp, projektu Le Corbusiera.
Historia powstania kościoła związana jest z obroną krzyża przez mieszkańców Nowej Huty w 1960, w miejscu gdzie pierwotnie miał stanąć kościół. Władze komunistyczne zezwoliły na budowę świątyni, jednak już w innym miejscu. 18 maja 1969 arcybiskup Krakowa, kard. Karol Wojtyła, wmurował kamień węgielny pochodzący z bazyliki św. Piotra na Watykanie i poświęcony przez papieża Pawła VI.
15 maja 1977 kard. Karol Wojtyła dokonał konsekracji kościoła, nadając mu wezwanie Matki Bożej Królowej Polski.
Kościół.
Budynek ma powierzchnię 1300 m² i może jednocześnie pomieścić ok. 6000 osób.
Nad świątynią góruje 70-metrowy krzyż – maszt, który stanowi również podstawę konstrukcyjną Arki Pana. Do kościoła prowadzi siedmioro drzwi – symbol siedmiu sakramentów świętych, do ołtarza wiedzie siedem stopni – symbol siedmiu darów Ducha Świętego.
Ołtarz wykuty został z jednolitego bloku marmuru karraryjskiego z Włoch i stylizowany jest na kształt płasko położonej dłoni. W tabernakulum, odlanym z brązu w kształcie kuli ziemskiej, którą otaczają stalowe pierścienie, iskrzy się kamień z Księżyca podarowany kardynałowi Karolowi Wojtyle przez papieża Pawła VI, który z kolei otrzymał go od załogi amerykańskiego statku Apollo 11. Według makroskopowej diagnozy „kamień z Księżyca” jest agregatem dużych kryształów pirytu, przyklejonym do fragmentu drobnokrystalicznej konkrecji zbudowanej z tego samego materiału. Na pewno nie jest to również agregat kryształów rutylu. W związku z tymi wynikami badań informacje o pozaziemskim pochodzeniu kamienia są raczej wątpliwe.
Na prawo od ołtarza zawieszony jest na dwóch stalowych linach wizerunek Matki Bożej będący wierną kopią obrazu w kościele w Zbarażu.
W środkowej części kościoła umieszczona jest monumentalna rzeźba pt. "„Z życia do życia”" – postać Chrystusa Ukrzyżowanego – autorstwa prof. Bronisława Chromego. Ściany boczne natomiast pokrywa Droga krzyżowa pędzla krakowskiego malarza, Mariusza Lipińskiego, wykonana w latach 1980–1983.
Darem katolików z Portugalii jest, umieszczona w specjalnej grocie, cudowna figura Matki Bożej Fatimskiej, której uroczysta koronacja odbyła się 13 września 1992.
W podziemiach kościoła znajduje się „Kaplica pojednania”, w której umieszczone są drewniane "„Piety polskie”" dłuta Antoniego Rząsy, a także niewielka figura Matki Bożej Pancernej, która została wykonana z kul wydobytych z ran żołnierzy II Korpusu walczących o klasztor na Monte Cassino.
Na stopniach schodów prowadzących do kościoła postawiono pomnik Jana Pawła II, który został odsłonięty przez kard. Stanisława Dziwisza w dniu 16 października 2009.
Organy.
Organy wykonała w 1979 niemiecka firma Rudolf von Beckerath Orgelbau z Hamburga. Instrument posiada 44 głosy w czterech sekcjach brzmieniowych, 3244 piszczałki, mechaniczną trakturę gry oraz elektryczną trakturę rejestrów wraz z pamięcią typu Setzer. Poświęcenia organów dokonał 25 listopada 1979 kardynał Franciszek Macharski.
Dzwony (Carillon).
Dzwony zawieszone na frontowej ścianie kościoła są darem katolików z Holandii i Belgii. O każdej pełnej godzinie (od 6:00 do 21:00) wydzwaniają melodie znanych pieśni kościelnych. Jest ich osiem, a ich nazwy pochodzą od imion najbardziej zasłużonych budowniczych świątyni:
Nagrody.
Kościół uhonorowano nagrodami:

</doc>
<doc id="169604" url="https://pl.wikipedia.org/wiki?curid=169604" title="Angkor">
Angkor

Angkor – współczesna nazwa stosowana do państwa Khmerów istniejącego w okresie od 802 do 1432 roku, nazywanego również Imperium Angkoru lub Imperium Khmerskim. Nazwa Angkor pochodzi od sanskryckiego słowa "nagara" – miasto ("nagara"&gt;"nokor"&gt;"angkor").
Nazwą tą określa się również zabytkowy kompleks miejski pozostały po dawnej stolicy Imperium Khmerskiego. We współczesnym języku khmerskim "angkor" oznacza "stolicę" albo "święte miasto" .
Imperium Khmerskie uważane jest za kontynuację Funanu (I wiek p.n.e. – VI wiek n.e.) i późniejszego królestwa Czenli (VII – VIII wiek), wcześniejszych państw istniejących na terenie Indochin w rejonie dolnego biegu Mekongu, i jest oficjalnie uznawane za państwo, z którego ukonstytuowało się dzisiejsze Królestwo Kambodży.
Kompleks zabytków Angkor tworzy duża liczba kamiennych budowli (miasta, zespoły świątynne, współczesny park archeologiczny) oraz tereny leśne i zbiorniki wodne, obejmujące obszar ponad 400 km², położony na północ od jeziora Tonle Sap, kilka kilometrów od Siem Reap w Kambodży.
Kompleks Angkor wpisany jest na listę światowego dziedzictwa kultury UNESCO i jest uważany za największe miasto na świecie w okresie sprzed rewolucji przemysłowej. Szacuje się, że zamieszkiwało go około miliona mieszkańców.
Historia.
Okres angkorski w historii Kambodży zaczyna się na przełomie VIII i IX w. n.e. od wyzwolenia kraju spod panowania najeźdźców z Jawy. W drugiej połowie VIII w. wschodnie Indochiny zostały najechane przez Jawajczyków, Czenla – położone w dolnym biegu Mekongu państwo Khmerów – zostało podporządkowane władzy jawajskiej dynastii Sailendra.
Według inskrypcji Sdok Kak Thom z 1053 r. wyzwoliciel – Dżajawarman II – przybył z miejsca określonego nazwą "Javâ" (według współczesnych historyków nie musi to być wyspa Jawa), wyparł okupantów i w 802 r. na górze "Mahendra" (obecnie Phnom Kulen) ogłosił się "cakravarti" – "król wszechwładny", a więc niezależny od dotychczasowych zwierzchników z Jawy. Przeprowadzona przy tym ceremonia religijna ustanawiała jednocześnie kult "devarāja" – "boga-króla". Dżajawarman II znany jest z tego, że kilkakrotnie przenosił swoją stolicę. Ostatecznie została nią "Hariharalaya" (obecnie Roluos) leżąca 13 km na wschód od Siem Reap.
Panujący w latach 889-900 Jaszowarman I przeniósł stolicę do Jaszodharapury (obecnie Phnom Bakheng), położonej ok. 7 km na północ od Siem Reap. Na początku XII w. król Surjawarman II zbudował w pobliżu świątynię Angkor Wat, będącą prawdopodobnie świątynią pośmiertną dla niego i jego przodków.
Po śmierci Surjawarmana II nastąpił okres wojen domowych zakończonych w 1181 r. koronacją zwycięzcy – Dżajawarmana VII. Nowy król rozszerzył swoje panowanie na większą część Indochin, od Morza Południowochińskiego do zachodnich wybrzeży półwyspu. Stolica została rozbudowana do niebywałych rozmiarów. Powstało otoczone murem miasto Angkor Thom oraz świątynie: Bajon, Ta Prohm, Preah Khan. Pochodząca z końca X w. świątynia-piramida Phimeanakas została przebudowana na pałac królewski, a przed nią zostały wybudowane monumentalne tarasy, przeznaczone do uroczystości państwowych.
Za rządów Dżajawarmana VII państwo khmerskie przeżywało okres największego rozkwitu. Dżajawarman VII kilometr od Angkor Wat założył nowe miasto – Angkor Thom, które zostało stolicą państwa. Po jego śmierci państwo stopniowo słabło. Pod koniec XIII w. na zachód od Angkoru zaczęli tworzyć swoje państwo Tajowie, wyparci z Junnanu przez zagony cesarza Kubilaja. W 1432 r., po najeździe tajskim, stolica państwa Khmerów została przeniesiona w okolicę dzisiejszego Phnom Penh. Datę tę uważa się za kończącą angkorski okres historii Kambodży.
Miasto Angkor, mimo że nie odgrywa już żadnej roli politycznej, nie wyludniło się. Europejska legenda o zaginionym, zarośniętym dżunglą mieście nie jest tylko legendą. Świadczą o tym pochodzące z późniejszych okresów reliefy, inskrypcje i inne elementy zabytków Angkoru, a także relacje docierających w te strony podróżników. W 1586 r. do Angkor dotarł kapucyn Antonio da Magdalena, a niedługo po nim inni portugalscy misjonarze: Marcello de Ribadeneyra, Gabriel de San Antonio, Antonio Dorta, Luys de Fonseca. Przypuszczali, że miasto mogło być dziełem Aleksandra Wielkiego lub spuścizną imperium rzymskiego.
W drugiej połowie XIX w., po sensacyjnej relacji Henri Mouhota, Indochiny opanowała gorączka poszukiwaczy skarbów. Wiele bezcennych zabytków wywieziono, a wiele też zdewastowano i bezpowrotnie zniszczono.
Bardziej cywilizowany okres eksploatacji skarbów Angkoru nastąpił po rozpoczęciu działalności przez Francuską Szkołę Dalekiego Wschodu (EFEO). Prace badawcze i konserwatorskie prowadzone są od początku XX w. do chwili obecnej. W konserwacji brały udział również polskie Pracownie Konserwacji Zabytków (świątynia Bajon). W czasie rządów Czerwonych Khmerów prace zostały wstrzymane, cudzoziemscy konserwatorzy wyrzuceni, a część dokumentacji zniszczona. Po upadku reżimu archeologowie stanęli przed zadaniem poukładania największych puzzli świata – budowli uprzednio rozebranych dla umożliwienia innych prac.
W roku 2011 podczas prac renowacyjnych odkryto na terenie świątyni Ta Prohm dwa kamienne posągi Buddy. Mają znaczne rozmiary, ale są uszkodzone i nie mają głów. Większy z posągów miałby wraz z głową ok. 3 metry wysokości. Posągi pochodzą zapewne z XII wieku i są największym odkryciem tego typu na tym stanowisku od lat 30. XX wieku.
Królowie dynastii Angkorskiej.
Ciągłość dynastii angkorskiej deklarują wszyscy późniejsi królowie Kambodży, łącznie z obecnie panującym królem J.W. Norodomem Sihamoni
Legendarne pochodzenie Imperium.
Legendarny rodowód Imperium Khmerskiego wywodzi się z historii o hinduskim księciu Preah Thongu, który został wygnany z Delhi przez swojego ojca. Objawiła mu się kobieta-wąż, córka króla węży Nagaradży i oczarowała go swoim swawolnym tańcem na piaszczystym brzegu. Preah Thong pojął ją za żonę, zaś Nagaradża podarował im nowy ląd, który wynurzył się z wody, by tam mogli założyć królestwo i zbudować świątynie. Ląd nazwany został Kambudżą.
Inna wersja tej legendy, pochodząca z inskrypcji odkrytej w Mỹ Sơn w Wietnamie, mówi, że nie był to książę lecz bramin Kaundinya, który poślubił nagę Somę, by dokończyć niezbędnego rytuału pozwalającego dostąpić mu świętości. Rzucił potem magiczną włócznią, a w miejscu, gdzie upadła, założył stolicę, w której jego księżycowy ród – Somavamsa – miał rządzić.
Mniej znana tradycja, wywodzi Khmerów ze związku maharadży Kambu z apsarą Merą. Zjednoczenie tych dwóch istot miało symbolizować założenie dwóch wielki ras: Suriavamsa – rodu słonecznego – oraz Somavamsa – rodu księżycowego. Warto również zwrócić uwagę, że synowie Kambu w języku khmerskim to Kambudża.
Religia.
Historia religii w starożytnej Kambodży charakteryzuje się od swoich początków trwałym synkretyzmem. Od czasów Funanu aż po XVII w. dwie wielkie religie Półwyspu Indyjskiego – braminizm i buddyzm – funkcjonowały w tym państwie na równorzędnych prawach. Przywiezione do Indochin najpóźniej w początkach naszej ery, znajdują równoczesne odzwierciedlenie w angkorskiej architekturze i epigrafii.
Królowie Khmerscy zazwyczaj okazywali niespotykaną nigdzie indziej tolerancję religijną, pozwalając swoim poddanym na praktykowania obydwu religii.
Najstarsze zabytki archeologiczne Angkoru mają charakter buddyjski. Sugerowałoby to, że buddyzm poprzedzał braminizm. Należy jednak zaznaczyć, że był to buddyzm Małej Drogi (hinajana). Mahajana – buddyzm Wielkiej Drogi – nie był bowiem popularnym kultem przed VII w. Dopiero w okresie angkorskim mahajana stała się popularnie wyznawanym kultem, równolegle z braminizmem, który ostatecznie zdeterminował religię Angkoru.
Pod koniec IX w., w okresie panowania Dżajawarmana II, ustanowiony został nowy kult, kontynuowany aż do schyłku Imperium. Był to kult Dewaradży – Króla-Boga – boskiego namiestnika władającego ziemią. Charakterystycznym elementem tego kultu są linga, związane z biofilnym aspektem Śiwy. Ten swoisty przywilej apoteozy nadawany był nie tylko królom, ale również członkom wysokich rodów. Pośmiertnie przyznawane imiona miały wskazywać boskie pochodzenie zmarłego władcy – każde bowiem związane było z jednym z bogów panteonu hinduskiego.
Również w tym aspekcie mamy do czynienia z charakterystycznym dla Angkoru synkretyzmem. Dżajawarman VII, który był wyznawcą buddyzmu, nie chcąc zakłócać ciągłości kultu Dewaradży, wprowadził kult Króla-Buddy – innymi słowy króla, będącego inkarnacją (wcieleniem) Buddy. Znalazło to odbicie w zabytkach. W centralnej świątyni Angkor Thom, Bajon, rozkazał wznieść na szczycie murów pomniki o czterech obliczach (element charakterystyczny dla hinduizmu), które jednakże wyobrażały twarz Dżajawarmana – Buddy.
Zabytki Angkoru.
Angkor Thom ~ Angkor Wat ~ Baksei Chamkrong ~ Banteay Kdei ~ Banteay Samre ~ Banteay Srei ~ Baphuon ~ Bajon ~ Chau Say Tevoda ~ East Baray ~ East Mebon ~ Kbal Spean ~ Khleangs ~ Krol Ko ~ Lolei ~ Neak Pean ~ Phimeanakas ~ Phnom Bakheng ~ Phnom Krom ~ Prasat Ak Yum ~ Prasat Kravan ~ Preah Khan ~ Preah Ko ~ Preah Palilay ~ Preah Pithu ~ Pre Rup ~ Spean Thma ~ Srah Srang ~ Ta Prohm ~ Ta Som ~ Ta Keo ~ Terrace of the Elephants ~ Terrace of the Leper King ~ Thommanon ~ West Baray ~ West Mebon

</doc>
<doc id="169610" url="https://pl.wikipedia.org/wiki?curid=169610" title="Jan Evangelista Purkyne">
Jan Evangelista Purkyne



</doc>
<doc id="169611" url="https://pl.wikipedia.org/wiki?curid=169611" title="Jan Ewangelista Purkyni">
Jan Ewangelista Purkyni



</doc>
<doc id="169613" url="https://pl.wikipedia.org/wiki?curid=169613" title="John Bardeen">
John Bardeen

John Bardeen (ur. 23 maja 1908 w Madison w stanie Wisconsin, zm. 30 stycznia 1991 w Bostonie) – amerykański fizyk doświadczalny i teoretyczny, podwójny noblista:
Teorię nadprzewodnictwa, uznawaną za jedną z najważniejszych w fizyce ciała stałego (zob. też fizyka materii skondensowanej), nazwano później teorią BCS od inicjałów nazwisk jej twórców. Podstawy teorii opublikowano w roku 1957 w czasopiśmie "Physical Review".
W 2023 roku Bardeen pozostaje jedyną osobą, która otrzymała dwie Nagrody Nobla w dziedzinie fizyki.
Życiorys.
Dzieciństwo i młodość.
Był synem Althei Harmer, projektantki wnętrz, i Charlesa R. Bardeena, profesora anatomii i dziekana w University of Wisconsin School of Medicine and Public Health. Matka zmarła, gdy miał ok. 12 lat (ojciec ożenił się powtórnie z Ruth Hames). 
Początkowo uczęszczał do University High School, a następnie do Madison Central High School, którą skończył w 1923, odbywając dodatkowy kurs radiotechniki na Uniwersytecie Wisconsin w Madison oraz podejmując dodatkowe prace w dziedzinie fizyki i matematyki. Po okresie pracy w dziale inżynierii Western Electric Company w Chicago uzyskał w roku 1928 stopień BS w dziedzinie elektrotechniki. W tej dziedzinie wykonywał na Uniwersytecie Wisconsin pracę magisterską jako asystent naukowy, opracowując, pod naukową opieką Leo J. Petersa, metody matematyczne, stosowane w czasie poszukiwań geofizycznych i badań promieniowania anten. Stopień magistra otrzymał w 1929. W tym czasie, dzięki kontaktowi z J.H. Van Vleckiem (Nobel 1977), zainteresował się problemami mechaniki kwantowej (kwantowa teoria pola, teoria pola krystalicznego).
Praca zawodowa.
W latach 1930–1933 współpracował nadal z Leo J. Petersem jako pracownik Gulf Research Laboratories (Gulf Oil Corporation) w Pittsburghu. Zajmował się budzącymi wówczas rosnące zainteresowanie nowymi możliwościami geofizycznych poszukiwań złóż ropy naftowej z wykorzystaniem pomiarów geomagnetycznych i grawimetrycznych.
W 1933 zrezygnował ze stanowiska w Gulf Lab i wrócił do fizyki matematycznej – do badań teoretycznych na Uniwersytecie w Princeton pod kierunkiem E. Wignera, rozpoczynającego prace w dziedzinie fizyki ciała stałego (w 1963 laureata Nagrody Nobla „za wkład w teorię jądra atomowego i cząstek elementarnych, a szczególnie za odkrycie i zastosowanie w tych teoriach podstawowych zasad symetrii”. Przed ukończeniem pracy doktorskiej otrzymał stanowisko "junior fellow" od Society of Fellows Uniwersytetu Harvarda, co dało mu możliwość udziału w latach 1935–1938 w pracach innych przyszłych noblistów: Van Vlecka i P.W. Bridgmana.
Po powrocie z Harwardu w 1938 otrzymał stanowisko "assistant professor" fizyki na Uniwersytecie Minnesoty. Stopień doktora otrzymał na Uniwersytecie w Princeton w 1939. W czasie II wojny światowej, w latach 1941-1945, był cywilnym pracownikiem "Naval Ordnance Laboratory" (NOL) w Waszyngtonie, gdzie zajmował się problemami radiolokacji i przeciwradiolokacji. Po wojnie, do emerytury w 1951, kierował grupą badawczą działającą w Bell Telephone Laboratories. W następnych latach był profesorem emerytowanym na Uniwersytecie Illinois oraz członkiem "Center for Advanced Study" (od 1959).
Wybrane publikacje.
Wybór publikacji za Davidem Pinesem "John Bardeen 1908–1991":
Nagrody, odznaczenia, tytuły i upamiętnienie.
Wybór według "Biographical or Historical Notes" w archiwum Uniwersytetu Illinois w Urbanie i Champaign.
Od 1991 przyznawana jest co trzy lata nagroda "John Bardeen Prize", co zostało zainicjowane na międzynarodowej konferencji "Materials and Mechanisms of Superconductivity" w Illinois. Nagroda jest sponsorowana przez Wydział Fizyki Uniwersytetu Illinois i przyjaciół Johna Bardeena.
Były student Johna Bardeena i pierwszy z jego doktorantów, Nick Holonyak Jr. (John Bardeen Chair) popularyzuje osiągnięcia swojego promotora, prowadząc seminaria, tj. 
Życie prywatne.
John Bardeen ożenił się w 1938 z Jane Maxwell, specjalistką biologiem. Mieli córkę, Elizabeth Ann (1944–2000) oraz dwóch synów: Jamesa (1939–2022) i Williama Allena (ur. 15 września 1941) – obydwaj zostali fizykami. 
Bardeen zmarł z powodu niewydolności serca (zawału). Został pochowany na Forest Hill Cemetery w Madison.

</doc>
<doc id="169618" url="https://pl.wikipedia.org/wiki?curid=169618" title="DNL">
DNL

DNL ("Dynamic Noise Limiter" - "dynamiczny ogranicznik szumów") – układ ograniczający szumy, opracowany przez firmę Philips do zastosowania w magnetofonach. Jego działanie polega na dynamicznej redukcji wysokich tonów, gdy ich poziom jest niewielki i mógłyby być zniekształcony przez szumy.

</doc>
<doc id="169619" url="https://pl.wikipedia.org/wiki?curid=169619" title="Seoul">
Seoul



</doc>
<doc id="169621" url="https://pl.wikipedia.org/wiki?curid=169621" title="Sŏul">
Sŏul



</doc>
<doc id="169622" url="https://pl.wikipedia.org/wiki?curid=169622" title="Harnasie">
Harnasie

Harnasie (op. 55) – balet-pantomima napisany przez Karola Szymanowskiego w latach 1923–1931. 
Jednoaktowy utwór składa się z dwóch obrazów i jest przeznaczony na głos tenorowy solo, chór mieszany i orkiestrę. Był komponowany do scenariusza pisarza Jerzego Mieczysława Rytarda. Jego libretto, współautorstwa Heleny Roj-Kozłowskiej, zaginęło przed ukończeniem kompozycji, toteż Szymanowski razem z Leonem Schillerem przygotowali nowe.
Balet opowiada historię dziewczyny porwanej przez górskich zbójników, która wkrótce zakochała się w ich harnasiu. Po powrocie do miasta została ona siłą wydana za mąż za bogatego gazdę, a następnie uprowadzona podczas wesela przez ukochanego.
7 marca 1929 Grzegorz Fitelberg poprowadził wykonanie koncertowe I obrazu w Filharmonii Warszawskiej. Symfoniczną prezentację II obrazu usłyszano 6 maja 1931 w Teatrze Wielkim w Warszawie. Premiera sceniczna odbyła się w Pradze 10 maja 1935. Słynną okazała się premiera paryska 27 kwietnia 1936 w Théâtre National de l'Opera, z udziałem Serge'a Lifara w roli choreografa i wykonawcy partii Harnasia. W Polsce cały balet po raz pierwszy wystawił Teatr Wielki w Poznaniu 9 kwietnia 1938.

</doc>
<doc id="169624" url="https://pl.wikipedia.org/wiki?curid=169624" title="Chungcheongnam">
Chungcheongnam



</doc>
<doc id="169625" url="https://pl.wikipedia.org/wiki?curid=169625" title="Chungchŏng Południowy">
Chungchŏng Południowy



</doc>
<doc id="169626" url="https://pl.wikipedia.org/wiki?curid=169626" title="Psiankowate">
Psiankowate

Psiankowate ("Solanaceae" Juss.) – rodzina roślin z rzędu psiankowców. Obejmuje 102 rodzaje liczące ok. 2460 gatunków. Występują one na wszystkich kontynentach z wyjątkiem okolic okołobiegunowych, przy czym największe zróżnicowanie jest w Ameryce Środkowej i Południowej, gdzie występują 63 rodzaje z ok. 1,2 tys. gatunków. Bardzo liczne gatunki występują także w tropikalnej Afryce, kilka rodzajów jest też endemicznych dla Australii. Rośliny te zasiedlają najróżniejsze siedliska od pustyń po wilgotne lasy równikowe. Wyróżniają się obecnością różnych alkaloidów. Do rodziny tej należy wiele ważnych roślin użytkowych. Przykładami roślin jadalnych są: ziemniak, pomidor, papryka, bakłażan, do popularnych używek należy tytoń szlachetny, stany odurzenia powoduje lulecznica i bieluń, wiele gatunków wykorzystywanych jest leczniczo lub jako rośliny magiczne (np. mandragora).
Systematyka.
Rodzina siostrzana w stosunku do powojowatych ("Convolvulaceae").
Podrodzina Schizanthoideae 
Podrodzina Goetzeoideae 
Podrodzina Duckeodendroideae 
Podrodzina Browallioideae /Cestroideae 
Podrodzina Schwenckioideae
Podrodzina Petunioideae 
Podrodzina Nicotianoideae 
Podrodzina Solanoideae 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Solananae" R. Dahlgren ex Reveal, rząd psiankowce ("Solanales" Dumort.), podrząd "Solanineae" Engl., rodzina psiankowate ("Solanaceae" Juss.)
Gromada okrytonasienne, klasa "Magnoliopsida", podklasa "Asteridae", rząd psiankowce ("Solanales"), rodzina psiankowate ("Solanaceae").
Gromada okrytonasienne, klasa "Magnoliopsida", podklasa jasnotowe ("Lamiidae"), nadrząd "Solananae", rząd psiankowce ("Solanales"), rodzina psiankowate ("Solanaceae").
Zastosowanie.
Niektóre gatunki są uprawiane jako warzywa, np. ziemniak, pomidor. Wiele gatunków jest silnie trujących, a jednocześnie cenionych w lecznictwie. Niektóre gatunki są uprawiane jako używki, np. tytoń szlachetny.

</doc>
<doc id="169628" url="https://pl.wikipedia.org/wiki?curid=169628" title="Chungchŏngnam">
Chungchŏngnam



</doc>
<doc id="169629" url="https://pl.wikipedia.org/wiki?curid=169629" title="Ch'ungch'ŏngnam">
Ch'ungch'ŏngnam



</doc>
<doc id="169630" url="https://pl.wikipedia.org/wiki?curid=169630" title="Rodrigo Borgia">
Rodrigo Borgia



</doc>
<doc id="169633" url="https://pl.wikipedia.org/wiki?curid=169633" title="Waltzing Matilda">
Waltzing Matilda

Waltzing Matilda – piosenka australijska, ballada buszu (ang. "bush ballad"), wielokrotnie proponowana na australijski hymn narodowy. Jej słowa napisał w 1895 Banjo Paterson. Melodia jest najprawdopodobniej zmodyfikowaną wersją szkockiej pieśni „Thou Bonnie Wood of Craigielea”.
Gdy w 1977 w drodze referendum powszechnego obywatele Australii wybierali nowy hymn, 43,2% głosujących zadecydowało o wyborze pieśni "Advance Australia Fair". Drugie miejsce z wynikiem 28,3% zajęła właśnie "Waltzing Matilda", choć była bardziej znana oraz powszechnie lubiana. Utwór, który ostatecznie został hymnem Australii, jest wzniosły i poważny, tymczasem w balladzie "Waltzing Matilda" jedyną sceną o takim charakterze jest zakończenie, w którym włóczęga woli zginąć, niż trafić do więzienia.
Historia powstania.
Słowa piosenki napisał Andrew Barton „Banjo” Paterson, australijski poeta, dziennikarz i radca prawny. Przyjmuje się, że inspiracją do napisania tekstu były wakacje spędzone w okolicach australijskiej miejscowości Winton w stanie Queensland. Paterson zaprzyjaźnił się z grupą hodowców owiec, do której należała m.in. przyjaciółka jego narzeczonej Christina Macpherson i jej brat Bob. Patersona fascynowała gwara farmerów i opowiadane przez nich historie. Jedna z nich dotyczyła trampa, który ukradł i zabił owcę, a następnie został wytropiony przez właściciela stada (w towarzystwie policjanta i aborygeńskiego tropiciela) nad brzegiem niewielkiego starorzecza. Tramp wskoczył do niego próbując uciekać, lecz nie potrafił dobrze pływać i utonął. 
Inna historia opowiedziana Patersonowi przez Boba dotyczyła krwawych zamieszek wywołanych strajkiem robotników zajmujących się strzyżeniem owiec. Jeden z robotników, Samuel Hoffmeister, był oskarżony o udział w strzelaninie i podpaleniu składu wełny. Jego zwłoki zostały odnalezione przez tłumiących zamieszki kawalerzystów nad stawem o nazwie Combo waterhole.
Opowieści te opisał Paterson w słowach "Waltzing Matilda", łącząc je z melodią, którą grywała Christina, a którą sama usłyszała wcześniej przy okazji wyścigów konnych „Warrnambool Races”.
Część australijskich historyków neguje opisany scenariusz wydarzeń, a dodatkowym utrudnieniem w dociekaniu prawdy były dalsze losy piosenki i powstawanie jej różnych wersji. Prawa autorskie sprzedał Paterson wydawnictwu nutowemu "Angus and Robertson". W 1903 jedna z wersji piosenki pojawiła się na opakowaniach herbaty „Billy tea”, co uczyniło piosenkę znaną w całym kraju. Jeszcze inna wersja pojawiła się w 1907. W 1941 gdy piosenka była już znana w Australii, amerykańskie wydawnictwo Carl Fischer Music przywłaszczyło sobie nielegalnie prawa autorskie do niej na terenie Stanów Zjednoczonych - doprowadziło to do paradoksu: gdy utwór "Waltzing Matilda" miał być wykonany w związku z ceremonią zamknięcia Igrzysk Olimpijskich w Atlancie, Australijczycy musieli zapłacić tantiemę amerykańskiemu wydawnictwu, ponieważ prawa autorskie w samej Australii wygasły , natomiast w Stanach Zjednoczonych ich posiadaczem wciąż pozostaje Carl Fischer Music.
Słowa piosenki.
Bohaterem piosenki jest włóczęga, który zatrzymał się przy niewielkim stawie, by w cieniu eukaliptusa przyrządzić herbatę. Gdy w międzyczasie do wodopoju przychodzi owca, tramp porywa ją i ukrywa. Po jakimś czasie nad staw przybywają konno trzej policjanci wraz z właścicielem owcy. Gdy odkrywają kradzież, włóczęga rzuca się do wody z okrzykiem "Nie dam wziąć się żywcem" i tonie. Ktokolwiek pojawi się później w okolicach stawu, może usłyszeć jego ducha, śpiewającego refren piosenki – będący zaproszeniem do wspólnej wędrówki.
Piosenka jest apoteozą australijskiego umiłowania wolności i włóczęgi.
Znaczenie niektórych terminów i zwrotów.
Zrozumienie słów piosenki „Waltzing Matilda” może stanowić problem nawet dla osób, dla których angielski jest rodzimym językiem. Powodem tego są zwroty specyficzne dla Australii. Sam zwrot "Waltzing Matilda" może być mylący, ponieważ nie chodzi tutaj o taniec z kobietą, tylko o rodzaj romantycznej włóczęgi.
Pozostałe terminy i zwroty:
Tekst.
Poniżej podana jest jedna z popularnych wersji piosenki publikowana na opakowaniach firmy "Billy Tea" (zob. też ).
Muzeum pieśni.
W roku 1990 w miasteczku Kynuna (stan Queensland) otwarto muzeum „Matildy”. Wśród innych pamiątek wystawiony jest tam także nutowy rękopis autorstwa Christiny Macpherson. Drugi rękopis znajduje się w Bibliotece Narodowej Australii.

</doc>
<doc id="169634" url="https://pl.wikipedia.org/wiki?curid=169634" title="Andyjski Wspólny Rynek">
Andyjski Wspólny Rynek

Andyjski Wspólny Rynek (Wspólnota Andyjska, hiszp. Comunidad Andina lub Comunidad Andina de Naciones, do 1996 roku Grupa Andyjska, Pakt Andyjski, hiszp. Grupo Andino, Pacto Andino) – ugrupowanie gospodarcze w Ameryce Łacińskiej. Powołane w 1969 roku przez Boliwię, Kolumbię, Ekwador, Chile i Peru. Jego celami są m.in. utworzenie wspólnego rynku i przyspieszenie procesu rozwoju gospodarki. Językami oficjalnymi są hiszpański, keczua i ajmara. Siedziba znajduje się w Limie (Peru).
Instytucją kontrolującą działanie organizacji jest Parlament Andyjski.
Członkostwo.
Do Andyjskiego Wspólnego Rynku należą członkowie pełni, stowarzyszeni oraz obserwatorzy. Od czasu swojego powstania organizacja posiadała następujących członków:

</doc>
<doc id="169635" url="https://pl.wikipedia.org/wiki?curid=169635" title="Andrzej Kondratiuk">
Andrzej Kondratiuk

Andrzej Lech Kondratiuk (ur. 20 lipca 1936 w Pińsku, zm. 22 czerwca 2016 w Warszawie) – polski reżyser, scenarzysta, aktor i operator filmowy.
Życiorys.
Syn Krystyny i Arkadiusza Kondratiuków. Urodził się przed II wojną światową w Pińsku. Był starszym bratem reżysera Janusza Kondratiuka.
W 1963 został absolwentem Wydziału Operatorskiego PWSTiF w Łodzi. Był twórcą filmów niskobudżetowych, w scenariuszach często wykorzystywał wątki ze swojej biografii, a jako aktorów dobierał nierzadko osoby z najbliższego otoczenia, także naturszczyków. Część swych filmów stworzył w Gzowie koło Pułtuska. W ostatnich latach poważna choroba uniemożliwiła mu aktywność zawodową.
Mimo że niektóre jego filmy, jak np. "Wniebowzięci" czy "Hydrozagadka", są zaliczane do filmów kultowych, często nagradzanych, nie są one filmami kasowymi. Wiele z jego wcześniejszych filmów to krótkie etiudy, jak np. "Chciałbym się ogolić".
Po roku 2000 pojawiły się problemy ze zdrowiem, zdiagnozowano u niego nowotwór. W kwietniu 2005 doznał udaru mózgu.
Zmarł 22 czerwca 2016. Uroczystości pogrzebowe odbyły się 29 czerwca 2016 w Warszawie, a po mszy świętej odprawionej w kościele środowisk twórczych na placu Teatralnym urna z prochami artysty została złożona w nowej Alei Zasłużonych na Powązkach Wojskowych (kwatera G-tuje-26). W ostatniej drodze towarzyszyli mu, oprócz najbliższej rodziny, m.in. Emilia Krakowska, Zofia Czerwińska, Ewa Błaszczyk, Maja Komorowska, Zbigniew Buczkowski i Daniel Olbrychski.
Życie prywatne.
Był mężem aktorki Igi Cembrzyńskiej. Mieszkali na warszawskiej Ochocie i we wsi Gzowo.
Filmografia (reżyser).
Filmy fabularne i seriale
Etiudy filmowe

</doc>
<doc id="169637" url="https://pl.wikipedia.org/wiki?curid=169637" title="Lednogóra">
Lednogóra

Lednogóra – wieś w Polsce położona w województwie wielkopolskim, w powiecie gnieźnieńskim, w gminie Łubowo nad jeziorem Lednica.
Charakterystyka.
Przebiega przez nią droga wojewódzka nr 194. 2,5 km na południe od wsi znajduje się przystanek kolejowy Lednogóra na trasie kolejowej nr 353 Poznań – Gniezno. We wsi kościół filialny pw. Niepokalanego Poczęcia NMP neogotycki z początku XX wieku.
W latach 1954–1968 wieś należała i była siedzibą władz gromady Lednogóra, po jej zniesieniu w gromadzie Łubowo. W latach 1975–1998 miejscowość administracyjnie należała do województwa poznańskiego.
W pobliżu znajdują się:
W 1947 we wsi urodził się Józef Banaszak – prof. dr hab., zoolog, ekolog, rektor Wyższej Szkoły Pedagogicznej w Bydgoszczy w latach 1996–1999.

</doc>
<doc id="169638" url="https://pl.wikipedia.org/wiki?curid=169638" title="Artur Jastrzębski">
Artur Jastrzębski

Artur Albert Ritter-Jastrzębski, ps. „Andrzej”, „Bogdan”, „Stefan” ("Wilhelm") "Tell" (ur. 12 maja 1906 w Jelcu, zm. 7 maja 1981 w Warszawie) – generał brygady Wojska Polskiego, działacz Komunistycznej Partii Polski. Agent GRU podczas II wojny światowej. Funkcjonariusz Ministerstwa Bezpieczeństwa Publicznego, wywiadu wojskowego, Zarządu II Sztabu Generalnego WP, m.in. szef Wojewódzkiego Urzędu Bezpieczeństwa Publicznego w Gdańsku, zastępca szefa Zarządu II SG WP, attaché wojskowy PRL w Rzymie od 1964 do 1968.
Zdaniem historyków (m.in. Pawła Wieczorkiewicza i Piotra Gontarczyka) był pierwowzorem postaci Hansa Klossa w „Stawce większej niż życie”.
Życiorys.
Młodość, pobyt w Polsce i ZSRR.
Syn Jana i Karoliny. Pochodził z łódzkiej rodziny niemieckiej. Urodził się jako Artur Ritter w Jelcu (gubernia orłowska) w Rosji, gdzie jego rodzina przebywała podczas zakładania przez jego ojca przędzalni. Po ukończeniu szkoły podstawowej w Grodzisku Mazowieckim rozpoczął naukę w Gimnazjum Państwowym w Łomży (1924–1927), gdzie wstąpił do Komunistycznego Związku Młodzieży Polskiej, a następnie w szeregi Komunistycznej Partii Polski w Łomży. Od 1932 do 1933 przebywał w Związku Radzieckim, gdzie ukończył Szkołę Wojskowo-Polityczną Sekcji Polskiej Międzynarodówki Komunistycznej w Bakowce pod Moskwą. Wówczas komendantem tej szkoły był Karol Świerczewski.
Prawdopodobnie w tym samym czasie (1932–1933) Jastrzębski rozpoczął współpracę z wywiadem radzieckim. Po powrocie do Polski pracował w Centralnym Wydziale Wojskowym KPP, 17 września 1933 aresztowany za działalność komunistyczną, zwolniony 14 kwietnia 1934. Latem 1936 wystąpił z KPP.
II wojna światowa.
Po wybuchu II wojny światowej przedostał się do Białegostoku, gdzie pracował jako dyrektor miejskiego szpitala. W 1941 wywiad radziecki zaproponował mu podjęcie pracy wywiadowczej na niemieckim zapleczu. Po odpowiednim przeszkoleniu został kadrowym oficerem wywiadu radzieckiego i po agresji III Rzeszy na ZSRR 22 czerwca 1941 został przerzucony przez wywiad radziecki z żoną i dwojgiem dzieci (w wieku 3 i 4 lat) do Warszawy. Dzięki niemieckiemu nazwisku, dobrej znajomości języka i bogatemu doświadczeniu w działalności konspiracyjnej zdołał przeniknąć do pracy w policji niemieckiej. W 1942 został obywatelem niemieckim i członkiem SA, pracując dla radzieckiego wywiadu wojskowego za pośrednictwem Czesława Skonieckiego, kierownika Wydziału Specjalnego KC PPR, podlegającego wywiadowi Kominternu. Odegrał istotną rolę w antyhitlerowskim wywiadzie na obszarze Warszawy i Generalnego Gubernatorstwa. Docierał nawet do siedziby Hansa Franka na Wawelu. Dzięki niemu uratowało się od śmierci wielu polskich patriotów, w porę uprzedzonych o mającym nastąpić aresztowaniu. Od chwili powstania Polskiej Partii Robotniczej był jej aktywnym działaczem.
W 1942 Jastrzębski zamieszkał w niemieckiej dzielnicy przy ulicy Rozbrat 34/36 i założył przedsiębiorstwo budowlane. Jednocześnie nawiązał kontakt z pracownikiem Gestapo, którego siedziba mieściła się w alei Szucha. Udało mu się również pozyskać do współpracy Nikołaja Tumanowa, rosyjskiego białego emigranta mieszkającego w Warszawie. Tumanow, carski pułkownik, został jednym z najlepszych przyjaciół Jastrzębskiego (Tumanow bywał u niego często także po wojnie, aż do swojej śmierci). Wojna z Niemcami zmieniła nastawienie Tumanowa do komunizmu i kiedy Jastrzębski zaryzykował przyznanie się „Koli” do pracy na rzecz radzieckiego wywiadu, ten zgłosił swoją gotowość pomocy. Wprowadził Jastrzębskiego w środowisko oficerów byłej armii Białych generała Piotra Wrangla. W czasie suto zakrapianych alkoholem przyjęć w domu Jastrzębskiego pijani oficerowie rosyjscy i niemieccy ujawniali tajne informacje, które były natychmiast przekazywane drogą radiową do Moskwy.
Jastrzębski brał udział w operacji wywiadu radzieckiego polegającej na wprowadzeniu agentów do organizacji „Miecz i Pług”. Organizacja ta od 1942 współpracowała z Gestapo, ułatwiając infiltrowanie i likwidację przywódców lewicowego podziemia. Jej przywódcy Anatol Słowikowski i Zbigniew Grad wystosowali w 1942 memoriał do Hansa Franka, w którym postulowali „wspólną walkę III Rzeszy i patriotów polskich z Żydokomuną”. Likwidacji kierownictwa dokonała grupa członków Miecza i Pługa kierowana przez agenta wywiadu radzieckiego, Bogusława Hrynkiewicza. Zlikwidowani zostali m.in. przewodniczący Rady Naczelnej Anatol Słowikowski, a także Zbigniew Grad, Cezary Kłobut i Franciszek Oppenchowski.
Jedną z najbardziej udanych akcji, w której brał bezpośredni udział Jastrzębski, była tzw. sprawa Archiwum Armii Krajowej. W swojej pracy "Akcje Specjalne – od Bieruta do Ochaba" (Warszawa 1996), Henryk Piecuch przedstawia ją następująco:
"Jedną z najbardziej spektakularnych akcji tej trójki (w tym Jastrzębskiego), była, wsparta przez pułkownika Jerzego Fonkowicza z wywiadu Armii Ludowej, przeprowadzona 17 lutego 1944 roku, akcja na lokal – archiwum Armii Krajowej w Warszawie, przy ulicy Poznańskiej 12, nadzorowana przez Wacława Kupeckiego, którego zlikwidowano. Ludzie Fonkowicza w godzinach 7.00-19.30 zorganizowali w lokalu kocioł, w który wpadło ok. 20 osób (część z nich przekazano Gestapo i wszelki ślad po nich zaginął). Uzyskane w wyniku napadu materiały dotyczące komunistów przedwojennych wywiózł do Moskwy Marian Spychalski, natomiast dokumentację dotyczącą Armii Krajowej przekazano za pośrednictwem Rittera-Jastrzębskiego do Gestapo. W dniach 15–16 kwietnia 1944 roku Niemcy przeprowadzili w Warszawie szereg aresztowań, m.in. wpadło wówczas ok. 60 członków Armii Krajowej. Istnieją dowody, że aresztowania te były wynikiem akcji na ul. Poznańskiej."
Inaczej przedstawił przebieg tej akcji prof. Ryszard Nazarewicz, który obszernie opisał te wydarzenia w książce "Armii Ludowej dylematy i dramaty". Według jego relacji istniała konieczność przejęcia kartoteki zawierającej dane polskich komunistów, nim wpadnie ona w ręce Gestapo, które wkroczyło do akcji przypadkiem, najprawdopodobniej zaalarmowane przez sąsiadów zaniepokojonych hałasem związanym z odbywającą się akcją. Wskazywał on także, że kartoteka podlegała agentowi Gestapo Eugeniuszowi Gittermanowi, pełniącemu funkcję szefa wywiadu w Departamencie Spraw Wewnętrznych Delegatury Rządu na Kraj.
Przed dojściem Armii Czerwonej do linii Wisły, Jastrzębski wywiózł swoją rodzinę na jej prawy brzeg, do Świdra pod Warszawą, żeby chronić ją przed niebezpieczeństwami spodziewanego powstania (znanego później jako powstanie warszawskie). Przyczynił się także do uratowania olbrzymiego zbioru dzieł kultury narodowej rodziny Potockich (obrazów, księgozbiorów, rękopisów itp.) przed nielegalną wywózką do III Rzeszy. Kolekcja ta znalazła się w zbiorach Muzeum Narodowym w Warszawie.
Po zakończeniu II wojny światowej.
Kiedy Sowieci doszli do Wisły, w sierpniu 1944 Jastrzębski został aresztowany przez NKWD na podstawie informacji sąsiada, który doniósł, że w okolicy mieszka niemiecki wojskowy. Po aresztowaniu spędził rok w sowieckim więzieniu. Po powrocie do kraju, w połowie 1945 roku, rozpoczął służbę w Ministerstwie Bezpieczeństwa Publicznego, prawdopodobnie nadal jako agent wywiadu radzieckiego. Pracę w polskich organach bezpieczeństwa rozpoczął 15 listopada 1945 od wysokiego stanowiska kierownika Wydziału II (Walka z reakcyjnym podziemiem) Departamentu I (kontrwywiad) MBP. Sprawując funkcję kierownika Wydziału II, jednocześnie 1 lipca 1946 roku został wicedyrektorem Departamentu I; tym samym pełnił funkcję pierwszego zastępcy ówczesnego dyrektora Departamentu I, Romana Romkowskiego. 20 lutego 1947 roku został szefem Wojewódzkiego Urzędu Bezpieczeństwa Publicznego w Gdańsku, w marcu 1948 roku, już w stopniu podpułkownika, powrócił do centrali MBP na stanowisko dyrektora Departamentu I MBP. W czerwcu 1948 roku został odwołany „za brak czujności”, jak mówiła wersja oficjalna, a według samego Jastrzębskiego za sprzeciw wobec stosowania tortur w stosunku do zatrzymanych.
28 września 1948 roku został wysłany do Lublina, gdzie stanął na czele tamtejszego Wojewódzkiego Urzędu Bezpieczeństwa Publicznego (WUBP) i brał udział w walkach z partyzantami z Narodowych Sił Zbrojnych i innych organizacji oraz Ukraińcami z UPA, którzy nie złożyli broni po zakończeniu wojny. Odwołany z MBP 1 marca 1950, pracował jako inspektor w Ministerstwie Państwowych Gospodarstw Rolnych, następnie w Zarządzie Kin. Od 1960 służył jako zastępca dowódcy ds. politycznych Warszawskiego Okręgu Wojskowego, w 1964 został mianowany attaché wojskowym w Rzymie. Po powrocie do kraju w 1968 roku został zastępcą Głównego Inspektora Obrony Terytorialnej – szefem Inspektoratu Powszechnej Samoobrony. Odwołano go w 1972 r. po ucieczce syna do Danii. Wieloletni członek Rady Naczelnej ZBoWiD.
Był żonaty z Eugenią z d. Kamieniecką (1907–1982), działaczką KPP, PPR i PZPR, odznaczoną Krzyżem Kawalerskim Orderu Odrodzenia Polski. Pogrzeb gen. Jastrzębskiego odbył się 13 maja 1981 roku na Cmentarzu Wojskowym na Powązkach w Warszawie (kwatera B32-tuje-13). W uroczystości żałobnej, obok najbliższej rodziny, uczestniczyli wiceministrowie obrony narodowej: zastępca ministra ds. ogólnych gen. broni Józef Urbanowicz, szef GZP WP gen. dyw. dr Józef Baryła i Główny Inspektor Obrony Terytorialnej gen. broni Tadeusz Tuczapski. Obecny był także wiceminister ds. kombatantów Stanisław Kujda oraz prezes Zarządu Głównego ZBoWiD Włodzimierz Sokorski.

</doc>
<doc id="169639" url="https://pl.wikipedia.org/wiki?curid=169639" title="Alfabet etruski">
Alfabet etruski

Alfabet etruski – fonetyczny system pisma wywodzący się z zachodniej odmiany alfabetu greckiego, używany w starożytności do zapisywania języka etruskiego. Zawiera również greckie znaki, niestosowane do słów rdzennie etruskich, na podobnej zasadzie jak litery "x" czy "v" w języku polskim. Etruskowie byli prawdopodobnie prekursorami pisma na Półwyspie Apenińskim. Najstarsze znane inskrypcje pochodzą z VI w. p.n.e. Pismo było używane powszechnie do połowy I w. n.e. oraz do ok. V w. n.e. przez kapłanów i uczonych. Etruskie pismo zazwyczaj pisano od prawej do lewej, ale w okresie archaicznym pisano również w liniach poziomych, na zmianę od lewej do prawej i od prawej do lewej (tzw. bustrofedon) – dosłownie „jak orzący wół”. System ten stosowany był wcześniej przez Greków, na początkowym etapie rozwoju ich pisma. Większość innych alfabetów staroitalskich, łącznie z łacińskim, stanowi modyfikację alfabetu etruskiego.

</doc>
<doc id="169640" url="https://pl.wikipedia.org/wiki?curid=169640" title="Henryk Bosak">
Henryk Bosak

Henryk Bosak, Henryk Bossak, ps. "Kostrzewa", "Polan" (ur. 6 lutego 1931 w Cieszęcinie, zm. 25 października 2015 w Warszawie) – pułkownik, funkcjonariusz wywiadu, publicysta.
Życiorys.
Syn Stanisława i Mieczysławy. W dzieciństwie był działaczem harcerskim, m.in. komendantem hufca ZHP w Namysłowie (1949), komendantem miejskim ZHP we Wrocławiu (1950).
W 1951 został słuchaczem Szkoły Oficerskiej Ministerstwa Bezpieczeństwa Publicznego w Legionowie, ze względu na umiejętności zostaje przyjęty do wywiadu Urzędu Bezpieczeństwa. Od 1953 oficer Departamentu VII (wywiad) MBP. Następnie od grudnia 1954 (reorganizacja instytucji) oficer Departamentu I Komitetu ds. Bezpieczeństwa Publicznego, od 1956 Departamentu I Ministerstwa Spraw Wewnętrznych. W tym samym czasie zastępca naczelnika wydziału kontrwywiadu zagranicznego oraz naczelnik wydziału.
Rezydent wywiadu w Rabacie (1964-1969), Genewie (1972-1974), Belgradzie (1978-1982) i Budapeszcie (1985-1989). Do 1985 pracował w kraju jako naczelnik Wydziału XI Departamentu I (zwalczanie dywersji ideologicznej, w tym ruchu "Solidarność").
Na emeryturze od sierpnia 1990.
Był wieloletnim działaczem Polskiej Zjednoczonej Partii Robotniczej. Pełnił funkcję sekretarza komitetu PZPR w I Departamencie MSW. Po 1990 wstąpił do Sojuszu Lewicy Demokratycznej, obejmując funkcje we władzach warszawskich struktur tej partii. W 1997 bez powodzenia ubiegał się o mandat posła na Sejm w okręgu warszawskim z listy SLD.
Henryk Bosak napisał 7 książek – powieści o autentycznych wydarzeniach w polskim wywiadzie, z których część miała po dwa wydania. Ze względu na to, że duża część bohaterów tych powieści wciąż żyje, zmienił ich dane osobowe. Okoliczności wielu opisywanych wydarzeń były konsultowane z ich uczestnikami.
Został pochowany na Cmentarzu Wojskowym na Powązkach w Warszawie (kwatera: B-3-79).
Mieszkał w Warszawie, żona Jadwiga, Dzieci: Grażyna, Dorota, Beata, Przemysław.

</doc>
<doc id="169642" url="https://pl.wikipedia.org/wiki?curid=169642" title="Michał Chęciński">
Michał Chęciński

Michał Mosze Chęciński (ur. 13 maja 1924, zm. 16 maja 2011 w Hajfie) – oficer PRL-owskiego kontrwywiadu wojskowego.
Życiorys.
Podczas II wojny światowej więzień getta łódzkiego, gdzie był współorganizatorem podziemnej organizacji "Lewica Związkowa". Od marca 1945 żołnierz Armii Czerwonej, w grudniu 1946 robotnik fabryczny w Łodzi. W 1947 rozpoczął służbę w kontrwywiadzie wojskowym – Głównym Zarządzie Informacji Ministerstwa Obrony Narodowej, a w marcu 1953 został starszym wykładowcą Oficerskiej Szkoły Informacji. W 1957, po likwidacji Informacji Wojska Polskiego (wówczas podległej Komitetowi ds. Bezpieczeństwa Publicznego) przeszedł do nowo utworzonej Wojskowej Służby Wewnętrznej, na stanowisko starszego wykładowcy w Ośrodku Szkolenia WSW. Od 1959 starszy wykładowca Zakładu Ekonomiki Wojennej i Wydziału Wojskowo-Ekonomicznego Wojskowej Akademii Politycznej.
Zwolniony dyscyplinarnie w 1967, wyemigrował do Izraela w 1969, gdzie w latach 1970–1976 pracował na Uniwersytecie Jerozolimskim. Następnie wyjechał do Stanów Zjednoczonych, gdzie pracował na Uniwersytecie Harvarda oraz dla Rand Corporation (1976–1981). W latach 1984–1996 był zatrudniony w George C. Marshall European Center for Security Studies w Garmisch-Partenkirchen. Po przejściu na emeryturę powrócił do Izraela. Zmarł w Hajfie.
Autor jednego z pierwszych opracowań poza zasięgiem cenzury dotyczącego kwestii wyrzucania z ludowego Wojska Polskiego oficerów pochodzenia żydowskiego.
Jest autorem kilku książek, z których najczęściej cytowana to "Poland: Communism, nationalism, anti-semitism" (wyd. 1982). Po polsku ukazały się jego wspomnienia w tomach "Zegarek mojego ojca" i "Jedenaste przykazanie: nie zapomnij".

</doc>
<doc id="169644" url="https://pl.wikipedia.org/wiki?curid=169644" title="Henryk Dodin">
Henryk Dodin

Henryk Dodin (ur. 25 lipca 1919, zm. ?) – major ludowego Wojska Polskiego.
Od marca 1944 żołnierz Armii Czerwonej, od grudnia 1944 Wojska Polskiego, pod koniec tego samego miesiąca (grudzień 1944) przeszedł do rezerwy. Od 1947 pracownik Oddziału II Sztabu Generalnego WP, od marca 1948 szef Sekcji Finansowej Oddziału II SG WP. Zwolniony w lipcu 1950, wyemigrował do Izraela w lipcu 1957. Odznaczony Medalem 10-lecia Polski Ludowej (13 stycznia 1955) na wniosek ministra handlu zagranicznego.

</doc>
<doc id="169645" url="https://pl.wikipedia.org/wiki?curid=169645" title="Marceli Kot">
Marceli Kot

Marceli Kot, pierwotne nazwisko Szterenzys (ur. 21 kwietnia 1914, zm. ?) – major, oficer polskiego wywiadu wojskowego.
Od 1947 pracownik Oddziału II Sztabu Generalnego LWP, od 1948 pracownik operacyjny Oddziału II we Francji (już wtedy podległego Ministerstwu Bezpieczeństwa Publicznego jako Departament VII wywiadowczy MBP). Od kwietnia 1952 zastępca szefa Wydziału IV (francuskiego) Oddziału II (Operacyjnego) Zarządu II Sztabu Generalnego Wojska Polskiego. Zwolniony w kwietniu 1953, wyjechał do Jugosławii 27 lipca 1967. Odznaczony Medalem 10-lecia Polski Ludowej (1955).

</doc>
<doc id="169646" url="https://pl.wikipedia.org/wiki?curid=169646" title="Popielica szara">
Popielica szara

Popielica szara, dawniej: popielica lub pilch ("Glis glis") – ssak z rodziny popielicowatych (Gliridae), jedyny przedstawiciel rodzaju popielica ("Glis").
Nazewnictwo.
W polskiej literaturze zoologicznej gatunek "Glis glis" był oznaczany nazwą „popielica”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „popielica szara”, rezerwując nazwę „popielica” dla rodzaju tych gryzoni.
Występowanie.
Popielica szara występuje w Europie Środkowej i południowej (od Francji i północnej Hiszpanii aż po Wołgę), na Kaukazie, w północnej Azji Mniejszej, w Iranie i Turkiestanie. W Polsce w odpowiednich środowiskach w górach i na pogórzu występuje dość licznie, jednak na niżu jej stanowiska są znacznie rzadsze. Częściej jest spotykana w Krainie Świętokrzyskiej i na południowej Lubelszczyźnie, nieliczne stanowiska znane są w reszcie kraju (jednak w północnej części Polski jest ich zaledwie kilka).
Opis.
Jest to duży gryzoń, wielkością zbliżony do szczura. Jeżeli mamy okazję się jej dobrze przyjrzeć, nie ma możliwości pomyłki z żadnym innym zwierzęciem. Futerko na grzbiecie jest koloru szarego (popielatego), na brzuszku jasne (białe lub białoszare). U starych osobników grzbiet może mieć rudawy odcień. Granica między barwą grzbietu i brzucha jest wyraźna. Uszy spore, wyraźnie widoczne (mocno wystające z futerka), z wierzchu szaro pigmentowane, od wewnątrz cieliste. Oczy duże, ciemne. Ogon puszysty, popielaty. Długość ciała 13-18 cm, ogona 12-15 cm.
W porównaniu z innymi pilchowatymi popielicę łatwo odróżnić po wielkości (jest wyraźnie większa od orzesznicy czy koszatki leśnej), kolorze futerka (orzesznica jest brązowopomarańczowa, pozostałe gatunki są szarobrązowe, często z rudym odcieniem), szaro-białym ubarwieniu pyszczka (brak czarnej przepaski, biegnącej od oka do ucha, charakterystycznej dla żołędnicy i koszatki).
Popielice szare podczas żerowania wydają bardzo charakterystyczne głosy. Przypominają one gardłowe chrząknięcia lub kwiknięcia, brzmiące jak "kriii" lub "uiii", i trwają około 1-2 sekundy. Dochodzą one z koron drzew i są nie do pomylenia z głosami innych gatunków zwierząt. Szczyt aktywności głosowej popielic przypada na drugą połowę sierpnia, jednak w miejscach dużych zagęszczeń tych zwierząt aktywne są przez cały okres letni. W latach, kiedy brakuje im pokarmu, aktywność głosowa tych ssaków spada do zera.
Gatunek występuje w starszych lasach liściastych i mieszanych. Wystarczają jej drzewostany jednopiętrowe, jednak bardzo ważne jest pełne zwarcie koron drzew. Najczęściej spotykana jest w drzewostanach bukowych lub z domieszką starych buków, grądowych oraz w lasach mieszanych. Spotkać ją można także w parkach i sadach
Popielice szare są aktywne nocą, dzień przesypiając w kryjówkach. Poruszają się prawie wyłącznie w koronach drzew, bardzo zwinnie przebiegając po nawet dość cienkich gałęziach i przeskakując między nimi. Poza poszukiwaniem miejsca hibernacji sporadycznie schodzą na ziemię.
Ze snu zimowego popielice szare budzą się bardzo późno – najczęściej w maju, rzadziej na początku czerwca. Po długim okresie żerowania i około miesięcznej ciąży, samice rodzą raz do roku w sierpniu od 2 do 9 choć czasem nawet 11 młodych. Najczęściej dopiero osobniki w drugim roku życia uzyskują dojrzałość płciową. Gniazda zakładane są w dziuplach drzew, rozpadlinach, w opuszczonych miękkich gniazdach, a nawet skrzynkach lęgowych dla ptaków. Szczególnie lubi drzewa wysokie, na których buduje kunsztowne, kuliste gniazda. Znacznie rzadziej gnieździ się na strychach śródleśnych lub przyleśnych budynków. Po drzewach porusza się niezwykle zręcznie, przeskakując z jednej gałęzi na drugą i szybko wspinając się po pniach. Gniazdo zbudowane jest z liści znajdujących się najbliżej otworu wejściowego do dziupli, przy czym zrywane są wyłącznie świeże liście. Młode rodzą się nagie i ślepe, ważą 1-2 gramy, po około 22 dniach otwierają oczy, zaś gniazdo opuszczają po około miesiącu. Dorastają po około trzech miesiącach. Popielice żyją ponad 9 lat.
Rozród popielic szarych jest uzależniony od obfitości pożywienia. W latach, kiedy dominujący gatunek drzewa (buk, dąb lub grab) nie owocuje, popielice praktycznie nie przystępują do rozrodu. Wówczas wzbudzają się ze snu zimowego później (początek czerwca), zaś zasypiają już we wrześniu.
Późnym latem lub wczesną jesienią popielice szare gromadzą zapasy na zimę w kryjówce wykopanej na głębokości 30-50cm w ziemi. Często wykorzystują okolice śródleśnych budynków, zakopując się przy ich fundamentach lub pod klepiskami. Jeszcze na długo przed pierwszymi mrozami zapadają w sen zimowy.
Zimują najczęściej pojedynczo, rzadziej jednocześnie hibernuje kilkoro osobników (samica z potomstwem). Hibernują zwinięte w kłębek, przykryte ogonkami. Wszystkie procesy życiowe są wówczas silnie zwolnione – serce bije w tempie kilku uderzeń na minutę, temperatura ciała obniża się do kilku stopni powyżej zera. Przesypiają całą zimę bez przebudzenia.
Podstawowym pokarmem popielicy szarej są owoce i nasiona drzew. Późną wiosną i wczesnym latem pokarmem są najczęściej owoce miękkie, np. czereśnie i jabłka. Później są to przeważnie owoce drzew leśnych, np. bukiew, żołędzie, orzechy laskowe, owoce grabu i wiele innych. Wczesną wiosną odżywia się pączkami drzew i młodymi listkami. Pokarm zwierzęcy stanowi niewielki udział w jej diecie. Zjada bezkręgowce - owady, ich larwy oraz ślimaki, a także lęgi ptaków, czyli jaja i pisklęta. Rzadziej napada również na drobne ssaki, stając się typowym drapieżnikiem. W trakcie swych wypraw po pożywienie wykonuje charakterystyczne ruchy, przysiadając co chwila, podobnie jak wiewiórka, i przednimi łapkami wkładając coś do pyszczka.
Zagrożenia i ochrona.
W Polsce popielica od 2011 r. jest objęta ochroną gatunkową. Znajduje się w Polskiej czerwonej księdze zwierząt oraz objęta jest konwencją berneńską.
Podstawowe zagrożenia dotyczą przekształceń naturalnego środowiska, czyli zmian w drzewostanach: przerzedzanie drzewostanów (powoduje rozluźnienie zwarcia koron drzew i niemożność przemieszczania się popielic), fragmentacja drzewostanów (powstają małe, izolowane populacje tych gryzoni; bardzo często nawet niewielkie drogi śródleśne, nad którymi korony drzew się nie stykają, stanowią dla popielic barierę nie do przebycia); zmniejszanie się powierzchni starych drzewostanów, w których popielice znajdują odpowiednie warunki do życia (baza pokarmowa, kryjówki).
W Polsce realizowano dwa projekty mające na celu ochronę popielic szarych. Na terenach, gdzie popielice nie występują, zaś warunki środowiskowe wydają się dla nich odpowiednie, można przeprowadzać introdukcje/reintrodukcje tych ssaków. W Polsce przeprowadzono (Polskie Towarzystwo Ochrony Przyrody „Salamandra” oraz Uniwersytet im. Adama Mickiewicza w Poznaniu) dwie udane akcje tego typu. Na terenie Sierakowskiego Parku Krajobrazowego popielica występowała jedynie na jednym stanowisku – dokonano udanej reintrodukcji w innych, sprzyjających miejscach.
W drugim etapie przeprowadzono reintrodukcję tego gatunku do podszczecińskiej Puszczy Bukowej, gdzie popielica szara najprawdopodobniej niegdyś występowała. Jednak w XVII w. (co pokazują stare mapy) kompleks ten był doszczętnie wycięty, co spowodowało wymarcie tamtejszej populacji. Niestety – po odnowieniu się Puszczy popielice nie mogły zasiedlić tego terenu, gdyż brakowało połączeń korytarzami leśnymi z innymi terenami zasiedlonymi przez popielice. Od roku 2003 wpuszczono ponad 150 osobników.
Obecnie realizowany jest trzeci etap reintrodukcji – na terenie Barlinecko-Gorzowskiego Parku Krajobrazowego. Pierwsze 22 popielice szare wsiedlone zostały w 2011 roku.
Braki kryjówek można zniwelować poprzez wieszanie skrzynek lęgowych zastępujących dziuple. Mają one dość niecodzienny wygląd – otwór wejściowy znajduje się od strony pnia. W roku 2005 w ramach akcji Towarzystwa Przyrodniczego „Bocian” rozwieszono prawie 700 budek w lasach na terenie dwóch Regionalnych Dyrekcji Lasów Państwowych: warszawskiej i radomskiej. Jeszcze w tym samym roku w 19 budkach na terenie dyrekcji radomskiej stwierdzono popielice lub ślady ich występowania.

</doc>
<doc id="169647" url="https://pl.wikipedia.org/wiki?curid=169647" title="The Sims (gra konsolowa)">
The Sims (gra konsolowa)



</doc>
<doc id="169649" url="https://pl.wikipedia.org/wiki?curid=169649" title="Liczba pojedyncza">
Liczba pojedyncza

Liczba pojedyncza, lp – szereg form fleksyjnych oznaczających pojedynczość przedmiotu lub osoby bez względu na to, czy jest to rzeczywiście jednostka (np. "mały chłopiec biegnie"), gatunek (np. "pies szczeka") czy też zbiorowość (np. "armia walczy"). Nieliczne rzeczowniki mają tylko formy liczby pojedynczej ("singulare tantum"). Są to niektóre nazwy własne (np. "Wisła", "Bałtyk"), większość rzeczowników będących nazwami materiałów (np. miedź), wiele rzeczowników oznaczających pojęcia oderwane (np. "dobroć", "radość") oraz rzeczowniki zbiorowe (np. "szlachta", "sitowie").

</doc>
<doc id="169650" url="https://pl.wikipedia.org/wiki?curid=169650" title="Towarzystwo Przyrodnicze „Bocian”">
Towarzystwo Przyrodnicze „Bocian”

Towarzystwo Przyrodnicze „Bocian” – organizacja pozarządowa pożytku publicznego, której misją jest ochrona dziko żyjących gatunków roślin i zwierząt.
Formalnie istnieje od roku 1994, ale początki organizacji sięgają pierwszej połowy lat 80. XX w. Wówczas grupa ornitologów, pracujących i studiujących w ówczesnej Wyższej Szkole Rolniczo-Pedagogicznej w Siedlcach (obecnie Akademia Podlaska), zainicjowała kompleksowe zbieranie informacji na temat awifauny Niziny Mazowieckiej. Bardzo szybko nawiązane zostały kontakty z ponad 200 osobami, które dostarczały danych o występowaniu nie tylko ptaków, ale i płazów, gadów i ssaków. Materiały te zostały zdeponowane w Regionalnej Kartotece Faunistycznej.
Na początku lat dziewięćdziesiątych osoby koordynujące badania faunistyczne utworzyły Mazowieckie Towarzystwo Ochrony Fauny. Od początku roku 2002 w Towarzystwie funkcjonuje Sekcja Botaniczna, która postawiła sobie za cel monitoring i ochronę rzadkich gatunków roślin na Nizinie Mazowieckiej. Dnia 8 marca 2003 r. odbyło się Nadzwyczajne Walne Zgromadzenie Członków, na którym została podjęta decyzja o zmianie nazwy Towarzystwa. Nowa, obowiązująca już nazwa brzmi: Towarzystwo Przyrodnicze „Bocian”.
Od roku 2005 TP „Bocian” jest członkiem IUCN – The World Conservation Union (Międzynarodowa Unia Ochrony Przyrody).
Siłą Towarzystwa są członkowie i współpracownicy. Oni realizują wiele projektów, które dotyczą ochrony przyrody. Koordynatorami większości przedsięwzięć są stali pracownicy Towarzystwa. Fundusze na realizację projektów pochodzą z dotacji (przyznawanych przez fundacje finansujące ochronę przyrody), darowizn oraz składek członkowskich.
W 2012 roku Stowarzyszenie wydało "„Poradnik ochrony bociana białego”".

</doc>
<doc id="169657" url="https://pl.wikipedia.org/wiki?curid=169657" title="Lasagna">
Lasagna



</doc>
<doc id="169658" url="https://pl.wikipedia.org/wiki?curid=169658" title="Einstürzende Neubauten">
Einstürzende Neubauten

Einstürzende Neubauten – zespół muzyczny założony w Berlinie Zachodnim 1 kwietnia 1980 przez Blixę Bargelda i N.U. Unruha.
Twórczość.
Einstürzende Neubauten eksperymentują z konstruowanymi przez siebie instrumentami muzycznymi, używają także klasycznych: gitar, perkusji oraz samplerów i komputerów. Na najwcześniejszych albumach bardzo często można usłyszeć np. tłuczone szkło, blachę falistą, pompowaną wodę, czy odgłosy uderzania ludzkich dłoni w surowe mięso. Przełomem był album "Halber Mensch", od którego utwory EN zaczęły uzyskiwać nieco bardziej klasyczną konstrukcję. Do dźwiękowego kolażu wokalista dodaje swoją śpiewaną, recytowaną, wykrzykiwaną poezję. Blixa Bargeld (do niedawna również gitarzysta Nick Cave and the Bad Seeds) bardzo często tworzy nowe słowa, lub bawi się zbieżnościami między znaczeniami lub brzmieniem słów (poezja lingwistyczna). Utwory EN są niespokojne, ciemne, nihilistyczne, często melancholijne. Od albumu "Ende Neu" coraz większą rolę odgrywa elektronika, melancholia i melodia.
Większość tekstów nagrywana jest po niemiecku, choć wraz ze wzrostem popularności EN nagrywali także ich angielskie wersje lub powstawały całkiem nowe utwory pisane w tym języku. Tekst często oparty jest na jednym ciekawym pomyśle, który rozwijany jest przez kilka zwrotek (np.: "Haus der Lüge", "Was ist ist").
W 2002 roku zespół rozpoczął pracę nad albumem, który miałby zostać wydany bez udziału wytwórni płytowej. Około 2000 fanów wpłaciło po 35 dolarów, za co otrzymali m.in. albumy z muzyką i adres mailowy w domenie neubauten.org. Dzięki webcastom mogli obserwować przebieg pracy nad płytą. Ostatecznie "Perpetuum Mobile" ukazał się nakładem Mute Records. Najnowszy album Einstürzende Neubauten, "Alles wieder offen", wydano już w pełni niezależnie, przez wytwórnię zespołu, Potomak.

</doc>
<doc id="169666" url="https://pl.wikipedia.org/wiki?curid=169666" title="Bitwa pod Cudnowem">
Bitwa pod Cudnowem

Bitwa pod Cudnowem została stoczona w dniach 14 października - 2 listopada 1660 koło Cudnowa na żytomierszczyźnie pomiędzy wojskami Rzeczypospolitej i Rosji. Była jedną z batalii wojny polsko-rosyjskiej 1654-1667. Wygrana przez Polaków.
Przed bitwą.
27 września 1660 roku armia rosyjska Wasyla Szeremietiewa (mianowanego przez cara wojewodą kijowskim), wspomagana przez Kozaków zadnieprzańskich pod wodzą Tymofieja Cieciury dotarła do Cudnowa, po bitwie pod Lubarem i dramatycznej przeprawie przez rzekę Iber, gdzie podczas przeprawy utracił on około 2000 ludzi, 500 wozów i 7 dział.
Bitwa.
Dotarłszy do Cudnowa kilka godzin przed siłami polsko-tatarskimi i dołączywszy do swoich sił miejscową załogę liczącą około 1000 żołnierzy - rajtarii i Kozaków, Szeremietiew nakazał spalić miasteczko, przeprawił się na prawy brzeg rzeki Teterew i rozbił obóz, zostawiając niebroniony zamek. 
3 godziny później do płonącego miasteczka dotarły oddziały koronne i hetman Potocki od razu rozkazał zająć nienaruszony i nieobsadzony przez Rosjan zamek na południowych przedmieściach. Polscy dragoni odparli rosyjski kontratak. Obóz rosyjsko-kozacki został szybko umocniony, ale rajtaria rosyjska osłaniająca przeprawę została wyparta z miasta przez jazdę Potockiego, która opanowała też trakt odwrotowy na Piątki. Po lewym brzegu Teterewu, na północ od miasta, rozbił obóz Lubomirski wraz z Tatarami. Wobec spalenia miasta przez Rosjan i odcięcia dróg zaopatrzeniowych przez Polaków pierwsza potyczka miała miejsce o pobliskie sady, skąd Tatarzy wsparci przez artylerię wyparli Rosjan. 
Na wieść o nadchodzących posiłkach kozackich pod dowództwem Jerzego Chmielnickiego podjęto z tym ostatnim bezowocne rokowania. Dowodzący pracami inżynieryjnymi Jan Sapieha umocnił polski tabor, kazał usypać wały i szańce oraz planował skierować bieg rzeki tak, żeby zalać dolinę zajętą przez obóz rosyjsko-kozacki. Rozpoczęto pierwsze prace przy groblach, a całe przedpole obozu wroga zostało poprzecinane liniami szańców.
1 października pod Cudnów przybyła polska ciężka artyleria i zaczęła prowadzić ogień nękający; na skutek blokady w obozie wroga zaczęło brakować żywności. Posiłki Chmielnickiego dotarły 27 km od Cudnowa do Słobodyszcz - wysłana tam, liczącą 15 000 żołnierzy dywizja Lubomirskiego, stoczyła w dniach 7-8 października bitwę pod Słobodyszczami, blokując liczącą 20 000 armię kozacką Chmielnickiego. 
8 października Szeremietiew ruszył do nieudanego ataku. Dodatkowo morale wojsk rosyjsko-kozackich obniżał brak żywności, niemożliwość pogrzebania rozkładających się zwłok i zniszczone groble okolicznych stawów, dzięki czemu rejon obozu zmienił się w błotniste bajoro. Dnia 14 października wojskom rosyjsko-kozackim udało się wyjść z obozu zostawiając w nim spalone zbędne wozy i rannych. Jednak uderzenie sił polsko-tatarskich rozerwało tabory i Rosjanie zostali zepchnięci pod las w miejsce nazywane „Rośnica” na północny zachód od wsi Horodyszcze. Tu znów założyli ufortyfikowany obóz. 
Wobec masowych dezercji z armii Chmielnickiego dnia 15 października do obozu koronnego przybył Piotr Doroszenko z propozycją podjęcia negocjacji, w wyniku czego zawarto 17 października ugodę cudnowską, potwierdzającą niejako ugodę hadziacką, a sami Kozacy mieli przejść na stronę polską. W dniu umówionej dezercji 21 października Kozacy Cieciury zostali zaatakowani przez Tatarów łamiących tym samym ustalenia ugody - na stronę polską przeszło tylko około 2500 Kozaków. W tym czasie wycofały się oddziały Chmielnickiego.
Kapitulacja Rosjan.
Pogarszająca się pogoda dawała się we znaki obydwu stronom, a szczególnie pozbawionym zaopatrzenia, zamkniętym w obozie oddziałom rosyjsko-kozackim. Na pomoc szła im armia Bariatyńskiego, jednak w obawie przed powstaniem antyrosyjskim w Kijowie pochód ten był opóźniony. Po dotarciu 90 km od Cudnowa pod Brusiłów oddziały te wróciły do Kijowa. W rezultacie 23 października Rosjanie rozpoczęli negocjacje, zakończone 2 listopada. Ostateczna kapitulacja nastąpiła 4 listopada 1660 roku.
Po bitwie.
W wyniku pertraktacji Szermietiew zgodził się na następujące warunki: 
3 listopada obóz opuściło 8000 Kozaków, którzy zostali pojmani od razu przez Tatarów. 4 listopada poddali się Rosjanie, a w ręce polskie dostały się 24 działa, sztandary i kilkadziesiąt wozów taboru. O północy niezadowoleni Tatarzy natarli na Rosjan, a w ich obronie stanęło 500 polskich piechurów, tracąc około 100 rannych i zabitych. Choć Tatarzy otrzymali w końcu samego Szeremietiewa, wciąż porywali polskich jeńców, dopóki hetmani nie zagrozili atakiem. Po odejściu Potockiego wraz z wojskiem, odszedł też Lubomirski do Lwowa, zostawiając pod Cudnowem resztę chorych i rannych, niezdolnych do pochodu przy pogarszającej się pogodzie.
Upamiętnienie.
Walki pod Cudnowem zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „CUDNÓW 14 IX - 3 X 1660”.

</doc>
<doc id="169670" url="https://pl.wikipedia.org/wiki?curid=169670" title="Femme fatale (film)">
Femme fatale (film)

Femme fatale – francusko–amerykański dreszczowiec z 2002 roku w reżyserii i według scenariusza Briana De Palmy. Akcja filmu rozgrywa się we Francji, podczas Festiwalu Filmowego w Cannes, a następnie w Paryżu.
Fabuła.
Laura Ash wraz z dwoma innymi osobami bierze udział w kradzieży brylantów podczas festiwalu filmowego. Wykorzystując zamieszanie, ucieka z łupem i zostawia swoich towarzyszy. Jeden z nich zostaje złapany i trafia na 7 lat do więzienia. Laura natomiast spotyka swojego sobowtóra i przyjmuje nową tożsamość. Wyjeżdża do Stanów Zjednoczonych. Po 7 latach wraca do Francji jako żona nowego ambasadora Stanów Zjednoczonych w Paryżu. Ukrywa swoją twarz w obawie przed rozpoznaniem, jednak demaskuje ją fotoreporter Nicolas Bardo. Jej dawni towarzysze wiedzą już, gdzie jest Laura. Ta zaś wciąga Nicolasa Bardo w intrygę; niebawem ukrywa się, a fotoreporter staje się podejrzanym o porwanie.

</doc>
<doc id="169674" url="https://pl.wikipedia.org/wiki?curid=169674" title="Mielnik (województwo podlaskie)">
Mielnik (województwo podlaskie)

Mielnik – wieś w Polsce położona na Wysoczyźnie Drohiczyńskiej, w województwie podlaskim, w powiecie siemiatyckim, w gminie Mielnik. Miejscowość leży nad Bugiem.
Mielnik przez niemal 500 lat był miastem – lokację uzyskał w 1440 roku, zdegradowany w 1934 roku. W latach 1975–1998 miejscowość położona była w województwie białostockim. Był miastem królewskim Korony Królestwa Polskiego w starostwie mielnickim w ziemi mielnickiej województwa podlaskiego w 1795 roku.
Miejscowość jest siedzibą gminy Mielnik, rzymskokatolickiej parafii Przemienienia Pańskiego i prawosławnej parafii Narodzenia Najświętszej Maryi Panny.
Etymologia.
Nazwę miejscowości wywodzono od młynów wodnych („mielników”) na Bugu albo od staroruskiego "mieł" oznaczającego kredę. Tę drugą koncepcję potwierdzają wyniki badań archeologicznych prowadzonych w 2017 roku.
Demografia.
1921.
Według Pierwszego Powszechnego Spisu Ludności w 1921 r. miasto Mielnik liczyło 184 domy i 1091 mieszkańców (553 kobiety i 538 mężczyzn). Większość ówczesnych mielniczan, w liczbie 535 osób, wyznawała prawosławie; pozostali stanowili wyznawcy katolicyzmu rzymskiego (323 osoby) i judaizmu (233 osoby). Pod względem narodowościowym większość mieszkańców Mielnika była Białorusinami (476 osób); pozostali to kolejno: Polacy (408 osób), Żydzi (206 osób) i 1 Rosjanin.
2011.
Według Powszechnego Spisu Ludności z 2011 Mielnik zamieszkiwało 879 osób (460 kobiet i 419 mężczyzn).
Przyroda.
Mielnik położony jest w Dolinie Bugu, w której na tym odcinku w 1986 utworzono Obszar Chronionego Krajobrazu Dolina Bugu, a w 1994 Nadbużański Park Krajobrazowy. Teren, na którym leży Mielnik, ma charakter falisto-pagórkowatej równiny, urozmaiconej wzgórzami moren czołowych, z których najwyższe to Góra Uszeście (rezerwat przyrody) o wysokości 204 m n.p.m. Mielnik znajduje się w mazowiecko-podlaskim regionie klimatycznym, gdzie przeważają wpływy klimatu kontynentalnego. Amplitudy temperatur są większe od przeciętnych, a klimat charakteryzuje się dość długim, wcześnie zaczynającym się latem oraz dłuższą niż przeciętnie zimą z niskimi temperaturami. Podczas kwietniowych i majowych nocy temperatura może spadać nawet do −7° C.
Gospodarka.
W Mielniku działają Mielnickie Zakłady Kredowe.
Kultura i sport.
Każdego roku na początku lipca organizowane są „Dni Mielnika”, a w amfiteatrze „Topolina” na początku sierpnia odbywają się „Ogólnopolskie Prezentacje Kultury Mniejszości Narodowych – Muzyczne Dialogi nad Bugiem”, na których prezentowane są folklor, muzyka i pieśni różnych narodów. W końcu czerwca odbywają się w Mielniku „Ogólnopolskie Zawody Wędkarskie o Puchar Przewodniczącego NSZZ „Solidarność”.
W Mielniku działa IV-ligowa drużyna MKS „Mielnik”.
Przez miejscowość przebiega "Szlak bunkrów". Przy wjeździe do wsi od strony Osłowa znajduje się pomnikowa 120-letnia sosna zwyczajna.

</doc>
<doc id="169676" url="https://pl.wikipedia.org/wiki?curid=169676" title="Resorpcja">
Resorpcja

Resorpcja (łac. "resorptio" z łac. "resorbo" – wchłaniam, pochłaniam), wchłanianie – proces przenikania substancji przez powierzchnie. 
Pojęcie stosowane w biologii i medycynie, gdzie może oznaczać w zależności od kontekstu różne zjawiska: 

</doc>
<doc id="169677" url="https://pl.wikipedia.org/wiki?curid=169677" title="SUV">
SUV

SUV (skrót od ang. "sport utility vehicle") – rodzaj samochodu, który łączy cechy samochodu osobowego i terenowego. SUV od klasycznego samochodu terenowego różni się m.in. mniej użytkowym charakterem i brakiem konieczności posiadania właściwości pozwalających na jazdę w terenie na rzecz bardziej komfortowo zestrojonego zawieszenia i bogatszego wyposażenia.
Na przełomie drugiej i trzeciej dekady XXI wieku SUV-y stały się tak popularne, że większość producentów samochodów popularnych i luksusowych ma takie konstrukcje w ofercie. W 2021 roku prawie połową ze wszystkich nowych samochodów sprzedanych w Stanach Zjednoczonych (48%) i Europie (44%) były samochody z grona SUV-ów, jak i pokrewnych crossoverów.
Etymologia.
Rozpowszechnione w Polsce dosłowne tłumaczenie terminu "Sport Utility Vehicle" jako „samochód sportowo-użytkowy” jest błędne. Nie chodzi bowiem o połączenie cech samochodu sportowego (np. Toyota GT86) i użytkowego (np. VW Transporter), lecz jest to marketingowe określenie samochodu, który jest z założenia przeznaczony do aktywnego stylu życia, dla osób uprawiających różne formy sportu i aktywnego wypoczynku na łonie natury (np. polowanie, wędkowanie).
W czasie gdy w krajach anglojęzycznych rozwinięcie skrótu "SUV" – "sport utility vehicle" jest często stosowane naprzemiennie, tak w Polsce SUV stał się samodzielnym wyrazem i akronimem odmienianym przez przypadki. Jego upowszechnienie w XXI wieku stało się tak silne, że SUV to popularne określenie każdego samochodu z podwyższonym prześwitem.
Historia.
Określenie to pojawiło się w USA i tam funkcjonowało w odniesieniu do luksusowych samochodów terenowych. Ponieważ obecnie w Ameryce Północnej z reguły nie oferuje się surowo wyposażonych terenówek, więc określenie SUV jest tam często mylnie uważane za tożsame z określeniem „samochód terenowy” ("all-terrain" lub "off-road vehicle"). Rolę aut terenowych spełniają tam najczęściej pick-upy, nazywane z ang. "pickup" "truck" (ciężarówka). Kategoria SUV została wyodrębniona prawnie w USA pod koniec lat 80. na skutek lobbingu firm samochodowych jako pośrednia między samochodami osobowymi a lekkimi ciężarówkami, dzięki czemu nie musiały one spełniać surowych norm emisji i ekonomii jak samochody osobowe.
W rozumieniu SUV-a jako samochodu terenowego o wyższym komforcie jazdy za pierwsze auto tego typu uważa się Jeepa Wagoneera, który pojawił się na rynku w USA w 1962 roku. Za pierwszy europejski samochód tego rodzaju uchodzi Range Rover, debiutujący w 1970. Jednak dopiero dziesięć lat później posiadał on wyposażenie klasyfikujące go do tej kategorii. Warto dodać, że jednymi z pierwowzorów uterenowionych samochodów osobowych były powstające w ZSRR pod koniec lat 50. GAZ M-73 i Moskwicz 410/411, lecz specyfika tamtego rynku powodowała, że nie zyskały komercyjnego rozpowszechnienia i nie miały wpływu na inne konstrukcje.
W Europie za samochody segmentu SUV uznaje się najczęściej konstrukcje o nadwoziu samonośnym. Modelem, który rozpoczął modę na takie auta była Toyota RAV4. Z czasem SUV-y stały się niezwykle popularne, a kolejni producenci aut postanowili uzupełnić swoje oferty o auta w takiej odmianie nadwoziowej. Samochody tego rodzaju na ogół nie są wykorzystywane do celów „sportu” na łonie natury, a ich użytkowe przeznaczenie rozumiane jako możliwość transportu ładunku straciło priorytet, natomiast są kupowane w roli tradycyjnych samochodów osobowych, jako wyższe i dające większe poczucie solidności konstrukcji. Obecnie wybór samochodów tego typu jest niezwykle szeroki. Dalszą ewolucję stanowią samochody typu crossover, które konstrukcyjnie są jeszcze bardziej zbliżone do samochodów osobowych z nadwoziem hatchback lub kombi, posiadając często jedynie nieznacznie podwyższone zawieszenie.
SUV-y według wielkości.
Miejskie.
Najmniejsze SUV-y, bliskie wymiarom klasycznych samochodów osobowych segmentu A, są stosunkowo niszowym rodzajem pojazdów tego typu. Spopularyzowane przez japońskich producentów, z racji niewielkich wymiarów wymagają często jedynie drobnych modyfikacji by spełniać na lokalnym rynku wymogi dla samochodów typu kei car. Na przykładzie najpopularniejszego modelu o zarazem najbardziej globalnym zasięgu rynkowym, Suzuki Jimmy, najmniejsze SUV-y w przeciwieństwie do podobnych rozmiarów crossoverów oferują właściwości samochodów terenowych.
Subkompaktowe.
Podobnie jak najmniejsze SUV-y, także i te o wielkości bliskiej lub przekraczającej 4 metrów oraz odpowiadające wielkości samochodom osobowym segmentu B, często charakteryzują się cechami samochodów terenowych jak napęd AWD, reduktor czy podwyższony prześwit. Jednymi z pierwszych tego typu samochodów były radziecka, a później rosyjska Łada Niva, a także rumuńskie ARO 10. W XXI wieku subkompaktowe SUV-y spopularyzowane zostały głównie za zasługą Forda EcoSporta i Jeepa Renegade'a. Małe SUV-y z właściwościami pozwalającymi na jazdę w gorszych warunkach drogowych pozostają stosunkowo marginalną koncepcją w gronie podwyższanych samochodów subkompaktowych. W stosunku do nich wyraźnie dominują spopularyzowane na przełomie drugiej i trzeciej dekady XXI wieku subkompaktowe crossovery, które nie tylko mają mniejszy prześwit, ale i oferują wyłącznie napęd przedni.
Kompaktowe.
Kompaktowe SUV-y to najpopularniejsza i najliczniej reprezentowana kategoria SUV-ów, o różnym charakterze, w większości oferując jednak standardowy lub opcjonalny napęd AWD i wyraźnie podwyższony prześwit. Przełomowym modelem przyczyniającym się dla wzrostu popularności była Toyota RAV4. W pierwszej dekadzie XXI wieku takie firmy jak Land Rover, Suzuki, Toyota czy Honda nawiązywały do estetyki samochodów terenowych bojowym wyglądem i kołem zapasowym przymocowanym do klapy. Następnie, wraz ze wzrosem popularności crossoverów, kompaktowe SUV-y utraciły te cechy na rzecz bardziej stonowanej estetyki, która zdobyła szczególną popularność. Z tego powodu, kompaktowe SUV-y i crossovery są często zestawiane ze sobą naprzemiennie jako jedna zbiorcza grupa.
Klasy średniej.
Większą, bardziej przestronną alternatywą dla SUV-ów kompaktowych są SUV-y klasy średniej, które często wskutek tendencji wzrostu wymiarów zewnętrznych z generacji na generację wyewoluowały z mniejszych klas jak np. Honda CR-V czy Toyota RAV4. Samochody te nie cieszą się znaczącą popularnością w Europie w przypadku producentów samochodów popularnych, co udowadnia przykład drugiej generacji Renault Koleosa, a większe znaczenie posiadają tu producenci premium jak Audi czy Volvo. Głównym rynkiem zbytu dla średniej wielkości SUV-ów jest prede wszystkim rynek Ameryki Północnej.
Klasy średniej-wyższej.
Duże SUV-y spopularyzowane zostały za zasługą głównie producentów amerykańskich i japońskich za zasługą takich konstrukcji jak Jeep Grand Cherokee, Dodge Durango, Mitsubishi Pajero czy Nissan Patrol. Samochody te budowane są z zachowaniem różnych koncepcji – niektórzy producenci nadają charakter ściśle luksusowy i drogowy, a inni koncentrują się na specyfice terenowej. To właśnie tej wielkości SUV-y współtworzą słynne samochody terenowe jak Jeep Wrangler, Land Rover Defender czy Toyota Land Cruiser.
Pełnowymiarowe.
Prekursorskie dla klasy dużych SUV-ów o długości przekraczającej pułap 5 metrów były takie konstrukcje jak Cadillac Escalade czy Toyota Sequoia, które powstały specjalnie z myślą o rynku północnoamerykańskim. W XXI wieku samochody tego rozmiaru jako największe i najdroższe SUV-y w swojej ofercie rozpoczęły oferować także firmy europejskie z grona producentów samochodów luksusowych jak Mercedes-Benz z modelem GLS czy BMW z modelem X7. Pełnowymiarowe SUV-y, określane w USA jako "full-size SUV", pozostają najpopularniejsze na takich rynkach jak kraje Ameryki Północnej.
XL.
Skrajnym, największym rodzajem SUV-ów powstałym specjalnie z myślą o uwarunkowaniach przychylnego dużym samochodom rynków Ameryki Północnej, są te typu XL, które bazują głównie na bazie pełnowymiarowych SUV-ów i odróżniają się od nich trzema rzędami siedzeń oraz dłuższym rozstawem osi. Prekursorem tej odmiany SUV-ów był długi na ponad 5,7 metra Ford Excursion oraz skonstruowane po latach 90. XX wieku nowe generacje modelu Chevrolet Suburban wraz z bliźniaczymi konstrukcjami Cadillaka i GMC.
SUV-y według nadwozia.
Klasyczne.
Najpowszechniejszą postać, jaką przyjmują SUV-y, jest nadwozie 5-drzwiowe, z poziomo poprowadzoną linią dachu i przestrzenią bagażową podobną do samochodów typu kombi czy minivan. Niszową pododmianą tego typu samochodów są krótsze SUV-y 3-drzwiowe, upowszechnione głównie wśród modeli o charakterze samochodów terenowych jako tańsza i bardziej zwrotna alternatywa dla wariantów 5-drzwiowych: Toyota Land Cruiser, Suzuki Grand Vitara czy Jeep Wrangler.
SUV Coupé.
W pierwszej dekadzie XXI wieku rozpoczęto eksperymenty z ukształtowaniem linii dachu w SUV-ach na rzecz łagodnie opadającej, w stylu samochodów typu coupé. Prekursorem był tu południowokoreański SsangYong z niszowym modelem Actyon przedstawionym w 2005 roku. Przełomowy dla kształtowania podkategorii tzw. SUV-ów Coupe był jednak inny model – droższe, luksusowe BMW X6 zaprezentowane w 2008 roku, które spopularyzowało taki rodzaj samochodów i skłoniło konkurencyjne firmy do prezentowania podobnych konstrukcji w drugiej dekadzie XXI wieku. Na przełomie drugiej i trzeciej dekady koncepcja SUV-ów Coupe zyskała uwagę także producentów samochodów popularnych jak Renault z modelem Arkana czy licznych producentów chińskich jak Changan, Dongfeng czy Geely.
SUV Cabrio.
Pierwszymi podejściami do połączenia nadwozia SUV z miękkim składanym dachem były modele Jeepa z rodziny CJ, a potem Wrangler, gdzie jako opcję, z zachowaniem stelaża bezpieczeństwa, można było zdemontować panele boczne oraz górne nadwozia za pomocą brezentowego zdejmowanego dachu. Kolejnymi podejściami do takiego rodzaju nadwozia była Toyota RAV4 Cabrio oferowana krótkotrwale z końcem lat 90. XX wieku, a także Mercedes-Benz G Cabrio, który również z racji niewielkiej popularności zniknął z oferty w 2013 roku po 34 latach produkcji.
Koncepcję SUV-a Cabrio na nowo zdefiniował w 2010 roku Nissan, który zdecydował się przenieść bezpośrednio charakterystykę klasycznych kabrioletów na grunt SUV-ów. W ten sposób, model Murano CrossCabrio otrzymał duży, składany miękki dach, który po demontażu nie pozostawiał żadnych pozostałości z bryły nadwozia – w przeciwieństwie do SUV-ów typu soft-top. Samochód zniknął z rynku 4 lata później i nie zdobył popularności. Drugim, ale i ostatnim podejściem do takiej źle przyjętej przez rynek koncepcji, był Range Rover Evoque Cabrio, produkowany krótko między 2016 a 2018 rokiem.

</doc>
<doc id="169679" url="https://pl.wikipedia.org/wiki?curid=169679" title="Boba Fett">
Boba Fett

Boba Fett – fikcyjna postać ze świata "Gwiezdnych wojen", jeden z najbardziej znanych łowców nagród. Niezmodyfikowany klon Jango Fetta wychowywany przez niego jako syn.
Życiorys postaci.
Boba Fett jest niezmodyfikowanym klonem Jango Fetta, otrzymanym w ramach zapłaty za wykorzystanie genomu tego łowcy nagród przy tworzeniu armii klonów przez mieszkańców planety Kamino. Od młodości Boba mieszkał z ojcem na Kamino. Po śmierci Jango na Geonosis Boba rozpoczął własną karierę jako łowca nagród.
Kilkanaście lat później Boba Fett był cenionym łowcą nagród. Małomówny, praktycznie nigdy nie widziany bez swojej mandaloriańskiej zbroi wyposażonej w wiele rodzajów broni i akcesoriów, pobierał za swoje usługi wysoką stawkę, ale był bardzo skuteczny w ich wykonywaniu. W podróżach korzystał przeważnie ze Slave I – zmodyfikowanego patrolowca typu Firespray, którym wcześniej latał jego ojciec.
W okresie bitwy o Yavin jednym z zadań Boby Fetta było pochwycenie Hana Solo i dostarczenie go do Jabby. Pierwszą część zadania wykonał na Bespinie, współpracując przy tym z siłami Imperium. Dostarczenie zamrożonego w karbonicie przemytnika trwało nieco dłużej, gdyż przechwycić próbowali go zarówno rebelianci, jak i konkurencyjni łowcy nagród, ale ostatecznie Boba przekazał łup swojemu pracodawcy i zainkasował za to dużą nagrodę.
W "" Boba Fett zostaje pochłonięty przez Sarlacca. W serialu "The Mandalorian" okazuje się, że Boba Fett przeżył spotkanie z Sarlackiem. Przez kilka lat pędził żywot na Tatooine. Później jednak odszukał Dina Djarina, by odzyskać swą zbroję, którą ten przejął na pustynnej planecie od lokalnego szeryfa. Boba w zamian za odzyskanie swojej zbroi pomógł Dinowi Djarinowi w odzyskaniu Grogu – wrażliwego na Moc dziecka z tej samej rasy, z której pochodził mistrz Yoda. Po tej przygodzie Boba Fett wrócił na Tatooine i z pomocą sprzymierzonej z nim łowczyni nagród, Fennec Shand, opanował dawny pałac Jabby i zabił Biba Fortunę, który władał pałacem po śmierci Jabby. 
Legendy.
Dzieła należące do Expanded Universe, nie mające ciągłości fabularnej z nowszymi produkcjami, opisują jego losy po "Powrocie Jedi" i dalsze działania w branży, a następnie wskrzeszenie oddziałów Mandalorian w celu obrony części Galaktyki przed Yuuzhan Vongami.
W grze komputerowej "" walczy z Jadenem Korrem i przegrywa, lecz udaje mu się uniknąć śmierci.

</doc>
<doc id="169681" url="https://pl.wikipedia.org/wiki?curid=169681" title="Kosów Lacki">
Kosów Lacki

Kosów Lacki – miasto we wschodniej Polsce, w województwie mazowieckim, w powiecie sokołowskim, siedziba gminy miejsko-wiejskiej Kosów Lacki. Położone nad Kosówką, dopływem Bugu. Leży na historycznym Podlasiu, w dawnej ziemi drohickiej.
Według danych z 31 grudnia 2021 miasto miało 2062 mieszkańców.
Ośrodek usługowy regionu rolniczego, przetwórstwo rolno-spożywcze, w tym duża mleczarnia. Węzeł dróg lokalnych i przystanek kolejowy na nieczynnej linii kolejowej Siedlce – Ostrołęka.
Kosów Lacki jest siedzibą rzymskokatolickiej parafii Parafia Narodzenia Najświętszej Maryi Panny.
Historia.
Wieś nadana w 1417 roku kanonikowi kolegiaty pułtuskiej Marcinowi Ciołkowi przez wielkiego księcia litewskiego Witolda. Do początków XIX wieku znajdowała się w rękach rodzin: Kossowskich (Ciołków), którzy wzięli nazwisko od miejscowości (przewodzili sejmikom szlacheckim, od czego powstało zapomniane obecnie przysłowie „kupą jak Kosowscy”), Nowińskich i Kuszlów, stając się ośrodkiem dużego majątku, w skład którego wchodziły okoliczne miejscowości. Parafia została prawdopodobnie erygowana w 1425 roku (ponownie w 1587). W okresie potopu szwedzkiego pod miejscowością miała miejsce potyczka wojsk Pawła Sapiehy z silnym oddziałem szwedzkim i hetmana Janusza Radziwiłła (w mieście znajdują się zbiorowe mogiły poległych w tej bitwie). W 1657 roku miejscowość została doszczętnie zniszczona przez pożar. W 1723 roku Kosów po raz pierwszy był wzmiankowany był jako miasto, które powstało z połączenia Kosowa Lackiego i Kosowa Ruskego. W 1726 roku otrzymał przywilej na jarmarki. W 1759 roku miejscowość nawiedził ponownie duży pożar. W 1778 roku podkomorzy drohicki Franciszek Marceli Kossowski lokował Kosów jako miasto na mocy przywileju otrzymanego od króla Stanisława Augusta Poniatowskiego, zezwalającego na organizowanie w miejscowości dwóch targów tygodniowo i czterech jarmarków rocznie. Pomimo prób ożywienia miasteczko nie rozwinęło się. W 1866 roku utraciło prawa miejskie.
We wrześniu 1939 miejscowość została początkowo zajęta przez Armię Czerwoną. Następnie wkroczyły wojska hitlerowskie. Ze względu na przewagę wśród mieszkańców ludności żydowskiej, Kosów został uznany za tzw. "Judenstadt" ("miasto żydowskie") czyli w całości miał charakter getta. W 1941 osiedlono tu Żydów z Kalisza. W dniach od 22–25 września 1942 Niemcy dokonali deportacji ludności żydowskiej do oddalonego o 10 km obozu zagłady w Treblince. Z miejscowości wywieziono ok. 1 200 Żydów, kilkudziesięciu zamordowano na miejscu. Kilka osób przechowali polscy sąsiedzi, w tym rodzina Kołkowskich, wyróżniona tytułem Sprawiedliwi wśród Narodów Świata.
W 1964 roku na plebanii w Kosowie Lackim odkryto obraz "Ekstaza świętego Franciszka", hiszpańskiego malarza El Greca z XVI wieku. Odkrycia dokonały pracownice Instytutu Sztuki Polskiej Akademii Nauk, Izabella Galicka i Hanna Sygietyńska, sporządzające inwentaryzację zabytków. Jedyny w Polsce obraz hiszpańskiego artysty znajduje się w Muzeum Diecezjalnym w Siedlcach.
W latach 1975–1998 miasto administracyjnie należało do województwa siedleckiego.
1 stycznia 2000 Kosów odzyskał prawa miejskie.
Nazwa pochodzi od ptaka. Przydomek Lacki od Lachów, w odróżnieniu od położonego za Kosówką Kosowa Ruskiego, zamieszkanego przez Rusinów.

</doc>
<doc id="169683" url="https://pl.wikipedia.org/wiki?curid=169683" title="Koń huculski">
Koń huculski

Koń huculski (hucuł, huc) – rasa konia domowego, pochodząca od tarpana. Jest to prymitywna rasa koni górskich. 
Są to konie żywotne, silne i odporne. Koni tych używano niegdyś głównie jako jucznych. Konie tej rasy bez problemów mogły przenosić ciężkie ładunki nawet po wymagających górskich ścieżkach. Po podpisaniu w 1992 roku "Konwencji o różnorodności biologicznej" (Polska dokument ratyfikowała w roku 1996) w kraju wprowadzono "Program ochrony zasobów genetycznych koni rasy huculskiej". W jej wyniku na przestrzeni lat z 95 hucułów (łącznie 70 klaczy w SK Siary i IZ Rymanów oraz 25 ogierów w PSO Klikowa) w 1988 roku, poprzez 300 klaczy i prawie 50 ogierów w roku 1999 stan wzrósł do pięciu tysięcy koni tej rasy w roku 2014.
Budowa.
Często występują wady stawów skokowych.
Temperament.
Konie huculskie są przyjaźnie nastawione do człowieka, odważne, wesołe i ciekawskie. Są spokojne, cierpliwe i inteligentne. Przez tę ostatnią cechę nie nadają się dla osób początkujących, gdyż koń jest w stanie wykorzystać każdy błąd do nieposłuszeństwa.
Użytkowanie.
Konie huculskie są wszechstronnie uzdolnione. Nadają się do prac polowych, zaprzęgu, ujeżdżenia i skoków. Konie te coraz częściej pojawiają się na zawodach westernowych i Working Equitation. Konie huculskie za swą cierpliwość, spokój i inteligencję są szeroko doceniane w hipoterapii.
Ogólne.
Występuje najczęściej w maści gniadej, myszatej lub srokatej, rzadziej karej lub bułanej. Maść kasztanowata jest niepożądana, ogiery tej maści nie są wpisywane do Ksiąg Stadnych, a klacze maści kasztanowatej mogą być wpisane do Ksiąg Stadnych pod warunkiem, że posiadają typowe cechy rasowe: ciemną pręgę przez grzbiet i pręgowanie kończyn.
Często pojawia się pręga grzbietowa i pręgowanie zebroidalne na kończynach.
Konie te mają krótki wygodny chód.
Hucuły ze względu na wzrost należą do klasy pony. Jednak błędem jest myślenie o nich jako o małych, słabych, wyłącznie domowych koniach. Są wyjątkowo silne. W okresach wojennych zasłużyły się, nosząc ekwipunki ważące do 200 kg po ścieżkach górskich. Są łagodnie usposobione i bardzo szybko się uczą.
Kolejnym walorem koni huculskich jest ich wszechstronność. Sprawdzają się zarówno pod siodłem, jak i w zaprzęgu. Z roku na rok przybywa amatorów jazdy na tych koniach, startują oni w zawodach powożenia zaprzęgami parokonnymi, ujeżdżenia, skokach przez przeszkody oraz tak zwanej ścieżce huculskiej. Hucuły zostały doceniane również w hipoterapii, gdzie niezastąpione są takie cechy, jak spokój i cierpliwość.
Historia/pochodzenie.
Po raz pierwszy koń ten został wspomniany w dziele marszałka Krzysztofa Dorohostajskiego "Hippica" z roku 1603.
Pochodzi z Huculszczyzny, historycznej krainy we wschodniej części Karpat, zamieszkanej przez górali huculskich. Trudnili się oni głównie hodowlą, pasterstwem i pracami leśnymi. Do końca XIX w. głównie tam koncentrowała się hodowla koni huculskich.
Podczas I wojny światowej poważnie zachwiała się czystość tej rasy – sprowadzanych było wiele koni różnych ras, które krzyżowano wówczas w najróżniejszy sposób.
Po zakończeniu wojny rasę tę objęto szczególną opieką. W 1924 r. Michał Holländer zainicjował rejestrację klaczy rodnych oraz powstanie "Związku Hodowców Koni Rasy Huculskiej".
Aktualnie rejestr klaczy i ogierów prowadzi się poprzez Księgę Stadną Koni Huculskich, natomiast hodowcy i miłośnicy tej rasy zrzeszeni są w Polskim Związku Hodowców Konia Huculskiego.
Czempionaty.
Najważniejszymi wydarzeniami w sezonie są zawsze:

</doc>
<doc id="169691" url="https://pl.wikipedia.org/wiki?curid=169691" title="Dún Laoghaire">
Dún Laoghaire

Dún Laoghaire (wym. []; zangielszczona nazwa to: "Dun Laoghaire", czasem także jako "Dún Laoire" lub "Dunleary", wym. []) – miejscowość we wschodniej Irlandii, 12 km na południe od centrum Dublina; centrum administracyjne hrabstwa Dún Laoghaire-Rathdown. Główny port promowy kraju – połączenia z Holyhead (Walia); marina, kąpielisko morskie. Inne atrakcje turystyczne: Narodowe Muzeum Morskie, muzeum Jamesa Joyce’a.
Z Dublina do Dun Laoghaire można się dostać kolejką DART lub komunikacją miejską obsługiwaną przez Dublin Bus.
Każdego roku w wakacje odbywa się tam największa impreza międzykulturowa w Irlandii – Festiwal Kultur Świata.
Historia.
W V w. powstał tu fort. Miasto rozwinęło się w XIX w. dzięki handlowi z Wielką Brytanią. W latach 1821-1920 nosiło nazwę Kingstown nadaną na pamiątkę wizyty brytyjskiego króla Jerzego IV.
Linki zewnętrzne.
Oficjalna strona miasta

</doc>
<doc id="169693" url="https://pl.wikipedia.org/wiki?curid=169693" title="Rypinek">
Rypinek

Rypinek – lewobrzeżne osiedle Kalisza usytuowane na skarpie doliny Prosny, na południe od Śródmieścia; włączone w granice administracyjne miasta w 1934 od gminy Kalisz.
Historia.
Osiedle historycznie powiązane z Zawodziem i Starym Miastem. Rypinek nazywany wcześniej Podgórzem stanowił część dawnej podkaliskiej wsi Dobrzec Mały; nazwa pochodzi od staropolskiego słowa "ripa", oznaczającego groblę, wyżynę. 
Osią osiedla jest ulica Częstochowska, przy której znajduje się kościół pw. św. Gotarda, wzmiankowany w 1280 jako kościół filialny wsi Dobrzec Wielki (obecnie tereny osiedli Dobrzec P, Dobrzec W, Dobro oraz sołectwa Dobrzec). 
W 1807 Napoleon Bonaparte nadał Rypinek Józefowi Zajączkowi. W XIX wieku teren słynął z cegielni, wykorzystujących bogate złoża gliny (w 1978 największe wyrobisko zagospodarowano na Park Przyjaźni). 
W 1912 na Łęgu Rypinkowskim odbyła się Krajowa Wystawa Ogrodnicza zorganizowana przez Towarzystwo Ogrodnicze Warszawskie; w tym samym roku tereny powystawowe włączono do Parku Miejskiego. 
Przez Rypinek przebiega Trasa Bursztynowa, wybudowana w latach 2004–2010. 

</doc>
<doc id="169694" url="https://pl.wikipedia.org/wiki?curid=169694" title="Antialiasing">
Antialiasing



</doc>
<doc id="169698" url="https://pl.wikipedia.org/wiki?curid=169698" title="Joel Madden">
Joel Madden

Joel Reuben Madden, „Sick boy”, właśc. Joel Ryan Rueben Combs (ur. 11 marca 1979 w Waldorf w stanie Maryland) – amerykański muzyk poppunkowy, wokalista zespołu Good Charlotte. Ma brata bliźniaka Benji'ego.
Urodził się w Waldorf w stanie Maryland z bratem bliźniakiem Benjim jako syn Robin Madden i Rogera Combsa. Wychowywał się ze starszym bratem Joshuą i młodszą siostrą Sarah. Gdy miał 16 lat, jego rodzinę opuścił ojciec. Pod wpływem tego wydarzenia napisał później piosenkę „Emotionless”. W wieku 15 lat zamieszkał z bratem u ciotki z powodu złych warunków materialnych. W szkole La Plata High School był dręczony psychicznie i fizycznie.
W 1996 roku wspólnie z Benji'm stworzył zespół Good Charlotte. Pełni funkcję głównego wokalisty zespołu oraz okazjonalnie czwartego gitarzysty. 
Kolekcjonuje krzyże, posiada liczne tatuaże.
W latach 2004-06 był związany z aktorką Hilary Duff. W 2006 roku związał się z Nicole Richie, z którą ma córkę Harlow Winter Kate (ur. 11 stycznia 2008 w Los Angeles) i syna Sparrowa Jamesa Midnighta (ur. 9 września 2009). Joel i Nicole pobrali się 11 grudnia 2010 roku.

</doc>
<doc id="169700" url="https://pl.wikipedia.org/wiki?curid=169700" title="Anti aliasing">
Anti aliasing



</doc>
<doc id="169701" url="https://pl.wikipedia.org/wiki?curid=169701" title="Znak (semiotyka)">
Znak (semiotyka)

Znak (, ) – w semiotyce: obserwowalny (percypowalny) element rzeczywistości, który nie jest istotny ze względu na swoje własne cechy, ale na swoją relację do innego elementu rzeczywistości do którego się odnosi (, ).
Znak to nośnik informacji, który funkcjonuje albo w oparciu o naturalną, instynktowną wiedzę człowieka wynikającą z jego funkcjonowania w środowisku dotyczącą istniejących mechanizmów przyczynowo-skutkowych np. dym – znak ognia, gorączka – znak choroby itp. i wtedy określa się go jako znak naturalny. Cechą charakterystyczną znaku naturalnego jest brak nadawcy – nawet ślad zwierzęcia na piasku nie ma nadawcy sensu "stricto", ponieważ zwierzę nie było "świadomym autorem komunikatu" który wynikałby z pozostawionego śladu. Znaki naturalne dzielą się na równoczesne (objawy) i nierównoczesne ("Ślady" – jak wspomniany ślad zwierzęcia, informujący o jego obecności w danym miejscu w przeszłości. "Zapowiedzi" – informujące o mającym nastąpić zjawisku np. ciemne chmury jako zapowiedź deszczu).
Znak może też stanowić element lub całość świadomie sformułowanego komunikatu – mówimy wtedy o sygnale, który jest intencjonalny, posiada nadawcę i odbiorcę oraz funkcjonuje w oparciu o pewną przyjętą, umowną konwencję – dlatego też mówimy o "znakach konwencjonalnych". Znajomość konwencji jest w tym wypadku czynnikiem warunkującym możliwość odbioru komunikatu. Np. w europejskim kręgu kulturowym sowa jest kojarzona z mądrością i rozwagą (zob. Sowa Ateny), może być zatem "znakiem" tych dwóch pojęć. Dla Egipcjanina zaś Sowa będzie znakiem śmierci i magii, której należy unikać – dlatego bez stosownego objaśnienia może on mieć problemy ze zrozumieniem, dlaczego bohaterowie "Chatki Puchatka" słuchają rad "Sowy Przemądrzałej" i darzą ją sympatią, co może rzutować na odbiór skądinąd niewinnego dzieła.
W dalszej perspektywie znaki konwencjonalne dzielą się na motywowane (ikoniczne) i niemotywowane (arbitralne). Ikoniczne opierają się na podobieństwie formy znaku oznaczającego i elementu oznaczanego, np. znak drogowy ostrzegający przed dziećmi mogącymi wtargnąć na jezdnię zawiera schematyczne wyobrażenie dwójki dzieci. Z kolei już znak drogowy "zakaz wjazdu" nie jest w żaden sposób powiązany formą z treścią komunikatu – przez co uznaje się go za znak arbitralny.
Do znaków arbitralnych zaliczamy również symbole – znaki umownie zastępujące określone wartości, pojęcia (np „x” i inne oznaczenia liczbowe w matematyce, kolory państw na mapach politycznych). Kulturowo symbol rozumiemy jako zjawisko (obraz, przedmiot), które odsyła nas do pewnej bardziej złożonej części rzeczywistości, która jest trudna do ujęcia w sposób bezpośredni. W tym wypadku pomimo całkowitej konwencjonalności (umowności) nie można mówić o całkowitej arbitralności – gdyż istnieje wyraźny, kulturowy sens danego symbolu, warunkujący powstawanie skojarzeń między "symbolem" a elementem "symbolizowanym" bez którego jego zrozumienie i prawidłowy odbiór jest niemożliwy.
Np. dym może być znakiem w komunikacji Indian.
Znakiem w języku (znakiem językowym) określa się elementy językowe, którym można przypisać znaczenie – wszystkie jednostki języka mające nierozerwalny związek pomiędzy swoją formą oznaczającą a treścią oznaczaną. Związek ten jest związkiem umownym wynikającym z konwencji społecznej. Nie jest to związek naturalny – jedynie w przypadku nielicznych wyrazów możemy mówić o pewnej motywacji formy (zob. np. onomatopeja). Najmniejszym znakiem językowym jest morfem, największym – cały tekst.

</doc>
<doc id="169703" url="https://pl.wikipedia.org/wiki?curid=169703" title="Pręga grzbietowa">
Pręga grzbietowa

Pręga grzbietowa (u koni) – czarny lub brązowy pas o szerokości ok. 1,5 cm, ciągnący się na grzbiecie konia wzdłuż kręgosłupa, od kłębu do ogona.
Pręga ta występuje wyłącznie w połączeniu z maścią bułaną lub myszatą. Często towarzyszy jej tak zwana zebra (prążkowanie), na karku oraz kończynach.
Pręga grzbietowa jest charakterystyczna dla prymitywnych ras (takich jak koń Przewalskiego), występujących jeszcze przed epoką lodową. Występuje ona również u koników polskich i bułanych koni hiszpańskich.

</doc>
<doc id="169709" url="https://pl.wikipedia.org/wiki?curid=169709" title="Jakub Mortkowicz">
Jakub Mortkowicz

Jakub Mortkowicz (ur. 25 marca 1876 w Opocznie, zm. 9 sierpnia 1931 w Warszawie) – polski księgarz i wydawca książek.
Życiorys.
Pochodził z rodziny żydowskiej, jego ojcem był Eliasz Mortkowicz. Ukończył gimnazjum w Radomiu. Studiował w Monachium, Brukseli i Antwerpii. W Antwerpii ukończył Akademię Handlową i działał w Stowarzyszeniu Studentów Polaków i Związku Młodzieży Socjalistycznej. Powróciwszy do kraju podjął pracę w banku Hipolita Wawelberga. Kontynuował działalność socjalistyczną i związał się z PPS. Za działalność socjalistyczną polegającą m.in. na kolportażu nielegalnej prasy został aresztowany w 1899. Przebywał w X pawilonie Cytadeli Warszawskiej i został na kilka miesięcy zesłany na Kaukaz. Po powrocie z zesłania, w 1903 r., został z Henrykiem Lindenfeldem współwłaścicielem wydawnictwa "G. Centnerszwer i Ska". Wkrótce spłacił wspólnika i z Teodorem Toeplitzem założył przedsiębiorstwo wydawniczo-księgarskie "Mortkowicz Towarzystwo Wydawnicze w Warszawie Sp. Akc.", które w kolejnych latach kilkakrotnie zmieniało nazwę ("Wydawnictwo Jakuba Mortkowicza", "Księgarnia Mortkowicza", "Drukarnia Naukowa Towarzystwa Wydawniczego"). Spółka działała w Warszawie i Krakowie, zakończyła działalność w 1950. Tylko pomiędzy rokiem 1903 a 1931 nakładem wydawnictwa ukazało się 705 pozycji. J. Mortkowicz był współzałożycielem przedsiębiorstwa "Ruch", które w połowie lat 30. dysponowało jako jedyne w Polsce ogólnokrajową siecią kolportażu prasy. Popełnił samobójstwo, ponieważ jego przedsiębiorstwo zbankrutowało i był ścigany przez wierzycieli. W pozostawionym liście pożegnalnym napisał m.in.: „Nie byłem kupcem i nie umieram jako kupiec”.
Położył doniosłe zasługi na rzecz kultury polskiej, której był entuzjastą. Był wydawcą wielu słynnych polskich pisarzy i poetów, m.in. Marii Dąbrowskiej (wypłacał jej zaliczki, aby mogła kontynuować pracę nad Nocami i Dniami), Stefana Żeromskiego (propagował jego twórczość także poprzez wznowienia oraz przekłady na języki obce), Leopolda Staffa (opublikował 19 tomów pism Staffa), Juliana Tuwima, Janusza Korczaka i Bolesława Leśmiana. W latach 1904–1912 zorganizował wydanie prawie wszystkich dzieł Nietzschego; w pracach nad nim wzięli udział najznamienitsi ówcześni twórcy, jak poeta Leopold Staff, prozaik Wacław Berent oraz grafik Franciszek Siedlecki. Jako wydawca bądź mecenas wspierał wielu innych artystów (szczególnie twórców młodopolskich), promując światowy kanon literacki w Polsce, a sztukę polską na arenie międzynarodowej.
3 maja 1928 został odznaczony Krzyżem Oficerskim Orderu Odrodzenia Polski.
Pochowany został na cmentarzu żydowskim przy ulicy Okopowej w Warszawie (tam też znajduje się symboliczny grób jego żony Janiny, którą pochowano w Krakowie na cmentarzu Rakowickim). Jego nagrobek jest dziełem Mieczysława Lubelskiego.
Żoną Jakuba Mortkowicza była pisarka i tłumaczka Janina Mortkowiczowa, córka Gustawa Horwitza i Julii z Kleinmannów oraz siostra Maksymiliana Horwitza (1877–1937) i Kamilli Kancewicz (1879–1952). Ich jedyna córka Hanna Mortkowicz-Olczakowa (1905–1968) była poetką i pisarką. Wnuczka Joanna Olczak-Ronikier (ur. 1934) jest pisarką i scenarzystką, a prawnuczka Katarzyna Zimmerer (ur. 1961) – dziennikarką i pisarką.
Dzieje przedsiębiorstwa i jego organizacja.
Początek działalności księgarskiej i wydawniczej Mortkowicza przypada na rok 1903. Ze względów politycznych sam nie mógł uzyskać koncesji na prowadzenie działalności księgarskiej, więc przystąpił do spółki z Henrykiem Lindenfeldem i Gabrielem Centnerszwerem – dotychczasowym właścicielem księgarni. W rzeczywistości tylko Linenfeld i Mortkowicz prowadzili spółkę.
Z powodu trudności spowodowanych brakiem papieru, własnej drukarni i cenzury drukował swoje dzieła w drukarniach krakowskich. Ogłaszał katalogi nakładowe i sortymentowe, początkowo opracowywane według systemu dziesiętnego (KDD). W rewolucyjnym 1905 r. Mortkowicz rozwinął ożywioną działalność społeczną, co oderwało go od pracy zawodowej. Razem z Bolesławem Antonim Jędrzejowskim i Ksawerym Praussem należał do Towarzystwa Wydawnictw Ludowych w Warszawie, brał udział zakładaniu Towarzystwa Kultury Polskiej i Uniwersytetu dla Wszystkich. Po stłumieniu przez władze rosyjskie rewolucji Mortkowicz został wydalony za granicę, gdzie zapoznał się z przemysłem wydawniczym i nawiązał zawodowe kontakty. W 1908 uzyskał zgodę na powrót do kraju i wznowił działalność wydawniczą.
W 1911 r. dla usprawnienia działalności wydawniczej nabył od Władysława Danielewicza Drukarnię Naukową. W 1912 r. Lindenfeld odsprzedał Mortkowiczowi swój udział w spółce dzięki czemu ten stał się jedynym właścicielem Księgarni sortymentowej, komisowej i nakładowej p. f. G. Centnerszwer i Ska. Miał on w planach rozszerzenie dotychczasowej działalności wydawniczej. W 1913 kupił Księgarnię Powszechną Marymonta i Szlifersteina i połączył ją z własną, jednocześnie zatrudniając Marymonta i Stefana Freidera. Wybuch wojny w 1914 roku spowodował jednak stopniowy zanik ruchu w księgarstwie, toteż aby realizować nadal swoje zamierzenia wydawnicze, Mortkowicz poszukiwał dodatkowych kapitałów.
W 1915 r. w porozumieniu z kilkoma osobami przekształcił przedsiębiorstwo w spółkę akcyjną pod firmą Towarzystwo Wydawnicze w Warszawie. Kapitał zakładowy został podzielony między założyciela a wspólników, do których należeli działacze społeczni i gospodarczy, dziennikarze, księgarze, inteligenci i przemysłowcy. Towarzystwo zostało założone w celu zwiększenia kapitału.
W dwudziestoleciu międzywojennym spółka zmieniła swój charakter, przekształcając się w formę spółki rodzinnej. Wielu udziałowców odeszło, a ci, którzy pozostali, byli w jakiś sposób spokrewnieni. Lata kryzysu (1929–1933) przyniosły załamanie na rynku. Spółka Mortkowicza jako średnie przedsiębiorstwo prawie upadła. Duże zadłużenie zarówno u różnych osób, jak w instytucjach w kraju i za granicą przyczyniło się do załamania psychicznego właściciela. Popełnił samobójstwo 9 sierpnia 1931 r.
Jego żona Janina wraz z córką Hanną starały się nie dopuścić do upadku spółki. Po kapitulacji wrześniowej J. Mortkowiczowa z racji niearyjskiego pochodzenia była narażona na represje niemieckiego okupanta i nie mogła swobodnie kierować przedsiębiorstwem. Pomagała jej Anna Żeromska i to ona ostatecznie przejęła przedsiębiorstwo w 1939 r. Przedsiębiorstwo zmieniło firmę na "A. Żeromska. Księgarnia i Antykwarnia. Spółka Akcyjna." Żona i córka Mortkowicza musiały szukać schronienia poza granicami Warszawy. Otrzymywały jednak wsparcie finansowe z dochodów księgarni. W czasie wojny spółka prosperowała. Dopiero rok 1944 przyniósł jej likwidację.
Po wojnie Janina Mortkowiczowa i Hanna Mortkowicz-Olczakowa chciały reaktywować działalność wydawniczą i w 1945 roku w Krakowie wznowiły działalność opartą na prawach autorskich sprzed wojny. Wydawnictwo J. Mortkowicza podejmowało jednak tylko wspólne wydawanie książek z innymi nakładcami, pobierając opłatę procentową za udostępnione prawa autorskie.
Lata 1948–1950 przyniosły ograniczenie działalności wydawców prywatnych, a produkcja wydawnicza całkowicie przeszła w ręce instytucji państwowych i spółdzielczych. W roku 1950 Wydawnictwo Jakuba Mortkowicza zakończyło swą działalność.
Drukarnia.
Mortkowicz od 1911 posiadał niewielką Drukarnię Naukową. W 1915 r. przeniósł ją do zakupionego przez siebie domu. Kierownikiem drukarni był jej pierwotny właściciel – Władysław Danielewicz, aż do swojej śmierci w 1924 roku. Praca została wtedy zawieszona na około dwa lata.
Za życia Mortkowicza w Drukarni Naukowej skład był wyłącznie ręczny. W latach 1928–1936 pracowało w niej ośmiu zecerów, którzy dysponowali dużym zestawem pism różnych krojów i czcionek. Maszynę do składania, czyli intertyp zakupiono dopiero w 1936 r. Drukarnia nastawiona była przede wszystkim na zaspokajanie potrzeb drukarskich własnego wydawnictwa.
Po śmierci Mortkowicza zakończyła się ostatecznie dobra passa drukarni. Zaczęto wtedy poszukiwać klienta z poważnym zamówieniem do druku. W 1931 roku drukarnia otrzymała zamówienie na tygodnik „Wiarus”, ilustrowane czasopismo dla podoficerów. Drukowano go do końca 1938 r. Do wybuchu II wojny światowej i likwidacji drukarni przez władze hitlerowskie wychodziło tam jeszcze czasopismo „Ateneum”.
Księgarnia.
Mortkowicz posiadał dwie księgarnie w dwóch różnych miejscach Warszawy, jednak tylko przez kilka lat pracowały one jednocześnie. Będąc księgarzem – wydawcą, posiadał księgarnie sortymentowe i nakładowe jednocześnie, tzn. rozprzedając druki różnych nakładców obok tych wydanych nakładem własnym. Nawiązywał on liczne kontakty z przedsiębiorstwami księgarskimi i wydawniczymi, od których nabywał za gotówkę albo przejmował w komis różne wydawnictwa, ale także starał się rozprowadzać swoje wydawnictwa za pośrednictwem innych księgarń i hurtowni. Zajmował się też pośrednictwem w rozprowadzaniu książek na prowincję.
Początki jego działalności księgarskiej owocują stosunkami handlowymi z przedsiębiorstwami zagranicznymi z Niemiec, Francji i Anglii. Przed I wojną światową był członkiem Związku Księgarzy Niemieckich, skupiającym księgarzy i wydawców z różnych krajów. Zagraniczne wydawnictwa sprowadzał m.in. z Lipska, Londynu czy Paryża.
Księgarnie Mortkowicza miały określoną politykę wydawniczą, która wpływała także na profil sortymentu. Przed I wojną światową asortyment przedsiębiorstwa był bardzo szeroki i obejmował m.in. wydawnictwa z zakresu architektury, nauki o handlu, historii i polityki, medycyny, nauk ścisłych, filozofii, ekonomii i nauk społecznych oraz literatury pięknej, podręczników, czy przewodników kolejowych.
Księgarnia Mortkowicza prowadziła, jak większość jej podobnych, również sprzedaż antykwaryczną, szczególnie w pierwszych latach swej działalności. Duże znaczenie w jego księgarni miała literatura dla dzieci i młodzieży. Z biegiem czasu literatura naukowa w większości była reprezentowana przez nauki humanistyczne i społeczne. Tematyka reprezentowana w księgarni była odzwierciedleniem zainteresowań jej właściciela, toteż dział artystyczny był tam bardzo rozbudowany. Właśnie taki, ściśle artystyczny charakter Mortkowicz planował w swojej drugiej księgarni otwartej w 1915 r. Miała ona propagować reprodukcje artystyczne i wydawnictwa z zakresu sztuki. Odzyskanie niepodległości umożliwiło mu zaopatrywanie się w wydawnictwa artystyczne krajowe i zagraniczne. Organizowana tam również wystawy malarskie młodych artystów. Księgarnia ta odgrywała więc pewną rolę w kształtowaniu gustów literackich i artystycznych postępowej inteligencji warszawskiej, szczególnie młodzieży. Jednak oprócz literatury artystycznej ważne miejsce w księgarni zajmowały nielegalne wydawnictwa organizacji lewicowych. Mając powiązania z PPS, Towarzystwem Wydawnictw Ludowych i organizacjami niepodległościowymi z okresu I wojny światowej, Mortkowicz miał na składzie księgarni literaturę socjalistyczną o postępowej lub wolnościowej ideologii oraz pośredniczył w jej kolportażu.
W ciągu całej działalności edytorskiej Jakuba Mortkowicza i jego następców wyszło 897 tytułów. Większość z nich została oznaczona charakterystycznym kłoskiem. Główne miejsce w dorobku Mortkowicza zajęły beletrystyka dla dorosłych, beletrystyka dla dzieci i młodzieży, a także wydawnictwa popularnonaukowe. W tej ostatniej grupie dominowała literatura z zakresu nauk humanistycznych, społecznych oraz sztuk plastycznych.
Ważnym elementem działalności wydawniczej Mortkowicza były serie wydawnicze. W latach 1910–1939 ukazało się ich dziewiętnaście. Pierwszą i najważniejszą z nich pod względem była seria „Pod Znakiem Poetów”, która składała się z trzech części. Pierwsza ukazywała się w latach 1910–1922 i zapoczątkowana została dziełami polskich romantyków. Druga część wychodziła w latach 1927–1939 jako Seria Nowa. Składały się na nią głównie utwory Młodej Polski i Skamandra. Z kolei część trzecia była wydawniczą efemerydą wydawaną w latach 1945–1946.
Po podjęciu kilku serii, które okazały się efemerydami (Panteon, Plutarch Polski, Żywoty Ludzi Znakomitych, Arcydzieła Literatur Obcych w Wyborze i Układzie dla Użytku Szkolnego, Współczesna Powieść Francuska), Jakub Mortkowicz zaczął wydawać równolegle trzy serie przeznaczone dla szerokiego kręgu odbiorców: Bibliotekę Beletrystyczną Towarzystwa Wydawniczego (opublikowano 11 powieści w 22 tomikach, autorów polskich i obcych), Bibliotekę Humoru (literatura rozrywkowa francuska, angielska, amerykańska, rosyjska i polska, 10 tomików), a także Dobre Książki dla Młodzieży (obejmowała twórczość pisarzy obcych, głównie skandynawskich i angielskich, ale też rodzimych – Janusz Korczak, Ewa Szelburg-Zarembina, Maria Konopnicka, Jan Brzechwa, Janina Mortkowiczowa i in.).
W trosce o dostępność książki dla każdego powstała inicjatywa edycji tanich serii wydawniczych takich jak: Żeromski dla Całej Polski, zeszytowe Dzieje Sztuki w Polsce, Malarstwo Polskie dla Wszystkich. U Mortkowicza ukazały się też cenne wydania zbiorowe Żeromskiego 10-tomowe "Pisma" i 30-tomowe "Dzieła", a także "Popioły".
Mortkowicz wydawał też czasopisma, w tym poświęconą sprawom politycznym, społecznym i literacko-rozrywkowym „Myśl Polską” w latach 1915–1918. Jego nakładem ukazały się również inne czasopisma m.in.:
Inne obszary działalności Jakuba Mortkowicza.
Jakub Mortkowicz nie ograniczał się tylko do drukowania i wydawania książek i czasopism. Popularyzował czytelnictwo, był aktywnym działaczem społecznym. Należał do Zarządu Związku Księgarzy Polskich, działał w Polskim Towarzystwie Wydawców Książek. W 1918 założył wraz z innymi księgarzami Polskie Towarzystwo Księgarni Kolejowych „Ruch”, które rozpowszechniało w całym kraju pisma i książki. Wielokrotnie był polskim delegatem na międzynarodowe kongresy wydawnicze i Targi Książki. Pełnił rolę stałego reprezentanta II RP we Florencji, Wiedniu, Lipsku i Paryżu. Organizował prezentacje rodzimej książki. Pierwsza z nich odbyła się w 1922 r. we florenckiej Fiera di Libro i zakończyła się sukcesem. Podobnie było w roku 1927 w Lipsku na Wystawie Zdobnictwa Książkowego, która zaowocowała zaproszeniem na członka korespondenta elitarnej organizacji zrzeszającej tylko artystów, Związku Niemieckich Artystów Książki.
Upamiętnienie.
24 listopada 1975 w Warszawie jednej z ulic na terenie obecnej dzielnicy Ursynów zostało nadanie imię Jakuba Mortkowicza.

</doc>
<doc id="169711" url="https://pl.wikipedia.org/wiki?curid=169711" title="Manuel Rui Costa">
Manuel Rui Costa



</doc>
<doc id="169712" url="https://pl.wikipedia.org/wiki?curid=169712" title="Rak języka">
Rak języka

Rak języka (łac. "carcinoma linguae") – najczęściej występujący złośliwy nowotwór w jamie ustnej. Rak języka jest zwykle nowotworem pierwotnym tego narządu (ognisko pierwotne rozwija się w języku), rzadko wtórnym, jako przerzut raka gruczołu tarczowego czy raka nerki. Zaliczany do grupy nowotworów głowy i szyi.
Epidemiologia i czynniki ryzyka.
Rak języka występuje głównie u mężczyzn w średnim i starszym wieku, zwykle nadużywających alkoholu i palących papierosy. Nie jest to jednak regułą. W ostatnich latach wzrasta liczba młodszych pacjentów (30-40 rok życia), także kobiet, które nie palą papierosów i nie piją nałogowo alkoholu. W krajach Europy liczba mężczyzn chorujących na raka języka ciągle przewyższa liczbę kobiet, w krajach azjatyckich zachorowalność kobiet i mężczyzn jest natomiast taka sama. W ostatnich latach krajem, w którym najczęściej występuje rak języka były Indie. Związane to było także dodatkowo z nadużywaniem wyrobów tytoniowych, w tym także żucie czarnego tytoniu itp. W epidemiologii raka języka dużo mówi się na temat czynników ryzyka tego nowotworu oraz stanów przedrakowych. Do najczęstszych z nich należą:
Stanami przedrakowymi dla raka języka są:
Niektórzy autorzy podkreślają, że przebieg raka języka u osób młodszych bywa bardziej agresywny. Ponadto w przypadku raka języka może dochodzić w około 10% do rozwoju drugich pierwotnych nowotworów złośliwych. 
Anatomia patologiczna.
Najczęstszym typem raka języka jest rak płaskonabłonowy. Stanowi on około 90% wszystkich nowotworów języka. Inne typy raków rzadziej występujące na języku to rak gruczołowy i raki charakterystyczne dla gruczołów ślinowych. 
Zmiana nowotworowa na języku jest zwykle wrzodziejąca (endofityczna) lub rzadziej guzowata (egzofityczna). Rak języka rozwija się na początku w sposób ograniczony na języku. Naturalną barierą blokującą dalsze rozprzestrzenianie się nowotworu jest we wczesnych postaciach raka języka mięsień żuchwowo-językowy. 
Objawy.
Objawy raka języka są różne w zależności od lokalizacji. Rak rozwijając się w części ruchomej zwykle jest zauważalny przez chorego, powodując zgłoszenie do laryngologa. Może on powodować także ból czy krwawienie. Pacjenci z rakiem rozwijającym się na nasadzie języka zwykle trafiają w znacznych stadiach zaawansowania klinicznego. Głównie skarżą się oni na odynofagię, dysfagię lub otalgię. Poza tym wspólnie występującymi objawami w raku języka są: 
W przypadku zmian zaawansowanych występują:
Przebieg.
Rak języka rozwija się na bocznej, ruchomej powierzchni języka (zwykle 60%) oraz na nasadzie (części nieruchomej graniczącej z cieśnią gardzieli i częścią środkową gardła). Postać endofityczna szerzy się w głąb języka zajmując jego mięśnie a później naciekając i rozprzestrzeniając się na inne tkanki. Rak zlokalizowany na bocznej powierzchni języka może szerzyć się ku dołowi zajmując dno jamy ustnej oraz ku bokom i do przodu dochodząc - a w zaawansowanych przypadkach - naciekając żuchwę. Rak zlokalizowany w części tylnej, na nasadzie języka, może szybko zacząć naciekać rowek językowo-migdałkowy, trójkąt zatrzonowcowy, szerzyć się w kierunku gardła, przestrzeni przygardłowej. Szerzenie się raka języka w kierunku w/w struktur znacznie pogarsza rokowanie. Zaawansowany rak języka zwykle powoduje na początku ograniczenie jego ruchomości a później unieruchomienie. Unieruchomienie języka najczęściej spowodowane jest naciekaniem mięśnia rylcowo-językowego i/lub mięśnia gnykowo-językowego. Oprócz szerzenia się przez ciągłość rak języka może także dawać przerzuty. Najczęściej drogą chłonną do węzłów chłonnych szyi: głębokich - okolicy nadgnykowej oraz ww. podbródkowych i podżuchwowych. Bogaty drenaż chłonny powoduje, że rak języka może przerzutować do węzłów chłonnych szyi obustronnie (nie tylko po stronie zmiany pierwotnej). Przerzuty do węzłów chłonnych także mają duży wpływ na rokowanie. 
Diagnostyka i rozpoznanie.
Rozpoczyna się od wywiadu oraz badaniu ORL. Oprócz badania oglądaniem należy jeszcze wykonać badanie palpacyjne języka. Guzy położone na nasadzie języka zwykle są dostępne tylko w badaniu laryngoskopowym, które należy niezbędnie wykonać. Przy okazji należy ocenić zaawansowanie raka języka oglądając rowek językowo-migdałkowy, dno jamy ustnej, okolicę zatrzonowcową, i błonę śluzową pozostałej części jamy ustnej. Poza tym niezbędna jest ocena palpacyjna szyi, celem ewentualnego stwierdzenia przerzutów do węzłów chłonnych szyi. Czasami, szczególnie w przypadkach zaawansowanych, badanie pacjenta z rakiem języka bywa bardzo trudne - unieruchomienie języka, ból, ślinotok. W takich przypadkach lub w innych wątpliwych należy wykonać badanie obrazowe TK lub MRI. W niektórych przypadkach wykonuje się także USG szyi, celem oceny węzłów chłonnych. Nieodzownym badaniem w przypadku raka języka jest badanie histopatologiczne. Przed zaplanowaniem leczenia zawsze pobiera się wycinek z guza, który po postawieniu rozpoznania przez patologa daje podstawę do zaplanowania dalszego leczenia.
Leczenie.
Leczenie raka języka zależy od stopnia zaawansowania klinicznego. W przypadków wczesnych stadiów może wchodzić w grę zarówno leczenie laryngologiczne (chirurgiczne) jak i onkologiczne:
W przypadku raka położonego na nasadzie języka zwykle pierwsze zgłoszenie się do laryngologa jest na tyle późno, że rak jest już nieoperacyjny. W tym przypadku leczeniem z wyboru jest radioterapia lub chemioterapia lub połączenie obu metod jednocześnie.
W postaciach raków nasady języka mniej zaawansowanych leczenie jest operacyjne i polega na wykonaniu faryngotomii bocznej lub przedniej często z dojścia przez mandibulotomię.
W każdym przypadku raka języka oprócz leczenia guza pierwotnego zawsze należy zająć stanowisko odnośnie do postępowania z węzłami chłonnymi szyi. Zwykle wraz z operacją raka języka otolaryngolog wykonuje usunięcie węzłów chłonnych szyi (najczęściej okolicy nadgnykowej). Zabieg taki może być przeprowadzany zarówno jako operacja elektywna (profilaktyczna) lub także wtedy gdy w badaniu węzłów chłonnych szyi istnieją przesłanki, że przerzuty mogą się w nich znajdować (widoczne powiększenie lub wyczuwalne twarde węzły chłonne). Przeprowadzanie operacji elektywnej węzłów chłonnych szyi ma swoje uzasadnienie kliniczne, gdyż węzły "nieme klinicznie" podczas palpacji nie oznaczają, że nie ma w nich przerzutu. Może być tam mikroprzerzut, który nie powoduje powiększenia węzła chłonnego. Czasami jeżeli nie wykonuje się operacji węzłowej na szyi węzły można obserwować – kolejne kontrole z badaniem obrazowym Usg szyi. Istnieje jeszcze jedna możliwość postępowania z węzłami chłonnymi szyi. Po usunięciu guza języka węzły chłonne szyi można poddać radioterapii.
Rokowanie.
W raku języka jest zwykle niepewne. Po leczeniu w ciągu pierwszych 8 miesięcy (najczęściej) mogą pojawić się przerzuty do węzłów chłonnych lub częściej wznowa miejscowa (na języku). Śmiertelność u chorych z rakiem języka wynosi zwykle 40-50%.

</doc>
<doc id="169714" url="https://pl.wikipedia.org/wiki?curid=169714" title="Aurora (samolot)">
Aurora (samolot)

Aurora – niepotwierdzony projekt samolotu rozpoznawczego lub bombowca, mający według niektórych osób znajdować się na wyposażeniu Amerykańskich Sił Powietrznych (USAF) lub Centralnej Agencji Wywiadowczej (CIA).
Historia.
Według niepotwierdzonych informacji projekt tego samolotu powstał w 1985 roku. Samolot pierwszy lot wykonał w roku 1989. Pełną zdolność operacyjną osiągnął w roku 1995. W maju 2006 roku, brytyjski minister obrony poinformował o zamówieniu od USAF samolotu rozwijającego prędkość Mach 4-6. Tym samym pośrednio potwierdził istnienie takiego projektu. Prawdopodobnie, jeśli projekt istniał, to Stany Zjednoczone anulowały program Aurory ze względu na rozwój zaawansowanych satelitów wywiadowczych oraz bezzałogowych samolotów rozpoznawczych.
Hipotetyczny samolot opisywany jest zwykle jako samolot o kształcie zbliżonym do trójkąta, zdaniem niektórych osób przypominający nieco North American XB-70 Valkyrie. Konstrukcja miałaby być wykonana w technologii Stealth, wyposażona w napęd hybrydowy pulsacyjno-strumieniowy, działający na zasadzie podobnej do silnika V-1. Aurora miałaby zostać zaprojektowana jako samolot rozpoznawczy, następca SR-71 Blackbird, lub bombowy, następca B-2 Spirit.

</doc>
<doc id="169722" url="https://pl.wikipedia.org/wiki?curid=169722" title="Sebastiano Serlio">
Sebastiano Serlio

Sebastiano Serlio (ur. 6 września 1475 w Bolonii, zm. 1554 w Fontainebleau) – włoski architekt, malarz i teoretyk architektury epoki manieryzmu.
W 1514 roku Serlio wyjechał do Rzymu, gdzie studiował architekturę pod kierunkiem Baldassare Peruzziego, jednego z inicjatorów manieryzmu w architekturze. W 1527 roku uciekł do Wenecji, gdzie pozostał do 1540 roku, kiedy król francji Franciszek I Walezjusz zatrudnił go jako konsultanta przy budowie pałacu w Fontainebleau. Jednakże tylko dwie realizacje można przypisać Serliowi: wejście do Fontainebleau i zamek Ancy-le-Franc, rozpoczęty w 1546.
Autor traktatu architektonicznego w siedmiu księgach i ósmej nieskończonej, który miał wielki wpływ na architekturę europejską, w tym szczególnie Francji i Polski. Traktat obejmował zagadnienia geometrii, perspektywy, ogólnych reguł architektonicznych, architektury antycznej oraz zabudowy mieszkaniowej, wojskowej i sakralnej. Serlio bardzo dokładnie opracował zagadnienie dotyczące kształtowania otworu w ścianie. Zasłynął głównie z projektów okien i portali, lecz również projektował wzory stropów, fryzów oraz ornamentykę.

</doc>
<doc id="169725" url="https://pl.wikipedia.org/wiki?curid=169725" title="Alfredo Di Stefano">
Alfredo Di Stefano



</doc>
<doc id="169727" url="https://pl.wikipedia.org/wiki?curid=169727" title="Krotona">
Krotona



</doc>
<doc id="169728" url="https://pl.wikipedia.org/wiki?curid=169728" title="PERT">
PERT

PERT (ang. "Program Evaluation and Review Technique") – probabilistyczna metoda planowania i kontroli projektu, wykorzystująca programowanie sieciowe, stosowana w zarządzaniu projektami.
Została opracowana przez Departament Obrony Stanów Zjednoczonych w latach 1956-1957, na potrzeby marynarki wojennej USA podczas realizacji projektu budowy rakiet balistycznych Polaris. Początkowo wykorzystywana głównie przy dużych, wieloletnich programach wojskowych, z czasem znalazła również zastosowanie w projektach cywilnych.
W metodzie PERT projekt jest przedstawiany w postaci diagramu sieciowego, czyli grafu skierowanego, którego wierzchołki stanowią zadania składające się na projekt, natomiast łuki reprezentują ukierunkowane powiązania pomiędzy zadaniami i są do nich przypisane czasy trwania poszczególnych czynności wymaganych do przejścia do następnego zadania.
Podobnie jak w przypadku metody CPM istotą metody PERT jest analiza ścieżki krytycznej. Różnica pomiędzy obiema metodami polega na traktowaniu w metodzie PERT czasu trwania zadania jako zmienną losową, nie natomiast jako zmienną zdeterminowaną, jak w przypadku metody CPM.
Takie ujęcie czasu trwania zadań składających się na projekt pozwala zastosować metody statystyczne do oceny czasowego ryzyka ukończenia zadań, grup zadań i całości projektu oraz określania prawdopodobieństwa ich ukończenia w z góry zadanym terminie.
Parametry rozkładu prawdopodobieństwa czasu zakończenia zadania szacuje się na podstawie trzech zmiennych:
W oparciu o te zmienne szacuje się czas oczekiwany zakończenia zadania, który jest podstawą analizy ścieżki krytycznej oraz wariancję czasu oczekiwanego, która określa spodziewaną różnicę szacowanego czasu oczekiwanego zakończenia zadania od rzeczywistego czasu trwania czynności. Szacunek formula_4 jest najczęściej oparty na średniej ważonej:
Metoda CPM, choć opracowana niezależnie, jest szczególnym przypadkiem metody PERT – takim, w którym wszystkie trzy zmienne czasowe poszczególnych zadań mają taką samą wagę.
Do najważniejszych zalet metody PERT należą:
Wady metody PERT to przede wszystkim:

</doc>
<doc id="169741" url="https://pl.wikipedia.org/wiki?curid=169741" title="(20000) Waruna">
(20000) Waruna

(20000) Waruna – duża planetoida należąca do obiektów transneptunowych z Pasa Kuipera, typu cubewano.
Odkrycie i nazwa.
Planetoida została odkryta 28 listopada 2000 w Obserwatorium Kitt Peak w programie Spacewatch przez Roberta McMillana. Otrzymała ona najpierw oznaczenie prowizoryczne 2000 WR106, a później stały numer i nazwę własną, która pochodzi od hinduistycznego boga nieba i deszczu Waruny.
Orbita.
Orbita (20000) Waruny jest nachylona do płaszczyzny ekliptyki pod kątem 17,2°. Na jeden obieg wokół Słońca ciało to potrzebuje ok. 280 lat, krążąc w średniej odległości 42,8 au od Słońca.
Właściwości fizyczne.
Waruna ma średnicę szacowaną na ok. 900 km. Jego albedo wynosi ok. 0,07, a jasność absolutna to ok. 3,78m. Obiekt ten rotuje dość szybko, raz na 6 godz. 21 min.
Na powierzchni czerwonego Waruny stwierdzono za pomocą badań spektroskopowych obecność zamarzniętego lodu wodnego.
Planetoida ta ma niską średnią gęstość (porównywalną z gęstością wody).

</doc>
<doc id="169742" url="https://pl.wikipedia.org/wiki?curid=169742" title="Widmo emisyjne">
Widmo emisyjne

Widmo emisyjne – widmo spektroskopowe, które jest obrazem promieniowania elektromagnetycznego, wysyłanego przez ciało.
Widmo emisyjne powstaje, gdy obdarzone ładunkiem elektrycznym elektrony, atomy, cząstki lub fragmenty cząsteczek tworzących dane ciało, będąc wzbudzonymi, przechodzą ze stanu o wyższej energii do stanu o niższej energii. Przejściu temu towarzyszy emisja kwantu promieniowania elektromagnetycznego o energii równej różnicy energii poziomów, między którymi przeszła cząstka.
Charakterystyka.
Dla gazów atomów prostych widmo emisyjne przyjmuje często formę serii dobrze odseparowanych częstotliwości, które spektrometry rejestrują w formie prążków. Układ tych prążków jednoznacznie wskazuje na obecność określonego pierwiastka w gazie i jest nazywany widmem atomowym. Umożliwia to m.in. ustalanie, na podstawie widm emisyjnych, składu pierwiastkowego odległych ciał niebieskich. Dla ciał stałych i cieczy widmo emisyjne jest ciągłe. Dla gazów atomów o złożonej budowie otrzymuje się widmo pasmowe.

</doc>
<doc id="169744" url="https://pl.wikipedia.org/wiki?curid=169744" title="Nikołaj Dawydienko">
Nikołaj Dawydienko

Nikołaj Władimirowicz Dawydienko, ros. Николай Владимирович Давыденко (ur. 2 czerwca 1981 w Siewierodoniecku) – rosyjski tenisista, reprezentant Rosji w Pucharze Davisa, olimpijczyk, zwycięzca ATP World Tour Finals 2009.
Młodość.
Jego rodzice pracowali w rosyjskim koncernie Gazprom. Do 15. roku życia mieszkał na Ukrainie, następnie przeniósł się do Niemiec, gdzie mieszkał wspólnie ze starszym bratem Eduardem i jego rodziną. W 1999 roku został obywatelem rosyjskim.
Kariera tenisowa.
Jako zawodowy tenisista Dawydienko zaczął występować od 1999 roku. Dnia 16 października 2014 roku poinformował o zakończeniu zawodowej kariery.
W 2001 roku po raz pierwszy uczestniczył w zawodach wielkoszlemowych, dochodząc do 2 rundy na Australian Open.
W 2003 roku Rosjanin zaczął odnosić sukcesy na szczeblu rozgrywek o randze ATP World Tour, wygrywając 2 turnieje, w styczniu w Adelaide i w kwietniu w Estoril. W maju awansował do finału w Sankt Pölten. Sezon ukończył po raz pierwszy w czołowej pięćdziesiątce rankingu, na 44. pozycji.
W 2004 roku Dawydienko ponownie triumfował w 2 imprezach ATP World Tour, tym razem w Monachium oraz w Moskwie. W stolicy Rosji był również najlepszy w grze podwójnej, w parze z Igorem Andriejewem. Tego samego roku uczestniczył na igrzyskach olimpijskich w Atenach, gdzie w singlu odpadł w 1 rundzie, a w deblu w 2 rundzie. Partnerem w turnieju gry podwójnej Dawydienki był Andriejew.
2005 rok był pierwszym sezonem w karierze Rosjanina gdy doszedł do ćwierćfinału wielkoszlemowego. W Australian Open pokonał m.in. po drodze Tima Henmana i Guillermo Cañasa, a przegrał w spotkaniu o awans do półfinału z Andym Roddickiem. Podczas French Open dotarł do półfinału, eliminując m.in. Tommy'ego Haasa, Guillermo Corię i Tommy'ego Robredo by w meczu o finał przegrać z Mariano Puertą. Tegoż roku Dawydienko doszedł do 1 finału, w Sankt Pölten, który ostatecznie wygrał. W Moskwie podczas rywalizacji deblowej zakończył swój udział, w parze z Igorem Andriejewem, na finale. Na koniec roku Dawydienko zakwalifikował się do turnieju Tennis Masters Cup i awansował do półfinału. W grupie wygrał wszystkie pojedynki, z Andre Agassim, Gastónem Gaudio i Mariano Puertą. Mecz o udział w finale Rosjanin przegrał z Davidem Nalbandianem. W tym samym roku osiągnął z reprezentacją półfinał w Pucharze Davisa, chociaż debiutował w reprezentacji w 2003 roku. Miał znaczący wkład w wyeliminowaniu w ćwierćfinale Francji, przeciwko której zdobył 2 punkty w singlu, po triumfach nad Paulem-Henrim Mathieu i Richardem Gasquetem. W rundzie półfinałowej przeciw Chorwacji pokonał Mario Ančicia, ale poniósł porażkę z Ivanem Ljubičiciem. Sezon zakończył na 5. miejscu w rankingu gry pojedynczej.
W 2006 roku osiągnął wielkoszlemowe ćwierćfinały w Australian Open i French Open oraz półfinał podczas US Open. W Melbourne i Nowym Jorku wyeliminował Dawydienkę Roger Federer, a w Paryżu David Nalbandian. Odniósł w całym sezonie 5 turniejowych zwycięstw, w tym na początku listopada wygraną w Paryżu, w ramach zawodów kategorii ATP Masters Series. Po imprezie w Paryżu, dnia 6 listopada osiągnął najwyższe miejsce w klasyfikacji singlowej, 3. miejsce. Dodatkowo Rosjanin uczestniczył w 2 przegranych finałach. Zakwalifikował się na koniec roku na zawody Tennis Masters Cup, jednak odpadł po meczach grupowych. Na początku grudnia wygrał z reprezentacją Puchar Davisa, po finale z Argentyną zakończonym wynikiem 3:2. Dawydienko pokonał Juana Ignacio Chelę, a przegrał z Davidem Nalbandianem.
W sezonie 2007 tenisista rosyjski wygrał zawody w Moskwie. Ponadto był w półfinałach French Open i US Open, które przegrywał z Rogerem Federerem, ćwierćfinale Australian Open, gdzie odpadł pokonany przez Tommy'ego Haasa, a także w 4 rundzie Wimbledonu wyeliminowany przez Markosa Pagdatisa. Wygrał 17 meczów w zawodach wielkoszlemowych, najwięcej w 1 sezonie. Po raz 3 z rzędu Dawydienko zakwalifikował się do Tennis Masters Cup, jednak swój udział zakończył po rywalizacji grupowej. Na koniec roku zagrał w finale Pucharu Davisa przeciwko Stanom Zjednoczonym, w grze podwójnej z Igorem Andriejewem przegrywając z Bobem i Mikiem Bryanami, co przesądziło o porażce Rosjan.
W 2008 roku Dawydienko został mistrzem 3 turniejów w singlu, w tym zawodów ATP Masters Series w Miami, gdzie wyeliminował m.in. Andy'ego Roddicka w półfinale i Rafaela Nadala w finale. Rosjanin uczestniczył również w 2 finałach, w tym w finale Tennis Masters Cup. W grze podwójnej był w 1 finale, wspólnie z Jurijem Szczukinem w Warszawie. W ramach Pucharu Davisa dotarł z reprezentacją do półfinału, w którym Rosjanie ulegli Argentynie. W sierpniu Dawydienko zagrał na igrzyskach olimpijskich w Pekinie. W singlu doszedł do 2 rundy, a w deblu do ćwierćfinału w parze z Igorem Andriejewem.
Dawydienko w sezonie 2009, od końca lipca doszedł do 5 finałów, które wygrał. Były to m.in. zwycięstwa w Szanghaju o randze ATP World Tour Masters 1000, gdzie w finale był lepszy od Rafaela Nadala, i w ATP World Tour Finals. W londyńskich zawodach ATP World Tour Finals pokonał w meczach grupowych Rafaela Nadala i Robina Söderlinga, a poniósł porażkę z Novakiem Đokoviciem. W półfinale Dawydienko wyeliminował Rogera Federera, a w finale Juana Martína del Potro. W sezonie tym Rosjanin był również w ćwierćfinale French Open, w którym odpadł po przegranej z Robinem Söderlingiem.
W styczniu 2010 roku Rosjanin wygrał turniej w Ad-Dausze, po meczach m.in. z Rogerem Federerem w półfinale i Rafaelem Nadalem w finale, a także awansował do ćwierćfinału Australian Open, gdzie tym razem lepszy był Federer. W lutym Dawydienko doznał kontuzji nadgarstka, która wykluczyła go z gry do połowy sezonu. Jednak po powrocie nie osiągał większych sukcesów, a sezon zakończył poza czołową dwudziestką w rankingu, na 22. pozycji.
W 2011 roku Dawydienko dotarł do finału w Ad-Dausze po wygranej m.in. nad Nadalem. Spotkanie o tytuł przegrał z Federerem. W maju zwyciężył w zawodach w Monachium, po finale z Florianem Mayerem. W 2012 roku uczestniczył po raz 3 na igrzyskach olimpijskich, w Londynie. Z konkurencji gry pojedynczej odpadł w 2 rundzie, podobnie jak i w deblu. W sezonie 2013 był w finale w Ad-Dausze. Pokonał tamże m.in. w półfinale Davida Ferrera, jednak mecz finałowy zakończył się porażką Dawydienki z Richardem Gasquetem.
W 2014 roku, w lutym, Rosjanin został mistrzem gry podwójnej w Montpellier razem z Denisem Istominem.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="169747" url="https://pl.wikipedia.org/wiki?curid=169747" title="Oliver Kahn">
Oliver Kahn

Oliver Rolf Kahn (ur. 15 czerwca 1969 w Karlsruhe) – niemiecki piłkarz, który występował na pozycji bramkarza, w latach 1995–2006 reprezentant Niemiec w piłce nożnej. Od 2021 prezes Bayernu Monachium.
Początek kariery.
Oliver karierę piłkarską rozpoczynał w klubie Karlsruher Sportclub. Pierwszy swój trening rozpoczął w 1975 (mając zaledwie 6 lat). W 1987 przebił się do pierwszego składu, wcześniej występował w juniorach. W sumie w Karlsruher rozegrał 128 meczów ligowych. W 1994 przeniósł się do Bayern Monachium w którym występował do końca swojej kariery.
Kariera zawodowa.
Od 1994 grał w Bayernie Monachium, dokąd trafił z Karlsruher Sportclub (KSC). W drużynie z Bawarii zdobył ośmiokrotnie mistrzostwo Niemiec (1997, 1999, 2000, 2001, 2003, 2005, 2006, 2008), sześciokrotnie Puchar Niemiec (1998, 2000, 2003, 2005, 2006, 2008), Puchar Ligi Niemieckiej (2007), Puchar UEFA (1996), Klubowy Puchar Świata (2001) oraz Puchar Mistrzów w 2001. Jest także laureatem złotej piłki dla najlepszego piłkarza Mistrzostw Świata 2002, które odbyły się w Korei Płd. i Japonii, gdzie wraz z reprezentacją Niemiec wywalczył tytuł wicemistrzowski. Brał udział w finałach mistrzostw Europy w 2000 i 2004. Trzykrotnie wybrany najlepszym bramkarzem świata w plebiscycie Międzynarodowego Stowarzyszenia Historyków i Statystyków Futbolu (IFFHS) (1999, 2001, 2002).
Występ na Mundialu w Niemczech w 2006.
7 kwietnia 2006 trener reprezentacji Niemiec Jürgen Klinsmann ogłosił, że to Jens Lehmann będzie pierwszym bramkarzem reprezentacji Niemiec podczas Mistrzostw Świata 2006. Kahn był rozczarowany tą decyzją, zdecydował się jednak pozostać w zespole w roli rezerwowego, a przed serią rzutów karnych w ćwierćfinałowym meczu z Argentyną podał rękę golkiperowi Arsenalu. Na niemieckim Mundialu wystąpił tylko jeden raz – w meczu z Portugalią o trzecie miejsce. Jak się później okazało, był to pożegnalny występ Kahna w barwach narodowych.
Zakończenie kariery.
Karierę piłkarską zakończył 17 maja 2008. Ostatni mecz w barwach Bayernu rozegrał 2 września 2008 roku, było to spotkanie towarzyskie FC Bayern-Niemcy.
Dalsza kariera.
1 lipca 2021 został prezesem Bayernu Monachium.

</doc>
<doc id="169750" url="https://pl.wikipedia.org/wiki?curid=169750" title="Michael Ballack">
Michael Ballack

Michael Ballack (ur. 26 września 1976 w Görlitz) – niemiecki piłkarz, grający na pozycji pomocnika.
Kariera.
Ballack zaczął uprawiać piłkę nożną w wieku 7 lat, rok później rozpoczął naukę w gimnazjum sportowym w Karl-Marx-Stadt. W 1995 rozpoczął karierę zawodową podpisując kontrakt z klubem Chemnitzer FC, grającym w 2. Bundeslidze. W 1997 przeszedł do 1. FC Kaiserslautern, z którym zdobył w sezonie 1997/98 tytuł mistrza Niemiec. W sezonie 1999/00 przeszedł do Bayeru 04 Leverkusen, gdzie zajął 3. miejsce w Bundeslidze i dotarł do finału Ligi Mistrzów. W 2002 roku przeszedł za 12,2 mln euro do Bayernu Monachium, podpisując umowę z bawarskim klubem do końca sezonu 2005/06.
Od 15 maja 2006 został piłkarzem Chelsea, z którą podpisał wówczas 3-letni kontrakt. Do angielskiego klubu przeszedł na tzw. "zasadzie wolnego transferu". Za złożenie podpisu otrzymał blisko 3 mln euro. Zgodnie z umową Ballack miał zarabiać 130 tysięcy funtów tygodniowo, czyli ponad 6 milionów funtów rocznie (ponad 8,5 mln euro).
29 czerwca 2008 z reprezentacją Niemiec na boiskach w Austrii i Szwajcarii wywalczył tytuł wicemistrza Europy w piłce nożnej po przegranym finale 0-1 z Hiszpanią.
Oficjalna strona Chelsea w dniu 9 czerwca 2010 potwierdziła, że Niemiec wraz z wygaśnięciem kontraktu, opuści klub z Londynu.
Następnie Ballack na zasadzie wolnego transferu przeniósł się do Bayeru 04 Leverkusen i dołączył do tego klubu 1 lipca 2010. Tym samym po ośmiu latach powrócił do klubu, w którym zaczął odnosić sukcesy sportowe. Ostatni mecz ligowy rozegrał 5 maja 2012 roku. 2 października 2012 roku poinformował o zakończeniu kariery zawodniczej.
Życie prywatne.
Michael Ballack pochodzi z miasta Görlitz. Pół roku po jego urodzeniu, rodzice przenieśli się wraz z nim do Karl-Marx-Stadt.
15 lipca 2008 roku wziął ślub ze swoją wieloletnią partnerką Simone Lambe, z którą ma trzech synów: Louisa (ur. 2001), Emilio (ur. 2002, zm. 2021) i Jordiego (ur. 2005). 
Para rozwiodła się w 2012 r.
5 lipca 2021 roku podczas pobytu w Portugalii w miejscowości Tróia, gdzie Michael posiada rezydencję, zginął drugi syn pary, osiemnastoletni Emilio. Mężczyzna zgubił trasę do domu jadąc w nocy quadem i uległ wypadkowi na drodze nieprzystosowanej do kierowania takim pojazdem. Został wyciągnięty przez strażaków spod płonącego quada, ale nie udało się go uratować, gdyż obrażenia, jakie odniósł, były zbyt duże.

</doc>
<doc id="169751" url="https://pl.wikipedia.org/wiki?curid=169751" title="(28978) Iksjon">
(28978) Iksjon

(28978) Iksjon (2001 KX76; ang. "Ixion") – jedna z dużych planetoid transneptunowych z Pasa Kuipera, obiekt typu plutonek.
Odkrycie.
Planetoida została odkryta 22 maja 2001 w programie Deep Ecliptic Survey. Otrzymała ona najpierw oznaczenie prowizoryczne 2001 KX76.
Nazwa obiektu pochodzi od Iksjona, pierwszego człowieka, który zabił swojego krewnego, w mitologii greckiej.
Orbita.
Orbita (28978) Iksjona nachylona jest do płaszczyzny ekliptyki pod kątem 19,6°. Na jeden obieg wokół Słońca ciało to potrzebuje ok. 250 lat, krążąc w średniej odległości 39,7 j.a. od Słońca.
Obiegając Słońce, Iksjon znajduje się w rezonansie z Neptunem (2:3).
Właściwości fizyczne.
Planetoida ta ma średnicę szacowaną na ok. 617 km. Jej jasność absolutna to ok. 3,6m.
Na powierzchni Iksjona stwierdzono za pomocą badań spektroskopowych obecność związków organicznych.

</doc>
<doc id="169755" url="https://pl.wikipedia.org/wiki?curid=169755" title="Total Annihilation">
Total Annihilation

Total Annihilation – strategiczna gra czasu rzeczywistego stworzona przez Cavedog Entertainment i wydana przez GT Interactive 12 września 1997.
Cechy charakterystyczne.
Twórca gry – Chris Taylor – stworzył duchowego spadkobiercę "Total Annihilation", opowiadającego zupełnie inną historię o wojnie pomiędzy trzema stronnictwami: United Earth Federation, Aeon Illuminate oraz Cybran Nation. Gra ukazała się pod tytułem "Supreme Commander", jako że twórca nie ma praw autorskich do oryginału (posiada je nieistniejący Cavedog).
Fabuła.
Wiele lat temu galaktyka wiedziała, co znaczy pokój. Raj był rządzony ręką nauki, a ręka ta należała do galaktycznego rządu zwanego Rdzeniem ("Core"). Paradoksalnie to ostateczne zwycięstwo nad śmiercią przyczyniło się do upadku raju i rozpętało wojnę, która mogła rozszerzyć się na miliony światów. Proces zwany "wzorowaniem" obejmował elektroniczną duplikację matryc mózgowych i pozwalał na transfer świadomości do wytrzymałych maszyn. W efekcie oznaczało to nieśmiertelność i Rdzeń zarządził poddanie temu procesowi wszystkich obywateli w celu zapewnienia im bezpieczeństwa. Część społeczeństwa nie chciało odrzucić swoich ciał w taki sposób, znalazło się wielu takich, którzy uznali "wzorowanie" za okrucieństwo. Uciekli oni do zewnętrznych granic galaktyki, gdzie zebrali się tworząc formę ruchu oporu, znaną jako "Arm". Rozpoczęła się wojna, mimo że tak naprawdę nigdy oficjalnie nie została wypowiedziana przez żadną ze stron. "Arm" wyprodukowała dla swoich armii kombinezony bojowe wysokich mocy, a "Core" przeniósł umysły swoich żołnierzy do równie śmiercionośnych maszyn. "Rdzeń" tysiąckrotnie powielił swoich najlepszych wojowników. "Arm" odpowiedział użyciem klonowania. Wojna szalała przez ponad cztery tysiące lat, zużywając zasoby całej galaktyki i pozostawiając tylko spaloną jałową ziemię. Obie strony popadły w ruinę. Ich cywilizacje dawno już zaginęły, a ogromne kompleksy wojskowe zostały zniszczone. Armie uległy zredukowaniu do kilku rozrzuconych po galaktyce niedobitków, kontynuujących walkę w spustoszonych bezpardonową walką światach.
Dodatki.
Do gry zostały stworzone dwa oficjalne dodatki:
Odbiór gry.
Gra była chwalona przez recenzentów za oryginalność rozgrywki i uzyskała średnią z ocen 88,85% według serwisu GameRankings oraz 86/100 punktów według agregatora Metacritic.

</doc>
<doc id="169757" url="https://pl.wikipedia.org/wiki?curid=169757" title="Kryptolog">
Kryptolog



</doc>
<doc id="169761" url="https://pl.wikipedia.org/wiki?curid=169761" title="Handley Page Halifax">
Handley Page Halifax

Handley Page Halifax – brytyjski czterosilnikowy ciężki samolot bombowy z okresu II wojny światowej, powstały w zakładach Handley Page, używany bojowo od 1941 roku do końca wojny.
Halifax był podstawowym ciężkim nocnym bombowcem brytyjskich Królewskich Sił Powietrznych (Royal Air Force) pierwszego okresu II wojny światowej do 1942 r., kiedy to pałeczkę pierwszeństwa przejął nowy bombowiec Avro Lancaster. Po wprowadzeniu Lancastera, który był zasadniczo wykorzystywany tylko jako bombowiec, Halifax pozostał drugim podstawowym bombowcem, ale oprócz tego jego wersje były stosowane do specjalnych zadań transportowych, w tym zaopatrywania ruchu oporu w okupowanych krajach i holowania szybowców transportowych, a także do celów patrolowych i zwiadu meteorologicznego.
Rozwój.
Samolot został skonstruowany na podstawie specyfikacji nr P.13/36 wydanej przez brytyjskie Ministerstwo Lotnictwa ("Air Ministry") 8 września 1936 roku na bombowiec dalekiego zasięgu nowej generacji, dla zastąpienia starych samolotów dwupłatowych. Pierwotnie miał to być dwusilnikowy czteromiejscowy średni bombowiec, o udźwigu 8000 funtów bomb (3629 kg), zasięgu w zależności od ładunku 2000–3000 mil (3218–4827 km) i prędkości przelotowej 275 mil/h (442 km/h). W konkursie uczestniczyło osiem wytwórni i zwyciężył projekt Avro Type 679 (Manchester), lecz 30 kwietnia 1937 zamówiono także budowę dwóch prototypów samolotu Handley Page HP.56, ocenionego na drugim miejscu. Projektantem samolotu był główny konstruktor zakładów Handley Page George Volkert. Podobnie jak Manchester, projekt HP.56 miał był napędzany dwoma nowymi silnikami Rolls-Royce Vulture o dużej mocy, jednak okazały się one niedopracowane i w lipcu 1937 Sztab Lotniczy zdecydował o zastosowaniu czterech silników o mniejszej mocy. Samolot jeszcze przed zbudowaniem musiał zostać zasadniczo przeprojektowany, otrzymując nowe oznaczenie fabryczne HP.57; przy tym został powiększony – rozpiętość zwiększyła się z 26,8 do 30,2 m, a masa wzrosła o prawie 6 ton (z 17 690 kg do 23 597 kg). Projekt i makieta zostały zaakceptowane i rozpoczęto budowę prototypu, która borykała się z opóźnieniami w dostawie silników. Pierwszy prototyp HP.57 (numer L7244) oblatano 25 października 1939 roku w bazie RAF Bicester. Napędzany był czterema silnikami rzędowymi sprawdzonej rodziny Rolls-Royce Merlin X o mocy 1280 KM. Zmiana ta faktycznie przeniosła bombowiec do kategorii ciężkich, a moc silników okazała się wystarczająca do startu samolotu z maksymalną masą.
Samolot jeszcze przed zbudowaniem pierwszego prototypu został zamówiony 7 stycznia 1938 przez brytyjskie lotnictwo w liczbie 100 sztuk, po czym otrzymał nazwę Halifax, od miasta w Anglii. Przewidywano, że dostawy rozpoczną się wiosną 1940 roku. Drugi prototyp L7245, z uzbrojeniem i pełnym wyposażeniem, oblatano 17 sierpnia 1940 roku, z opóźnieniem spowodowanym m.in. oczekiwaniem na dostawę wieżyczek produkcji Boulton Paul oraz koniecznymi poprawkami aerodynamicznymi. Pierwszy samolot seryjny natomiast oblatano 11 października tego samego roku. Produkcja opóźniła się i początkowo była niska z powodu decyzji brytyjskiego lotnictwa o priorytecie dla już wytwarzanych typów (w przypadku Handley Page był to Hampden) oraz z powodu dopracowywania konstrukcji w toku produkcji. Od listopada samoloty seryjne wchodził do służby.
Wersje.
Halifax był budowany w szeregu kolejnych wersji, zachowujących tę samą konstrukcję, lecz różniących się detalami. Wersje bombowe wyróżniane były literą „B” ("bomber"), wersje desantowe literą „A” ("airborne"), wersje patrolowe literami „GR” ("ground reconnaissance"), a transportowe literą „C” ("cargo"), przy czym litery te bywają pomijane w oznaczeniach, zwłaszcza podstawowej wersji bombowej. Numer modelu poprzedzały litery „Mk.” ("Mark") – model, które jednakże często są w zapisie pomijane.
Pierwszą wersją seryjną był bombowiec Halifax B Mk.I, zbliżony do prototypów, z silnikami Merlin X o mocy 1280 KM. Wersja ta wyróżniała się nosem kadłuba z przeszkloną „brodą” stanowiącą stanowisko bombardiera i z umieszczoną nad nią wieżyczką Boulton Paul Type C z dwoma karabinami maszynowymi (w układzie podobnym do zastosowanego później w Lancasterze). Dalsze uzbrojenie obronne stanowiła wieżyczka Boulton Paul Type E na końcu kadłuba, z czterema karabinami maszynowymi i dwa karabiny maszynowe w bocznych oknach. Wyróżnia się ponadto poszczególne serie tej wersji: 25 samolotów Mk.I serii II miało w stosunku do pierwszej serii zwiększoną masę maksymalną (z 24.970 kg do 27.240 kg), a dziewięć samolotów Mk.I serii III zwiększone zbiorniki paliwa. Zbudowano 84 samoloty wersji Mk.I.
Wersja Mk.II, nosząca oznaczenie fabryczne HP.59, otrzymała nowe silniki rzędowe Merlin XX o mocy 1390 KM. Pierwsze samoloty tej wersji wyprodukowano we wrześniu 1941. W pierwszej serii, B Mk.II Series I, ulepszono uzbrojenie przez dodanie wieżyczki grzbietowej z dwoma karabinami maszynowymi zamiast karabinów maszynowych w bocznych oknach. W serii Mk.II Series I (Special) w celu zwiększenia osiągów przez zmniejszenie oporu zmieniono nos kadłuba, zastępując przednią wieżyczkę przez obły nieoszklony nos, posiadający jedynie małe okienka. Usunięto też wysoką wieżyczkę grzbietową. Istotne zmiany wprowadziła seria Mk.II Series IA, przede wszystkim nowy kształt nosa kadłuba, standardowy dla późniejszych wersji. Nowy nos był dłuższy, opływowy, uformowany z dużych sferycznych przezroczystych elementów, tłoczonych na gorąco ze szkła organicznego Perspex. Zamontowany był w nim jeden ruchomy karabin maszynowy, posiadający ograniczony sektor ostrzału. W zamian za osłabienie uzbrojenia strzeleckiego z przodu, wprowadzono nową, niższą wieżyczkę grzbietową z czterema karabinami maszynowymi, stawiającą mniejszy opór aerodynamiczny (wszystkie serie posiadały ponadto wieżyczkę ogonową z czterema karabinami maszynowymi). W celu poprawienia stateczności, powiększono podwójne stateczniki pionowe i zmieniono ich kształt z trójkątnych na trapezowe (ta modyfikacja, podobnie jak modyfikacja nosa kadłuba, była też wprowadzana w niektórych starszych samolotach podczas remontów). Zmiana stateczników znacząco poprawiła wychodzenie bombowca z korkociągu, z powodu którego utracono do tej pory wiele maszyn. Zastosowano też nową wersję silników Merlin 22 (1390 KM). Seria IA była produkowana od marca 1943. Zbudowano łącznie 1966 samolotów wersji Mk.II (1948 według innych danych, z tego 894 serii IA).
Od końca 1942 produkowano także odmiany patrolowe morskie GR Mk.II Series I (Special) i GR Mk.II Series IA, używane w lotnictwie obrony wybrzeża RAF Coastal Command. Część samolotów wersji Mk.II przebudowywano na specjalne wersje transportowo-desantowe, oznaczone A, o powiększonym zasięgu i zredukowanym uzbrojeniu.
Samoloty wersji Mk.V (HP.63) były modyfikacją wersji Mk.II, z zastosowaniem systemów hydraulicznych i podwozia systemu Dowty (stosowanego w Lancasterach) zamiast Messier. Zbudowano ich 915 sztuk, od sierpnia 1942, w wersjach Mk.V Series I (Special) i Series IA, odpowiadających równolegle produkowanym seriom Mk.II. Z uwagi na zawodne podwozie, samoloty tej wersji przeważnie nie były używane jako bombowce, natomiast były licznie używane w wersji patrolowej morskiej GR Mk.V, transportowo-desantowej A Mk.V (do holowania szybowców desantowych) i wersji zwiadu meteorologicznego Met Mk.V.
Najliczniejszą wersją Halifaksa była bombowa B Mk.III, produkowana od lipca 1943 (oznaczenie fabryczne HP.61). Oprócz dotychczasowych modyfikacji, wprowadziła ona jako napęd silniki gwiazdowe typu Bristol Hercules XVI o mocy 1650 KM, co było istotną zmianą ze względu na usunięcie istotnej wady poprzednich wersji bombowca, w których gazy wylotowe silników sprawiały, że samolot był widoczny w ciemnościach i łatwo zestrzeliwany przez nocne myśliwce wroga. Późniejsze samoloty tej wersji miały zaokrąglone końcówki skrzydeł, co nieco zwiększyło rozpiętość. Zbudowano 2091 sztuk tej wersji (2132 według innych danych), z tego niewielką liczbę wersji desantowej A Mk.III. Późniejsze wersje Halifaksów napędzane były również silnikami gwiazdowymi. Wersja Mk.IV nie była produkowana.
Ostatnie wersje bombowe, budowane w mniejszej liczbie pod koniec wojny, bazowały na Mk.III, zachowując oznaczenie fabryczne HP.61. Były to Mk.VI z silnikami Hercules 100 o mocy 1800 KM, budowana od października 1944 i Mk.VII ze słabszymi silnikami Hercules XVI. Zbudowano 457 Mk.VI i 408 Mk.VII, z tego 234 w wersji transportowo-desantowej A Mk.VII.
Już po wojnie powstała nieuzbrojona wersja transportowa Halifax C Mk.VIII (HP.70), z powiększonym przedziałem transportowym w miejscu komory bombowej i miejscem dla 11 pasażerów. Zbudowano jej 100 sztuk, począwszy od czerwca 1945. Część później przebudowano na cywilną wersję transportowo-pasażerską Handley Page Halton, zabierającą 10 pasażerów. Ostatnią wersją wojskową była powojenna transportowo-desantowa A Mk.IX (HP.71), służąca do transportu 16 spadochroniarzy, uzbrojona w karabin maszynowy w standardowym przeszklonym nosie i wieżyczkę ogonową – zbudowano jej 145 sztuk.
Łącznie zbudowano 6176 seryjnych Halifaksów, do zakończenia produkcji w listopadzie 1946. Oprócz macierzystych zakładów Handley Page, produkowały je firmy English Electric, Fairey Aviation, Rootes Motors i London Aircraft Production Group.
Użycie.
Samoloty Halifax weszły na uzbrojenie brytyjskiego lotnictwa bombowego począwszy od listopada 1940 roku jako pierwszy otrzymał je nowo sformowany 35 Dywizjon RAF, który osiągnął gotowość w lutym 1941 r. Pierwszy lot bojowy Halifaksy wykonały w składzie tego dywizjonu w nocy 10/11 marca 1941 r. podczas nalotu na port Hawr, a w nocy 12/13 marca zadebiutowały w nalotach na Niemcy (stocznię B&amp;V w Hamburgu). Do końca 1941 roku otrzymały je ogółem cztery dywizjony 4 Grupy Bombowej (nry 35, 76, 10, 102), które zrzuciły w tym roku 1399 ton bomb. Zgodnie z brytyjską doktryną, Halifaksy działały na ogół jako bombowce nocne, operując z baz w Wielkiej Brytanii. W związku z przyjęciem przez dowództwo lotnictwa bombowego Bomber Command w lutym 1942 roku strategii zmasowanej ofensywy bombowej przeciw niemieckim miastom, Halifaksy w rosnących liczbach były używane masowo w kolejnych nocnych nalotach RAF na niemieckie miasta i zakłady przemysłowe aż do końca wojny, liczebnością ustępując jedynie wprowadzonym w 1942 roku samolotom Avro Lancaster. W połowie 1942 roku latało na nich już 7 dywizjonów 4 Grupy (w tym jeden kanadyjski nr 405). 130 Halifaksów wzięło udział w pierwszym wielkim nalocie tysiąca samolotów na Kolonię 30/31 maja 1942 roku, a następnie brały udział w kolejnych masowych nalotach na Essen 1/2 czerwca i Bremę 25/26 czerwca (straty wyniosły odpowiednio 4, 8 i 9 samolotów). W tym roku Halifaksy zrzuciły 8147 ton bomb (mniej od Wellingtonów i Lancasterów i niewiele mniej od Stirlingów). Od sierpnia 1942 roku dywizjon 35 przeszedł do 8 Grupy Bombowej, grupującej samoloty oznaczania celów ("pathfinder"), będąc jej jedynym dywizjonem latającym na halifaksach, do marca 1944 roku, kiedy został przezbrojony w Lancastery (od 30 stycznia 1943 roku używał operacyjnie samolotów wyposażonych w radar H2S). Od października 1942 roku Halifaksy zaczęły otrzymywać także dywizjony kanadyjskiej 6 Grupy Bombowej (początkowo w marcu 1943 r. latały na nich trzy). Oprócz celów w Niemczech, w marcu i kwietniu 1942 r. Halifaksy, operując ze Szkocji, brały udział w nieskutecznych nalotach na pancernik „Tirpitz” w norweskich fiordach (pierwszy nalot 30/31 stycznia nie osiągnął celu z powodu pogody).
W 1943 roku Halifaksy zrzuciły już 37 500 ton bomb; mniej jedynie od Lancasterów, które stały się podstawowymi bombowcami brytyjskimi. W masowych nalotach na Niemcy, m.in. na Hamburg (Operacja Gomora), udział brało średnio po 200–250 samolotów tego typu. 218 Halifaksów uczestniczyło w nalocie na ośrodek badań rakietowych w Peenemünde 17/18 sierpnia 1943 r. Pod koniec 1943 roku Halifaksy Mk.II i V ponosiły większe straty od Lancasterów, dysponując gorszymi osiągami, m.in. w nalocie na Berlin 20/21 stycznia 1944 roku stracono ich 22 z 264. Nowa wersja Mk.III wprowadzana od początku 1944 roku miała jednak już podobne osiągi do konkurenta. Początkowo jednak nadal Halifaksom przydzielano niższe wysokości dolotu, co wiązało się z większym ryzykiem strat; później sytuacja uległa poprawie. Jedną z największych jednostkowych strat przyniósł nalot na Norymbergę 30/31 marca 1944 roku, kiedy zestrzelono 31 z 214 Halifaksów (14,5%, wobec również dość wysokich strat 11,2% Lancasterów). W lutym 1944 roku sprzymierzone lotnictwo miało 21 dywizjonów bombowych wyposażonych w Halifaksy (10 w 4. i 11 w 6. Grupie), a ponadto cztery dywizjony Bomber Command specjalnego przeznaczenia (35 Dywizjon wskazywania celów, 192 Dywizjon walki radioelektronicznej, 138 i 161 Dywizjony operacji specjalnych). W maju 1944 roku do 4. Grupy doszły jeszcze dwa francuskie dywizjony RAF (346 i 347), co doprowadziło do największej liczby dywizjonów Bomber Command wyposażonych w Halifaxy – 26 (23 bombowych i 3 specjalnych). W lipcu 1944 roku Bomber Command dysponowało największą liczbą 562 Halifaksów (bez lotnictwa transportowego i obrony wybrzeża). Od kwietnia do sierpnia 1944 roku, w związku z lądowaniem w Normandii, ciężkie bombowce używane były do nalotów na cele we Francji, na korzyść wojsk inwazyjnych oraz przeciw wyrzutniom V-1. W nocnych nalotach na baterie nadbrzeżne i węzły komunikacyjne w Normandii 5/6 i 6/7 czerwca 1944 r. uczestniczyło odpowiednio aż 412 i 418 Halifaksów. Z uwagi na odzyskanie przewagi w powietrzu, część nalotów od tej pory miała miejsce w dzień. Między innymi, 30 czerwca ciężkie bombowce, w tym 105 Halifaksów, bombardowały w dzień pozycje niemieckiej 2. i 9. Dywizji Pancernej pod Villers-Bocage. W sierpniu 1944 roku wznowiono strategiczną ofensywę bombową przeciw Niemcom; od 27 sierpnia także w dzień. Od września 1944 r. bombardowano m.in. zakłady produkcji benzyny syntetycznej i Zagłębie Ruhry, atakowano też nadal cele na bliskim zapleczu frontu na korzyść wojsk lądowych. W największych nalotach brało udział od 300 do ponad 450 Halifaksów, w tym w nalocie na Duisburg 14/15 października 1944 r. – 468. Nietypowo użyto samolotów 4. Grupy od 25 września 1944 roku, transportując w ciągu 8 dni 1 475 000 litrów benzyny dla lotnictwa taktycznego w Belgii. Halifaxy zrzuciły ogółem w 1944 roku 163 600 ton bomb. Ostatnie loty bojowe miały miejsce 25 kwietnia 1945 (dzienny nalot na Wangerooge na Wyspach Fryzyjskich, w którym brało udział 308 Halifaxów) i 3 maja 1945, na Flensburg. W 1945 roku zrzuciły one 40 420 ton bomb.
Jako jedyne z czterosilnikowych bombowców brytyjskich, Halifaksy zostały użyte na Bliskim Wschodzie, operując w składzie elementów 10 i 76 Dywizjonu z Palestyny i Egiptu od czerwca 1942 roku przeciw wojskom niemieckim w Afryce Północnej, w tym Tobruku. We wrześniu 1942 r. utworzono z tych samolotów australijski 462 Dywizjon RAAF, który następnie od lutego 1943 roku operował z Tunezji przeciw celom we Włoszech, a od października 1943 r. z Libii przeciw celom w Grecji, na Krecie i Rodos.
Samoloty Halifax odbyły w czasie II wojny światowej 82 773 operacji bojowych, zrzucając 251 066 ton bomb – prawie 1/4 ogólnego tonażu zrzuconego przez Bomber Command (23,5%), co dało im drugie miejsce po liczniej stosowanych do bombardowania i lepiej się do tego nadających samolotach Avro Lancaster. „Rekordzistą” był Halifaks nr LV 907 o nazwie własnej „Friday 13th” ze 158 Dywizjonu, który odbył 128 misji bojowych. Średni ładunek bomb zrzucony z Halifaksa w przeliczeniu na samoloty biorące udział w misjach, wynosił 3100 kg. Straty w jednostkach bombowych wyniosły 1884 samoloty (2,28% stanu) i były jedynie nieznacznie większe procentowo od Lancasterów (2,20%). Ogółem podczas wojny samolotów tych używało 35 dywizjonów Bomber Command, a do końca wojny dotrwało wyposażone w nie 19 dywizjonów.
Halifax znalazł względnie szerokie zastosowanie jako samolot do operacji specjalnych, w 138 i 161 Dywizjonach RAF. Samoloty tego typu w samotnych nocnych dalekodystansowych lotach dostarczały na spadochronach ludzi i wyposażenie ruchom oporu i oddziałom partyzanckim w okupowanych przez Niemców krajach Europy, w tym w Polsce. Loty do Polski z baz brytyjskich były najdłuższe, trwające 14 godzin i mogły być wykonywane jedynie w sezonie jesienno-zimowym z uwagi na długie noce. Jedynie na mniejszych odległościach Halifaksy wspomagały samoloty Armstrong Whitworth Whitley i Westland Lysander. Dopiero od 1943 były one zastępowane przez amerykańskie B-24 Liberator o większym zasięgu, lecz nie zostały przez nie do końca wyparte.
Już we wrześniu 1941 jedna polska załoga została włączona w skład brytyjskiego 138 Dywizjonu Specjalnego Przeznaczenia (Special Duty Squadron), wykonującego loty z zaopatrzeniem dla Armii Krajowej. Pilotami byli: Tadeusz Jasiński i Franciszek Sobkowiak, zaś dowódcą mjr nawigator Stanisław Król. Podczas pierwszego lotu do Polski 7/8 listopada 1941, na skutek wyczerpania paliwa, samolot lądował awaryjnie w Szwecji. Następnie kolejne przeszkalane polskie załogi wykonywały loty w składzie dywizjonu specjalnego na halifaksach. Pierwsza utracona polska załoga rozbiła się w fatalnych warunkach pogodowych o szczyt góry w Austrii 21 kwietnia 1942.
Po rozwiązaniu na skutek strat w kwietniu 1943 polskiego 301 Dywizjonu Bombowego, część jego załóg przydzielono do brytyjskiego 138 Dywizjonu Specjalnego Przeznaczenia jako jego eskadrę. Pod koniec 1943 przemianowano ją na 301 Polską Eskadrę Specjalnego Przeznaczenia (301 Polish Special Duty Flight), a następnie na 1586 Eskadrę Specjalnego Przeznaczenia (1586 SDF). Na samolotach Halifax i Liberator polska eskadra, wraz z innymi jednostkami sojuszniczymi, zaopatrywała m.in. oddziały Armii Krajowej w Polsce, dostarczając przy tym przeszkolonych w zakresie dywersji cichociemnych. Samoloty te dokonywały również zrzutów podczas powstania warszawskiego. Loty te dokonywane były na wersji Mk.II, gdyż mocniejsze wersje Mk.III walczyły w ramach Bomber Command. W listopadzie eskadrę wzmocniono i przemianowano ponownie na 301 Dywizjon, a w marcu 1945 przeniesiono do lotnictwa transportowego. Po zakończeniu II wojny światowej, do grudnia 1946 Polacy wykonywali w składzie 301 dywizjonu loty transportowe na samolotach wersji C Mk.VIII.
Oprócz lotnictwa bombowego, Halifaksy były używane także w Dowództwie Obrony Wybrzeża (RAF Coastal Command), do patrolowania morskiego i obrony wybrzeża, z baz w Wielkiej Brytanii. Jako pierwszy był w tym charakterze używany kanadyjski 405 Dywizjon, latający na zwykłych bombowcach B Mk.II, oddelegowany z Bomber Command od 25 października 1942 r. do 1 marca 1943 r. Poszukiwał on głównie okrętów podwodnych w Zatoce Biskajskiej. Następnie Halifaksy, już w wersjach patrolowych GR, były używane od grudnia 1942 r. przez dywizjon 58 Coastal Command i od lutego 1943 r. przez dywizjon 502, w obu przypadkach do końca wojny. Dwa dalsze dywizjony Coastal Command (517 i 518) używały od listopada 1943 roku Halifaksów Met.V i Met.III do rozpoznania meteorologicznego nad Atlantykiem. W wersjach transportowo-desantowych A, używane były do holowania szybowców desantowych podczas operacji powietrznodesantowych. Halifaksy były jedynymi samolotami, oprócz Short Stirling, które zostały przeznaczone do holowania ciężkich szybowców Hamilcar i głównymi używanymi do tego celu. Holowały też średnie szybowce Airspeed Horsa.
Na Halifaksach podczas wojny latały także dywizjony bombowe lotnictwa kanadyjskiego (RCAF), australijskiego (RAAF), nowozelandzkiego (RNZAF) i 2 dywizjony Wolnych Francuzów (numery 346 Guyenne i 347 Tunisie, od maja 1944 roku). Po wojnie Halifaksy pozostały przez krótki czas na wyposażeniu lotnictwa brytyjskiego, przede wszystkim w wersjach patrolowych i transportowych. Ostatnie loty Halifaksów w służbie brytyjskiej miały miejsce w 1952 (GR Mk.VI).
Cechy pilotażowe.
Podczas testów w ośrodku RAF Boscombe Down stwierdzono, że samolot miał dobre charakterystyki pilotażowe. Również zachowanie po przeciągnięciu było bardzo dobre, zwłaszcza jak na tak duży samolot. Samolot w normalnych warunkach wykazywał lepszą stateczność kierunkową, niż Avro Manchester, i miał wygodniejszy dostęp do kabiny. Zasięg wynosił 2993 km z ładunkiem bomb 2667 kg, a przy ładunku 5156 kg spadał do 1416 km. Maksymalna prędkość nurkowania została określona na 523 km/h.
Jednakże samoloty pierwszych serii (łącznie z wersją Mk.II) słabo działały na stery przy małych prędkościach (poniżej 193 km/h), a w razie asymetrii ciągu (np. uszkodzenie silnika w walce) mogły wejść w skrętny ślizg boczny (rodzaj płaskiego korkociągu). Cechę tę wykrył i opisał polski pilot doświadczalny inż. Stanisław Riess, który zginął podczas kolejnego lotu próbnego na wersji Mk.II tej maszyny 4 lutego 1943 roku. Problem został rozwiązany w wersji Mk.V poprzez powiększenie stateczników pionowych.
Te wcześniejsze wersje maszyn HP Halifax cechowały się również jedynie dostateczną sterownością i znacznie ustępowały tu maszynie Avro Lancaster. Podczas startów w gorącym klimacie (np. baza Campo Casale w Brindisi – Włochy) miały wyraźny niedobór mocy podczas startu i wznoszenia. Miały tendencję do schodzenia w lewo z osi pasa podczas startu, wymagały więcej akcji ze strony pilotów niż inne maszyny. Były bardzo wrażliwe na boczny wiatr podczas lądowania. Brak jednej, dużej komory bombowej (jak w Lancasterze) sprawiał, iż HP Halifax nie mógł zabierać na pokład bomb najcięższego wagomiaru.
Opis techniczny.
Był to czterosilnikowy średniopłat o konstrukcji całkowicie metalowej. W wersji Mk.I i Mk.II serii I, z przodu kadłuba w dolnej części znajdowało się oszklone stanowisko bombardiera, nad nim wieżyczka strzelecka z dwoma karabinami maszynowymi. Wersje począwszy od Mk.II serii IA miały przeszklony opływowy nos kadłuba ze stanowiskiem bombardiera w dolnej części i jednym ruchomym karabinem maszynowym.
Za częścią nosową kadłuba znajdowała się przeszklona kabina pilotów, której dach przechodził w grzbiet kadłuba, poprowadzony na tej samej wysokości. Na grzbiecie, w środkowej części samolotu umieszczona była wieżyczka strzelecka (z wyjątkiem wersji Mk.I, wersji transportowych i specjalnych). W dolnej części kadłuba znajdowała się zamykana komora bombowa. Na końcu kadłuba znajdowała się wieżyczka strzelecka z czterema karabinami maszynowymi (z wyjątkiem wersji C Mk.VIII). Samolot miał usterzenie podwójne, stateczniki i stery miały obrys zbliżony do trójkątnego (wczesne wersje) lub trapezowego (instalowanym także na wczesnych wersjach podczas remontów). Samolot miał podwozie klasyczne, główne golenie z pojedynczymi kołami wciągane były do gondoli wewnętrznych silników, kółko ogonowe było stałe lub częściowo wciągane w późnych wersjach.
Załoga składała się zazwyczaj z siedmiu osób (dwóch pilotów, mechanik pokładowy, nawigator-bombardier, radiotelegrafista, górny strzelec i ogonowy strzelec). Część późniejszych samolotów wersji bombowych posiadała radar H2S do obserwacji powierzchni ziemi w celu ułatwienia celowania (Halifax był pierwszym samolotem, na którym zamontowano ten radar w marcu 1942). Wersje transportowe specjalnego przeznaczenia miały dodatkowe zbiorniki paliwa w komorze bombowej.
Uzbrojenie.
Główne uzbrojenie ofensywne stanowiły bomby przenoszone w komorze bombowej w kadłubie o długości 6,70 m i sześciu komorach w przykadłubowych częściach skrzydeł dla bomb o masie do 227 kg. Udźwig maksymalny wynosił 4990 kg (11 000 lb) bomb we wczesnych wersjach, zwiększony do 6577 kg (14 500 lb) w późnych. Typowe warianty zabieranych bomb to 15 × 113 kg (250 lb) lub 227 kg (500 lb), a maksymalny to 4 × 907 kg (2000 lb) w kadłubie i 6 × 227 kg w skrzydłach. Późniejsze wersje otrzymały zmodyfikowaną komorę bombową i mogły przenosić w niej również dwie bomby 1814 kg (4000 lb) lub jedną 3629 kg (8000 lb – w tym wariancie drzwi komory nie były domknięte). Można było również przenosić dwie miny morskie o masie 680 kg.
Uzbrojenie obronne stanowiły karabiny maszynowe kaliber 7,7 mm: Browning w wieżach strzeleckich i Vickers K pojedyncze.
Napęd.
Napęd stanowiły cztery silniki rzędowe Rolls-Royce Merlin kilku odmian lub gwiazdowe Bristol Hercules. Samolot miał zbiorniki paliwa w skrzydłach o pojemności zwiększanej w kolejnych wersjach (Mk.I Srs.I: 6328 l, Mk.I Srs.3: 7437 l, Mk.II: 8556 l, Mk.III: 9028 l, Mk.VI: 9956 l). Samoloty mogły przenosić dodatkowe zbiorniki w komorze bombowej, zamiast części ładunku bomb.
Śmigła trzypłatowe Rotol o średnicy 3,8 m, metalowe, o regulowanym skoku łopat.
Dane lotno-taktyczne.
Halifax B Mk.II s.IA / różnice dla B Mk.III
"Uwaga: podawane są różne dane co do masy, prędkości i zasięgu samolotów"
Zobacz też.
Ciąg oznaczeń

</doc>
<doc id="169766" url="https://pl.wikipedia.org/wiki?curid=169766" title="(90482) Orkus">
(90482) Orkus

(90482) Orkus (2004 DW) – duża planetoida transneptunowa z Pasa Kuipera, obiekt typu plutonek. Prawdopodobnie w przyszłości zostanie ona zaliczona do grona planet karłowatych.
Odkrycie.
Planetoida została odkryta 17 lutego 2004 w Obserwatorium Palomar przez Mike’a Browna, Chada Trujillo i Davida Rabinowitza przy pomocy Teleskopu Samuela-Oschina. Otrzymała ona najpierw oznaczenie prowizoryczne 2004 DW. Obiekt ten został później odnaleziony na wykonanych wcześniej zdjęciach, pochodzących nawet z 8 listopada 1951.
Nazwa obiektu pochodzi od Orkusa, boga zmarłych z mitologii rzymskiej.
Orbita.
Orbita (90482) Orkusa nachylona jest do płaszczyzny ekliptyki pod kątem 20,58°. Ma ona podobny kształt do orbity Plutona, ale jest inaczej zorientowana w przestrzeni. Na jeden obieg wokół Słońca ciało to potrzebuje ok. 244 lat, krążąc w średniej odległości 39,1 j.a. od Słońca. Orkus znajduje się w rezonansie orbitalnym 3:2 z Neptunem (czyli jest to plutonek).
Właściwości fizyczne.
Obserwacje w dalekiej podczerwieni, przeprowadzone w 2007 roku przez Kosmiczny Teleskop Spitzera, pozwoliły stwierdzić, że Orkus ma średnicę 946,3 km. Jego albedo wynosi 0,20, a jasność absolutna to 2,19. Średnia temperatura jego powierzchni szacowana jest na mniej niż 44 K.
Na powierzchni Orkusa stwierdzono za pomocą badań spektroskopowych obecność związków organicznych i lodu wodnego. Powierzchnia ma neutralną barwę.
Księżyc planetoidy.
W lutym 2007 roku doniesiono o odkryciu towarzysza Orkusa, który oznaczony został prowizorycznie S/2007 (90482) 1. Jego średnica szacowana jest na 443 ± 10 km. Obiega on Orkusa w czasie ok. 9,53915 dni w odległości ok. 9000 km. Przypuszcza się, że jest to raczej przechwycona planetoida, niż fragment wybity przez kolizję.
W 2009 nadano mu nazwę Vanth, pochodzącą z mitologii etruskiej.

</doc>
<doc id="169767" url="https://pl.wikipedia.org/wiki?curid=169767" title="Kaliska (gmina)">
Kaliska (gmina)

Kaliska (do 1947 "gmina Piece") – gmina położona w południowej części województwa pomorskiego na skraju Borów Tucholskich, w powiecie starogardzkim. W latach 1975–1998 gmina położona była w województwie gdańskim.
Siedziba gminy to Kaliska.
Gmina Kaliska 31 grudnia 2011 r. liczyła 5272 mieszkańców.
W skład gminy wchodzi 8 sołectw: (liczba mieszkańców w nawiasach) Bartel Wielki (144), Cieciorka (457), Czarne (102), Dąbrowa (910), Iwiczno (298), Kaliska (2258), Piece (963), Studzienice (141)
Historia.
Czasy starożytne.
Znaleziska archeologiczne z 1931 – 1933 r. jakich dokonano w Młyńsku; drobne narzędzia kamienne, okrzeski i rdzenie z epoki kamiennej, a ściślej środkowej epoki mezolitu, pochodziły z okresu 8000 a 5000 lat p.n.e. Wskazywałoby to na fakt zamieszkiwania terenów dzisiejszej gminy Kaliska już w zamierzchłej przeszłości.
Na ślady bytności ludzi sprzed 2500 lat natrafiono w 1935 r., wykopując na polu Gołuńskiego w Iwicznie urny popielnicowe, pochodzące z około 700-400 lat p.n.e. Z podobnego okresu pochodzą odkryte w Bartlu Wielkim groby skrzynkowe.
Średniowiecze.
Kolejne informacje o osadnictwie na opisywanym terenie dotyczą już czasów średniowiecza. W tamtym czasie ziemie Pomorza, za sprawą księcia Konrada Mazowieckiego, który w 1226 r. sprowadził do Polski rycerzy zakonu krzyżackiego, potocznie zwanych Krzyżakami, trafiły w 1360 r., w ręce zaborczych Krzyżaków i pozostały w nich do roku 1466. Kolejną wojnę z Krzyżakami, zakończył podpisany w dniu 19 października 1466 r. drugi pokój toruński, a Ziemie Pomorza (zwane później Prusami Królewskimi) wraz z Kociewiem, w tym również terenem Kalisk, wróciły do Polski. Z przeprowadzonej w roku 1570 lustracji województw malborskiego i chełmińskiego wynika, że w tamtym czasie w obrębie dzisiejszej gminy Kaliska, poza wsią Iwiczno istniejącą już od 1402 r., innych wsi nie było, a zatem powstawały one dopiero w latach późniejszych. Następna lustracja po podpisanym w dniu 3 maja 1660 r. w Oliwie, pokoju kończącym wojnę polsko-szwedzką, pozwoliła określić, że w 1664 r., na terenie dzisiejszej gminy Kaliska istniał młyn w Młyńsku, pustkowie Skrzynki i Studzienice, piece smolne w Iwicznie i Bartlu. Kolejne informacje o wsiach opisywanego terenu znajdowały się w lustracji województw Prus Królewskich z 1765 r. oraz szczegółowej lustracji kościołów dekanatu starogardzkiego z 1780 r. Pojawiły się wtedy nazwy: Czubek, Dąbrowa, Dunajki, Frank, Kazub, Lipska Karczma, Lipski Młyn, Łążek, Młyńsk, Piece Płociczno, Stara Lipa, Strych i Trzechowo.
Pod pruskim zaborem.
Pierwszy rozbiór Polski w 1772 r. spowodował zmianę nazwy Prusy Królewskie na Prusy Zachodnie a teren dzisiejszej gminy Kaliska znalazł się w powiecie starogardzkim, w gdańskim obwodzie regencyjnym. Wtedy dla potrzeb inwentaryzacji przejętych przez króla pruskiego ziem, sporządzono tzw. kataster fryderycjański.
W 1815 r. Prusy Zachodnie zostały podzielone na dwie rejencje: gdańską i kwidzyńską a powiat starogardzki w okrojonym obszarze, znalazł się w tej pierwszej. Protoplastą dzisiejszej gminy Kaliska, była Gmina "Dreidorf" w skład której w 1885 r. wchodziły trzy wsie: Kaliska, Dąbrowa i Strych. 1 grudnia 1905 r. zajmowała obszar 617,6 ha oraz liczyła 846 mieszkańców. Zakończenie I wojny światowej i podpisanie traktatu wersalskiego w czerwcu 1919 r., pozwoliło na powrót do Polski, m.in. opisywanej gminy Kaliska. Stało się to 29 stycznia 1920 r. Z przeprowadzonego 30 września 1921 r. spisu powszechnego wynika, że liczba mieszkańców dzisiejszej gminy Kaliska, położonej wówczas na terenie dwóch powiatów, starogardzkiego i kościerskiego, wynosiła 3545 osób.
Lata międzywojenne.
W roku 1925 na terenie dzisiejszej gminy Kaliska były trzy obwody wójtowskie:
W roku 1934 na podstawie rozporządzenia Ministra Spraw Wewnętrznych, powstaje gmina Piece w skład której weszło 10 gromad: Bartel, Czarna Woda, Czarne, Huta, Iwiczno, Kaliska, Lubiki, Piece, Płociczno i Studzienice.
Lata 1945 – 2010.
Po zakończeniu działań II wojny światowej, na podstawie Rozporządzenia Ministra Administracji Publicznej z dnia 10 grudnia 1947 r. zniesiono gminę Piece i utworzono gminę wiejską Kaliska w skład której weszły opisane w poprzedniej sekcji gromady. Łączna powierzchnia gminy wynosiła 6195 ha. W marcu 1952 r. dokonano korekty granic gminy Kaliska, powiększając ją o część gromady Kłaniny. Reforma administracyjna państwa, wprowadzona w dniu 25 września 1954 r., utworzyła w miejsce czterostopniowego podziału kraju na województwa, powiaty, gminy i gromady, nowy trzystopniowy podział likwidujący gminy. Uchwałą Nr 23/III/54 WRN w Gdańsku z dnia 5 października 1954 r., na omawianym terenie utworzono cztery gromady, którym przyporządkowano poszczególne miejscowości:
W 1961 r. zlikwidowano gromadę Huta Kalna, a miejscowości Czarne, Huta Kalna, Lubiki, Małe Lubiki, Czubek, Miechowiec i Trzechowo włączono do gromady Kaliska.
Kolejna reorganizacja systemu administracji państwowej i samorządowej, która miała miejsce w 1972 r., powołała w miejsce gromad i Gromadzkich Rad Narodowych, gminy i Gminne Rady Narodowe.
W skład utworzonej gminy Kaliska weszły: Bartel Wielki, Cieciorka, Czarna Woda, Czarne, Dąbrowa, Huta Kalna, Iwiczno, Kaliska, Lubiki, Piece i Studzienice.
Pierwszym naczelnikiem gminy został Kazimierz Buszek z Czarnej Wody. Po nim funkcję tę pełnił aż do roku 1990 – Henryk Balcerzak ze Starogardu Gdańskiego.
Po demokratycznych przemianach w Polsce jakie miały miejsce w 1989 r., nastąpiło powołanie samorządu terytorialnego. 27 maja 1990 r. odbyły się w gminie Kaliska pierwsze, w pełni wolne wybory Samorządu Gminy. Stanowisko Wójta Gminy Kaliska kolejno piastowali:
W Kaliskach mieści się wiele instytucji i organizacji o zasięgu gminnym. Oprócz opisywanego już Urzędu Gminy są to: Gminny Ośrodek Pomocy Społecznej, Samodzielny Publiczny Zakład Opieki Zdrowotnej, Zespół Szkół Publicznych (gimnazjum i szkoła podstawowa),Samorządowe Przedszkole Publiczne, Gminny Ośrodek Kultury, Gminna Biblioteka Publiczna, Gminna Spółdzielnia „Samopomoc Chłopska”, Posterunek Policji, filia Banku Spółdzielczego w Skórczu, Urząd Pocztowy, OSP Kaliska oraz Nadleśnictwo Kaliska.
1 stycznia 1993 r. wyłączono z gminy sołectwo Czarna Woda, czyniąc je miastem (gminą miejską). Czarna Woda pozostaje do dziś najmłodszym miastem w województwie pomorskim – status ten uzyskała po Krynicy Morskiej (1991 r.), także powstałej wskutek wyłączenia z gminy wiejskiej.
30 grudnia 1994 r. z gminy Kaliska zostały wyłączone następne dwa sołectwa: Huta Kalna oraz Lubiki, które przeszły do miasta Czarna Woda, stając się częściami miasta.
Podczas sesji Rady Gminy w dniu 1 lutego 2012 r., radni uchwalili statut Gminy Kaliska oraz wzór herbu i flagi.
Na przełomie drugiego i trzeciego kwartału 2013 roku, budynek Urzędu Gminy w Kaliskach przy ulicy Nowowiejskiej 2 został gruntownie zmodernizowany. Wymieniono stare i zniszczone drewniane okna na nowe plastikowe, ocieplono ściany zewnętrzne styropianem, po czym je otynkowano, całość pomalowano oraz wybudowano portal zewnętrzny nad głównym wejściem do budynku.
Środowisko geograficzne.
Położenie.
Gmina Kaliska jest położona między długością geograficzną 53°50′00″ a 53°57′40″, oraz szerokością geograficzną 18°02′30″ a 18°17′05″.
Odległość między najbardziej wysuniętymi na północ i południe punktami wynosi 14,8 km, a na kierunku wschód zachód – 14,3 km.
Gmina Kaliska jest najbardziej wysuniętą na zachód gminą Kociewia, położoną na północnym skraju Borów Tucholskich w obrębie Pojezierza Starogardzkiego.
Gmina Kaliska graniczy z gminami:
Łączna długość zewnętrznej granicy gminy wynosi 76,6 km.
Sąsiednie gminy: Czersk, Zblewo, Osieczna, Stara Kiszewa, Lubichowo, Czarna Woda.
Kształtowanie krajobrazu rozpoczęło się w epoce lodowej (około 13 tys. lat p.n.e.). Lądolód pochodzenia skandynawskiego przyniósł na Pomorze olbrzymie ilości osadów w postaci głazów, żwirów, piasków, glin itp. Właśnie dzięki temu zjawisku, gmina zawdzięcza niską (klasa V i VI) bonitację gleb. Na terenie gminy Kaliska brak cenniejszych surowców mineralnych, występuje tylko kruszywo budowlane w postaci grubego i miałkiego żwiru, a także margle łąkowe i torfy.
Najniżej położonym względem morza punktem na terenie gminy, jest punkt nad brzegiem rzeki Wdy, przy granicy między Młyńskiem a Małym Bukowcem, jego wysokość wynosi 99,9 m n.p.m. Najwyżej położony punkt znajduje się w odległości około 400 metrów od jeziora Wygonin, przy drodze z Bartla Wielkiego do miejscowości Zamek Kiszewski w gminie Stara Kiszewa i wynosi 160,4 m n.p.m..
Klimat.
Tak jak całe Pojezierze Kaszubskie, Gmina Kaliska znajduje się w przejściowej strefie klimatu morskiego oraz kontynentalnego, co ma wielki wpływ na zmienność i rozmaitość stanów pogody. Wszystkie pory roku zaczynają się tutaj około dwóch tygodni później niż w głębi kraju. Ciepłe i jesienne dni są przedłużane przez bliskość morza, natomiast późno topniejące lody na licznych jeziorach i rzekach, mają wpływ na chłodną wiosnę, kiedy to najbardziej dokuczliwe są północne i wschodnie wiatry. Bory Tucholskie otaczające gminę, czynią klimat na jej terenie bardziej suchy niż panuje to w innych częściach Kociewia, co wiąże się z niższą temperaturą powietrza w okresie zimy. Nasłonecznienie w miesiącach grudniu i styczniu należy do najniższych w kraju. Najkrótsze w drugiej połowie czerwca noce na tym terenie, przy bezchmurnym niebie, należą do najbardziej jasnych nocy w Polsce.
Zbiorniki i cieki wodne.
Na terenie Gminy Kaliska znajduje się wiele jezior z których odpowiednio co do wielkości, należy wymienić: Trzechowskie – 76,00 ha, część jeziora Wygonin – 25,18 ha (na terenie gminy Kaliska), Kazub – 16,49 ha oraz jeziora Smolnik – 15,22, Studzienickie – 7,56, Głęboczek – 9,00, Gogolinek – 6,26, Iwiczek, Nierybno Duże, Nierybno Małe, Pieszczenko, Piaszczyste, Lipskie, Płociczno Duże, Płociczno Małe i kilka innych mniejszych.
Przez południową część gminy, konkretnie przez sołectwa Czarne i Iwiczno, płynie rzeka Wda na odcinku o długości około 9 km. Głębokość rzeki na tym terenie dochodzi do 3 m, natomiast szerokość wynosi od 10 do 30 m. Brzegi rzeki w zależności od terenu przez który przepływa, wahają się od 1 do 10 m wysokości. W latach 70 ub. w. rzeka Wda została m.in. na odcinku o którym mowa wyżej uregulowana, liczne zakola zostały zlikwidowane a brzegi umocnione faszyną. Od tego czasu grunty rolne i łąki bezpośrednio przylegające do rzeki, nie są wiosną zatapiane.
Szlakiem kajakowym na rzece Wdzie odbywają się w okresie wiosna – lato – jesień, krajowe oraz międzynarodowe spływy kajakowe.
Równolegle do rzeki Wdy biegnie kanał Wdy, będący nawadniającym odgałęzieniem, mającym swój początek niedaleko jeziora Wdzydze i miejscowości Borsk, a kończący się na łąkach w miejscowości Lubiki, skąd dwoma mniejszymi ciekami wodnymi, łączy się znów z rzeką Wdą.
W wodach rzeki Wdy występują m.in. trocie, płocie, lipienie, pstrągi, karasie, sielawa-morenka, szczupaki oraz bardzo rzadko węgorze i sandacze.
Szata roślinna i świat zwierzęcy.
Krajobraz gminy Kaliska to w większości lasy sosnowe, decydujące o niezmiernie czystym i świeżym powietrzu, a także głębokiej ciszy i spokoju. 80% siedliska borowego stanowi sosna a w miejscach o nieco żyźniejszej glebie, znaleźć można również drzewostany mieszane: świerki, graby, buki, brzozy a nawet dęby. Bogate w różne gatunki owoców jest również runo leśne. Występują tutaj w dużych ilościach: jagoda czarna, borówka, poziomka, malina leśna, jeżyna oraz sporo gatunków grzybów jadalnych i trujących. Pokrycie ściółki leśnej stanowią: paprocie, wrzos, mchy – zarówno zielone jak i siwe.
Drewno pozyskane z lasów jak i owoce runa leśnego, przynoszą gospodarce krajowej znaczne dochody.
Na piaszczystych glebach, uprawia się żyto, ziemniaki, rośliny pastewne a na nielicznych gruntach o wyższej klasie, pszenicę i gorczycę.
W dużych kompleksach leśnych jak i na przylegających do nich gruntach rolnych, spotkać można z większych zwierząt jelenie, sarny oraz dziki. W rejonie Nadleśnictwa Kaliska w roku 1974 pokazały się drapieżne jenoty, które przybyły na ten teren zapewne ze wschodu. W obrębie rzeki Wdy występują dość licznie bobry, które o zmierzchu i nocą budują swoje żeremia, niszczą przy okazji okoliczny drzewostan liściasty. Na licznych zbiornikach wodnych spotkać można kaczki, perkozy dwuczube, nury czarnoszyjne, kurki wodne i łabędzie nieme.
Szlaki turystyczne.
Przez gminę Kaliska przebiegają następujące szlaki turystyczne:
Infrastruktura.
Transport drogowy i kolejowy.
Przez teren gminy Kaliska, na odcinku o długości 9,1 km, przebiega wybudowana w latach 1871–1873 trasa kolejowa nr 203 Tczew – Chojnice z jedną stacją Kaliska i przystankiem Kamienna Karczma (zdjęcie po prawej).
Prawie równolegle do niej, biegnie istotna dla ruchu kołowego, wybudowana z płyt betonowych w latach międzywojennych oraz podczas II wojny światowej, droga krajowa nr 22, łącząca Berlin z Królewcem, na trasie której w gminie Kaliska znajdują się miejscowości: Dąbrowa, Frank, Piece i Kamienna Karczma, patrząc ze wschodu na zachód. Długość odcinka drogi krajowej nr 22, przebiegającej przez teren gminy Kaliska wynosi 8,7 km a droga ta posiada tylko dwa łuki w miejscowości Piece. W 2012 r. ułożono na istniejącym podkładzie z płyt betonowych, nową nawierzchnię asfaltową.
Droga krajowa nr 22 posiada tylko jedno główne skrzyżowanie w miejscowości Frank z drogą powiatową nr 2407G łączącą Starą Kiszewę przez Kaliska, Czarne z Leśnictwem Baby.
Nad zachodnią granicą gminy, biegnie brukowa droga powiatowa nr 2701G z Czarnej Wody przez Leśną Hutę, Bartel Wielki do Kalisk, gdzie łączy się z drogą powiatową nr 2407G.
Media komunalne.
Mieszkańcy miejscowości Kaliska, Dąbrowa, Strych, Frank, Iwiczno, Bartel Wielki, Piece, Cieciorka, Płociczno, Dunajki, Okoninki, Studzienice gminy Kaliska, są zaopatrywani w wodę pitną z czterech ujęć: w Kaliskach, Piecach, Cieciorce i Studzienicach.
Mieszkańcy miejscowości do których nie została doprowadzona jeszcze woda z istniejących ujęć, zaopatrują się w wodę pitną z własnych, przydomowych studni.
Wieś gminna Kaliska posiada sieć kanalizacji sanitarnej oraz oczyszczalnię ścieków. Od 2011 r. realizowana jest budowa sieci kanalizacji sanitarnej w miejscowości Piece, skąd ścieki będą odprowadzane do oczyszczalni ścieków w Kaliskach. Sieć kanalizacji sanitarnej w Kaliskach oraz w Piecach, zapewnia możliwość zrzutu ścieków komunalnych, dla około 60% mieszkańców gminy Kaliska.
Łączność telefoniczną dla telefonii komórkowej, zapewniają trzy wieże antenowe, zlokalizowane w Kaliskach, Dąbrowie i Franku.
Energia elektryczna na teren gminy Kaliska, jest dostarczana jest ze stacji GPZ (Główny Punkt Zasilania), zasilanej linią przesyłową o mocy 110 KV, zlokalizowanej przy zakładach płyt pilśniowych w pobliskiej Czarnej Wodzie.
Gminny Związek OSP.
Gminny Związek OSP Kaliska powstał w 1994 r. a w jego skład weszły jednostki OSP w Kaliska, OSP Piece oraz OSP Iwiczno.
OSP Kaliska jako straż pożarną w Kaliskach, wspomina się w dokumentach już w okresie międzywojennym, w której miało być 11 członków. Powstanie Straży Pożarnej w Kaliskach, które zainicjowali pracownicy Tartaku Lasów Państwowych, datuje się na rok 1937. Pierwsza siedziba znajdowała się w tartaku, w drewnianej szopie przy głównej bramie. Na wyposażeniu była ręczna pompa strażacka do konnego zaprzęgu oraz sprzęt gaśniczy w postaci węży, łopat, bosaków, tłumic i wiader. W latach powojennych, po roku 1945 straż została przekwalifikowana w Zawodową Straż Zakładową. W 1957 r. w Kaliskach na ulicy Krzywej, została w czynie społecznym wybudowana nowa, niewielka strażnica z jednym pomieszczeniem garażowym. Obecna remiza wraz z Domem Strażaka przy ulicy Nowowiejskiej, powstała w 1989 r. W roku 1995 OSP Kaliska została włączona do Krajowego Systemu Ratowniczo-Gaśniczego.
OSP Piece powstała w 1932 r., a na swoim wyposażeniu miała ręczną pompę ciągniętą przez konie, do obsługi której potrzeba było ośmiu ludzi, po czterech na każdą stronę. Dla uczczenia dwustulecia powstania wsi, zawiązał się komitet organizacyjny budowy remizy strażackiej. Prace przy budowie ruszyły w 1962, przy wielkim zaangażowaniu się całej wsi zarówno w pracach budowlanych jak i środkach materialnych. Budowa remizy wraz z Domem Strażaka, zakończyła się w kwietniu 1963 r.
OSP Iwiczno jest najstarszą jednostką pożarniczą na terenie gminy Kaliska, albowiem powstała w 1874 r. Budynek remizy zbudowany przed I wojną światową, był wielokrotnie modernizowany i do dnia dzisiejszego mieści się w nim zaledwie samochód typu Żuk. Ostatnia modernizacja budynku remizy, miała miejsce w 1956 r. nie licząc odnowienia elewacji zewnętrznej.
Gminny Ośrodek Zdrowia.
Początkowo Ośrodek Zdrowia mieścił się w Zakładzie Przemysłu Drzewnego w Kaliskach przy ulicy Dworcowej i zajmował dwa pokoje oraz poczekalnię. W połowie lat 80. wybudowano nowy budynek Ośrodka Zdrowia przy ulicy Nowowiejskiej, który do dnia dzisiejszego świadczy opiekę zdrowotną mieszkańcom gminy Kaliska. Bezpośrednio do budynku ośrodka, przylega budynek z pięcioma mieszkaniami dla służby zdrowia. Przy ośrodku stacjonuje na co dzień ambulans pogotowia ratunkowego, uzupełniając w ten sposób lukę pomiędzy Starogardem Gdańskim a Czerskiem.
Gospodarka.
Na terenie gminy zarejestrowanych jest około 250 przedsiębiorców, prowadzących w zdecydowanej większości działalność usługową taką jak: transport leśny, usługi remontowo-budowlane, stolarstwo i przetwórstwo z drewna, obsługa pojazdów, usługi kosmetyczno-pielęgnacyjne.
W zakresie działalności produkcyjnej, działają na tym terenie firmy zajmujące się wyrobem: nagrobków, wikliniarstwem, produkcją drzew i krzewów ozdobnych, wyrobem podpałki oraz produkcją pieczarek.
W samej wiosce Kaliska, przy ulicy Długiej 5, funkcjonuje od kilku lat „Kaliski Obszar Przedsiębiorczości”, na terenie którego znajduje się sporo dużych zakładów produkcyjno-usługowych zajmujących się m.in.: kamieniarstwem, stolarką okienną, usługami tartacznymi i stolarskimi, obsługą pojazdów, usługami remontowo-budowlanymi, stacja paliw.
Do największych zakładów pracy na terenie gminy należą m.in.: Przedsiębiorstwo Produkcyjno-Handlowe „KASZUB” – Wejherowo, Gminna Spółdzielnia „Samopomoc Chłopska”, Firma „STOL-KAL”, Zakład Kamieniarski, PHU Stacja Obsługi Pojazdów, PHU „ADAM-POL”, Auto-Serwis, Zakład Remontowo-Budowlany, Przedsiębiorstwo Produkcyjno-Usługowe „OLA” (stolarka okienna), Zakład Produkcyjny „TRO-KAL-BUD”, Usługi Transportu Leśnego, PHU „LASTRANS”, Zakład Produkcyjno-Usługowy „GALANT”.
Oświata i kultura.
Szkolnictwo.
W końcowych latach XIX w. oraz w pierwszej połowie XX w., na terenie obecnej gminy Kaliska istniało 12 większych lub mniejszych szkół, w których dzieci pobierały nauki. Postępująca reorganizacja życia społecznego, spowodowała systematyczne ich zamykanie i gromadzenie uczniów w szkołach nowszych o większej liczbie izb lekcyjnych i etatów nauczycielskich. Po II wojnie światowej czynne szkoły podstawowe istniały w miejscowościach: Bartel Wielki, Cieciorka, Dąbrowa, Iwiczno, Kaliska, Piece i Płociczno. W dniu dzisiejszym istnieją budynki byłych szkół w Bartlu Wielkim – dzisiaj Ośrodek Rozwoju i Integracji Sołectwa, Cieciorce – obecnie świetlica wiejska, Dąbrowie – prywatne mieszkanie, Franku – prywatne mieszkanie, Iwicznie – część przeznaczona została na Izbę pamięci Izydora Gulgowskiego a w pozostałej prywatne mieszkanie oraz w Leśnej Hucie – prywatne mieszkanie.
Szkoła i przedszkole w Kaliskach.
Do 1951 roku szkoła podstawowa w Kaliskach mieściła się w murowanym budynku z czerwonej cegły przy ulicy Długiej. W latach 1949-51 w innej części wsi Kaliska, rozpoczyna się budowa nowej szkoły i w dniu 1 września 1951 nauka rozpoczyna się już w nowym, przestronnym budynku. W kolejnych latach Szkoła w Kaliskach podobnie jak i inne szkoły w kraju, przechodzi kilkukrotną reformę szkolnictwa polskiego. W związku z kolejną reformą w 1973 roku, powołano we wsi Zbiorczą Szkołę Gminną. Placówce podlegały wówczas szkoły w Piecach, Czarnej Wodzie, Lubikach, Hucie Kalnej, Iwicznie, Dąbrowie, Cieciorce i Bartlu Wielkim.
W 1999 r. został powołany do życia Zespół Szkół Publicznych, w skład którego weszły: Publiczna Szkoła Podstawowa oraz Publiczne Gimnazjum.
We wrześniu 2008 r. oddano do użytku nową halę sportową wraz z zapleczem socjalnym o łącznej powierzchni 1688 m². Powstał ładny, nowoczesny i bardzo dobrze wyposażony obiekt sportowy, w którym można organizować poza zajęciami z wychowania fizycznego zawody w wielu dyscyplinach sportowych. Placówka zatrudnia 41 nauczycieli oraz 18 pracowników obsługi i otacza opieką dydaktyczno – wychowawczą, 500 uczniów w 22 oddziałach(stan na 1 lutego 2011 r). We wrześniu 2010 r. oddano do użytku część gimnazjalną kompleksu szkolnego o powierzchni 1107 m². Gimnazjum posiada 9 sal lekcyjnych i pracownię komputerową.
Działające obecnie przedszkole przy ulicy Nowowiejskiej, do którego uczęszcza 95 dzieci (stan – październik 2007), mieści się w zbudowanym w 1936 r. drewnianym, jednokondygnacyjnym budynku, wybudowanym w tym samym okresie co istniejące po sąsiedzku osiedle domków tartacznych. Przedszkole posiada swój własny hymn autorstwa p. Grażyny Cieplińskiej, ponadto ma dostęp do stałego łącza internetowego i posiada własną stronę internetową. Obiekt wraz z terenem z nim związanym o pow. 8737m², stanowi własność Gminy Kaliska.
Szkoła w Piecach.
Pierwsza szkoła w Piecach powstała już w 1843 roku, lecz po pewnym czasie spłonęła od uderzenia pioruna. Brak jednak informacji, kiedy została odbudowana. Wiadomo jedynie, iż w drugiej połowie XIX wieku istniała tu niemiecka szkoła ewangelicka. Na przełomie lat 1906−1907 miał w szkole w Piecach, podobnie jak i w innych szkołach tego terenu, strajk uczniów spowodowany zakazem używania języka polskiego w trakcie nauczania.
Trudne warunki nauczania trwały w szkole w Piecach do 1959 r., kiedy to w dniu 20 sierpnia 1959 r. oddano do użytku nową "1000 – latkę", która już na tamten okres, okazała się za mała. W nowym budynku szkoły nie było sali gimnastycznej. Do lat 70. XX wieku uczono dodatkowo w pomieszczeniach tzw. „starej” szkoły. W 1997 roku, z inicjatywy byłej nauczycielki tej szkoły mgr Zofii Czarnowskiej, powstał Komitet Rozbudowy Szkoły Podstawowej w Piecach. W latach 1998–2002 została wybudowana sala gimnastyczna, a w 2005 r., dzięki środkom unijnym w ramach programu „Modernizacja Szkoły Podstawowej w Piecach”, przeprowadzono kapitalny remont szkoły. Placówka została również wyposażona w nowoczesny sprzęt i środki dydaktyczne. W 2004 r. z inicjatywy Grupy Odnowy Wsi, której liderem była dyrektor szkoły, Barbara Mania, powstał plac zabaw na szkolnym podwórku. Na przestrzeni swojego funkcjonowania Szkoła Podstawowa w Piecach była placówką z klasami I – IV, potem I – VII i I – VIII.
W dniu 12 czerwca 2000 r. Publicznej Szkole Podstawowej nadano imię Jana Pawła II, a poświęcenia dokonał ks. biskup Jan Bernard Szlaga. Dzięki staraniom Komitetu Rozbudowy Szkoły Podstawowej w Piecach, przeniesiono przedszkole z prywatnego budynku do budynku szkolnego. Uchwałą Rady Gminy w Kaliskach z 18 kwietnia 2006 r., z dniem 1 września 2006 r. utworzono Zespół Oświatowo – Wychowawczy w Piecach, w skład którego weszło samorządowe Publiczne Przedszkole i Publiczna Szkoła Podstawowa w Piecach zawierający klasy O-VI do których uczęszcza razem około 80 dzieci.
Kultura.
W 1984 r. na fundamentach starego Urzędu Gminy, rozpoczęto budowę nowego obiektu, mającego w przyszłości spełniać rolę Gminnego Ośrodka Kultury (GOK). Uroczyście otwarty w dniu 23 maja 1989 r. Gminny Ośrodek Kultury, zwany z racji widniejącego na frontonie rzeźby mitycznego Pegaza, "Pod Pegazem", okazał się wyśmienitym obiektem do pełnienia roli do jakiej został powołany. W budynku GOK znajduje się oprócz dużej sali widowiskowej, "Kawiarenka pod pegazem", liczne pomieszczenia pozwalające na działalność wielu kół zainteresowań, spośród których wymienić można m.in.: "teatr „Pod Pegazem”", "chór „Leśne Echo”" założony i prowadzony do dnia dzisiejszego przez p. Zygmunta Beyera posiadającego liczne zasługi dla gminy Kaliska w dziedzinie muzyki i śpiewu, "dziecięcy zespół taneczny „Uśmiech”", "zespół rockowy „END”", zastępy harcerskie oraz kilka innych. Ponadto działają tutaj sekcje sportowe kulturystyki, judo, koszykówki i tenisa stołowego. W budynku GOK znajduje się ponadto: Gminna Biblioteka Publiczna, Mini Galeria „Pod Pegazem”, centrum gminnej informacji turystycznej. Wśród znanych postaci prezentujących się w sali GOK należy wymienić: występ Krystyny Prońko, Antoniny Krzystoń, Krzysztofa Krawczyka, Mieczysława Szcześniaka, Grażyny Łobaszewskiej, Joszko Brody. Współpraca z zaprzyjaźnioną niemiecką gminą "Reinfeld (Holstein)", zaowocowała organizacją w GOK kursów języka niemieckiego.
Sport.
Sport w gminie Kaliska kojarzy się tutaj każdemu z piłką nożną. Jest to zasługa istniejącego od 1953 r. na terenie Kalisk, klubu sportowego o wdzięcznej nazwie VICTORIA Kaliska. Drużyna seniorów "Viktorii Kaliska" gra w sezonie 2012/2013 w "A-klasie » Gdańsk IV". W 2002 r. mając na względzie wsparcie działań drużyn piłki nożnej w gminie Kaliska, powołano do życia Stowarzyszenie Wspierania Sportu „VICTORIA”. Jego pierwszym prezesem został Antoni Cywiński – Wójt Gminy Kaliska w latach 1990–1998 oraz 2002−2010. Członkami Stowarzyszenia, którego prezesem w 2012 r. jest Jerzy Pasterski, są przede wszystkim byli członkowie LZS Kaliska, które zawiązało się w 1953 r. Poza drużyną seniorów "Victorii Kaliska", działają jeszcze dwie drużyny dziecięco-młodzieżowe, a także drużyna "Old-Boys", skupiająca w swoich szeregach piłkarzy w wieku 35 – 70 lat.
Inne.
W miejscowości Frank, przy skrzyżowaniu drogi krajowej nr 22 z drogą powiatową Leśnictwo Baby – Stara Kiszewa, znajduje się duży kompleks szkółki krzewów i drzew Frank-Raj, prowadzony przez Rodzinę Państwa Kopciowskich. W pięknie zadbanych ogrodach można znaleźć miniatury ogrodów pochodzących z różnych stylów kulturowych krajów całego świata. Ponadto znajduje się tutaj mała palmiarnia z okazami roślin uprawianymi na wszystkich kontynentach, a także "groty szeptu", wybudowane na wzór znajdujących się w Parku Oliwskim.
Zabytki.
W gminie Kaliska znajduje się wiele zabytków:
Struktura powierzchni.
Według danych z roku 2007 gmina Kaliska ma obszar 110,36 km², w tym:
Gmina stanowi 8,2% powierzchni powiatu.
Demografia.
Dane z 31 grudnia 2011

</doc>
<doc id="169769" url="https://pl.wikipedia.org/wiki?curid=169769" title="Oswald Pohl">
Oswald Pohl

Oswald Pohl (ur. 30 czerwca 1892 w Duisburgu, zm. 7 czerwca 1951 w Landsberg am Lech) – szef niemieckiego, hitlerowskiego WVHA (Głównego Urzędu Gospodarczo-Administracyjnego SS) oraz SS-Obergruppenführer.
Jako główny zarządca niemieckich nazistowskich obozów koncentracyjnych w trakcie II wojny światowej odpowiedzialny pośrednio za wszystkie zbrodnie popełnione na milionach ludzi w tych obozach.
Kariera w NSDAP i SS.
Urodził się w Duisburgu. Po ukończeniu szkoły, wstąpił w 1912 do niemieckiej marynarki i walczył następnie w I wojnie światowej. W marynarce służył także po zakończeniu wojny. W 1925 wstąpił do SA, a w 1926 do NSDAP nr 30842, a w 1934 do SS nr 147614.
Od 1933, gdy poznał Heinricha Himmlera i stał się jego protegowanym, kariera Pohla nabrała rozpędu. W 1934 został szefem Urzędu Administracyjnego SS, który zajmował się między innymi obozami koncentracyjnymi. W 1935 utworzył Główny Inspektorat Obozów Koncentracyjnych (jego szefami byli kolejno: Theodor Eicke i Richard Glücks). W 1939 został szefem Urzędu Gospodarczo-Administracyjnego SS oraz Urzędu Budżetu Budownictwa, które zostały połączone 31 stycznia 1942 i utworzyły WVHA. Na jego czele stanął Pohl, który za pomocą WVHA kierował całą administracją SS. Urząd dzielił się na 5 zespołów (zespół D był inspektoratem obozów koncentracyjnych).
Udział w zbrodniach popełnionych w hitlerowskich obozach koncentracyjnych.
WVHA zajmował się zwłaszcza eksploatacją niewolniczej pracy więźniów obozów, ich budową i zaopatrzeniem. Pohl był zwolennikiem eksterminacji przez pracę, stąd często spierał się z gestapo, pragnącym natychmiastowej likwidacji wszystkich „niepotrzebnych elementów”. Nawet dla zdrowego człowieka codzienna kilkunastogodzinna praca, bez potrzebnych urządzeń i w atmosferze wszechobecnego terroru esesmanów i kapo, byłaby pracą ponad siły. Często nie miała ona żadnego sensu, wykonywana była tylko w celu zamęczenia więźniów. Szczególnie złą sławą cieszyły się kamieniołomy.
WVHA był także odpowiedzialny za budynki obozowe oraz odzież i wyżywienie więźniów. Więźniowie mieszkali w złych warunkach, w drewnianych barakach bez ogrzewania i podłóg. Spali na brudnych, zarobaczonych pryczach, byli narażeni na choroby. Nie otrzymywali odpowiedniego wyżywienia i często umierali z głodu. Odzież nie chroniła ani przed zimnem ani przed deszczem, była też dostarczana w niewystarczającej liczbie. Przy tym wszystkim Pohl wydał rozkaz komendantom obozów, by każdy więzień, który nie posiadał butów, był karany chłostą. Pohl, będąc odpowiedzialnym za więźniów, nie robił nic, by ulżyć ich doli, a wprost przeciwnie, wydawał rozkazy pogarszające ich sytuację. W 1944 WVHA została pozbawiona kontroli nad obozami koncentracyjnymi.
Proces i egzekucja.
27 maja 1946 Pohl został schwytany przez Brytyjczyków. Został głównym oskarżonym w jednym z 12 procesów norymberskich przed Amerykańskim Trybunałem Wojskowym (tzw. proces Pohla). Na ławie oskarżonych zasiadł Pohl i jego najbliżsi współpracownicy z WVHA. W trakcie procesu zbrodniarz usiłował przekonać, że był tylko „zwykłym funkcjonariuszem” i wykonywał tylko rozkazy. Pohl wraz z 3 innymi oskarżonymi został skazany na karę śmierci przez powieszenie 3 listopada 1947. Próbował uniknąć wyroku, wnosząc liczne prośby o ułaskawienie i pisząc książkę „Credo. Moja droga do Boga”. Jednak Pohl, w przeciwieństwie do pozostałych współoskarżonych skazanych na karę śmierci (ułaskawiono ich wymierzając długoletnie kary pozbawienia wolności), nie mógł liczyć na litość.
Wyrok śmierci przez powieszenie wykonano w więzieniu Landsberg 7 czerwca 1951.

</doc>
<doc id="169771" url="https://pl.wikipedia.org/wiki?curid=169771" title="ActionScript">
ActionScript

ActionScript – oparty na ECMAScripcie obiektowy język programowania, używany w Adobe Flash do sterowania animacjami oraz w Adobe Flex do tworzenia Rich Internet Application.
Historia.
ActionScript z obecnie stosowaną składnią pojawił się po raz pierwszy we Flashu 5, który w pełni umożliwiał programowanie we Flashu. Ta wersja ActionScriptu została nazwana ActionScript 1.0. Flash 6 (MX) dalej rozszerzył użyteczność środowiska programistycznego przez dodanie wielu wbudowanych funkcji i lepszą programistyczną kontrolę nad klipami. Flash 7 (MX 2004) wprowadził wersję ActionScript 2.0, która dodała takie funkcjonalności i cechy obiektowe jak: typowanie sztywne (ang. "strong typing"), jawne deklaracje klas (ang. "explicit class declarations"), dziedziczenie, interfejsy, ścisłe typowanie danych (ang. "Strict Data Typing").
W ActionScriptcie 2.0, dodano funkcje obiektowe, takie jak deklaracje klas, dziedziczenie, hermetyzacja.
Kod ActionScript jest zwykle pisany w środowisku programistycznym Flasha, które oferuje dynamiczną pomoc i podświetlanie składni. Kod jest zapisywany razem z animacją, w pliku .fla. Nierzadko stosuje się też import kodu z plików tekstowych, za pomocą polecenia #include. Zwyczajowo pliki takie mają rozszerzenie .as, choć nie jest to powszechnie przyjęta konwencja.
W ActionScriptcie 2.0 mogą istnieć klasy, a pozycje należące do biblioteki (klipy) mogą być wiązane z klasą. Klasy są zawsze pisane w zewnętrznych plikach tekstowych o rozszerzeniu .as. Do czasu wydania Flash 8 kompilator był znany ze swojej powolności – kompilacja 100 klas mogła zająć nawet kilka minut. Obecnie problem ten już nie występuje.
Przykłady.
Oto przykład skryptu wyświetlający tekst "„Witaj świecie!”" w oknie debugera:
 trace("Witaj świecie!");
Następny przykład przypisany obiektowi "MovieClip" wewnątrz aplikacji Flash po jego załadowaniu ustawia jego przezroczystość na 70%, a następnie w każdej klatce filmu przesuwa jego położenie względem osi x o 2 piksele. Kod w wersji ActionScript 2.0:
 onClipEvent(load){
 this._alpha = 70;
 onClipEvent(enterFrame){
 this._x += 2;
Ten sam kod dla obiektu MovieClip o nazwie movie_mc, napisany w ActionScript 3.0 będzie wyglądał tak:
 movie_mc.alpha = .7;
 movie_mc.addEventListener(Event.ENTER_FRAME, moveIt);
 function moveIt(e:Event):void{
 movie_mc.x = movie_mc.x + 2;
Wynika to z dużej obiektowości programowania w tym języku.
ActionScript 3.0.
Jest to najnowsza wersja języka programowania aplikacji Flash. Firma Adobe postawiła w tym przypadku na szybkość i wydajność, optymalizując do granic możliwości nową wersję tego języka. Co za tym idzie, wprowadzono nowe restrykcje, dotyczące głównie deklaracji zmiennych czy funkcji, przerzucono niemal wszystkie zdarzenia na tzw. obiekty nasłuchujące (EventListener), które w nowym wydaniu ActionScript nie są obiektami, ale funkcjami. 
Poniżej krótkie zestawienie podstawowych różnic pomiędzy AS2.0 oraz AS3.0.
 //w AS2.0 niekonieczna jest deklaracja, jaki typ danych przechowuje zmienna:
 var zmienna = "tutaj jestem łańcuchem tekstowym";
 zmienna = 5; //tutaj już liczbą int
 zmienna = -2.561; //tutaj liczbą float
 //w AS3.0 deklaracja musi się odbyć ze ścisłym określeniem typu danych:
 var zmienna:String = "łańcuch znaków";
 // zmienna = 5; - wywoła błąd!
dzięki takim deklaracjom kod jest o wiele bardziej wydajny bo FlashPlayer "wie" czego się spodziewać po określonych obszarach pamięci. Duże zmiany są także w odbieraniu zdarzeń. I znów porównanie:
 /* Na scenie mamy umieszczony przycisk o nazwie przycisk_mc. 
 Jednak przechwycenie jego kliknięcia odbiera się inaczej w AS2 i AS3*/
 //AS2.0:
 przycisk_mc.onRelease = function(){
 trace("Przycisk kliknięty");
 
 //AS3.0:
 przycisk_mc.addEventListener(MouseEvent.CLICK, przyciskKlikniety);
 function przyciskKlikniety(event:Event):void{
 trace("Przycisk kliknięty");
Obie te funkcje wykonują to samo. Warto jednak zwrócić uwagę na bardzo precyzyjne określenie typu parametrów przyjmowanych do funkcji w AS3.0 (jest to jeden parametr event typu Event) oraz wartości przez nią zwracanych (w tym przypadku void – funkcja nie zwraca nic, przez co FlashPlayer nie oczekuje na rezultat). Takie restrykcje zdecydowanie przyspieszają działanie naszego filmu. Nawet jeżeli zmiany nie są widoczne przy jednym kliknięciu przycisku na scenie, to gdy funkcja taka jest wywoływana kilka tysięcy razy w pętli, różnicę zdecydowanie da się dostrzec.

</doc>
<doc id="169772" url="https://pl.wikipedia.org/wiki?curid=169772" title="(50000) Quaoar">
(50000) Quaoar

(50000) Quaoar ("wym. [kwa-war]") – duża planetoida transneptunowa z Pasa Kuipera, obiekt typu cubewano. Okrąża ją księżyc i pierścień materii.
Odkrycie i nazwa.
Został odkryty 4 czerwca 2002 w Obserwatorium Palomar przez Michaela Browna i Chada Trujillo przy pomocy Teleskopu Samuela Oschina. Otrzymał najpierw oznaczenie prowizoryczne 2002 LM60.
Nazwa pochodzi z kultury Indian ze szczepu Tongva i oznacza pradawne bóstwo stwórcze.
Orbita.
Orbita Quaoara nachylona jest do płaszczyzny ekliptyki pod kątem 8,0°. Na jeden obieg wokół Słońca potrzebuje ok. 287 lat, krążąc w średniej odległości 43,5 au od niego. 
Właściwości fizyczne.
Quaoar ma średnicę szacowaną na ok. 1070 km. Jego albedo wynosi ok. 0,13, a jasność absolutna to ok. 2,5m. 
Na powierzchni Quaoara stwierdzono za pomocą badań spektroskopowych obecność lodu wodnego. Planetoida ma czerwonawą powierzchnię. Quaoar jest wystarczająco duży, by w przeszłości posiadać atmosferę. Jego wulkany wyrzucają na powierzchnię lodowe błoto, które zamarza. Jest jednak zbyt mały, by na stałe zatrzymać substancje lotne, jak metan, tlenek węgla czy azot. W kilka miliardów lat utracił atmosferę, z której pozostały jedynie resztki metanu. Pod wpływem promieniowania kosmicznego metan przekształcił się w długie łańcuchy węglowodorów o czerwonym zabarwieniu, co nadało powierzchni czerwonawego zabarwienia.
Księżyc planetoidy.
Quaoar ma jeden znany księżyc – Weywot. O jego odkryciu doniesiono w lutym 2007 roku. Prowizorycznie został oznaczony jako S/2007 (50000) 1, nazwę otrzymał w 2009 roku. Nazwa księżyca pochodzi od syna bóstwa Quaoara w wierzeniach ludu Tongva.
Średnica księżyca to ok. 81 ± 11 km. Obiega on Quaoara w odległości ok.  km w czasie ok. 12,26 dni.
W 2023 roku odkryto także pierścień otaczający Quaoara, odległy o 7,4 promienia tego ciała. Znajduje się dalej niż granica Roche’a, co nietypowe w przypadku gęstych pierścieni, ale dużo bliżej niż orbita Weywota.

</doc>
<doc id="169776" url="https://pl.wikipedia.org/wiki?curid=169776" title="Israel Epstein">
Israel Epstein

Israel Epstein (; ur. 20 kwietnia 1915 w Warszawie, zm. 26 maja 2005 w Pekinie) – chiński dziennikarz pochodzenia żydowskiego, członek Stałego Komitetu Narodowego Komitetu Ludowej Politycznej Konferencji Konsultacyjnej Chin.
Życiorys.
Jako 2-latek znalazł się wraz z rodzicami w Chinach. Dzieciństwo spędził w Tianjinie; pracował jako dziennikarz dla amerykańskiej agencji prasowej w okresie chińskiej wojny domowej w latach 30., przeprowadzał wówczas wywiady z przywódcami komunistycznymi, m.in. Mao Zedongiem i Zhou Enlaiem. Po powstaniu ChRL pracował dla rządu komunistycznego jako propagandysta, jeden z czołowych tzw. zagranicznych ekspertów; był m.in. redaktorem naczelnym miesięcznika "China Reconstructs" (obecnie "China Today"). W 1957 otrzymał obywatelstwo chińskie. W czasie rewolucji kulturalnej był więziony przez 5 lat w więzieniu Qincheng na północ od Pekinu.
W 1983 został powołany w skład Stałego Komitetu Ludowej Politycznej Konferencji Konsultatywnej Chin (organu doradczego). Opublikował kilka książek poświęconych współczesnym Chinom, przedstawiających je z punktu widzenia propagandy komunistycznych władz, m.in. "From Opium War to Liberation", "The People’s War", "The Unfinished Revolution in China", "Tibet Transformed".
Nazywany w oficjalnych komunikatach "prawdziwym, wieloletnim przyjacielem narodu chińskiego", z okazji 90. urodzin został w kwietniu 2005 przyjęty przez przewodniczącego ChRL Hu Jintao.

</doc>
<doc id="169778" url="https://pl.wikipedia.org/wiki?curid=169778" title="Janków Zaleśny">
Janków Zaleśny

Janków Zaleśny – wieś w Polsce, położona w województwie wielkopolskim, w powiecie ostrowskim, w gminie Raszków
Część wsi "Jankowo" należąca do starostwa odolanowskiego, pod koniec XVI wieku leżała w powiecie kaliskim województwa kaliskiego. 
Położenie.
Janków Zaleśny jest położony nad rzeką Kuroch, na wschodnim skraju powiatu, 12 km na od Ostrowa.
Historia.
Znany od 1246 roku jako "Iancovo", wieś kościelna, własność arcybiskupstwa w Gnieźnie. Od II połowy XV wieku własność królewska. Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="169779" url="https://pl.wikipedia.org/wiki?curid=169779" title="Plutonek">
Plutonek

Plutonek, plutino – określenie używane do obiektów transneptunowych z Pasa Kuipera znajdujących się w rezonansie orbitalnym 2:3 z Neptunem; na dwa obiegi plutonka wokół Słońca przypadają trzy obiegi Neptuna.
Nazwa pochodzi od Plutona, który w sierpniu 2006 r. przestał być oficjalnie uważany za planetę z racji odkrywania coraz większej liczby podobnych do niego rozmiarami ciał niebieskich, krążących w podobnej do niego odległości od Słońca.
W grupie tej można wyróżnić w szczególności następujące obiekty: 

</doc>
<doc id="169784" url="https://pl.wikipedia.org/wiki?curid=169784" title="Europejskie referendum konstytucyjne w Danii">
Europejskie referendum konstytucyjne w Danii

Europejskie referendum konstytucyjne w Danii miało być przeprowadzone 27 września 2005 na terenie Danii. Dotyczyć miało ratyfikacji traktatu ustanawiającego Konstytucję dla Europy, jednak ze względu na odrzucenie konstytucji w referendach we Francji i Holandii zostało przełożone.
Opinie partii politycznych.
Większość partii politycznych zasiadających w duńskim parlamencie Folketingu była za przyjęciem Konstytucji dla Europy z wyjątkiem Duńskiej Partii Ludowej oraz Sojuszu Czerwono-Zielonego. Razem te dwie partie miały 30 na 179 miejsc w duńskim parlamencie.

</doc>
<doc id="169785" url="https://pl.wikipedia.org/wiki?curid=169785" title="Dariusz Baranowski">
Dariusz Baranowski

Dariusz Baranowski (ur. 22 czerwca 1972 w Wałbrzychu) – polski kolarz szosowy, trzykrotny zwycięzca Tour de Pologne, olimpijczyk.
Dariusz Baranowski rozpoczął przygodę z kolarstwem w 1986 w Górniku Wałbrzych pod okiem trenerów: Jarosława Nowickiego i Marka Henczki. W 1990 w Cleveland wywalczył brązowy medal mistrzostw świata juniorów w wyścigu drużynowym na czas (w drużynie wraz z Dariuszem Baranowskim jechali Grzegorz Rosoliński, Artur Krzeszowiec i Bernard Wierzbiński). W Wyścigu Pokoju w 1991 i 1995 zajmował 2. miejsce w klasyfikacji generalnej. W 1991 wygrał etap jazdy indywidualnej na czas z Polanicy-Zdroju do Zieleńca. Startując w barwach klubów amatorskich, wygrywał trzy razy Tour de Pologne (w 1991, 1992 i 1993). W 1992 reprezentował Polskę na igrzyskach olimpijskich w Barcelonie. Wraz z Markiem Leśniewskim, Andrzejem Sypytkowskim i Grzegorzem Piwowarskim zajął 6. miejsce w wyścigu drużynowym na czas (100 km). W 1993 tytuły wojskowego mistrza i wicemistrza Europy zdobył, reprezentując barwy Legii Warszawa. 
W 1996 reprezentował Polskę na igrzyskach olimpijskich w Atlancie, zajmując 9. miejsce w jeździe indywidualnej na czas. 
Także w 1996, jako jeden z najlepszych polskich kolarzy, został kolarzem zawodowym, podpisując kontrakt z amerykańską drużyną US Postal Service. Ukończył 11 "wielkich tourów". Dwukrotnie zajmował w nich 12. miejsce – w Tour de France 1998 i Giro d’Italia 2003. Zdobywał 9-krotnie tytuł mistrza Polski w różnych konkurencjach kolarskich.
W peletonie kolarskim nosił przydomek „Ryba”. Po sezonie 2012 zakończył karierę kolarską. 
Jest ekspertem kolarskim, komentuje wyścigi na antenie Eurosportu.
Rada Miasta Głowna w swej uchwale z 27 października 2004 nadała mu tytuł Zasłużony Obywatel Miasta Głowna. W mieście tym mieszka od 1994. Ożenił się z głownianką Agnieszką z domu Kosiorek, z którą ma syna Alana, urodzonego w 1997 roku.
3 kwietnia 2016 roku podczas V Gali Ambasadorów Wałbrzycha w Zamku Książ, Dariusz Baranowski otrzymał tytuł Ambasador Wałbrzycha.

</doc>
<doc id="169787" url="https://pl.wikipedia.org/wiki?curid=169787" title="Njörðr">
Njörðr

Njörðr, także Njord, Njerd, Njordhr, Njordr – w mitologii Germanów północnych bóg spokojnego morza i jego zasobów. Opiekun kupców (przez to bóg bogactwa) i myśliwych. Był także odpowiedzialny za wiatry, zarówno morskie jak i lądowe. Należał do boskiego rodu Wanów, był ojcem Frejra i Frei.
Jego małżeństwo z olbrzymką Skadi, córką Thiassiego, zakończyło się rozwodem, ponieważ ona chciała mieszkać w górach, a on nad morzem w swoim pałacu Noatun. Mit ten uważa się za personifikacje rozdziału skandynawskiej pory letniej od zimowej.
Pod koniec epoki wikingów jego znaczenie zmalało.

</doc>
<doc id="169788" url="https://pl.wikipedia.org/wiki?curid=169788" title="Sylwester Szmyd">
Sylwester Szmyd

Sylwester Szmyd (ur. 2 marca 1978 w Bydgoszczy) – polski kolarz szosowy, zawodnik ekip PRO Tour oraz polskiej ekipy CCC Sprandi Polkowice.
Karierę rozpoczął w 2001. W peletonie znany jest jako jeden z najlepszych górskich "gregario" (pol. pomocników), specjalizuje się w jeździe po górach. W swojej karierze rozpoczął i ukończył 23 Grand Tourów.
W 2004 roku startował na igrzyskach olimpijskich w Atenach, ale nie ukończył wyścigu ze startu wspólnego.
Swoje pierwsze zwycięstwo etapowe w zawodowej karierze odniósł 11 czerwca 2009 podczas wyścigu Critérium du Dauphiné wygrywając jego 5. etap po morderczej wspinaczce na legendarny podjazd Mont Ventoux.
W latach 2005–2008 występował w drużynie Lampre, w latach 2009–2012 w Liquigas a w latach 2013–2014 w barwach hiszpańskiej drużyny Movistar. Po wygaśnięciu kontraktu związał się z polską grupą drugiej dywizji CCC Sprandi Polkowice.
W 2016 roku, wraz z końcem sezonu zakończył swoją karierę zawodową.
Jest jednym z trenerów drużyny Bora Hansgrohe.

</doc>
<doc id="169791" url="https://pl.wikipedia.org/wiki?curid=169791" title="Jean-Baptiste Lully">
Jean-Baptiste Lully

Jean-Baptiste Lully (ur. 28 listopada 1632 we Florencji, zm. 22 marca 1687 w Paryżu) – francuski kompozytor włoskiego pochodzenia.
Urodził się i wychował we Włoszech, jednak w wieku 14 lat wyjechał do Paryża, gdzie zamieszkał i kontynuował swoją karierę muzyczną, stając się jednym z najbardziej znanych francuskich kompozytorów epoki baroku. Zasłynął jako faktyczny twórca francuskiej opery narodowej, francuskiego typu uwertury operowej, rozwinął także recytatyw w języku francuskim. U szczytu swojej kariery na dworze Ludwika XIV otrzymał tytuł "Nadintendenta Muzyki Królewskiej", co uczyniło go najważniejszym i najbardziej wpływowym muzykiem we Francji.
Życiorys.
W roku 1643 przybył do Francji jako jeden ze służebnych księżny Anne Marie Louise d’Orléans de Montpensier. Najpierw nauczył się gry na gitarze, później na skrzypcach i klawesynie, by następnie zacząć komponować pod kierunkiem N. Métru, a także na drodze własnych doświadczeń w postaci kontaktów z innymi kompozytorami oraz poprzez uczestnictwo w występach orkiestry królewskiej i włoskich zespołów operowych. Ćwiczył się także w tańcu i aktorstwie. Jego kompozycje przypadły do gustu królowi Ludwikowi XIV, który w 1653 mianował go nadwornym kompozytorem i stworzył dla niego zespół "Les petits violons". Komponował wówczas głównie balety i divertissementy, a po nawiązaniu współpracy z J.B. Molierem tzw. "comédie-ballets". W 1672 otrzymał przywilej królewski na założenie Académie Royale de Musique et de Danse oraz patent na listy (fr. "lettres patentes") na wyłączne prawo wystawiania dzieł scenicznych z muzyką w teatrach francuskich, czym przypieczętował zwycięstwo nad swym muzycznym konkurentem, librecistą Pierre’em Perrinem. W owym czasie stał się również niepodzielnym władcą życia muzycznego w Paryżu i całej Francji. W 1680 przyznano mu szlachectwo, które znaczenie wzmocniło jego ogromny majątek.
8 stycznia 1687 roku, podczas wykonania swojego Te Deum z okazji wyzdrowienia króla, Lully uderzył się w palec stopy ostro zakończoną batutą dyrygencką (nie chodzi o dzisiejszą batutę, a o ówczesne narzędzie – dużą laskę, podobną do tych, jakie teraz używa się w orkiestrach wojskowych). Dyrygent wówczas stał tyłem do kierowanej orkiestry, a przodem do króla. Lully uderzył się niechcący taką laską w stopę, dyrygując z pasją zespołem muzycznym, z którego wykonania akurat nie był zadowolony. Kilka tygodni później zmarł wskutek zainfekowania rany.
Życie prywatne.
Lully ożenił się w 1662 z Madeleine Lambert, z którą miał sześcioro dzieci. Znany był ze swojego temperamentu, trudnego charakteru i specyficznego poczucia humoru, jak i rozległych przywilejów, co wzbudzało często zawiść i niezadowolenie wśród współczesnych. Często swoim zachowaniem wywoływał skandale i niezadowolenie samego króla, Ludwika XIV. W 1685, gdy wyszedł na jaw jego romans z paziem o imieniu Brunet, częściowo wypadł z jego łask. W ówczesnych czasach kontakty homoseksualne były karane śmiercią. Niemniej Lully nie został ukarany, choć król nie pojawił się na żadnym z przedstawień Armidy.
Twórczość.
Niektóre kompozycje

</doc>
<doc id="169793" url="https://pl.wikipedia.org/wiki?curid=169793" title="Kieystucz (herb szlachecki)">
Kieystucz (herb szlachecki)



</doc>
<doc id="169794" url="https://pl.wikipedia.org/wiki?curid=169794" title="Njordhr">
Njordhr



</doc>
<doc id="169795" url="https://pl.wikipedia.org/wiki?curid=169795" title="Wiewiórka (herb szlachecki)">
Wiewiórka (herb szlachecki)



</doc>
<doc id="169796" url="https://pl.wikipedia.org/wiki?curid=169796" title="Hypoglikemia">
Hypoglikemia



</doc>
<doc id="169797" url="https://pl.wikipedia.org/wiki?curid=169797" title="Kleopatra Berenike III">
Kleopatra Berenike III



</doc>
<doc id="169798" url="https://pl.wikipedia.org/wiki?curid=169798" title="VideoCD">
VideoCD



</doc>
<doc id="169799" url="https://pl.wikipedia.org/wiki?curid=169799" title="UCI">
UCI

UCI to:

</doc>
<doc id="169800" url="https://pl.wikipedia.org/wiki?curid=169800" title="Hiperglikemia">
Hiperglikemia

Hiperglikemia – wzrost stężenia glukozy we krwi powyżej górnej granicy normy, której prawidłowe stężenie na czczo wynosi 3,9–5,5 mmol/l (70–99 mg/dl). Hiperglikemia stresowa związana z ostrymi stanami chorobowymi jest różnie definiowana, część autorów przyjmuje, że jest to stężenie glukozy przekraczające 200 mg/dl (11,1 mmol/l) bez wcześniejszej cukrzycy, a inni przyjmują stężenie glukozy przekraczające 140 mg/dl przy hemoglobinie glikowanej &lt;6,5 mmol/l.
Definicje stanów hiperglikemicznych.
Preferuje się oznaczenie glikemii w osoczu krwi żylnej. Badanie wykonuje się po 8-14 godzin od ostatniego posiłku. Diagnostyki stanów hiperglikemicznych nie należy przeprowadzać w stanach ostrej fazy choroby, szczególnie w związku z sepsą, ostrym zespołem wieńcowym, udarem mózgu, poważnym urazem, operacją oraz głodzeniem.
Przyczyny hiperglikemi.
Cukrzyca.
Cukrzyca jest to grupa chorób metabolicznych o zróżnicowanej etiologii charakteryzująca się przewlekłą hiperglikemią wynikającą z zaburzenia wydzielania insuliny.
Ostre choroby (hiperglikemia stresowa).
W niektórych ciężkich i ostrych stanach dochodzi do odpowiedzi neurohormonalnej w której biorą udział katecholaminy, kortyzol, glukagon, hormon wzrostu. Dochodzi do nasilenia glukoneogenezy, glikogenolizy i rozwoju przejściowej insulinooporności w wyniku działania antagonistycznych substancji do insuliny i spadku odpowiedzi organizmu na jej działanie i w konsekwencji do rozwoju hiperglikemii. Kaskada mediatorów zapalnych, w tym TNF-α, IL-1, IL-6 nasilają oporność tkanek na działanie insuliny. W przypadku wcześniej istniejącej cukrzycy dalsze nasilenie insulinooporności może nasilać cukrzycę.
Hiperglikemia stresowa jest związana z sepsą, ostrymi zespołami wieńcowymi i interwencjami kardiochirurgicznymi udarem mózgu i innymi poważnymi ostrymi chorobami. Towarzyszy ona około 15-30% krytycznie chorym. Hiperglikemia stresowa pogarsza rokowanie chorych na ostre zespoły wieńcowe i udar.

</doc>
<doc id="169801" url="https://pl.wikipedia.org/wiki?curid=169801" title="Załogowe loty kosmiczne 1966-1970">
Załogowe loty kosmiczne 1966-1970



</doc>
<doc id="169802" url="https://pl.wikipedia.org/wiki?curid=169802" title="Singleton (wzorzec projektowy)">
Singleton (wzorzec projektowy)

Singleton – kreacyjny wzorzec projektowy, którego celem jest ograniczenie możliwości tworzenia obiektów danej klasy do jednej instancji oraz zapewnienie globalnego dostępu do stworzonego obiektu. Niekiedy wzorzec uogólnia się do przypadku wprowadzenia pewnej maksymalnej liczby obiektów, jakie mogą istnieć w systemie. Niektórzy programiści uznają go za antywzorzec, ponieważ łamie zasady projektowania obiektowego, często bywa nadużywany lub sprowadza się do stworzenia obiektowego zamiennika dla zmiennej globalnej.
Przykład zastosowania.
Rozważmy aplikację prowadzącą dla celów diagnostycznych dziennik zdarzeń. Poszczególne komponenty dodają wpis do dziennika, przekazując mu jego treść, natomiast dziennik określa, gdzie faktycznie zostanie on zapisany.
Możemy to zapewnić, implementując w dzienniku wzorzec singleton tak, aby mógł on we własnym zakresie zarządzać dostępem do siebie samego.
Struktura wzorca.
Singleton implementuje się przez stworzenie klasy, która posiada statyczną metodę, która najpierw sprawdza, czy istnieje już instancja tej klasy, w razie potrzeby tworząc ją. Następnie instancja zwracana jest przez referencję. Instancję przechowuje się w prywatnym lub chronionym, statycznym polu, do którego dostęp ma tylko opisana wyżej metoda, która jest jedyną drogą pozyskania instancji obiektu singletonu – aby uniemożliwić tworzenie dodatkowych instancji, konstruktor klasy deklaruje się jako prywatny lub chroniony.
Cały proces jest niewidoczny dla użytkownika. Nie musi on wiedzieć, czy instancja już istnieje czy dopiero jest tworzona. Jeśli żaden komponent nie będzie wykorzystywać klasy, system nie przydzieli jej zasobów.
Konsekwencje stosowania.
Zalety:
Wady:
Singleton musi być ostrożnie stosowany w systemach wielowątkowych. Zażądanie instancji klasy przez dwa wątki równocześnie może doprowadzić do utworzenia dwóch niezależnych instancji, dlatego metoda dostępowa powinna być wtedy zaimplementowana z wykorzystaniem wzajemnego wykluczania.

</doc>
<doc id="169803" url="https://pl.wikipedia.org/wiki?curid=169803" title="Porozumienia z Oslo">
Porozumienia z Oslo

Porozumienia z Oslo – wzajemne uznanie Izraela i Organizacji Wyzwolenia Palestyny zawarte w 1993 w Oslo, a podpisane 13 września 1993 w Waszyngtonie, fundament procesu pokojowego na Bliskim Wschodzie i podstawa prawna istnienia Autonomii Palestyńskiej.
Rozmowy izraelsko-palestyńskie, które ostatecznie doprowadziły do zawarcia porozumień, mogły się rozpocząć po zakończeniu I wojny w Zatoce Perskiej w 1991. Polityczny błąd Organizacji Wyzwolenia Palestyny, która poparła wówczas Irak, doprowadził do jej kompromitacji i utraty oparcia politycznego w krajach arabskich. Następstwem tego było m.in. wydalenie palestyńskich robotników z krajów Zatoki, co pogłębiło kryzys gospodarczy na terytoriach okupowanych.
Rozpad ZSRR dodatkowo wpłynął na zmiękczenie stanowiska palestyńskiego w sytuacji globalnej dominacji jednego mocarstwa – sprzyjających Izraelowi Stanów Zjednoczonych Ameryki.

</doc>
<doc id="169805" url="https://pl.wikipedia.org/wiki?curid=169805" title="Bramy Jerozolimy">
Bramy Jerozolimy

Bramy Jerozolimy – pozwalające na dostanie się do wnętrza Starego Miasta w Jerozolimie zabytkowe wejścia, w przeważającej części pochodzące z czasów tureckiego sułtana Sulejmana Wspaniałego, który w roku 1542 otoczył miasto fortyfikacjami obronnymi, istniejącymi do dziś. Jest ich osiem: od zachodu Brama Jafska, od południa Bramy Dawida i Gnojna, od wschodu Brama Złota (zamknięta) i Lwów, od północy Bramy Heroda, Damasceńska oraz Nowa.
Brama Jafska.
Arab. Bab el Khalil, hebr. Szaar Yafo. Brama o budowie zygzakowatej. Właściwa brama została wybudowana w 1588. W 1898 na południe od niej wybito w murach miejskich otwór, by umożliwić cesarzowi Wilhelmowi II wjazd powozem na teren starego miasta. W roku 1917 to właśnie przez tę bramę wkroczył na teren Świętego Miasta angielski generał E. Allenby. W roku 2000 wjechał przez nią papież Jan Paweł II w czasie swojej pielgrzymki jubileuszowej po Ziemi Świętej. Przez Bramę Jafską wchodzi do starego miasta w uroczystym orszaku każdy nowo wybrany Kustosz Ziemi Świętej, najwyższy przełożony franciszkanów sprawujących pieczę nad sanktuariami Palestyny. Arabowie nazywają ją Bramą Przyjaciela, ze względu na kierunek, w którym udawali się przez nią wyjeżdżający – na południe do Hebronu (Makpela), do miasta, w którym znajduje się grób biblijnego patriarchy Abrahama, nazywanego przez Stary Testament i Nowy Testament "przyjacielem Boga" (por. Iz 41,8c oraz Jk 2,23c). Przez bramę wchodzi się na teren dzielnic chrześcijańskiej i ormiańskiej. Po prawej stronie, wchodząc od Nowego Miasta, znajdują się: Cytadela Dawida, Christian Information Center oraz niewielki izraelski urząd pocztowy. Przez tę bramę wjeżdżają niektóre izraelskie autobusy komunikacji miejskiej z ortodoksyjnymi żydami udającymi się w kierunku "Ściany Płaczu".
Brama Dawida.
Arab. Bab Haret al-Jahud, hebr. Szaar Zijon. Bierze swą nazwę od imienia biblijnego króla Dawida, którego domniemany grób tradycja żydowska i muzułmańska, a wcześniej chrześcijańska widzieć chciała w cenotafium ustawionym w synagodze pod salą górną Wieczernika. W średniowieczu nazywana była Bramą Dzielnicy Żydowskiej. Zamknięta po wypędzeniu Żydów przez Jordańczyków w 1948, została otworzona ponownie w 1967. Przez bramę wchodzi się na teren dzielnicy żydowskiej. Po zewnętrznej stronie bramy znajdują się: Wieczernik, niedokończony kościół ormiański Najświętszego Zbawiciela z pozostałościami "Domu Kajfasza", klasztor franciszkański "Ad Cœnaculum", opactwo benedyktynów niemieckich "Hagia Sion" oraz szereg cmentarzy chrześcijańskich. W roku 2008 brama została zasłonięta, prowadzone są prace restauracyjne.
Brama Gnojna.
Arab. Bab el-Mughariba, hebr. Szaar Ha-Aszpot. Nazywana też była Bramą Maghrebinów, przez nią bowiem można się było dostać do dzielnicy marokańskiej starego miasta (XVI w.). Brama otwarta jest dla ruchu pieszego i kołowego. To przez nią wchodzą w obręb murów starego miasta ortodoksyjni Żydzi, udający się pod Ścianę Płaczu (hebr. Kotel). W pobliżu Bramy Gnojnej znajdują się pozostałości rzymskiej drogi. Zewnętrzna fasada bramy zwrócona jest ku południowi. Brama znajduje się na linii Doliny Tyropeon przecinającej starą Jerozolimę z północy ku południowi. Nazwa bramy występuje w biblijnej Księdze Nehemiasza (Brama Śmietników w tłum. Biblii Tysiąclecia, por. Ne 2,13). Przez tę bramę wchodzi się na teren dzielnicy żydowskiej.
Brama Złota.
Arab. Bab el-Rahmeh, hebr. Szaar Ha-Rahamim. Jedyna prowadząca na teren Wzgórza Świątynnego – Haram esz-Szerif, na którym starożytności wznosiła się żydowska świątynia, sięgająca swymi początkami czasów biblijnego króla Salomona (X w. p.n.e.). Wychodząc przez nią można było dotrzeć do Doliny Cedronu (w tradycji utożsamianej czasem z biblijną Doliną Jozafata), ogrodu Oliwnego i na Górę Oliwną. Istniejąca budowla zachowała niektóre elementy ze starożytnej konstrukcji herodiańskiej. To przez tę bramę, zamurowaną przez krzyżowców lub przez władców osmańskich, wjechał Chrystus tuż przed swoją męką – chrześcijanie obchodzą pamiątkę tego wjazdu w niedzielę palmową każdego roku. W średniowieczu przed Bramą Złotą modlili się Żydzi, podobnie jak to czynią dzisiaj pod Ścianą Płaczu. Mniej więcej od VII wieku datuje się muzułmańska tradycja chowania w jej pobliżu zmarłych. Wyznawcy Islamu, powołując się na surę koraniczną, wierzą, iż to właśnie tutaj będzie miał miejsce eschatologiczny sąd Allaha nad światem. Brama Złota posiada dwa łuki. Północny nazywany jest Łukiem Żalu, południowy Łukiem Miłosierdzia. Zwykło się też nazywać tę zamkniętą bramę do Jerozolimy Bramą Piękną (por. Dz 3,1-8). Do jej budowy, podobnie jak wszystkich innych jerozolimskich bram użyto białego piaskowca. Od zewnętrznej strony bramy znajduje się dzisiaj cmentarz muzułmański.
Brama Lwów.
Arab. Bab al-Ghor lub Bab Sitti Maryam, hebr. Szaar Ha-Arajot. Jedyna otwarta ku wschodowi brama starej Jerozolimy. Nazwana Bramą Lwów ze względu na symbole rodowe sułtana Bajbarsa umieszczone na jej fasadzie od strony zewnętrznej. Nazwa arabska nawiązuje do tradycyjnego miejsca narodzin Matki Chrystusa, które pokazywane jest w położonym w pobliżu we wnętrzu miasta kościele św. Anny. Chrześcijanie zwykli nazywać ją Bramą św. Szczepana, ukamienowanego poniżej bramy miejskiej w Dolinie Cedronu (por. Dz 7,58). Brama Lwów znajduje się u wylotu El-Mudżahidin Street, jednej z ważniejszych uliczek dzielnicy muzułmańskiej starej Jerozolimy. Od Bramy Lwów schodzi w kierunku Doliny Jozafata Szaar ha-Arajot Street. Przez tę bramę wchodzi na teren starego miasta uroczysta procesja upamiętniająca wjazd Chrystusa do Jerozolimy na osiołku (por. Mk 11,1-11). Przez tę bramę wchodzi się na teren dzielnicy muzułmańskiej.
Brama Heroda.
Arab. Bab as-Zahra, hebr. Szaar Ha-Perahim. Bierze swą nazwę od imienia izraelskiego króla, budowniczego świątyni jerozolimskiej, Heroda Wielkiego. Arabowie nazywają ją Bramą Kwiatów, ze względu na kamienne ozdobniki umieszczone w jej zewnętrznej fasadzie. Brama Heroda znajduje się u wylotu starojerozolimskiej Darwish Street. Od strony zewnętrznej zbiegają się u niej Sultan Sulejman Street, Salah ed-Din Street, Harun er-Rashid Street oraz Ibn Sina Road. Przez tę bramę wchodzi się na teren dzielnicy muzułmańskiej.
Brama Damasceńska.
Arab. Bab al-Hamud, hebr. Szaar Ha-Szechem. Wykopaliska archeologiczne pokazały, że już w 44 r. istniała w tym samym miejscu antyczna brama miejska. Po obu jej stronach, tak jak obecnie, znajdowały się dwie potężne wieże obronne. Zburzone w roku 70 zostały odbudowane razem z bramą około roku 120. Tuż za bramą rozpoczynało się w starożytności rzymskie cardo. Obecna budowla pochodzi z czasów Sulejmana Wspaniałego. Przez kilka stuleci brama ta była oficjalnym wejściem na teren Jerozolimy dla znakomitych gości i pielgrzymów. Ostatnią osobistością przekraczającą ją w uroczystym orszaku był papież Paweł VI, który w roku 1964 przebywał na terenie Bliskiego Wschodu. Podobnie jak Brama Nowa, Brama Damasceńska wychodzi ku północnemu zachodowi. Ku niej zbiegają się ulice arabskiej dzielnicy Salah ed-Din. W starożytności wyruszający przez tę bramę podróżni kierowali się ku Damaszkowi, stąd ogólnie przyjęta przez Europejczyków nazwa bramy. Arabowie nazywają ją Bab al-Hamud, tzn. Bramą Kolumny. W bizantyjskiej Jerozolimie, przedstawionej m.in. na mozaikowej mapie z Madaby, na rzymskim forum, które znajdowało się przed bramą od strony wewnętrznej, usytuowana była duża kolumna. Hebrajska nazwa bramy odwołuje się do nazwy miasta Sychem, do którego można było wyruszyć, wychodząc przez nią z Jerozolimy. Pod bramą przeprowadziła wykopaliska K. Kenyon, odnajdując trzyarkadową bramę z czasów imperatora Hadriana (135 r.). Wykopaliska udostępnione są zwiedzającym. Przez tę bramę wchodzi się na teren dzielnicy muzułmańskiej.
Brama Nowa.
Arab. Bab el-Dżadid, hebr. Szaar He-Hadasz. Otwarta w 1889, by umożliwić lepszą komunikację pomiędzy instytucjami chrześcijańskimi, mającymi swoje siedziby poza murami starego miasta Jerozolimy i klasztorami i patriarchatami dzielnicy chrześcijańskiej. Zamknięta po 1948, została ponownie otwarta w 1967. Brama Nowa wychodzi na ulicę "Ha-Zanhanim", ku północnemu zachodowi. Jest bramą otwartą dla ruchu kołowego. W Jerozolimie stale pojawiają się pogłoski o przypuszczalnym zamknięciu "Bramy Nowej". Jego powodem ma być zmiana infrastruktury komunikacyjnej miasta – przed bramą ma w niedalekiej przyszłości przejeżdżać kolejka miejska. Po roku 2003 otwarto pod bramą olbrzymi tunel z dwupasmową drogą. Wjazd do tunelu znajduje się pomiędzy "Bramą Jafską" i północno-zachodnim narożnikiem murów miejskich – ulica "Yafo", wyjazd w rozwidleniu ulicy "Kheil Ha-Handasa". Przez Bramę Nową wchodzi się na teren dzielnicy chrześcijańskiej. Zaraz po lewej stronie wjazd na teren posesji franciszkańskiego Klasztoru Najświętszego Zbawiciela – głównej siedziby Kustodii Ziemi Świętej.

</doc>
<doc id="169809" url="https://pl.wikipedia.org/wiki?curid=169809" title="Puls">
Puls



</doc>
<doc id="169810" url="https://pl.wikipedia.org/wiki?curid=169810" title="Nowe Marzy">
Nowe Marzy

Nowe Marzy (IPA: []) – wieś w Polsce położona w województwie kujawsko-pomorskim, w powiecie świeckim, w gminie Dragacz. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 129 mieszkańców. Jest najmniejszą miejscowością gminy Dragacz.
Krótki opis.
Miejscowość leży przy trasie Gdańsk-Świecie, w odległości (drogowej) 13,5 km od Świecia i 13 km od Grudziądza. W okolicy wsi znajduje się węzeł autostrady A1 z drogą krajową nr 91 i drogą krajową nr 5 (w przyszłości drogą ekspresową S5). W miejscowości znajduje się zajazd z restauracją oraz stadnina koni.
Mennonici.
Około 1640 roku w miejscowości osiedlili się mennonici. Mieli oni za zadanie zagospodarować obszary w dolinie Wisły, która dotąd często była zalewana przez rzekę. Osiedlali się oni na tych ziemiach na prawie holenderskim. Oznacza to, że mogli oni czerpać zyski z tytułu dzierżawy, ale bez prawa do własności ziemi i bez możliwości nabycia jej przez zasiedzenie.

</doc>
<doc id="169811" url="https://pl.wikipedia.org/wiki?curid=169811" title="Gbur">
Gbur



</doc>
