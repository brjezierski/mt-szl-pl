<doc id="169813" url="https://pl.wikipedia.org/wiki?curid=169813" title="Suczawica">
Suczawica

Suczawica () – wieś w Rumunii, w okręgu Suczawa, w gminie Suczawica. W 2011 roku liczyła 1471 mieszkańców. 
Jest położona w północnej części Mołdawii, na Bukowinie, przy drodze łączącej Kimpulung i Radowce.
W Suczawicy znajduje się obronny monastyr z malowaną cerkwią pod wezwaniem Zmartwychwstania z końca XVI w., ostatnią ze słynnych malowanych cerkwi Bukowiny (fundacja hospodarów mołdawskich z rodu Mohyłów).

</doc>
<doc id="169815" url="https://pl.wikipedia.org/wiki?curid=169815" title="Sucevita">
Sucevita



</doc>
<doc id="169817" url="https://pl.wikipedia.org/wiki?curid=169817" title="Europejskie referendum konstytucyjne w Hiszpanii">
Europejskie referendum konstytucyjne w Hiszpanii

Referendum nad tekstem Konstytucji dla Europy w Hiszpanii odbyło się 20 lutego 2005 roku. Rezultat był zwycięstwem zwolenników na „tak” wobec unijnego dokumentu. Blisko 77% Hiszpanów zagłosowało za przyjęciem Konstytucji dla Europy. Frekwencja wyniosła ponad 42%. Hiszpanie odpowiadali na pytanie:
Referendum miało charakter jedynie doradczy dla rządu, ale zdecydowanie wpłynęło na decyzję jaką podjął hiszpański parlament. 29 kwietnia 2005 Izba Niższa parlamentu przyjęła konstytucję stosunkiem głosów 319:19, natomiast 18 maja 2005 dokument został przyjęty przez Izbę Wyższą. „Za” głosowało 225 deputowanych, przy 6 głosach sprzeciwu.
Kampania przedreferendalna.
Zarówno rządząca Hiszpańska Socjalistyczna Partia Robotnicza (PSOE), jak i opozycyjna Hiszpańska Partia Ludowa w kampanii przedreferendalnej namawiały Hiszpanów do głosowania na „Si” ("Tak"). Do zagłosowania na „tak” zachęcały również Nacjonalistyczna Partia Basków oraz katalońska nacjonalistyczna Convergència i Unió. Wśród partii będących przeciwko Konstytucji dla Europy były: Hiszpańska Zjednoczona Lewica (IU), Katalońska Lewica Republikańska (ERC), Inicjatywa Katalońskich Zielonych (ICV), socjaldemokratyczna Rada Aragońska (CHA), baskijska nacionalistyczna Eusko Alkartasuna oraz związek zawodowy Confederación General del Trabajo.
W związku z brakiem zainteresowania i nieświadomością Hiszpanów dotyczącą Traktatu ustanawiającego Konstytucję dla Europy (w sondażu przeprowadzonym na zlecenie rządu Hiszpanii, 90% Hiszpanów stwierdziło, że wie mało lub nie ma żadnej wiedzy na temat Konstytucji dla Europy), rząd postanowił wesprzeć się znanymi osobowościami hiszpańskiej telewizji, które czytały fragmenty Konstytucji w telewizji publicznej oraz wydrukowały ponad pięć milionów kopii hiszpańskiej wersji Konstytucji dla Europy, która została załączona jako dodatek do niedzielnych wydań hiszpańskich gazet. Przewidywano, że do urn pójdzie od 40 do 50% uprawnionych do głosowania.
Rezultat.
Rezultat referendum był zwycięstwem opiewających za przyjęciem Konstytucji. Do urn przyszło zalewdwie 42% uprawnionych do głosowania. Była to najniższa frekwencja w wyborach od momentu przywrócenia demokracji w Hiszpanii w 1977 roku. Przez komentatorów politycznych zostało to ocenione jako dezaprobata dla rządów ówczesnego premiera – José Luisa Rodrígueza Zapatero.

</doc>
<doc id="169819" url="https://pl.wikipedia.org/wiki?curid=169819" title="Zdzisław Gierwatowski">
Zdzisław Gierwatowski

Ksawery Zdzisław Gierwatowski (ur. 31 marca 1920 w Warszawie, zm. 12 maja 2005 tamże) – polski piłkarz i trener, mistrz Polski z 1946.
Życiorys.
Karierę sportową rozpoczął w Orkanie Warszawa, skąd trafił do warszawskiej Polonii. Z jej barwami związał swoją karierę (w latach 1938–1939 oraz 1945–1950). W lidze zagrał 39 razy, strzelając 6 bramek. Występował jako lewy obrońca, najczęściej u boku Władysława Szczepaniaka, legendy „Czarnych Koszul” i warszawskiego sportu. Uznawany za jednego z najlepszych ligowych obrońców w latach czterdziestych. Słusznej postury, słynął z twardej i nieustępliwej postawy na boisku. W czasie wojny brał udział w okupacyjnych mistrzostwach stolicy. Walczył w powstaniu warszawskim; wraz ze znaną aktorką Ireną Kwiatkowską był bohaterem brawurowej ucieczki z obozu pruszkowskiego. Po zakończeniu kariery piłkarskiej pozostał w klubie pracując jako trener. W 2000 przekazał symboliczną buławę mistrzowską kapitanowi drużyny Polonii Warszawa. Obok Jerzego Szularza był ostatnim żyjącym ze „złotej jedenastki” – pierwszych stołecznych mistrzów Polski. Zmarł w Warszawie.
Został pochowany w grobie rodzinnym na cmentarzu Bródnowskim (kwatera 87A-3-20).

</doc>
<doc id="169820" url="https://pl.wikipedia.org/wiki?curid=169820" title="DJ Shadow">
DJ Shadow

DJ Shadow, właśc. Josh Davis (ur. 29 czerwca 1972 w Hayward) – amerykański muzyk-turntablista, twórca muzyki trip-hopowo elektronicznej. Łączy w swoich utworach elementy m.in. muzyki funk, rocka, hip-hopu, jazzu, soulu, ambientu.
Dyskografia.
Single.
DVD

</doc>
<doc id="169822" url="https://pl.wikipedia.org/wiki?curid=169822" title="Program Evaluation and Review Technique">
Program Evaluation and Review Technique



</doc>
<doc id="169825" url="https://pl.wikipedia.org/wiki?curid=169825" title="Wczele (herb szlachecki)">
Wczele (herb szlachecki)

Wczele ("Łębno, Pczelicz, Szachownica, Szczela, Wczela, Wszczele, Wszczelic, Leben, Zemsta ") – herb szlachecki.
Opis herbu.
Tarczę stanowi szachownica złoto-srebrna. W klejnocie Murzynka z takąż szachownicą, w sukni srebrnej z takąż przepaską na włosach.
Labry: złote podbite srebrem.
Herb ten występuje w kilku odmianach barw szachownicy: srebrno-czerwona, czarno-złota i błękitno-srebrna. Niektóre rodziny pieczętowały się herbem z chłopem w klejnocie.
Herb Wczele łamie zasadę alternacji heraldycznej, zabraniającej kładzenia metalu na metal (i barwy na barwę). Jednakże istnieją opinie, że zasada alternacji nie dotyczy sąsiadujących pól, a jedynie figur w polach.
Legenda herbowa.
Każdy herb szlachecki posiadał własną, wywodzącą się z dawnych bajek i mitów legendę. Na podstawie dawnych mitów i/lub godła oraz klejnotu, wyjaśniała ona pochodzenie herbu i rodu. Marek Derwich w książce Herby, legendy, dawne mity przytacza za Gniazdem cnoty Paprockiego legendę herbu Wczele.
Otóż protoplasta rodu brał udział w pierwszej wyprawie krzyżowej. Podczas oblężenia Jerozolimy saraceńska księżniczka wyzywała rycerzy na pojedynek szachowy. Zwycięzca miał prawo z całej siły zdzielić przeciwnika szachownicą W ŁEB - stąd nazwa herbu: ŁĘBNO. Analogicznie WCZELE pochodzi od uderzenia w czoło.
Według innej wersji protoplastą rodu był Ślązak Holub, który podczas swoich podróży trafił na dwór murzyńskiego króla. Córka monarchy wyzwała go na pojedynek na wyżej opisanych zasadach. Holub grzmotnął ją w głowę tak mocno, że połamał szachownicę, za co od ojca królewny otrzymał herb.
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Najobszerniejszą listę herbownych (w infoboksie) stworzył Tadeusz Gajl w swoim "Herbarzu Polskim".
Bacewicz, Berkowski.
Ceyma, Chełkowski, Chomentowski, Chomętowski, Chudzicki, Chwałkowski, Chyłkowski
Daleszyński, Dobiejewski, Dobiejowski, Dobkiewicz, Droszewski, Drożewski, Drożowski, Druff, Druw, Dzberkowski, Dziakiewicz, Dziakowicz, Dziekczyński, Dzieleczyński, Dzieleszyński, Dzieszulski.
Figler, Foglar, Fogler
Gałęski, Gawroński, Głowczyński, Głuchowski, Gniazdowski, Golanka, Golian, Grabowiec, Grabowski, Grabski, Gurowski
Herman, Hołub
Iwan
Jabłkowski
Kaczanowski, Karchowski, Karmański, Karmieński, Karmiński, Karszanowski, Kemblan, Kęblan, Kościński, Kotowiecki, Kucharski
Lechon, Lechoń, Libek, Libeko, Lucieński, Luciński, Ludsławski, Ludzisławski, Luteński, Lutyński
Mieleński, Mieliński, Mieloński, Mileński, Miliński, Mrawiński, Mrowiński, Myślecki, Myślęcki
Naleski, Nalewski
Pasikon, Pelcz, Piasecki, Płuchowski, Pogorzelski, Pretficz, Pretwicz, Prytwicz,
Rumiejewski, Rumiejowski, Rumiewski, Runiewski, Rzegnowski, Rzegocki, Rzeszotarski
Setlewski, Siekowski, Skoraczewski, Solecki, Szetlewski, Szołowski, Szomański, Szucki
Tłuchowski, Trzecki, Tumigrała
Wielicki, Włościejewski, Włościejowski, Wolanowski, Wsołowski, Wszołowski
Zagłoba, Zagroba, Zberkowski, Zuillard

</doc>
<doc id="169826" url="https://pl.wikipedia.org/wiki?curid=169826" title="Omen (seria filmowa)">
Omen (seria filmowa)

Omen to seria horrorów filmowych. Pierwszy film powstał w 1976 roku, jego reżyserem był Richard Donner.
Fabuła "Omenów" obraca się wokół biblijnej zapowiedzi o nadejściu Antychrysta i końcu świata. W przeciwieństwie do serii powieści "Powieść o czasach ostatecznych", nie niesie ze sobą żadnego ewangelistycznego przesłania, a to, co zapisane zostało w Piśmie Świętym, zostało wykorzystane do stworzenia scenariusza. 
Seria.
Seria składa się z czterech filmów:
Film "Omen IV: Przebudzenie", opowiadający o córce Damiena, przez wielu nie zyskał miana integralnej części serii, przede wszystkim ze względu na jego niezwykle komercyjny charakter, „kalkowanie” poprzednich filmów oraz słabą fabułę i wykonanie.
Powstał także remake pierwszego filmu "Omen" w reżyserii Johna Moore'a z Lievem Schreiberem i Julią Stiles w rolach głównych.
"Omen" czerpie z symboliki religijnej, np. data urodzin Damiena (6 czerwca, godzina szósta rano) po zestawieniu cyfr daje liczbę 666, ksiądz swój pokój w klasztorze wytapetował stronami Biblii, aby uchronić się ode złego, na Damiena negatywnie działają krzyże czy figury przedstawiające Boga.
Powieści.
Pierwsze trzy powieści pokrywały się z wydarzeniami przedstawionymi w kolejnych filmach z serii. Czwarta powieść w zupełności nie pokrywa się z fabułą czwartej części filmu, nieuznawanej przez większość za część serii, powstałej w 1991 roku, czyli kilka lat po wydaniu książki. Fabuła czwartej książki jest kontynuacją wydarzeń z "Omena III", piąta część jest natomiast kontynuacją części czwartej.

</doc>
<doc id="169827" url="https://pl.wikipedia.org/wiki?curid=169827" title="Omen (wierzenie)">
Omen (wierzenie)

Omen (łac. "przepowiednia", "wróżba", "znak") to zdarzenie lub zjawisko interpretowane jako zapowiedź przyszłych zdarzeń, dobrych lub złych. Przykładami są komety, które niegdyś uznawano za zwiastuny epidemii, wojen itp. Wierzono, że dziecko urodzone podczas burzy kiedy z nieba płynął ogień będzie miało cztery ręce i cztery nogi, a jeśli narodzi się pod niebem spowitym tęczą będzie miało dwie głowy. Typowym współczesnym omenem jest stłuczenie lustra, co ma zwiastować siedem lat nieszczęścia.
Omeny mogą mieć różne znaczenia w różnych kulturach. Na przykład w krajach słowiańskich zobaczenie na drodze czarnego kota zwiastuje pech, a w Wielkiej Brytanii jest to zwiastun szczęścia.

</doc>
<doc id="169829" url="https://pl.wikipedia.org/wiki?curid=169829" title="(14382) Woszczyk">
(14382) Woszczyk

(14382) Woszczyk – planetoida z głównego pasa planetoid.
Odkrycie i nazwa.
Planetoida (14382) Woszczyk została odkryta przez belgijskiego astronoma Henriego Debohogne w Europejskim Obserwatorium Południowym w dniu 2 marca 1990 roku. Decyzją Międzynarodowej Unii Astronomicznej nazwano ją nazwiskiem polskiego astronoma Andrzeja Woszczyka (1935–2011).
Orbita.
Orbita (14382) Woszczyk nachylona jest pod kątem 1,43˚ do ekliptyki, a jej mimośród wynosi 0,055. Ciało to krąży w średniej odległości 2,90 au wokół Słońca, na co potrzebuje 4 lat i 343 dni. Peryhelium tego obiektu znajduje się w odległości 2,74 au, a aphelium zaś 3,06 au od Słońca.
Właściwości fizyczne.
Absolutna wielkość gwiazdowa tej planetoidy wynosi 12,7m. Jest to obiekt co najwyżej kilkunastokilometrowy.

</doc>
<doc id="169830" url="https://pl.wikipedia.org/wiki?curid=169830" title="Karnicki IV">
Karnicki IV

Karnicki Hrabia (Karnicki (b), Kościesza odmiana Karnicki) – polski herb szlachecki, odmiana herbu Kościesza.
Opis herbu.
Opis stworzony zgodnie z klasycznymi zasadami blazonowania:
"W polu czerwonym rogacina rozdarta, dwa razy przekrzyżowana, srebrna. Nad tarczą korona hrabiowska, nad którą hełm z klejnotem, w którym pół lisa wspiętego, czerwonego. Labry: z prawej czerwone, z lewej błękitne, podbite srebrem."
Najwcześniejsze wzmianki.
Nadany 10 lutego 1844 (dyplom z 12 sierpnia 1845) braciom Kajetanowi i Romanowi oraz ich bratankowi, synowi zmarłego Jana - Feliksowi. Obdarowani byli szambelanami dworu cesarskiego i członkami Stanów Galicyjskich. Syn Jana Kajetana, Władysław, attaché w Kassel, otrzymał certyfikat hrabiowski w 1847. Syn Kajetana, Teodor, był podporucznikiem w 1 pułku szwoleżerów im. cesarza Franciszka Józefa. Wszyscy obdarowani tytułem nie poparli powstania listopadowego.
Herbowni.
Jeden ród herbownych:
hrabia Karnicki.

</doc>
<doc id="169831" url="https://pl.wikipedia.org/wiki?curid=169831" title="Karnicki">
Karnicki

Karnicki ("Kroschnitzky", "Wczele odmiana Karnicki") – polski herb szlachecki odmiana herbu Wczele.
Opis herbu.
Na tarczy szachownica czerwono-srebrna. W klejnocie skrzydło w takąż szachownicę.
Herbowni.
Karnicki.

</doc>
<doc id="169836" url="https://pl.wikipedia.org/wiki?curid=169836" title="Tętno">
Tętno

Puls, tętno – falisty ruch naczyń tętniczych zależny od skurczów serca i od elastyczności ścian tętniczych.
Badanie tętna.
Dokonuje się go na tętnicach powierzchniowych, najczęściej tętnicy promieniowej, choć także na innych tętnicach dostępnych badaniu palpacyjnemu – tętnicy szyjnej zewnętrznej, ramiennej, udowej, podkolanowej, skroniowej i grzbietowej stopy. Jednak w trakcie resuscytacji Europejska Rada Resuscytacji w wytycznych nie zaleca sprawdzania tętna na tętnicach obwodowych (gdyż często w takich wypadkach dochodzi do centralizacji krążenia i tętno w nich jest niewyczuwalne), ale na tętnicach szyjnych, gdyż ze wszystkich wyczuwalnych przez skórę tętnic są najbliżej serca. Tętno bada się na tętnicy szyjnej ok. 1,5 cm bocznie od wyniosłości krtaniowej – stosuje się jedno określone miejsce aby zapobiec masażu zatoki tętnicy szyjnej przy próbie wyszukania miejsca badania tętna i niepożądanemu obniżeniu pracy serca.
Technika badania sprowadza się do uciśnięcia tętnicy w miejscu, w którym leży bezpośrednio pod skórą opuszkami dwóch palców. Do badania tętna nie stosuje się kciuka, ponieważ w ten sposób można pomylić tętno badanego z własnym.
W czasie mierzenia pulsu zwraca się uwagę na 6 charakterystycznych cech tętna:
Średnie tętno spoczynkowe zależy przede wszystkim od wieku i stopnia wytrenowania:
Najniższe spoczynkowe, niepatologiczne (bo wynikające z wytrenowania) tętno odnotowano u wyczynowego kolarza szosowego, wynosiło 27 uderzeń na minutę.
Patologia.
Szczególne rodzaje tętna:

</doc>
<doc id="169838" url="https://pl.wikipedia.org/wiki?curid=169838" title="Święta Faustyna">
Święta Faustyna



</doc>
<doc id="169840" url="https://pl.wikipedia.org/wiki?curid=169840" title="Murray Gell-Mann">
Murray Gell-Mann

Murray Gell-Mann, wym. [] (ur. 15 września 1929 w Nowym Jorku, zm. 24 maja 2019 w Santa Fe) – amerykański fizyk teoretyk, noblista; teoretyk cząstek elementarnych i okazjonalny popularyzator. Profesor California Institute of Technology (Caltech) w Pasadenie oraz członek Narodowej Akademii Nauk (ang. "National Academy of Sciences") w Waszyngtonie.
Gell-Mann wprowadził do fizyki cząstek nową liczbę kwantową: dziwność ("S"), niezależnie od Kazuhika Nishijimy (1953). Przewidział też istnienie nowej cząstki: hiperonu omega minus (Ω−) i wprowadził do opisu oddziaływań symetrię unitarną (1961). Następnie wysunął hipotezę istnienia kwarków, niezależnie od George’a Zweiga (1964), a także zaproponował ich przyjętą nazwę. W roku 1969 otrzymał Nagrodę Nobla za całościowy wkład i odkrycia dotyczące klasyfikacji cząstek elementarnych oraz oddziaływań między nimi.
Popularyzował fizykę przez książki, wywiady i publiczne wykłady.
Życiorys.
Gell-Mann urodził się w nowojorskiej dzielnicy Lower East Side, tradycyjnie zamieszkiwanej przez imigrantów, w żydowskiej rodzinie przybyszów z Czerniowców. Jego nazwisko jest amerykańską adaptacją rosyjskiej wymowy (, "Gel’man") żydowskiego nazwiska "Helman" ().
Szybko okazał się cudownym dzieckiem. Po ukończeniu z mianem prymusa najstarszej amerykańskiej prywatnej szkoły Columbia Grammar and Preparatory School, piętnastoletni Gell-Mann, kierując się młodzieńczą ciekawością i zamiłowaniem do przyrody, rozpoczął studia na Uniwersytecie Yale, które ukończył w 1948. W 1951 w Massachusetts Institute of Technology uzyskał stopień doktora fizyki. W wieku dwudziestu trzech lat Gell-Mann zaczął publikować prace dotyczące cząstek elementarnych, czym rozpoczął wielką i znamienną w skutkach rewolucję w dziedzinie fizyki.
Jego teoretyczne prace pomogły w zrozumieniu i sklasyfikowaniu, odkrytych w latach późniejszych, cząstek elementarnych nazwanych kaonami i hiperonami. Sklasyfikowanie tych cząstek doprowadziło do wysnucia pomysłu nowej liczby kwantowej, nazwanej dziwnością. Jednym z wielkich sukcesów fizyka jest także wzór Gell-Manna-Nishijimy, który został zaproponowany na podstawie wyników doświadczalnych, a następnie potwierdzony i wyjaśniony po wprowadzeniu teorii kwarków. Wiele aspektów dotyczących fizyki kaonów i hiperonów Gell-Mann wyjaśnił wspólnie z Abrahamem Paisem.
Praca Gell-Manna (i Kazuhika Nishijimy) przyniosła również efekt w 1961, a było to usystematyzowanie i sklasyfikowanie cząstek elementarnych, nazywanych hadronami (podobną statystykę w mniej więcej tym samym czasie zaprezentował Juwal Ne’eman). Obecnie pomocna w wyjaśnieniu tej klasyfikacji jest teoria istnienia kwarków.
Stworzonej przez siebie klasyfikacji Gell-Mann nadał w 1961 nazwę „ścieżka ośmiokrotna”, a powodem tego było to, że w jego klasyfikacji było dokładnie osiem cząstek (w istocie taki sam schemat został zaproponowany w tym samym czasie niezależnie przez Yuvala Neemana z Imperial College w Londynie).
Gell-Mann i, niezależnie, George Zweig w 1964 wysunęli hipotezę istnienia kwarków, czyli cząstek, z których zbudowane są hadrony. Ostatecznie przyjęła się nazwa „kwarki”, którą zaproponował Gell-Mann (choć Zweig proponował własną: „asy”). Słowo "quark" wyczytał on w zdaniu "Three quarks for Muster Mark!" w powieści "Finneganów tren" autorstwa Jamesa Joyce’a. Teoria istnienia kwarków, choć na początku była niechętnie przyjmowana, została ostatecznie uznana.
W 1972 Gell-Mann, wraz z Haraldem Fritzschem, wprowadził nową liczbę kwantową nazwaną kolorem (lub ładunkiem kolorowym), a w latach późniejszych, wraz z Heinrichem Leutwylerem, zaprezentował pełną teorię chromodynamiki kwantowej QCD.
Gell-Mann i pracujący z nim Richard Feynman jako pierwsi zaproponowali i wyjaśnili zasadę oddziaływania słabego w fizyce. Równolegle z nimi prace prowadziła konkurencyjna grupa badawcza kierowana przez George’a Sudarshana i Roberta Marshaka.
W latach 90. XX wieku Gell-Mann zajął się badaniami systemów złożonych. Wówczas był blisko związany z Instytutem Santa Fe. Owocem jego pracy i zainteresowania tym tematem była napisana przez niego książka popularnonaukowa "The Quark and the Jaguar: Adventures in the Simple and the Complex" ("Kwark i jaguar: przygody z prostotą i złożonością").
Pisarz George Johnson napisał biografię Gell-Manna, zatytułowaną "Strange Beauty: Murray Gell-Mann and the Revolution in 20th-Century Physics".
Murray Gell-Mann był również kolekcjonerem wschodnioazjatyckich antyków i zapalonym językoznawcą.
Życie prywatne.
Pierwsza żona: J. Margaret Dow (ślub 1955, rozwód 1981), druga żona: Marcia Southwick (ślub 1992).
Dzieci: Elizabeth Sarah Gell-Mann (ur. 1956), Nicholas Webster Gell-Mann (ur. 1963), pasierb Nicholas Southwick Levis (ur. 1978).

</doc>
<doc id="169841" url="https://pl.wikipedia.org/wiki?curid=169841" title="Rozwinięcie Laplace’a">
Rozwinięcie Laplace’a

Rozwinięcie Laplace’a – wzór rekurencyjny określający wyznacznik formula_1-tego stopnia macierzy kwadratowej o wymiarach formula_2 Nazwa wzoru pochodzi od francuskiego matematyka Laplace’a.
Niech formula_3 Wówczas:
gdzie:
Powyższe wzory nazywamy "rozwinięciami Laplace’a", pierwszy względem formula_10-tej kolumny, a drugi względem formula_9-tego wiersza.
Przykład.
Przy obliczaniu wyznacznika korzystamy z twierdzenia Laplace’a tak długo, aż uzyskamy macierze, których wyznaczniki można obliczyć wprost (drugiego, trzeciego stopnia). Dobrze jest przy tym skorzystać z faktu, iż dodanie lub odjęcie od dowolnego wiersza/kolumny innego wiersza/kolumny lub kombinacji liniowej tychże nie zmienia wartości wyznacznika i tym sposobem wyzerować jak najwięcej elementów pewnego wiersza/kolumny.
Obliczmy wyznacznik następującej macierzy czwartego stopnia:
Wygenerujmy jak najwięcej zer w ostatnim wierszu (z wyjątkiem np. ostatniego wyrazu): dodajmy czwartą kolumnę do pierwszej oraz trzeciej, zaś odejmijmy ją od drugiej:
Redukujemy w ten sposób wyznacznik macierzy czwartego stopnia do iloczynu skalara, oraz wyznacznika macierzy trzeciego stopnia. Stosując rozwinięcie Laplace’a względem czwartego wiersza (pamiętać należy o znakach wyliczanych minorów) dostaniemy:
Zredukujmy raz jeszcze współczynniki macierzy kolumnowo – odejmijmy pierwszą od ostatniej, następnie trzecią dodajmy do drugiej:
Ponownie korzystamy z rozwinięcia Laplace’a, tym razem względem drugiej kolumny:
Z kolei zredukujemy współczynniki w ostatnim wierszu, odejmując pierwszy wiersz od drugiego:
i po raz ostatni korzystamy z twierdzenia, tym razem rozwijając względem drugiego wiersza:

</doc>
<doc id="169843" url="https://pl.wikipedia.org/wiki?curid=169843" title="Kwas hialuronowy">
Kwas hialuronowy

Kwas hialuronowy – organiczny związek chemiczny, polisacharyd z grupy glikozoaminoglikanów. Występuje we wszystkich organizmach i należy do związków mających identyczną budowę chemiczną u bakterii i ssaków. Kwas hialuronowy jest biopolimerem, w którym występują naprzemiennie mery kwasu -glukuronowego i "N"-acetylo--glukozaminy połączone wiązaniami β(1→4) i β(1→3) glikozydowymi. Naturalnie występujący kwas hialuronowy ma masę cząsteczkową od 10² do 104 kDa. W przeciwieństwie do innych glukozoaminoglikanów nie tworzy wiązania kowalencyjnego z białkami, nie może więc wchodzić w skład typowego proteoglikanu. Może natomiast stanowić oś, na której wiążą się inne proteoglikany, tworząc wraz z nimi „agregat proteoglikanu”.
Występowanie.
Kwas hialuronowy to związek, który wiąże wodę w skórze właściwej. Jedna cząsteczka kwasu hialuronowego jest w stanie związać ok. 250 cząsteczek wody. W skórze ludzkiej kwas ten jest składnikiem macierzy międzykomórkowej skóry właściwej. W skórze młodej kwasu hialuronowego jest pod dostatkiem, co gwarantuje jej sprężystość i brak zmarszczek. Z wiekiem ilość kwasu maleje. W późniejszym czasie skóra człowieka się starzeje, traci zdolność wiązania wody i powstają zmarszczki.
Kwas hialuronowy jest również głównym składnikiem mazi stawowej. Jest odpowiedzialny za lepkość mazi, smarowanie powierzchni stawowych, rozprowadzanie substancji odżywczych i odżywianie chrząstki, oraz jest buforem mechanicznym chroniącym komórki przed zgniataniem. W stawie kwas hialuronowy indukuje endogenne wytwarzanie samego siebie przez komórki zwane β-synowiocytami.
Zastosowanie.
Kwas hialuronowy występuje jako: usieciowany, częściowo usieciowany lub nieusieciowany. W zależności od stopnia usieciowania posiada różną gęstość oraz stopień wiązania cząsteczek wody, dzięki czemu wykazuje różną trwałość w zabiegach medycznych, w których został wykorzystany. Kwas hialuronowy usieciowany jest najbardziej odporny na enzym hialuronidazy, czyli rozbicie kwasu hialuronowego. Wykorzystuje się go przede wszystkim do przywracania objętości twarzy, wypełniania bruzd oraz tzw. wolumetrii. Kwas częściowo usieciowany stosuje się aby uzyskać efekt delikatnego wypełnienia. Z kolei kwas nieusieciowany, ze względu na bardzo dobre właściwości nawilżające, stosuje się w przypadku skóry suchej, wiotkiej i zmęczonej.
Medycyna estetyczna.
Kwas hialuronowy wykorzystywany jest w medycynie estetycznej jako alternatywa dla operacji plastycznych mających na celu odmłodzenie twarzy. Stosowany jest do wygładzania różnego rodzaju zmarszczek, spłycenia blizn, lepszego wypełnienia policzków i wiele innych. Wstrzykiwany jest za pomocą cienkiej igły, a zabieg trwa 30–45 minut. Przeprowadza się go przy znieczuleniu miejscowym lub stosując maść znieczulającą. Kilka tygodni przed jego przeprowadzeniem należy zaprzestać palenia tytoniu i picia alkoholu.
Miejsca użycia
Ortopedia.
W ortopedii kwas hialuronowy wykorzystywany jest w leczeniu różnego rodzaju chorobach zwyrodnieniowych stawów. Kuracja polega na podawaniu kwasu hialuronowego bezpośrednio do stawu za pomocą strzykawki.
Metaanaliza z roku 2012 obejmująca wyniki 89 badań klinicznych testów z udziałem ponad 12,5 tys. pacjentów wykazała brak lub słabe korzyści takiego zabiegu przy jednoczesnym ryzyku poważnych efektów niepożądanych. Autorzy analizy odradzają stosowanie tej procedury.
Otorynolaryngologia.
Kwas hialuronowy wykorzystywany jest w regeneracji strun głosowych lub leczeniu perforacji błony bębenkowej.
Ginekologia.
W ginekologii kwas hialuronowy wykorzystywany jest w przypadku wystąpienia stanów zapalnych bądź po zabiegach laserowych lub chirurgicznych. Skład kwasu hialuronowego ma korzystny wpływ na proces gojenia się tkanek.
Proktologia.
Kwas hialuronowy znajduje zastosowanie w leczeniu chorób odbytu i odbytnicy. Nawilża błonę śluzową i usprawnia procesy gojenia. W proktologii kwas hialuronowy podawany jest w postaci czopków.
Okulistyka.
Kwas hialuronowy wykorzystywany jest do produkcji kropli do oczu, np. przy leczeniu zespołu suchego oka. Łagodzi on podrażnienia, chroni rogówkę przed wysychaniem, nawilża gałkę oczną.
Powikłania.
Aby móc skorzystać z zabiegu, osoba powinna pozostawać w dobrym stanie zdrowia oraz być osobą wolną od nałogu tytoniowego, ma to na celu uniknięcie ewentualnych powikłań po podaniu preparatu. Do powikłań związanych z aplikacja kwasu hialuronowego możemy zaliczyć zaczerwienienia i reakcje alergiczną w miejscu podania, zmiany czucia, obrzęki oraz wysypkę. Wiele powikłań może być powodowanych poprzez wstrzyknięcie kwasu hialuronowego na nieprawidłową głębokość – bywa to przyczyną powstawania guzków. Bardzo rzadkim powikłaniem jest lokalna lipodystrofia policzków. W nielicznych przypadkach może dochodzić do okluzji naczynia, czyli blokady dostarczania krwi do miejsca, w którym był wykonywany zabieg.
Częstotliwość zabiegów.
Kwas hialuronowy jest substancją, która dość szybko ulega rozpadowi. Dlatego też, jeśli chce się utrzymać efekty, kwas hialuronowy powinien być ponownie aplikowany. Trwałość efektów jest uzależniona od indywidualnych cech pacjentów oraz szeregu czynników, jak wiek, kondycja skóry, stan zdrowia i miejsce, w które preparat został wstrzyknięty. Duży wpływ na utrzymanie rezultatów ma styl życia. Czynniki takie, jak częste opalanie się, niezdrowa dieta, nałóg nikotynowy, wpływają na skrócenie czasu obecności w skórze kwasu hialuronowego. Efekty zabiegu utrzymują się od 6 do 12 miesięcy.
Postępowanie po zabiegu.
Okres rekonwalescencji jest stosunkowo krótki. Przez najbliższe dwa tygodnie po zabiegu zalecane jest unikanie sauny i opalania. Przez pierwsze dni po zabiegu w miejscach iniekcji mogą pozostawać niewielkie zasinienia. Należy odpowiednio nawadniać organizm pijąc duże ilości wody niegazowanej. Przez najbliższy miesiąc nie powinno się stosować innych zabiegów z zakresu medycyny estetycznej w miejscu podania kwasu hialuronowego.
Wybrane preparaty.
Preparaty zawierające kwas hialuronowy to m.in. "Juvederm", "Restylane", "Teosyal", "Regenyal" i "Succeev".

</doc>
<doc id="169851" url="https://pl.wikipedia.org/wiki?curid=169851" title="Ceramidy">
Ceramidy

Ceramidy – grupa organicznych związków chemicznych zaliczanych do sfingolipidów, zbudowanych ze sfingozyny połączonej wiązaniem amidowym z kwasem tłuszczowym. Występują w naskórku. Odkryto je w latach 70. XX wieku. Do roku 2010 w skórze człowieka zidentyfikowano 11 różnych ceramidów, które różnią się strukturą chemiczną i polarnością. Są wykorzystywane jako składniki kosmetyków do pielęgnacji zniszczonej skóry.

</doc>
<doc id="169853" url="https://pl.wikipedia.org/wiki?curid=169853" title="Pęk płaszczyzn">
Pęk płaszczyzn

Pęk płaszczyzn – zbiór wszystkich płaszczyzn, w których zawiera się dana prosta, nazywana "osią pęku".
Definicja algebraiczna.
Niech prosta formula_1 będzie częścią wspólną nierównoległych płaszczyzn o równaniach:
oraz
Pęk płaszczyzn wyznaczony przez prostą formula_1 jest zbiorem wszystkich płaszczyzn danych równaniem parametrycznym:
gdzie parametry formula_6 i formula_7 nie są równocześnie zerowe.

</doc>
<doc id="169854" url="https://pl.wikipedia.org/wiki?curid=169854" title="Przekątna główna macierzy">
Przekątna główna macierzy



</doc>
<doc id="169857" url="https://pl.wikipedia.org/wiki?curid=169857" title="Njord">
Njord



</doc>
<doc id="169858" url="https://pl.wikipedia.org/wiki?curid=169858" title="Jakub Kazimierz Rubinkowski">
Jakub Kazimierz Rubinkowski

Jakub Kazimierz Rubinkowski (ur. 2 maja 1668 w Szaflarach koło Nowego Targu, zm. 14 listopada 1749) – polski kupiec, dworzanin, rajca toruński, poczmistrz królewski, a także mecenas sztuki, bibliofil, publicysta, tłumacz i jeden z barokowych pisarzy polskich epoki saskiej.
Życiorys.
Urodził się w Szaflarach koło Nowego Targu na Podhalu jako syn Wojciecha Rubinkowskiego i Katarzyny z domu Niegoszowskiej. W młodym wieku znalazł się na dworze króla Jana III Sobieskiego, na którym wywarł bardzo dobre wrażenie. Król, który miał wielkie zaufanie do młodego dworzanina, powierzył mu funkcje komisarza celnego. 
Ojciec Jakuba Kazimierza, Wojciech Rubinkowski pochodził z rodziny szlacheckiej pieczętującej się herbem Topór, osiadłej w okolicach Żarnowca. Dożył sędziwego wieku. Pod koniec życia, mając 80 lat został ojcem Jakuba Kazimierza. 
W 1696 Rubinkowski przyjechał do Torunia, gdzie został zapisany na listę obywateli. Rozpoczął karierę kupca. Wykorzystując swoje rozliczne kontakty handlowe, rozpoczął interesy i handel między Toruniem, Gdańskiem a Polską, między innymi alkoholem, solą i zbożami, często łamiąc prawo i doprowadzając do nadużyć. Nowy król August II Sas również miał do niego zaufanie i 11 lipca 1715 obsadził Rubinkowskiego na stanowisku poczmistrza królewskiego w Toruniu. Funkcję tę pełnił przez kolejne 34 lata. W 1724 objął dodatkowo stanowisko katolickiego rajcy toruńskiego (jeden z czterech pierwszych w historii miasta), w następstwie wykonania wyroku sądu po tzw. tumulcie toruńskim. Stał się obrońcą praw katolików w Toruniu; w Radzie Miasta Torunia skupił wokół siebie środowisko katolickie. Do jego porażek można jednak zaliczyć fakt, że nie udało mu się doprowadzić do równouprawnienia katolików w Toruniu.
Uważany był za sarmackiego erudytę. Był miłośnikiem sztuki, gromadził książki i materiały źródłowe. Sam napisał „Janina zwycięskich tryumfów,dziełami y heroicznym męstwem Jana III. Króla polskiego”. Prowadził działalność fundacyjno-restauratorską, w ramach której powstawały portrety założycieli kościołów, tablice pamiątkowe dla Jana III Sobieskiego i Augusta II Sasa. Odnowiony został także w 1733 herb Prus Królewskich ustanowiony przez Kazimierza Jagiellończyka w 1489 oraz epitafium Mikołaja Kopernika w katedrze św. św. Janów w Toruniu.
Na terenie jego dawnego folwarku zostało w latach 70. XX wieku zbudowane jedno z największych w mieście osiedli, które nazwano na jego cześć Rubinkowo.

</doc>
<doc id="169859" url="https://pl.wikipedia.org/wiki?curid=169859" title="Jakub Rubinkowski">
Jakub Rubinkowski



</doc>
<doc id="169861" url="https://pl.wikipedia.org/wiki?curid=169861" title="Maszyna do pisania">
Maszyna do pisania

Maszyna do pisania – urządzenie mechaniczne o napędzie ręcznym lub elektrycznym, posiadające klawisze, które naciskane powodują wydrukowanie metodą typograficzną określonych znaków na umieszczonym w maszynie podłożu drukowym (najczęściej papierze). Urządzenie może być również wspomagane modułem elektronicznym umożliwiającym zapamiętywanie wpisywanego tekstu.
Historia.
W 1714 roku brytyjski inżynier Henry Mill uzyskał patent na projekt przyrządu, "który potrafi drukować oddzielne litery na tyle czyste i dokładne, że można je pomylić z tymi z drukarni". Za twórcę praktycznej maszyny do pisania uważany jest Amerykanin, Christopher Latham Sholes, który (przy współpracy Carlosa Gliddena i Samuela W. Soule’a) skonstruował w 1867 roku jej pierwszy użyteczny model.
Urządzenie powstało przypadkiem. W trakcie prac nad skonstruowaniem automatu numerującego strony książek Sholes pomyślał, że po niewielkich modyfikacjach maszyna mogłaby służyć do pisania tekstu. Zbudowane przez niego urządzenie miało klawisze, taśmę nasyconą atramentem oraz poziomą metalową płytkę z nałożoną na nią kartką. Maszyna była uruchamiana przez naciskanie pedałami, ponieważ Sholes zastosował podobny napęd, jak w ówczesnych maszynach do szycia.
Po dalszych udoskonaleniach swej maszyny do pisania (w czym korzystał z pomocy laboratorium T.A. Edisona), Sholes rozpoczął w roku 1873 jej produkcję we współpracy z amerykańską wytwórnią broni Remington w Ilion w stanie Nowy Jork, gdzie od 1876 roku wytwarzano ją już seryjnie. Już wtedy powstał do dziś stosowany układ klawiatury „QWERTY”, który miał za zadanie uniknięcie blokowania się czcionek.
Jednym z wczesnych użytkowników maszyny do pisania był Mark Twain, który od 1876 roku pisał na niej swe utwory (pierwszym napisanym na maszynie była powieść „Przygody Tomka Sawyera”); kupił ją w Bostonie za 125 dolarów. Spośród pisarzy europejskich pierwszy używał maszyny do pisania Lew Tołstoj (w latach 80. XIX wieku), a z polskich Bolesław Prus (od 1897 roku).
Pierwszą maszynę do pisania pozwalającą na kontrolowanie na bieżąco pisanego tekstu, skonstruował w 1890 roku Amerykanin Herman L. Wagner. Produkcję tych maszyn do pisania rozwinął Amerykanin, John T. Underwood.
W 1914 roku J. Smather opracował maszynę do pisania napędzaną silniczkiem elektrycznym. Elektryczne maszyny do pisania pojawiły się na rynku około 1920 roku, a od 1906 znajdują się w sprzedaży maszyny walizkowe. Dopiero w lutym 1957 roku ukazała się pierwsza maszyna będąca połączeniem maszyny elektrycznej z maszyną walizkową. Sprzedawał ją Smith Corona z Syracuse w stanie Nowy Jork.
Około 1960 roku, amerykański koncern IBM opracował nowego typu maszynę do pisania, w której czcionki osadzone na osobnych dźwigniach zastąpiono głowicą obrotową. W późniejszym okresie elektryczne maszyny do pisania wypierały swoje mechaniczne odpowiedniki. Nowsze maszyny (około 1990 r.) miały możliwość zapisywania i późniejszej edycji tekstu.
Obecnie maszyny wyparte są przez komputery, wyposażone w edytory lub procesory tekstu i drukarki. Ostatnią fabrykę maszyn do pisania zamknięto w marcu 2011 roku w Indiach.
Elementy konstrukcyjne.
Pomimo że poszczególne maszyny mogą zawierać części charakterystyczne wyłącznie dla danej wersji, istnieje ogólna terminologia dotycząca nazw poszczególnych elementów.
Obudowa.
Wszystkie elementy maszyny są utrzymywane przez metalową ramę. Zewnętrznie od niej znajduje się plastikowa lub metalowa obudowa, która decyduje o wyglądzie maszyny. Górna część osłony, nazywana pokrywą, zapewnia dostęp do mechanizmu taśmowego i jest zdejmowalna.
Nóżki wyposażone są zazwyczaj w gumowe podkładki, zapewniające stabilność urządzenia oraz tłumienie hałasu.
Wózek.
Wózek to ruchoma część maszyny przesuwająca się po wprowadzeniu każdego znaku. Większość maszyn posiada dodatkowe mechanizmy:
Zamek.
Mechanizm blokujący przesuwanie się wałka po wydrukowaniu znaku. Zapewnia przesunięcie wałka tylko o jeden znak.
Materiały do pisania.
Zależnie od potrzeb, na maszynie można pisać na papierze zwykłym, papierze przebitkowym, kalce maszynowej lub innych materiałach (formularze, koperty itp.). Przy tworzeniu materiałów do wielokrotnego powielania używano specjalistycznych przedmiotów, takich jak papier kredowany, kalka hektograficzna, matryce oraz taśmy autograficzne. Do pisania potrzebna jest również taśma barwiąca, w większości wypadków wielokrotnego użytku. Niektóre maszyny elektryczne wymagały taśmy barwiącej jednokrotnego użytku.
Korekcja błędów.
Błędy można poprawić używając papieru korekcyjnego, taśm korekcyjnych, gumki maszynowej, białej farby lub żyletki.
Identyfikacja.
Ze względu na różnice produkcyjne i zmiany powstające podczas eksploatacji, dokumenty tworzone za pomocą maszyn do pisania można stosunkowo łatwo powiązać z konkretnym urządzeniem. Odbywa się to przede wszystkim przez pomiar różnic w położeniu czcionek i analizę ich kształtu. Reżimy totalitarne często korzystały z tego faktu, by orzekać o winie dysydentów zaangażowanych w nielegalną działalność publicystyczną. Analiza taka była też przydatnym narzędziem śledczym w dochodzeniach kryminalistycznych dotyczących pogróżek, fałszerstw itp.
Polski układ klawiatury.
W historii istniały trzy normy polskiego układu klawiatury dla maszyny do pisania: przedwojenna, PN58 (z 1958 roku) i PN87 (z 1987 roku). Bazowały one na układzie QWERTZ dodając polskie znaki ("ą", "ć", "ę", "ł", "ń", "ó", "ś", "ź", "ż"). Normy pozwalały na przeniesienie pozycji niektórych klawiszy bądź ich pominięcie.
W maszynach przedwojennych klawisze specjalne były opisane jako: Shift – "Zmieniacz", Shift lock – "Trzymacz", Backspace – "Cofacz". W nowszych urządzeniach klawisze te pozostawały nieopisane bądź posiadały oznaczenia symboliczne.
Pomimo istnienia znormalizowanych układów klawiatury, istniała praktyka przerabiania zagranicznych (szczególnie niemieckich) maszyn poprzez zamianę poszczególnych czcionek na polskie znaki. Z tego powodu istnieją egzemplarze maszyn do pisania z klawiaturami różniącymi się układem znaków od tych wymienionych w normach.
Produkowane w Polsce.
Konstruktorem pierwszej polskiej maszyny do pisania był Władysław Paciorkiewicz (1903). W 1921 r. uruchomił pierwszą polską wytwórnię maszyn do pisania w Bydgoszczy.
Polskie modele maszyn do pisania:

</doc>
<doc id="169863" url="https://pl.wikipedia.org/wiki?curid=169863" title="Analiza strukturalna sektora">
Analiza strukturalna sektora

Analiza strukturalna sektora (analiza pięciu sił Portera, model pięciu sił Portera) – metoda analizy i oceny natężenia sił konkurencyjnych w sektorze ekonomicznym lub segmencie rynkowym, opracowana i opisana przez Michaela Portera w 1979 roku.
Analiza jako jedna z metod analizy sektorowej stanowi część analizy strategicznej wykorzystywanej w procesie formułowania strategii organizacji. Zgodnie z jej założeniami atrakcyjność sektora wynika z różnego kształtowania się pięciu sił konkurencyjnych, które występują w każdym sektorze:
Zgodnie z tą koncepcją istnieje zależność pomiędzy natężeniem sił konkurencyjnych w sektorze a potencjałem rentowności tego sektora. Im mniejsze natężenie sił konkurencyjnych, tym większy potencjał rentowności i odwrotnie.
Model Portera ułatwia usystematyzowanie i uporządkowanie sposobu patrzenia przez kierownictwo przedsiębiorstwa na sektor i otoczenie konkurencyjne. Dzięki swojej uniwersalności model może być stosowany do analizy niemal wszystkich sektorów gospodarki. Dzięki temu ocena atrakcyjności obecnych lub potencjalnych obszarów działalności przedsiębiorstwa jest w większym stopniu zobiektywizowana, co pozwala przeprowadzać dokładniejsze porównania międzysektorowe.

</doc>
<doc id="169864" url="https://pl.wikipedia.org/wiki?curid=169864" title="Pięć sił Portera">
Pięć sił Portera



</doc>
<doc id="169866" url="https://pl.wikipedia.org/wiki?curid=169866" title="Wilhelmina Iwanowska">
Wilhelmina Iwanowska

Wilhelmina Iwanowska (ur. 2 września 1905 w Wilnie, zm. 16 maja 1999 w Toruniu) – polska astronom, profesor w Instytucie Astronomii Uniwersytetu Mikołaja Kopernika w Toruniu.
Życiorys.
Ukończyła studia na Wydziale Astronomii Uniwersytetu Stefana Batorego w Wilnie. W 1933 roku obroniła pracę doktorską z astronomii. Staż podoktorski odbyła w Obserwatorium Sztokholmskim w latach 1934/35 pod kierunkiem prof. B. Lindblada. W 1937 roku uzyskała habilitację. Od 1927 pracowała w Obserwatorium Astronomicznym USB kierowanym przez Władysława Dziewulskiego. Była członkiem zarządu Oddziału Wileńskiego Polskiego Towarzystwa Tatrzańskiego.
Po zajęciu Wileńszczyzny przez Armię Czerwoną i przekazaniu jej pod okupację litewską wraz z kolegami i koleżankami uciekła przed prześladowaniami komunistów do Łodzi. Tutaj miała czekać na przydział od władz do jednego z uniwersytetów w kraju, jednak wraz z grupą polskich naukowców z wileńskiego uniwersytetu, na czele z profesorem Władysławem Dziewulskim, postanowili, że będą kontynuować uniwersytet, ale w Toruniu. Została jedną z założycielek Uniwersytetu Mikołaja Kopernika oraz toruńskiej szkoły astronomii i radioastronomii.
Brała udział w badaniach na temat między innymi ruchu gwiazd w przestrzeni, fotometrii fotograficznej, gwiazd zmiennych, widm gwiazdowych oraz ewolucji galaktyk. Jej największym osiągnięciem było ustalenie nowej skali odległości we Wszechświecie. Była zapraszana na wykłady na europejskich i na amerykańskich uniwersytetach. Od listopada 1948 roku do maja 1949 prof. Iwanowska przebywała na stażu naukowym w USA w kilku tamtejszych obserwatoriach, zrezygnowała jednak z kontynuowania kariery naukowej w Stanach i powróciła do kraju. Została też wiceprezesem Międzynarodowej Unii Astronomicznej (byłą pierwszą kobietą w zarządzie IAU) oraz członkiem korespondentem (od 1956) i członkiem rzeczywistym (od 1976) Polskiej Akademii Nauk. Była założycielką Toruńskiego Centrum Astronomicznego PAN w Piwnicach k. Torunia. Toruńskim obserwatorium kierowała od grudnia 1952 roku aż do przejścia na emeryturę w październiku 1976. Na jej prośbę, za pośrednictwem prof. Lindblada, prof. Harlow Shapley, dyrektor Obserwatorium Harwardzkiego, zgodził się przekazać na 100 lat 20-cm teleskop Henry'ego Drapera. Przybył on do Piwnic w 1947 roku, a pierwszych obserwacji dokonano w roku 1949. W czasie wykładów w USA pozyskała fundusze na zakup największego polskiego radioteleskopu. W 1962 roku w obserwatorium UMK zainstalowano do dziś największy w Polsce teleskop optyczny o średnicy lustra 90 cm.
W czerwcu 1968 roku weszła w skład Komitetu Honorowego oraz Komitetu Przygotowawczego obchodów 500 rocznicy urodzin Mikołaja Kopernika.
Profesor Iwanowska wypromowała 19 doktorów, a 8 z nich uzyskało tytuł naukowy profesora. Wszystkich wysyłała na staże podoktorskie. Na emeryturę przeszła w 1976 roku. 
Nie była zamężna i nie miała dzieci. 
Nagrody i wyróżnienia.
Otrzymała tytuł doktora honoris causa trzech uczelni wyższych:
Otrzymała honorowe obywatelstwo miasta Winnipeg, a 31 lipca 1997 roku również Torunia.
Postanowieniem prezydenta Lecha Wałęsy z dnia 4 maja 1995 roku, w uznaniu wybitnych osiągnięć naukowych w dziedzinie astronomii, została odznaczona Krzyżem Wielkim Orderu Odrodzenia Polski.
Na cześć Wilhelminy Iwanowskiej nazwano jedną z ulic Torunia w dzielnicy Podgórz i planetoidę (198820) Iwanowska.
W 2018 roku została patronką nowego programu wyjazdowego dla doktorantów, organizowanego przez Narodową Agencję Wymiany Akademickiej.

</doc>
<doc id="169867" url="https://pl.wikipedia.org/wiki?curid=169867" title="Michael E. Porter">
Michael E. Porter

Michael E. Porter (ur. 23 maja 1947 w Ann Arbor) – amerykański ekonomista, profesor, kierownik Instytutu Strategii i Konkurencyjności na Harvard Business School (HBS), światowej sławy ekspert w dziedzinie strategii organizacji i konkurencji.
Życiorys.
Uzyskał licencjat na kierunku "Aerospace and Mechanical Engineering" na Uniwersytecie Princeton (1969), tytuł MBA na Harvard Business School (1971) oraz doktora ekonomii Uniwersytetu Harvarda (1973). Zdobywca wielu nagród i wyróżnień w dziedzinie ekonomii, przez Stowarzyszenie Zarządzania Strategicznego uznany za najbardziej wpływowego badacza strategii przedsiębiorstw, sektora publicznego i organizacji non-profit.
Zajmuje się badaniem konkurencyjności przedsiębiorstw, sektorów, regionów i krajów. Autor takich koncepcji jak łańcuch wartości, Diament Portera, hipoteza Portera i pięć sił Portera. Rozwinął i spopularyzował w zarządzaniu koncepcję klastrów.
Autor kilkunastu książek i wielu artykułów w dziedzinie konkurencji, strategii konkurencji oraz konkurencyjności międzynarodowej.

</doc>
<doc id="169868" url="https://pl.wikipedia.org/wiki?curid=169868" title="Władysław Dziewulski (astronom)">
Władysław Dziewulski (astronom)

Władysław Dziewulski (ur. 2 września 1878 w Warszawie, zm. 6 lutego 1962 w Toruniu) – polski astronom.
Życiorys.
Był synem przyrodnika Klemensa Eugeniusza Dziewulskiego. Jego braćmi byli prawnik i ekonomista Stefan Dziewulski (ojciec Marii Dziewulskiej) oraz fizyk Wacław Dziewulski. Jedną z jego córek była Aniela Dziewulska.
W 1897 roku ukończył V Gimnazjum Klasyczne w Warszawie i podjął studia matematyczno-fizyczne na Cesarskim Uniwersytecie Warszawskim. Ukończył je w 1901 roku ze stopniem kandydata nauk i srebrnym medalem. W roku akademickim 1901/02 pracował w Obserwatorium Astronomicznym Uniwersytetu Warszawskiego i Obserwatorium im. Jędrzejewicza. W latach 1902–1903 (oraz później 1907–1908) przebywał na stypendium w Obserwatorium Uniwersytetu w Getyndze, gdzie współpracował z Karlem Schwarzschildem. Od 1903 roku pracował na Uniwersytecie Jagiellońskim, początkowo w Katedrze Astronomii potem (w latach 1909–1919) w Obserwatorium Astronomicznym. Od 1905 roku był członkiem Ligi Narodowej. W 1906 roku złożył na Uniwersytecie Jagiellońskim pracę doktorską zatytułowaną "Wiekowe perturbacje Marsa w ruchu Erosa", której promotorem był Maurycy Pius Rudzki. Habilitację uzyskał w 1916 roku, na podstawie rozprawy "Photographische Grössen von Sternen in der Nähe des Nordpols".
W 1920 roku uzyskał tytuł profesora nadzwyczajnego na Uniwersytecie Stefana Batorego w Wilnie. W 1921 roku otrzymał tytuł profesora zwyczajnego. Na tej uczelni pełnił funkcję dziekana Wydziału Matematyczno-Przyrodniczego (1921–1922), rektora (1924–1925), prorektora (1925–1928) oraz dyrektora uniwersyteckiego obserwatorium astronomicznego. .
Po ponownym zajęciu w lipcu 1944 Wilna przez Armię Czerwoną, wyjechał wraz z grupą polskich naukowców (m.in. Wilhelminą Iwanowską) do Łodzi, gdzie wspólnie zadecydowano o założeniu nowego ośrodka naukowego w Toruniu. Takim sposobem w 1945 stał się jednym ze współzałożycieli Uniwersytetu Mikołaja Kopernika w Toruniu i jednocześnie Obserwatorium Astronomicznego UMK w Piwnicach pod Toruniem. Był prorektorem tej uczelni w latach 1945–1947. W czerwcu 1946 wydał "Biuletyn Obserwatorium Astronomicznego UMK w Toruniu" i rozesłał go do ok. 200 zagranicznych placówek naukowych. Było to pierwsze tego typu wydawnictwo astronomiczne po wojnie oraz pierwsze wydawnictwo UMK.
Od 1907 do 1909 wraz z Karlem Schwarzschildem pracował w Getyndze w Niemczech nad zastosowaniem techniki fotograficznej do obserwacji gwiazd. W Polsce natomiast rozpoczął badania z zakresu astrofizyki i astronomii gwiazdowej. Był autorem wielu prac z dziedziny mechaniki nieba, astronomii gwiazdowej (opracował nową metodę wyznaczania ruchów gwiazd w przestrzeni) i innych.
Był członkiem m.in. Polskiej Akademii Umiejętności (1932), Polskiej Akademii Nauk (od 1952 członek tytularny, od 1957 członek rzeczywisty), Towarzystwa Naukowego Warszawskiego (1909), Polskiego Towarzystwa Astronomicznego (współzałożyciel i 1923–1924 pierwszy prezes), Towarzystwa Naukowego w Toruniu, Królewskiego Towarzystwa Astronomicznego w Londynie. Był filistrem honorowym korporacji akademickiej Cresovia.
Odznaczenie.
11 listopada 1937 został odznaczony Krzyżem Komandorskim Orderu Odrodzenia Polski.
Upamiętnienie.
Jego imieniem w Toruniu nazwane jest planetarium, poświęcona mu jest także ulica na Rubinkowie, jednej z toruńskich dzielnic. Imię Władysława Dziewulskiego nosi również krater Dziewulski, położony na Księżycu. UMK, Towarzystwo Naukowe w Toruniu i Polskie Towarzystwo Astronomiczne uczciły dziesięciolecie jego śmierci dwudniową sesją i wystawą eksponowaną w hallu Biblioteki Głównej UMK.

</doc>
<doc id="169870" url="https://pl.wikipedia.org/wiki?curid=169870" title="Ministry">
Ministry

Ministry – amerykański zespół muzyczny wykonujący industrial metal z wpływami szeroko pojętej muzyki rockowej. Został założony w 1981 roku w Chicago.
Historia.
Ministry początkowo jako duet, składający się z Ala Jourgensena i Stephena George’a, grało muzykę diametralnie różną od tej, dzięki której zespół stał się sławny w pierwszej połowie lat 90. Muzyka Ministry w latach 1981 – 1983 do pierwszego albumu zatytułowanego "With Sympathy" (1983) – to połączenie stylistyk muzyki z obszaru punk i muzyki elektronicznej tj: new wave i synth pop. Ministry wówczas proponowało twórczość zbliżoną do Depeche Mode, Human League, czy nawet New Order, Kraftwerk i D.A.F. Jourgensen wielokrotnie odżegnywał się od tego okresu swojej twórczości.
Kolejny album Ministry był krokiem w stronę elektronicznej awangardy. Większą rolę zaczęły odgrywać sample, które były bardzo ważnym elementem późniejszej twórczości Jourgensena. Można znaleźć wiele wspólnych elementów tej muzyki i ambientu np. Aphex Twin, The Orb, Biosphere, czy Meat Beat Manifesto. Mniej więcej tym czasie rozeszły się drogi George’a i Jourgensena, który przez pewien czas był jedynym członkiem zespołu.
Wydany w 1988 album "The Land of Rape and Honey", był wtedy wielkim przełomem dla grupy muzycznej. Jourgensen, już wraz z basistą Paulem Barkerem, który do niedawna był drugą stałą postacią w zespole, ruszył w kierunku metalu. W składzie pojawili się także: William Rieflin, Mike Scaccia, Kevin Ogilvie i Chris Conelly. Płytka osiągnęła wielki sukces na listach przebojów muzyki alternatywnej.
W 1989 ukazał się kolejny album zatytułowany "The Mind is a Terrible Thing to Taste". Zespół kontynuował obrany wcześniej kierunek (Jourgensen współpracował w tym czasie z Jello Biafrą, tworząc projekt Lard).
W ciągu następnych kilku lat członkowie zespołu intensywnie zajęli się praca nad side-projektami. Jourgensen, prócz Biafry, współpracował też z Trentem Reznorem, tworząc projekt 1000 Homo DJs oraz Revolting Cocks – dodający do eklektycznej muzyki humorystyczne teksty. W tym czasie członkowie Ministry współpracowali wieloma zespołami, min: Pigface, Cabaret Voltaire, Skinny Puppy, KMFDM, Fugazi.
W 1991 Ministry wkroczyło na listy przebojów z kompozycją "Jesus Built my Hotrod" z gościnnym występem Gibbyego Haynesa, wokalisty punkowego projektu muzyczno-happeningowego Butthole Surfers.
14 lipca 1992 ukazał się album "Psalm 69: The Way to Succeed and the Way to Suck Eggs". Podstawę dla niego przygotował singel z "Jesus Built my Hotrod", ale także rosnąca popularność Nine Inch Nails. Album ten był najlepiej sprzedającym się krążkiem zespołu, pozwolił Ministry dostać się do mainstreamu i jest uważany za ich najlepsze dzieło. Znalazły się na nim choćby takie utwory jak powstały we współpracy z czołowym pisarzem Beat Generation Williamem Burroughsem "Just One Fix" poruszający temat narkotyków oraz "N.W.O." (New World Order), będący protestem przeciw amerykańskiej interwencji w Iraku i w ogóle politykę prezydenta USA George’a Busha Seniora.
W następnych latach zespół napotkał na swojej drodze wiele problemów. Największym były narkotyki, przede wszystkim uzależnienie Jourgensena i Barkera od heroiny. Kolejny album ("Filth Pig")ukazał się dopiero w 1996. Sample i elektronika ustąpiły miejsca hałaśliwym, dysonansowym partiom gitarowym a automat perkusyjny stanowiący podstawę sekcji rytmicznej na poprzednich albumach został zastąpiony żywą perkusją. Komercyjnie płyta poniosła porażkę, została źle oceniona przez większość krytyków i wzbudziła kontrowersje wśród fanów.
W 1999 roku wydany został album "Dark Side of the Spoon", na którym pojawiły się elementy Ministry z lat wczesnej twórczości, czyli elektronika stylizowana na elektro. Płyta została zadedykowana Williamowi Tuckerowi, ex-gitarzyście Ministry, który popełnił samobójstwo.
W 2001 roku z powodu ukąszenia przez jadowitego pająka Jourgensen porzucił narkotyki, co było punktem zwrotnym dla zespołu. W 2003 roku wydany został album "Animositisominia", który znacznie bardziej przypominał dokonania zespołu z przełomu lat 80. i 90. W 2003 roku zespół opuścił Paul Barker z przyczyn osobistych.
W 2004 roku rozpoczął się nowy okres twórczości: razem z albumem "Houses of the Molé" rozpoczęła się trylogia skierowana przeciwko ówczesnemu prezydentowi USA, George W. Bushowi. Muzycznie były to najbardziej agresywne, przypominające thrash metal kompozycje Ministry. Kolejne części trylogii to "Rio Grande Blood" z 2006 roku oraz "The Last Sucker" z 2007 roku. W trakcie nagrywania "Rio Grande Blood" Jourgensen ogłosił, iż po wydaniu następnej płyty Ministry zakończy działalność.
Pod koniec września 2005 odbyła się premiera "Rantology", albumu zawierającego remiksy wcześniej wydanych utworów, nowy utwór "The Great Satan" oraz "Bloodlines", kawałek obecny wcześniej na soundtracku z gry "VAMPIRE: Bloodlines"
Ostatnie wydawnictwa zespołu to "Cover Up" zawierająca covery oraz DVD "Adios... Puta Madres)" z nagraniami z pożegnalnej wówczas trasy koncertowej "C-U-LaTour".
15 lipca 2008 w warszawskim klubie Stodoła Ministry zagrało swój pierwszy koncert w Polsce. Jeszcze tego samego roku grupa została rozwiązana. 
W 2011 roku grupa wznowiła działalność, zaś w 2012 r. wydała kolejny album "Relapse" oraz dała szereg koncertów, w tym w Polsce na Przystanku Woodstock. W 2013 roku zespół wydał kolejny album "From Beer to Eternity."

</doc>
<doc id="169871" url="https://pl.wikipedia.org/wiki?curid=169871" title="Maria Szyszkowska">
Maria Szyszkowska

Maria Szyszkowska (ur. 7 października 1937 w Warszawie) – polska filozof i polityk, działaczka społeczna, profesor nauk humanistycznych, nauczyciel akademicki, senator V kadencji (2001–2005).
Życiorys.
Wykształcenie i działalność zawodowa.
Po maturze Maria Szyszkowska studiowała geografię na Uniwersytecie Warszawskim, z której po pierwszym semestrze przeniosła się na prawo na Wydziale Prawa Uniwersytetu Warszawskiego. Podjęła równoległe studia z filozofii chrześcijańskiej (jako wolny słuchacz) na Akademii Teologii Katolickiej. Studia prawnicze ukończyła w 1961, a studia filozoficzne w 1962. Tematami jej prac magisterskich były "Filozofia prawa Kanta" (prawo) oraz "Intelligibile według Kanta i Tomasza z Akwinu" (filozofia chrześcijańska). W 1967, po obronie na Wydziale Prawa Uniwersytetu Warszawskiego rozprawy doktorskiej pt. "Neokantyzm. Filozofia społeczna wraz z filozofią prawa natury o zmiennej treści" (wydanej przez Stowarzyszenie „Pax” Bolesława Piaseckiego, w którym działała przez następne lata), odeszła z uczelni.
Pracowała na pół etatu jako adiunkt na Wydziale Filozofii Chrześcijańskiej ATK oraz jako redaktor w Wydawnictwie Naukowym PWN. W 1973 habilitowała się na Wydziale Filozoficznym Katolickiego Uniwersytetu Lubelskiego na podstawie pracy pt. "U źródeł współczesnej filozofii prawa i filozofii człowieka". W 1974 podjęła pracę w Wyższej Szkole Pedagogicznej w Kielcach, gdzie pracowała do 1989. Jednocześnie w kolejnych latach wykładała w filii Uniwersytetu Warszawskiego w Białymstoku do 2001. Tytuł naukowy profesora nauk humanistycznych otrzymała w 1988. Stanowisko profesora zwyczajnego objęła w 1993.
W roku akademickim 1989/1990 gościnnie wykładała na wydziale filozoficznym Uniwersytetu w Wiedniu. Od 1992 zaczęła ponownie pracować na Uniwersytecie Warszawskim. W tym samym roku utworzyła, jako pracownik zatrudniony na pół etatu, Zakład Filozofii Polityki w Instytucie Studiów Politycznych PAN. Kierowała nim do 1994. Na UW została wykładowczynią filozofii współczesnej, filozofii kultury i filozofii prawa. Opublikowała kilkadziesiąt książek i kilkaset artykułów.
Została wiceprzewodniczącą polskiego oddziału Stowarzyszenia Kultury Europejskiej (SEC). Członkini m.in. Związku Literatów Polskich, Polskiego Towarzystwa Filozoficznego, Związku Nauczycielstwa Polskiego oraz Internationale Gesellschaft „System der Philosophie”. Weszła w skład zespołu redakcyjnego „Wolnomularza Polskiego”. Była przewodniczącą rady kwartalnika naukowego „Małżeństwo i Rodzina” oraz założycielką „Inicjatywy Otwarci”.
Współpracowała z tygodnikiem „Fakty i Mity”, w którym przez 3 lata prowadziła stałą rubrykę. Publikowała także w dzienniku „Trybuna”, miesięczniku „Medycyna dla Ciebie” i kwartalniku „Przegląd Socjalistyczny”.
Działalność polityczna.
W latach 1993–1997 była członkiem Trybunału Stanu. W 2001 z ramienia koalicji SLD-UP została wybrana na senatora V kadencji z okręgu warszawskiego. Należała do Sojuszu Lewicy Demokratycznej i tworzonego przez senatorów lewicy klubu „Lewica Razem”. Przewodniczyła komisji etyki SLD, należała do Platformy Socjalistycznej założonej w ramach tej partii.
Autorka projektów nieuchwalonych ustaw: kodeksu honorowego osób pełniących funkcje publiczne, ustawy o rejestrowanych związkach między osobami tej samej płci (który jako pierwszy w Polsce został złożony w Senacie w 2003), a także projektów ustaw dotyczących aborcji i eutanazji.
W styczniu 2005 wystąpiła z SLD. W maju tego samego roku ogłosiła zamiar startu w wyborach prezydenckich jako kandydat niezależny. Uzyskała poparcie Antyklerykalnej Partii Postępu „Racja”, Demokratycznej Unii Kobiet oraz niewielkich organizacji i partii lewicowych (Pracownicza Demokracja, Stowarzyszenie na rzecz Państwa Neutralnego Światopoglądowo Neutrum, Komunistyczna Partia Polski, Nowa Lewica). Nie zebrała wystarczającej liczby podpisów do zarejestrowania swojej kandydatury. W odbywających się w tym samym roku wyborach parlamentarnych startowała do Sejmu z warszawskiej listy Polskiej Partii Pracy, otrzymując 2590 głosów.
W sierpniu 2006 uzyskała honorowe członkostwo w partii Racja Polskiej Lewicy. Od września 2007 do marca 2009 była jej przewodniczącą. Wystąpiła z partii po wycofaniu się tego ugrupowania z koalicji wyborczej w wyborach do Parlamentu Europejskiego z Polską Partią Socjalistyczną (pozostała honorową członkinią Racji PL, którą rozwiązano w 2013). W wyborach parlamentarnych w 2011 bez powodzenia kandydowała do Sejmu z lubelskiej listy SLD, otrzymując 3239 głosów.
Została prezesem Pacyfistycznego Stowarzyszenia Wolnej Myśli, członkinią honorową stowarzyszenia ATTAC Polska i współzałożycielką Polskiego Forum Społecznego.
Poglądy.
Krytykuje neoliberalizm i kapitalizm. Jest sceptyczna wobec kultu demokracji, szczególnie parlamentarnej. Według niej lepszą odmianą demokracji byłaby demokracja bezpośrednia.
Głosi poglądy antyklerykalne. Deklaruje poparcie dla pacyfizmu, państwa neutralnego światopoglądowo. Deklaruje się jako kantystka, agnostyk, a także wegetarianka.
Życie prywatne.
Trzykrotnie zamężna. Od 1995 razem ze swoim mężem, Janem Stępniem, zamieszkała w Strzelcach.
Odznaczenia i wyróżnienia.
W 1999, "za wybitne zasługi dla nauki polskiej, za osiągnięcia w pracy dydaktycznej i działalności publicznej", została odznaczona Krzyżem Komandorskim Orderu Odrodzenia Polski.
W 1999 otrzymała „Tęczowy Laur”, nagrodę przyznawaną za działalność na rzecz tolerancji i otwartości społeczeństwa. W 2004 została uhonorowana tytułem „Człowieka Tęczy” przyznawanym osobom związanym z ruchami LGBT.
W 2005 minister spraw zagranicznych Szwajcarii Micheline Calmy-Rey na wniosek fundacji Swisspeace zgłosiła jej kandydaturę do Pokojowej Nagrody Nobla, uzasadniając to "wieloletnią działalnością na rzecz praw człowieka, stanowczym i wolnym od koniunkturalizmu propagowaniem idei życzliwości wobec wszystkich grup społecznych oraz szerzeniem pacyfizmu".

</doc>
<doc id="169872" url="https://pl.wikipedia.org/wiki?curid=169872" title="Lewometorfan">
Lewometorfan

Lewometorfan – organiczny związek chemiczny, eter metylowy leworfanolu, syntetyczny środek przeciwbólowy działający agonistycznie na receptory opioidowe (działanie około dwa razy słabsze od morfiny).

</doc>
<doc id="169873" url="https://pl.wikipedia.org/wiki?curid=169873" title="Michael Porter">
Michael Porter



</doc>
<doc id="169874" url="https://pl.wikipedia.org/wiki?curid=169874" title="Układ klawiatury">
Układ klawiatury

Układ klawiatury – ułożenie znaków literowych, cyfr i innych oraz pozostałych przycisków funkcyjnych na klawiaturze maszyny do pisania lub klawiaturze komputerowej, z którym powiązany jest także sposób uzyskiwania znaków diakrytycznych. Obecnie najpopularniejszym układem klawiatury w Polsce jest tzw. "klawiatura programisty", czyli QWERTY, którego nazwa pochodzi od ciągu pierwszych sześciu liter znajdujących się w górnym lewym rogu klawiatury. Innym używanym układem jest "klawiatura maszynistki" (QWERTZ) z osobnymi klawiszami umożliwiającymi pisanie polskich znaków diakrytycznych. Układem o marginalnym zastosowaniu jest tzw. "klawiatura Dvoraka".
Wygląd klawiatury.
Klawiatura występuje zazwyczaj w trzech odmianach: ANSI (ANSI-INCITS 154-1988) szeroki enter i klawisz z „|” i „\”, ISO (ISO/IEC 9995-2) wysoki enter, JIS (JIS X 6002-1980) wysoki enter i krótki backspace.

</doc>
<doc id="169875" url="https://pl.wikipedia.org/wiki?curid=169875" title="Thrasamund">
Thrasamund



</doc>
<doc id="169877" url="https://pl.wikipedia.org/wiki?curid=169877" title="M8 Greyhound">
M8 Greyhound

M8 Greyhound (ang. chart) – amerykański samochód pancerny z okresu II wojny światowej.
Historia.
Prace projektowe rozpoczęto w 1941 roku, ale do produkcji M8 wszedł dopiero w 1943 i produkowany był do końca wojny – łącznie w ilości ponad 11 tysięcy egzemplarzy. M8 powstał na bazie jednego z trzech prototypów będących odpowiedzią na wymagania przedstawione przez amerykańskie dowództwo niszczycieli czołgów ("Tank Destroyer Command"). Swoje prototypy przedstawiły firmy Ford - GMC ("Gun Motor Carriage") T22, Chrysler GMC T23 i Studebaker GMC T43. Gdy się okazało, że główne uzbrojenie tych pojazdów, armata 37 mm, nie była bronią, która mogła skutecznie zagrozić współczesnym im czołgom, przeklasyfikowane je na prototypy samochodów pancernych T21, T22 i T23. Po przeprowadzonych badaniach i próbach wybrano pojazd Forda oznaczony T22. Do produkcji seryjnej został przyjęty model T22E2. Był to kolejny prototyp posiadający modyfikacje wynikające z prób.
Konstrukcja.
Sześciokołowy samochód pancerny z zawieszeniem na resorach piórowych ze spawanym pancerzem kadłuba, ale odlewaną, otwartą od góry wieżą. Wczesne modele nie miały opancerzonej podłogi, w późniejszych modelach stalowy zbiornik na paliwo zastąpiono zbiornikiem gumowym. Silnik chłodzony był dwoma wentylatorami z wylotem powietrza skierowanym do tyłu, co sprawiało, że samochód był bardzo cichy i mógł niespostrzeżenie podejść do przeciwnika na bardzo małą odległość.
Zastosowanie bojowe.
Debiutowały bojowo w 1943 na froncie włoskim, ale nie były zbyt popularne wśród amerykańskich wojsk walczących w Europie, które wolały pojazdy gąsienicowe (np. czołgi lekkie M3/M5 Stuart lub M24 Chaffee). Większość M8 wzięło udział w walkach na dalekowschodnim teatrze działań wojennych (m.in. na Filipinach, czy na Okinawie).
Popularna nazwa „Greyhound” została mu nadana w armii brytyjskiej, która była jednym z użytkowników tego samochodu. W służbie brytyjskiej był on lubiany i chwalony za niezawodność. Używano go głównie do zadań rozpoznawczych. Pojazdy był również używane przez wojska francuskie. „Greyhoundy” były eksploatowane również w Polskich Siłach Zbrojnych na Zachodzie. Nie był to jednak sprzęt typowy. Nieustalona liczba tych samochodów była używa w 12 Pułku Ułanów Podolskich. 
Po II wojnie światowej eksportowany był do wielu krajów trzeciego świata (szczególnie do Afryki i Ameryki Południowej), gdzie służyły jeszcze w latach osiemdziesiątych.

</doc>
<doc id="169879" url="https://pl.wikipedia.org/wiki?curid=169879" title="Michał Bron">
Michał Bron

Michał Bron (ur. 1 stycznia 1909 w Warszawie, zm. 17 sierpnia 2008 w Uppsali) – oficer ludowego Wojska Polskiego, uczestnik wojny domowej w Hiszpanii i II wojny światowej.
Życiorys.
Urodził się w Warszawie, w rodzinie lekarza dentysty Bronsteina. Po wybuchu I wojny światowej wraz z całą rodziną znalazł się na Ukrainie, powrócił do Polski w 1921. Był członkiem harcerskiej organizacji żydowskiej Ha-Szomer Ha-Cair. W 1929 wyjechał do kibucu w Palestynie. W 1931 wstąpił do Komunistycznej Partii Palestyny. Za działalność w niej był kilkakrotnie aresztowany, spędzając łącznie w więzieniach 3 i pół roku. W latach 1936–1939 brał udział jako ochotnik w toczącej się wówczas w Hiszpanii wojnie domowej (zob. hiszpańska wojna domowa) pomiędzy wojskami rządowymi i rebeliantami dowodzonymi przez generała Francisco Franco. Pełnił tam funkcje: komisarza politycznego kompanii, dowódcy batalionu oraz w stopniu kapitana, szefa wydziału operacyjnego 129 Brygady Międzynarodowej pod dowództwem Wacława Komara. Po zakończeniu walk został osadzony w obozach: Gurs, Vernet i Dżilfa (Algieria). W 1943, po zajęciu Algierii przez wojska amerykańskie wyjechał do ZSRR przy okazji repatriacji obywateli ZSRR więzionych w Dżilfa.
W okresie od 10 października 1943 do 6 kwietnia 1944 zastępca dowódcy 5 pułku piechoty do spraw polityczny wychowawczych, w 1945 przez jakiś czas służył w Korpusie Bezpieczeństwa Wewnętrznego na stanowisku szefa Wydziału Wychowania Kadr KBW. W lutym 1946 wysłany jako attaché wojskowy do Belgradu; po powrocie do kraju w 1948 rozpoczął służbę w wywiadzie wojskowym (Oddział II SG LWP). Od lipca 1948 zastępca szefa Wydziału I Oddziału II SG WP, w kwietniu 1949 szef. W październiku 1950 słuchacz kursu doskonalenia dowódców przy Akademii Sztabu Generalnego i od września 1951 szef Wydziału Operacyjnego Sztabu 8 Korpusu Piechoty w Olsztynie. Następnie od kwietnia 1952 redaktor naczelny „Myśli Wojskowej”.
Aresztowany niespodziewanie 11 listopada 1952, wyszedł na wolność 30 listopada 1954; od lutego 1955 zastępca redaktora naczelnego „Nowych Czasów”. W kwietniu 1957 ponownie wyjechał jako attaché wojskowy do Belgradu; po powrocie w 1959 zwolniony z wywiadu wojskowego (od 1951 Zarządu II SG WP). W 1984 wyjechał na stałe do Szwecji. Autor kilku książek o wojnie w Hiszpanii oraz autobiograficznych. Zmarł w Uppsali.

</doc>
<doc id="169881" url="https://pl.wikipedia.org/wiki?curid=169881" title="PIC">
PIC



</doc>
<doc id="169883" url="https://pl.wikipedia.org/wiki?curid=169883" title="DFS">
DFS



</doc>
<doc id="169884" url="https://pl.wikipedia.org/wiki?curid=169884" title="DCE">
DCE



</doc>
<doc id="169895" url="https://pl.wikipedia.org/wiki?curid=169895" title="Brian David Josephson">
Brian David Josephson

Brian David Josephson (ur. 4 stycznia 1940 w Cardiff) – brytyjski fizyk, laureat nagrody Nobla w dziedzinie fizyki z roku 1973 (wraz z Esakim i Giaeverem) za swoją pracę nad teorią nadprzewodnictwa, w szczególności za odkrycie tzw. efektu Josephsona, wybrany do Royal Society w roku 1970.
Życiorys.
Studiował w Trinity College na Uniwersytecie Cambridge. Został następnie profesorem tego kolegium.
W następnych latach stał się postacią kontrowersyjną, wspierając badania zjawisk parapsychologicznych, homeopatii i zimnej fuzji. W roku 1978 zorganizował w Cambridge, wspólnie z V.S. Ramachandranem, międzynarodowe sympozjum nt. "Consciousness and the Physical World".
Jego zdaniem mottem każdego naukowca powinno być „nigdy nie wierz nikomu na słowo” (nullius in verba). Jego zdaniem ma to także oznaczać, że nawet jeżeli wszyscy naukowcy solidarnie odrzucą dany pomysł jako absurdalny, to każdy zainteresowany tą sprawą powinien sam ją zbadać i dopiero wtedy wyrazić o niej swoją opinię.
Odszedł na emeryturę w roku 2007.

</doc>
<doc id="169896" url="https://pl.wikipedia.org/wiki?curid=169896" title="Brian Josephson">
Brian Josephson



</doc>
<doc id="169901" url="https://pl.wikipedia.org/wiki?curid=169901" title="Adobe After Effects">
Adobe After Effects

Adobe After Effects – program firmy Adobe Inc. do tworzenia efektów specjalnych oraz kompozycji.
After Effects został zaprojektowany przez firmę Company of Science and Art (CoSA), która w 1993 r. została zakupiona przez firmę Aldus Corporation, ta zaś w 1994 r. została przejęta przez Adobe Systems, razem z programem Aldus PageMaker.
Program służy do postprodukcji filmowej i telewizyjnej, pozwalając łączyć wideo z grafiką, animacjami, tekstem i innymi elementami, oraz dodawać wizualne efekty specjalne. Otwarta budowa aplikacji pozwala projektować wtyczki rozszerzające jej funkcjonalność.

</doc>
<doc id="169902" url="https://pl.wikipedia.org/wiki?curid=169902" title="Nierówność Cauchy-Schwarza">
Nierówność Cauchy-Schwarza



</doc>
<doc id="169903" url="https://pl.wikipedia.org/wiki?curid=169903" title="Maria Hrabowska">
Maria Hrabowska

Maria Hrabowska (ur. 8 lutego 1936 w Poznaniu, zm. 14 lipca 2008 w Gdańsku) – prof. dr hab. n. med., patomorfolog, immunolog Akademii Medycznej w Gdańsku, członek NSZZ „Solidarność”, instruktorka Związku Harcerstwa Polskiego w stopniu harcmistrzyni, Przewodnicząca ZHP (1996–2001).
Medycyna.
Maria Hrabowska była kierownikiem Samodzielnej Pracowni Patomorfologii Klinicznej Instytutu Położnictwa i Chorób Kobiecych Akademii Medycznej w Gdańsku. 31 marca 1993 uzyskała tytuł profesora nauk medycznych.
Harcerstwo.
Maria Hrabowska urodziła się w rodzinie oficera Wojska Polskiego, który poległ we wrześniu 1939 roku. Po wojnie wraz z matką mieszkała w Gdyni. Wstąpiła do harcerstwa mając 11 lat.
W 1957 roku jako studentka Akademii Medycznej uczestniczyła w reaktywowanie harcerstwa w Gdańsku, prowadziła drużynę harcerek, działała w kręgu starszoharcerskim „Westerplatte”. W 1959 roku została podharcmistrzynią w kręgu akademickim Akademii Medycznej w Gdańsku. Była ostatnią komendantką Hufca Harcerek Gdańsk-Śródmieście, rozwiązanego w 1961 roku. Po wprowadzeniu w ZHP nowego systemu stopni i sprawności harcerskich według projektu Jacka Kuronia, zrywającego z tradycyjną metodyką harcerską, na prawie 20 lat zrezygnowała z działalności w harcerstwie i poświęciła się pracy naukowej.
W latach 1972–1975 Maria Hrabowska systematycznie odwiedzała chorego Józefa Grzesiaka „Czarnego”, była jego lekarzem.
Wróciła do harcerstwa w 1980 roku, wstępując do Kręgu im. Andrzeja Małkowskiego w Gdańsku, była zastępczynią komendanta kręgu. Działała w Kręgu Seniorów „Korzenie”, prowadziła szkolenia drużynowych, pomagała prowadzić obozy harcerskie. W 1982 roku została harcmistrzynią, a w 1990 roku przewodniczącą Naczelnego Sądu Harcerskiego. Z jej inicjatywy stworzono przy nim Harcerski Rejestr Represjonowanych. Współtworzyła program wychowania zdrowotnego w ZHP.
Od 1993 roku była wiceprzewodniczącą Związku Harcerstwa Polskiego, a po śmierci Stefana Mirowskiego, w latach 1996–2001, pełniła funkcję Przewodniczącej ZHP.
W wyborach parlamentarnych w 1993 roku kandydowała do Senatu z Komitetu Wyborczego „Służba Dziecku” w Gdańsku.
Była aktywnym członkiem NSZZ „Solidarność”. Zaangażowała się też w działalność Związku Legionistów Polskich, gdzie pełniła funkcję komendantki Okręgu Północnego. Współpracowała z Muzeum Czynu Niepodległościowego w Krakowie.
Pochowana na Cmentarzu Witomińskim w Gdyni (kwatera 55-32-34a).

</doc>
<doc id="169905" url="https://pl.wikipedia.org/wiki?curid=169905" title="Eikozanoidy">
Eikozanoidy

Eikozanoidy, ikozanoidy (gr. εἴκοσι, eikosi = dwadzieścia, czyli zawierające 20 atomów węgla) – grupa organicznych związków chemicznych będących produktami przemian niezbędnych nienasyconych kwasów tłuszczowych (NNKT):
Podział eikozanoidów:
Eikozanoidy wykazują znaczną aktywność i spełniają bardzo wiele istotnych metabolicznie funkcji. Są obecne w bardzo wielu różnego rodzaju tkankach. Ważnym szlakiem metabolicznym jest znajdujący się w fosfolipidach błon komórkowych kwas arachidonowy, który za pomocą fosfolipazy A2 jest uwalniany z fosfatydyloinozytolu. Kwas arachidonowy staje się substratem dla dwóch ważnych enzymów: cyklooksygenazy (COX) i 5'-lipooksygenazy. Cyklooksygenaza występuje w dwóch izoformach:
Produktem cyklooksygenazy jest prostaglandyna PGG przekształcana do PGH2, będąca macierzystym związkiem chemicznym, z którego powstają prostaglandyny, prostacykliny i tromboksany.

</doc>
<doc id="169906" url="https://pl.wikipedia.org/wiki?curid=169906" title="Chrząstkozrost">
Chrząstkozrost

Chrząstkozrost, połączenie chrzęstne () – połączenie ścisłe dwóch kości za pomocą tkanki chrzęstnej. U człowieka występuje m.in. między pierwszym żebrem a mostkiem, które połączone są chrząstką szklistą. Chrząstkozrostami włóknistymi są np. krążki międzykręgowe, chrząstki na podstawie czaszki, chrząstki między kośćmi łonowymi (w spojeniu łonowym).

</doc>
<doc id="169907" url="https://pl.wikipedia.org/wiki?curid=169907" title="Radwanice (powiat wrocławski)">
Radwanice (powiat wrocławski)

Radwanice – wieś w Polsce, położona w województwie dolnośląskim, w powiecie wrocławskim, w gminie Siechnice. 
W latach 1975–1998 miejscowość należała administracyjnie do województwa wrocławskiego. 
Liczba ludności: 3284 według stanu na 31 grudnia 2020 roku.
Położenie.
Miejscowość przylega do południowo-wschodniej granicy Wrocławia. Jest przecięta na dwie części drogą Wrocław – Oława o znacznym natężeniu ruchu. W 1997 r. Radwanice ucierpiały w czasie powodzi. Na północ od miejscowości rozciągają się tereny wodonośne Wrocławia.
Przez miejscowość przebiega droga krajowa DK94.
Nazwa.
Pierwsza wzmianka o miejscowości w formie "Radwentitz" pochodzi z 1338 roku. Nazwa była później notowana także w formach "Radwenticz", "Radewanawicz" (1353), "Radwanicz" (1382), "villa Radwanitz" (1579), "Radvanitz" (1651-52), "Rattwanitz" (1743), "Radwanitz" (1795), "(1338 Radwentitz u. Radewanawicz, 1360 Radwenticz) Radwanitz" (1845), "Radwancice", "Radwanitz" (1896), "Wasserborn" (1937), "Radwanitz", "Wasserborn" (1941). 
Nazwa wsi jest nazwą patronimiczną, wywodzącą się od nazwy osobowej "Radwan", pochodnej od imienia męskiego "Radowan", utworzoną przez dodanie przyrostka -"ice". Do języka niemieckiego została przejęta w formie "Radwanitz". Władze hitlerowskie zmieniły nazwę na "Wasserborn". Po II wojnie światowej ustalono polską nazwę "Radwanice", która została oficjalnie przyjęta 12 listopada 1946 roku.
Gospodarka.
Zlokalizowana była tu fabryka zapalniczek Unilight Polska Sp. z o.o.
Zabytki.
Do wojewódzkiego rejestru zabytków wpisany jest:

</doc>
<doc id="169908" url="https://pl.wikipedia.org/wiki?curid=169908" title="Polucja">
Polucja

Polucja, zmaza nocna – mimowolny wytrysk nasienia u mężczyzn podczas snu w fazie REM.
Po raz pierwszy może pojawić się u chłopców w okresie dojrzewania. Pierwsza polucja uznawana jest za objaw osiągnięcia dojrzałości płciowej. Polucje nie występują u wszystkich mężczyzn, a ich brak nie stanowi choroby. Częściej pojawia się u mężczyzn, którzy zachowują abstynencję płciową. Czasami polucji towarzyszą sny o treści erotycznej.
Częstotliwość polucji jest różna u różnych mężczyzn. 83% mężczyzn w USA miało kiedyś polucję. Przeciętna częstotliwość spada z wiekiem – z 0,36 raza w tygodniu u 15-latków do 0,18 raz na tydzień u 40-latków i z 0,23 u żonatych 19-latków do 0,15 u żonatych 50-latków. U niektórych ras polucje są częstsze, np. w Indonezji zdarzają się u 97% mężczyzn przed 24. rokiem życia.

</doc>
<doc id="169920" url="https://pl.wikipedia.org/wiki?curid=169920" title="Karpaty Centralne">
Karpaty Centralne



</doc>
<doc id="169923" url="https://pl.wikipedia.org/wiki?curid=169923" title="Zewnętrzne Karpaty Zachodnie">
Zewnętrzne Karpaty Zachodnie

Zewnętrzne Karpaty Zachodnie (513) – zachodnia część zewnętrznego łuku Karpat fliszowych, położona na terenie Polski, Słowacji, Czech i Austrii. Najwyższym szczytem jest Babia Góra (1725 m n.p.m.) w Beskidzie Żywieckim.
Charakterystyczny dla tej części Karpat jest pas zrównanego pogórza na zewnątrz łuku, który nie występuje w Zewnętrznych Karpatach Wschodnich.
Przedłużeniem Zewnętrznych Karpat Zachodnich są Zewnętrzne Karpaty Wschodnie.
Zewnętrzne Karpaty Zachodnie dzieli się na następujące jednostki:

</doc>
<doc id="169925" url="https://pl.wikipedia.org/wiki?curid=169925" title="Skansen Pastewnik">
Skansen Pastewnik

Pastewnik – muzeum, jedyny w Polsce żywy skansen, gromadzący zabytki architektury drewnianej z terenu Ziemi Przeworskiej. Znajduje się w Przeworsku, na lewym brzegu Mleczki, w pobliżu zespołu pałacowo-parkowego Lubomirskich tuż przy drodze międzynarodowej E40 w kierunku Rzeszowa.
Historia.
Istnienie tego unikatowego skansenu łączącego ochronę architektury drewnianej z funkcjami hotelarsko-gastronomicznymi jest efektem „przeworskiego zamysłu” skutecznego ratowania drewnianego budownictwa. Inicjatorem powstania Pastewnika był przeworski regionalista Stanisław Żuk. Wiele drewnianych budynków znajdujących się na terenie miasta i powiatu przeworskiego zostało uratowanych przed rozbiórką i przeniesionych w jedno miejsce. W założeniach skansen ma zostać utworzony na wzór typowego galicyjskiego miasteczka, z rynkiem pośrodku, oraz tradycyjnej galicyjskiej wsi. Dziś skansen – motel pełni funkcję hotelarską i gastronomiczną. Wielokrotnie otrzymywał tytuł Mistrza Campingu i Caravaningu.
Zbiory.
Zbiory skansenu obejmują następujące obiekty architektury drewnianej z XVII-XX wieku, przeniesione z terenu miasta i okolicy:

</doc>
<doc id="169928" url="https://pl.wikipedia.org/wiki?curid=169928" title="Dziób samolotu">
Dziób samolotu

Dziób samolotu – część kadłuba samolotu wysunięta najbardziej do przodu, tworząca aerodynamicznie wyprofilowany opływ dla strug powietrza. Jego kształt uwarunkowany jest przeznaczeniem samolotu, napędem samolotu i prawami aerodynamiki. Dziób samolotu najczęściej płynnie przechodzi w kadłub, a jego poszycie zewnętrzne w celach eksploatacyjnych jest otwieralne. 
W samolotach pasażerskich i transportowych w dziobie samolotu bardzo często umieszcza się anteny meteorologicznych stacji radiolokacyjnych i inne urządzenia awioniczne zaś w samolotach wojskowych (bojowych) antenę stacji radiolokacyjnej wraz ze stacją i inne urządzenia awioniczne. Na części zewnętrznej dziobu umieszcza się odbiorniki ciśnień i temperatury w postaci wysuniętej rurki, gromadzące informacje dla przyrządów pokładowych. W bojowych samolotach odrzutowych starszych generacji dziób stanowił centralnie umieszczony wlot powietrza.

</doc>
<doc id="169930" url="https://pl.wikipedia.org/wiki?curid=169930" title="Kaseta">
Kaseta



</doc>
<doc id="169934" url="https://pl.wikipedia.org/wiki?curid=169934" title="Tagmem">
Tagmem

Tagmem – najmniejsza, niepodzielna część zdania (na przykład podmiot, orzeczenie).
Termin ten został wprowadzony do syntaktyki przez Leonarda Bloomfielda.

</doc>
<doc id="169936" url="https://pl.wikipedia.org/wiki?curid=169936" title="Koncerty brandenburskie">
Koncerty brandenburskie

Koncerty brandenburskie (BWV 1046–1051) – zbiór sześciu koncertów barokowych skomponowanych przez Johanna Sebastiana Bacha, które ofiarował on margrabiemu Brandenburgii Christianowi Ludwigowi w 1721. Były skomponowane prawdopodobnie w latach 1718-1721. Stanowią przykład concerti grossi.
Historia powstania.
W 1721 Bach, prawdopodobnie znużony trzema latami małomiasteczkowej pracy w roli kapelmistrza, 24 marca ofiarował i zadedykował zbiór koncertów melomanowi, margrabiemu Brandenburgii Christianowi Ludwigowi. Zbiór ten skomponował prawdopodobnie już wcześniej w Köthen, jednakże dla margrabiego, miłośnika języka francuskiego, opatrzył go dodatkowo francuskim tytułem "Six Concerts avec plusieurs instruments". Bach liczył prawdopodobnie na posadę u margrabiego, jednakże tak się nie stało. Nieznana jest ani reakcja na te koncerty, ani ewentualne wynagrodzenie. Koncerty odnaleziono po śmierci margrabiego w skrzyni pełnej nut i sprzedano za 24 grosze. Odkryto je ponownie w XIX wieku w archiwum Brandenburgii.
Swoją obecną nazwę "Koncerty brandenburskie" zawdzięczają pierwszemu biografowi Bacha, Johannowi Nikolausowi Forkelowi, który w napisanej przez siebie biografii tak właśnie je nazwał w 1802.
Pod względem muzycznym koncerty te niewiele łączy. Tytuł wskazuje jedynie, że zostały, być może w sposób zamierzony, napisane na możliwie wiele różnych zespołów, o różnym składzie.
Poszczególne koncerty.
I Koncert brandenburski F-dur.
Tytuł w manuskrypcie Bacha: Concerto 1mo à 2 Corni di Caccia, 3 Hautb: è Bassono, Violino Piccolo concertato, 2 Violini, una Viola è Violoncello, col Basso Continuo.
Części:
I. (Allegro)
II. Adagio
III. Allegro
IV. Menuet: Trio I; Polonez (Polacca); Trio II
Obsada:
2 rogi da caccia, 3 oboje, fagot oraz skrzypce piccolo solo, oraz dwoje skrzypiec, altówka, wiolonczela i basso continuo.
Jest to jedyny koncert w tym zbiorze składający się nie z trzech, lecz z czterech części, który po pierwszych trzech częściach zamienia się w małą suitę. Ostatnia część to rozbudowana i relaksacyjna sekwencja, składająca się z menueta, którego czterokrotne powtórzenia przedzielone są przez trio lub poloneza. Wcześniejsza wersja tego koncertu zachowała się jako "Sinfonia BWV 1046a" (bez violino piccolo) i była wstępem do kantaty BWV 208.
Czas trwania: ok. 23 min.
II Koncert brandenburski F-dur.
Tytuł w manuskrypcie Bacha: Concerto 2do à 1 Tromba, 1 Flauto, 1 Hautbois, 1 Violino, concertati, è 2 Violini, 1 Viola è Violone in Ripieno col Violoncello è Basso per il Cembalo.
Części:
I. (Allegro)
II. Andante
III. Allegro assai
Obsada:
Concertino: trąbka clarino F, flet prosty altowy, obój i skrzypce.
Ripieno: 2 skrzypiec, altówka, violone i basso continuo.
Czas trwania: ok. 12 min.
III Koncert brandenburski G-dur.
Tytuł w manuskrypcie Bacha: Concerto 3zo a tre Violini, tre Viole, è tre Violoncelli col Basso per il Cembalo.
Części:
I. (Allegro)
II. Adagio
III. Allegro
Obsada:
3 skrzypiec, 3 altówki, 3 wiolonczele i basso continuo.
Drugą część tego koncertu stanowi jedynie jeden takt, wypełniony przez dwa akordy, które tworzą kadencję frygijską, stanowiących podstawę harmoniczną dla kadencji improwizowanej przez solistów. Czasami w trakcie wykonań ta część zastępowana jest drugą częścią "Sonaty na skrzypce i basso continuo G-dur , BWV. 1021", jako że zawiera ona w końcowych akordach identyczną kadencję frygijską.
Czas trwania: ok. 12 min.
IV Koncert brandenburski G-dur.
Tytuł w manuskrypcie Bacha: Concerto 4to à Violino Principale, due Fiauti d'Echo, due Violini, una Viola è Violone in Ripieno, Violoncello è Continuo.
Części:
I. (Allegro)
II. Andante
III. Presto
Obsada:
Concertino: skrzypce, 2 altowe flety proste;
Ripieno: 2 skrzypiec, altówka, violone i basso continuo.
We współczesnych wykonaniach flety proste są czasami zastępowane przez flety poprzeczne.
Czas trwania: ok. 17 min.
V Koncert brandenburski D-dur.
Tytuł w manuskrypcie Bacha: Concerto 5to à une Traversiere, une violino principale, une violino è una Viola in Ripieno, Violoncello, Violone è Cembalo Concertato.
Części:
I. Allegro
II. Affetuoso
III. Allegro
Obsada:
Concertino: flet, skrzypce, klawesyn;
Ripieno: skrzypce, altówka, wiolonczela, violone, (klawesyn wykonujący w odcinkach tutti partię basso continuo).
W partiach solowych Bach wykorzystuje popularny skład zespołu kameralnego: flet, skrzypce i klawesyn. Uważa się, że koncert ten został napisany w 1719, wkrótce po sprowadzeniu przez Bacha z Berlina nowego klawesynu dla zespołu w Köthen. Koncert ten jest predysponowany do ukazania piękna gry na klawesynie, szczególnie w długiej i ozdobnej solowej kadencji pierwszej części. Jest prawie pewne, że Bach, uważany za wielkiego wirtuoza w swoich czasach, był solistą w trakcie premierowego wykonania. Badacze widzą w tym dziele pierwszy koncert klawesynowy w historii muzyki, formę rozwiniętą później w dziełach Bacha, jak również w koncertach klawesynowych i fortepianowych jego syna, C.Ph.E. Bacha, koncertach fortepianowych Haydna, Mozarta, Beethovena i wielu innych twórców.
Koncert ten idzie w ślad za tradycją concerto grosso. Partia solowa skrzypiec jest poprowadzona wirtuozowsko. Część końcowa to znakomita fuga.
Czas trwania ok. 22 min
VI Koncert brandenburski B-dur.
Tytuł w manuskrypcie Bacha: Concerto 6to à due Viole da Braccio, due Viole da Gamba, Violoncello, Violone e Cembalo.
Części:
I. (Allegro)
II. Adagio ma non tanto
III. Allegro
Obsada: 2 viole da braccio, 2 viole da gamba, wiolonczela, violone, klawesyn.
W tym koncercie Bach przeciwstawia sobie dwa tria smyczkowe, różniące się nieco barwą. Koncert ten ze swoją ciemną barwą, pozbawioną dźwięku skrzypiec, przypomina wczesną muzykę konsortów.
Czas trwania: ok. 18 min.
Inne.
Koncerty brandenburskie, a zwłaszcza II, III, IV i V nie tracą na popularności i są często wykonywane i nagrywane. Główne orkiestry symfoniczne grywają je rzadziej niż w przeszłości, a stają się one domeną zespołów muzyki dawnej.
Wielokrotnie muzyka tę wykorzystywano w filmach i programach telewizyjnych. Urywek II Koncertu brandenburskiego został umieszczony w sondach kosmicznych Voyager na dysku Golden Record.

</doc>
<doc id="169941" url="https://pl.wikipedia.org/wiki?curid=169941" title="Flaga Papui-Nowej Gwinei">
Flaga Papui-Nowej Gwinei

Flaga Papui-Nowej Gwinei – została przyjęta 11 marca 1971, choć kraj posiada niepodległość dopiero od 1975. Autorką flagi jest Hareho Karike.
Opis.
Flaga podzielona jest po przekątnej na dwa trójkątne pola:
Barwy czerwona, czarna i żółta są tradycyjnymi barwami Papui-Nowej Gwinei.

</doc>
<doc id="169942" url="https://pl.wikipedia.org/wiki?curid=169942" title="Mahmud I">
Mahmud I

Mahmud I (ur. 2 sierpnia 1696, zm. 13 grudnia 1754) – sułtan Osmanów od roku 1730 aż do śmierci.
Doszedł do władzy w wyniku buntu janczarów. Prowadził wojny z Persją i Rosją (1736-1739), w 1740 zawarł traktat z Francją.

</doc>
<doc id="169945" url="https://pl.wikipedia.org/wiki?curid=169945" title="Okres dojrzewania">
Okres dojrzewania



</doc>
<doc id="169948" url="https://pl.wikipedia.org/wiki?curid=169948" title="Prentice Mulford">
Prentice Mulford

Prentice Mulford (ur. 5 kwietnia 1834 w Sag Harbour na Long Island koło Nowego Jorku, zm. 27 maja 1891), amerykański pisarz i filozof.
Zajmował się również żeglarstwem, poszukiwaniem złota, dziennikarstwem, połowem wielorybów. Przez pewien czas wydawał własną gazetę. Dwa lata spędził w Anglii, po powrocie zamieszkał w zbudowanej przez siebie chacie i własnym sumptem wydawał eseje. Mniej znany, zaliczany do grona nowożytnych humanistów samouk. Zmarł z niewiadomych przyczyn podczas podróży łódką do miejsca urodzenia.

</doc>
<doc id="169949" url="https://pl.wikipedia.org/wiki?curid=169949" title="Selim III">
Selim III

Selim III (ur. 24 grudnia 1761, zm. 28/29 lipca 1808) – sułtan z dynastii Osmanów, panujący w latach 1789-1807.
Życiorys.
Był synem sułtana Mustafy III, wstąpił na tron po śmierci stryja Abdulhamida I.
W wyniku wojny z koalicją austriacko-rosyjską na mocy pokoju z Austrią w Sistowej (1791) dokonał korektury granicznej nad Dunajem, a w Jassach (1792) zrzekł się na rzecz Katarzyny II obszaru między Bohem a Dniestrem. W związku z wojną z Rosją (1788-92) otrzymał pomoc finansową od sułtana Maroka.
W latach 1792-96 przy pomocy specjalistów, inżynierów i oficerów europejskich przystąpił do realizacji kompleksowej reformy administracji państwowej i reorganizacji armii, tzw. Nızam-ı Cedid; odebrał timary i ziamety lennikom niewypełniającym swych obowiązków, wprowadził nowe podatki, powołał kasę skarbową gromadzącą fundusze na finansowanie reform, utworzył organ kontrolny, tzw. Radę Dwunastu, powołał stałą służbę dyplomatyczną, zainicjował budowę regularnych sił zbrojnych opartych na wzorach europejskich, zreorganizował flotę, zmodernizował uzbrojenie, nakazał przebudowę umocnień w cieśninach czarnomorskich; jego posunięcia modernizacyjne spotkały się z opozycją rządców prowincji, janczarów, konserwatywnego duchowieństwa muzułmańskiego.
Zmagał się z licznymi buntami, m.in. wystąpieniem paszy Widynia Pasvanoglu, ruchem kyrdżały, a w swych afrykańskich posiadłościach z wahhabitami. W 1799 r. z inicjatywy Sauda wahhabici zawarli z Osmanami pokój, łamiąc zawarte w nim postanowienia; w 1802 r. wojska Sauda I Wielkiego najechały i splądrowały Karbalę, wraz z szyickim sanktuarium-meczetem Al-Husajna. Selim III nie zapobiegł zdobyciu przez wahhabitów Al-Hidżazu z Mekką i Medyną. W 1804 wydał paszy Egiptu Muhammadowi Alemu polecenie odzyskania świętych miast.
W okresie jego rządów w imperium osmańskim popularne stały się hasła rewolucyjne związane z wybuchem rewolucji francuskiej, które wpłynęły na radykalizację nastrojów burżuazji narodowości nietureckich i wzrost ich świadomości narodowej; sam Selim III opowiadał się przeciwko rewolucji, zachował jednak neutralność podczas wojny republiki francuskiej z koalicją. Sympatyzował z polskimi walkami niepodległościowymi, udzielił schronienia polskim uchodźcom, nie uznał zaborów. Po napoleońskiej agresji na Egipt i zajęciu przez Francuzów Wysp Jońskich, tradycyjny alians z Francją uległ osłabieniu, w 1800 r. Selim III przyjął wspólny z Rosją protektorat nad Republiką Siedmiu Wysp Jońskich; stosunki dyplomatyczne turecko-francuskie zostały przywrócone traktatem w Amiens (1802). Selim III odmówił udziału w III koalicji napoleońskiej.
Zmagał się z wystąpieniami narodowowyzwoleńczymi ludności słowiańskiej na Bałkanach (powstanie Jerzego Czarnego w Serbii, 1804-13); odwołując prorosyjsko nastawionych hospodarów Mołdawii i Wołoszczyzny, przyczynił się do wybuchu nowej wojny z Rosją (1807).
Odsunięty od władzy przez rebelię janczarską pod wodzą Şeyhülislam, która na tron wyniosła jego bratanka Mustafę IV, został z rozkazu bratanka zamordowany (uduszony), nie doczekawszy odsieczy wiernych mu oddziałów ajana z Ruszczuku, Mustafy Bayrakdara.

</doc>
<doc id="169950" url="https://pl.wikipedia.org/wiki?curid=169950" title="Bitwa u brodów na Erui">
Bitwa u brodów na Erui



</doc>
<doc id="169952" url="https://pl.wikipedia.org/wiki?curid=169952" title="Waśń Rodzinna">
Waśń Rodzinna



</doc>
<doc id="169953" url="https://pl.wikipedia.org/wiki?curid=169953" title="Wałęsizm">
Wałęsizm

Wałęsizmy lub wałęsaliki – specyficzne powiedzenia i zwroty językowe pochodzące z publicznych wypowiedzi Lecha Wałęsy lub jemu przypisywane. Wiele z nich przeniknęło na dłużej do języka polskiego i współczesnej polskiej kultury.
Wałęsizmy zazwyczaj zapadają w pamięć przez formę zbliżoną do gier słownych – często mają charakter oksymoronów (wyrażeń wewnętrznie sprzecznych), bądź nawiązują do innych form językowych (np. przysłów). Profesor Jerzy Bralczyk, odnosząc się do słów Lecha Wałęsy, określił ten sposób ekspresji słownej następująco:
Profesor Bralczyk mówił także:
Drugą przyczyną ich popularności jest niewątpliwie fakt, iż Lech Wałęsa jest postacią publiczną, która odegrała istotną rolę w czasie przełomowym dla państwa i narodu polskiego. Stąd z jego osobą i czynami wiąże się dla Polaków duży ładunek emocjonalny. Nadmierne stosowanie tego typu sposobu wysławiania się, bywa wymieniane jako jedna z przyczyn nieomal całkowitej klęski wyborczej Lecha Wałęsy w wyborach prezydenckich z 2000 – wynikało to nie tyle ze znużenia i niechęci społeczeństwa (były prezydent mówił tak zasadniczo od początku swojej kariery politycznej), ale z faktu iż metafory, porównania i słowne żarty zastępowały w coraz większym stopniu istotne treści lub argumenty, których w jego publicznych wystąpieniach zaczynało brakować.
Niektóre wypowiedzi Lecha Wałęsy zajmowały kilkukrotnie miejsca w plebiscycie „Srebrne Usta” organizowanym od 1992 przez Program Trzeci Polskiego Radia. W 1992 zajęły I miejsce, w 1993 – III miejsce, a w 1996 – II miejsce.
Użycie wałęsizmów.
Wiele wałęsizmów przeniknęło na stałe do języka polskiego i polskiej kultury. Wiele wypowiedzi Lecha Wałęsy stało się tytułami filmów, audycji lub piosenek; "Plusy dodatnie, plusy ujemne" to tytuł filmu dokumentalnego Grzegorza Brauna, programu publicystycznego nadawanego na kanale Tele5 i audycji radiowej Rafała Ziemkiewicza; "Za, a nawet przeciw" to tytuł audycji w radiowej Trójce, którą od 2002 do 2020 prowadził Kuba Strzyczkowski; zaś "Ani be, ani me, ani kukuryku" to tytuł piosenki Bohdana Smolenia.

</doc>
<doc id="169954" url="https://pl.wikipedia.org/wiki?curid=169954" title="Kryształ Annúminas">
Kryształ Annúminas



</doc>
<doc id="169957" url="https://pl.wikipedia.org/wiki?curid=169957" title="Kolumna McPhersona">
Kolumna McPhersona



</doc>
<doc id="169958" url="https://pl.wikipedia.org/wiki?curid=169958" title="Janosch">
Janosch

Janosch, właśc. Horst Eckert (ur. 11 marca 1931 w Zabrzu) – urodzony na Górnym Śląsku pisarz niemieckojęzyczny, autor literatury dziecięcej.
Janosch jest autorem ponad 300 książek dla dzieci. Książką, która dała początek całemu cyklowi pozycji dla dzieci, była "Ach, jak cudowna jest Panama" (niem. "Oh, wie schön ist Panama"). Bohaterami cyklu są Miś i Tygrysek. Cykl obejmuje ponad 120 pozycji (według innych źródeł 160), które przetłumaczono na ponad 30 języków, a szereg z nich wydano też w języku polskim. Autor jest uzdolnionym grafikiem, sam ilustruje swoje opowiadania, a stworzone przez niego wizerunki wykorzystano przy tworzeniu filmów animowanych oraz ozdabianiu ubrań dla dzieci.
Życie i twórczość.
Urodził się na Zaborzu-Porembie, dzielnicy Zabrza w 1931. Jego ojciec "Johann" był hutnikiem. Matka "Hildegard", z domu Glodny, była osobą bardzo religijną. Ze względu na alkoholowe skłonności ojca duży udział w jego wychowaniu mają dziadkowie. W 1944 w wieku 13 lat Janosch zaczął pracę w fabryce jako ślusarz. 1 czerwca 1945 razem z rodzicami został wysiedlony do Niemiec i zamieszkał w Oldenburgu, gdzie podjął pracę w fabryce tekstylnej oraz naukę w szkole zakładowej. Od 1953 roku mieszkał w Monachium. Tutaj podjął naukę malarstwa, którą po paru semestrach przerwał.
Janosch, piszący w języku niemieckim, mówi o sobie : „Czuję się Ślązakiem, to moja narodowość, to moja religia”. Stwierdził też w wywiadzie dla katowickiej Gazety Wyborczej: 
W 1970 wydał książkę "Cholonek, czyli dobry Pan Bóg z gliny" (niem. "Cholonek oder Der liebe Gott aus Leh", polskie tłumaczenie z przedmową Wilhelma Szewczyka 1975) – przejmującą plebejską historię o losach mieszkańców Górnego Śląska od lat 30. do 50. XX wieku. Powieść w 2004 r. została przeniesiona na deski sceniczne przez Teatr Korez z Katowic.
Pseudonim Janosch powstał (jak mówi anegdota), kiedy skierował do druku swoje pierwsze opowiadanie "Historia konia Wałka" (1960) i podpisał je „Janusz”, co niemiecki zecer „poprawił” na Janosch.
Obecnie Janosch – Horst Eckert od lat mieszka w San Miguel na Teneryfie. W 1946 roku tzw. „komisja weryfikacyjna” przyznała rodzinie Eckertów obywatelstwo polskie.
Wyróżnienia i spuścizna.
Za swoją twórczość wielokrotnie nagradzany, w tym Federalnym Krzyżem Zasługi oraz Nagrodą Górnośląską, przyznawaną przez śląskie ziomkostwo.
Od 2005 r. katowicka redakcja Gazety Wyborczej przyznaje nagrodę Cegły Janoscha Ślązakom, którzy rozsławiają region. Wyróżnieni w nagrodę otrzymują prawdziwe cegły wykute ze ścian familoka w Zabrzu, w którym Janosch przyszedł na świat. Cegły wydobył jeden z dziennikarzy Wyborczej, tuż przed rozbiórką budynku.
W 2015 r. ukazała się książka autorstwa Angeli Bajorek pt. "Heretyk z familoka. Biografia Janoscha", opisująca życie pisarza.
Kontrowersje.
Premier Bawarii Edmund Stoiber nazwał Janoscha "fałszywym prorokiem" po tym, jak "Der Spiegel" opublikował rysunek pisarza, przedstawiający księdza, który podczas chrztu wbijał dziecku krzyżyk młotkiem.
Podczas pobytu w Zabrzu na początku lat 90. Janosch podarował miejskiemu teatrowi swoją sztukę pt: „Powrót do Uskow” – o wydźwięku antyklerykalnym i atakującą papieża Jana Pawła II. Jeden z zabrzańskich prezydentów nieświadomy treści przekazał ją do tłumaczenia jednemu z miejskich proboszczów. Wybuchł skandal, sztuki nie wystawiono.

</doc>
<doc id="169962" url="https://pl.wikipedia.org/wiki?curid=169962" title="Kanut Lavard">
Kanut Lavard

Kanut Lavard, duń. "Knud Erikssen Lavard" (ur. 12 marca 1096 w Roskilde, zm. 7 stycznia 1131 w lesie Haraldstedu koło Ringsted) – książę duński, książę jutlandzki (Szlezwiku), mąż Ingeborgi Nowogrodzkiej, męczennik za sprawiedliwość, święty Kościoła katolickiego.
Życie i śmierć.
Był drugim, według starszeństwa, synem duńskiego króla Eryka I zwanego "Zawsze Dobry", bratankiem króla Kanuta IV Świętego, wychowanego na dworze saksońskim. Przez lata zaangażowany był w walkę z wikingami. Wspierał działalność misyjną św. Wicelina. W 1129 otrzymał od cesarza Lotara III tytuł króla Wendów i Obodrytów po tym, jak synowie księcia Henryka Gotszalkowica zginęli w bratobójczych walkach. Jednak jego panowanie nad Obodrytami było ograniczone do ziemi wagryjskiej, gdyż na pozostałej części Połabia przewodził Przybysław. Król Danii Niels Stary (brat Eryka I Zawsze Dobrego) widział w nim konkurenta do duńskiego tronu dla swojego syna Magnusa Nilssena Silnego ("Magnus den Stærke") i zorganizował jego zabójstwo.
Kanut został zamordowany w styczniu 1131 przez swoich kuzynów Magnusa Silnego i Henryka Skadelaara w zasadzce zorganizowanej w lasach Haraldstedu koło Ringsted na Zelandii. Morderstwo to spowodowało wieloletnią wojnę domową między Nielsem i Magnusem z jednej strony a Erykiem Pamiętnym (bratem Kanuta) z drugiej. Osiem dni po śmierci Kanuta na świat przyszedł jego jedyny syn z małżeństwa z Ingeborgą Nowogrodzką, księżniczką Rusi Kijowskiej, przyszły król Danii Waldemar I Wielki. Dzięki staraniom Waldemara, Kanuta uznano za męczennika za sprawiedliwość i w 1169 jego kult został zaaprobowany przez papieża Aleksandra III.
Kult.
Wspomnienie liturgiczne św. Kanuta obchodzone jest w dzienną pamiątkę śmierci oraz 25 lipca w Danii, w dzień przeniesienia relikwii.
Relikwie św. Kanuta zostały uroczyście złożone w benedyktyńskim kościele w Ringsted 25 lipca 1170. Uroczystość ta połączona była z pierwszą duńską koronacją, siedmioletniego wówczas syna Waldemara, Kanuta VI. Kościół ten stał się ośrodkiem czci jednego z najpopularniejszych świętych duńskich. Za sprawą cystersów kult ten dotarł do państw sąsiadujących w tym i na Pomorze.
W ikonografii św. Kanut przedstawiany jest jako rycerz z girlandą, kopią i cyborium, czasem również jadąc konno w pełnej zbroi.

</doc>
<doc id="169966" url="https://pl.wikipedia.org/wiki?curid=169966" title="Gloster Gladiator">
Gloster Gladiator

Gloster Gladiator – brytyjski samolot myśliwski, zbudowany w 1934 roku w wytwórni Gloster Aircraft Company.
Historia.
Na początku lat trzydziestych w brytyjskiej wytwórni lotniczej Gloster zaprojektowano samolot myśliwski w układzie dwupłata, będącego wersją rozwojową produkowanego przez tę wytwórnię samolotu Gloster Gauntlet. Prototyp nowego samolotu oznaczono jako S.S.37, zbudowano we wrześniu 1934 roku i został oblatany w tym samym miesiącu. Prototyp miał zwartą i starannie wykonaną pod względem aerodynamicznym sylwetkę i był napędzany silnikiem gwiazdowym Bristol Mercury VIS o mocy 645 KM. Podczas lotów próbnych samolot osiągnął prędkość ok. 350 km/h oraz charakteryzował się bardzo dobrą zwrotnością. Jego uzbrojenie składało się z 4 karabinów maszynowych kal. 7,7 mm.
Brytyjskie ministerstwo lotnictwa zaleciło wytwórni, po lotach próbnych, zastosowanie do napędu samolotu silnika o większej mocy w celu zwiększenia jego osiągów. W wytwórni zdecydowano się na silnik gwiazdowy Bristol Mercury IX z dwułopatowym śmigłem drewnianym. Prototyp z takim silnikiem został oblatany w dniu 3 kwietnia 1935 roku, po czym samolot oznaczony jako Gloster Gladiator Mk I i skierowano do produkcji seryjnej. W drugiej połowie 1937 roku zaczęto w samolocie stosować metalowe, trójłopatowe śmigła. Ogółem wyprodukowano 231 sztuk wersji Mk I.
W 1938 roku rozpoczęto kolejną wersję samolotu Gloster Gladiator Mk II, które różniły się od poprzedniej wersji zastosowaniem silnika gwiazdowego Bristol Mercury VIIIA o mocy 830 KM. Produkcja wersji Mk II wyniosła 311 sztuk.
W 1938 roku, z uwagi na opóźnienia programu myśliwca Fairey Fulmar, brytyjska marynarka wojenna zamówiła 60 samolotów w wersji myśliwca pokładowego Sea Gladiator ("Morski Gladiator"). Zmiany polegały na wyposażeniu samolotu dodatkowo w hak do lądowania oraz nadmuchiwaną łódkę ratunkową ("dinghy"). Ponadto, 38 samolotów zostało wypożyczonych od RAF. 22 z nich zostało później przystosowane do bazowania na lotniskowcach i zatrzymane przez marynarkę.
Wersje produkowanych seryjnie samolotów Gloster Gladiator:
Produkcję seryjną samolotów Gloster Gladiator zakończono w kwietniu 1940 roku. Ogółem w latach 1935–1940 zbudowano 786 samolotów Gloster Gladiator we wszystkich wersjach.
Użycie w lotnictwie.
Pierwsze samoloty Gloster Gladiator Mk I przekazano do 72 dywizjonu RAF w dniu 22 lutego 1937 roku, a potem sukcesywnie do następnych dywizjonów RAF. W 1937 roku wyposażono w te samoloty osiem dywizjonów myśliwskich RAF, w 1938 dalszych osiem, a w 1939 roku – 14, łącznie wyposażono w samoloty Gloster Gladiator 30 dywizjonów RAF.
Po wybuchu II wojny światowej dwa dywizjony RAF 607 i 615 w kwietniu 1940 roku wysłano do Francji, dywizjon 263 walczył z samolotami Luftwaffe w Norwegii, a dywizjony 33, 80, 94 i 112 walczyły z lotnictwem włoskim w Afryce Północnej oraz na Bliskim Wschodzie. Z pozostałych dywizjonów stacjonujących w Wielkiej Brytanii tylko jeden 247 dywizjon myśliwski wziął udział w bitwie o Anglię, broniąc stoczni w Plymouth.
Największy rozgłos w trakcie wojny uzyskały trzy myśliwce Gloster Sea Gladiator, których piloci skutecznie bronili Malty przed nalotami włoskich bombowców w dniach 16–28 czerwca 1940 roku. Jest to wersja rozpowszechniana przez ówczesną prasę „ku pokrzepieniu serc” Brytyjczyków, w związku z przystąpieniem Włoch do wojny po stronie „osi”. W rzeczywistości samolotów i pilotów było znacznie więcej, ale jednocześnie w powietrzu znajdowała się zawsze tylko ich trójka. To utwierdzało postronnych obserwatorów, iż Malty broni i to z sukcesem, tylko trzech pilotów. Trzy z samolotów nosiły imiona cnót chrześcijańskich: "Faith" (Wiara, zachowany w Narodowym Muzeum Wojny w Valletcie), "Hope" (Nadzieja, zniszczony podczas nalotu na lotnisko w maju 1940 r.) i "Charity" (Miłość; zestrzelony 31 lipca 1940 r.).
Pod koniec 1940 roku samoloty Gloster Gladiator jako przestarzałe zostały wycofane do szkolenia i służby pomocniczej. 
Oprócz Wielkiej Brytanii samoloty Gloster Gladiator używany były także w lotnictwie krajów takich jak: Australia, Południowa Afryka, Chiny (36 sztuk), Belgia (ponad 22 sztuki), Egipt (45 sztuk), Irlandia (4 sztuki), Finlandia (30 sztuk), Niemcy (12 sztuk), Grecja (25 sztuk), Irak (9 sztuk), Łotwa (26 sztuk), Litwa (14 sztuk), Norwegia (12 sztuk), Portugalia (15 sztuk), Szwecja (55 sztuk + 18 licencyjnych J 8A), a także Związek Radziecki (40 sztuk – były to samoloty przejęte po zajęciu Łotwy i Litwy).
W lotnictwie polskim samoloty nie były używane, choć kilku pilotów polskich m.in. ppłk pil. Jan Biały jako oficer łącznikowy przy 25 Grupie Lotniczej dysponował w 1942 roku trzema samolotami Gloster Gladiator jako samolotami dyspozycyjnymi.
Samoloty Gloster Gladiator używane były do 1949 roku, jako ostatnie wycofało je lotnictwo Iraku.
Opis konstrukcji.
Samolot Gloster Gladiator Mk I był jednomiejscowym samolotem myśliwskim w układzie dwupłata o konstrukcji metalowej. Podwozie klasyczne – stałe. Napęd – 1 silnik gwiazdowy, śmigło trójłopatowe, metalowe.

</doc>
<doc id="169967" url="https://pl.wikipedia.org/wiki?curid=169967" title="Traktat koncesyjny między USA i Japonią">
Traktat koncesyjny między USA i Japonią



</doc>
<doc id="169968" url="https://pl.wikipedia.org/wiki?curid=169968" title="Ferdynand I Habsburg (cesarz austriacki)">
Ferdynand I Habsburg (cesarz austriacki)

Ferdynand I Habsburg-Lotaryński zwany Dobrotliwym () (ur. 19 kwietnia 1793, zm. 29 czerwca 1875) – cesarz austriacki w latach 1835-1848, król Węgier 1830-1845 (jako Ferdynand V; koregent do 1835). W czasie jego panowania przeprowadzono uwłaszczenie chłopów i zniesiono pańszczyznę.
Życiorys.
Ferdynand, syn Franciszka Habsburga i Marii Teresy Burbon, urodził się 19 kwietnia 1793 roku. Cudem przeżył poród. Został utrzymany przy życiu dzięki wielkiemu wysiłkowi pielęgniarek i lekarzy. Cierpiał na epilepsję, krzywicę i wodogłowie. Z powodu choroby nigdy nie przeszedł zwyczajowego procesu edukacji. Późno nauczył się chodzić, jego zachowanie budziło niepokój wychowawców. Uczył się niewiele: czytania i pisania, jazdy konnej, tańca, szermierki, ponadto brał lekcje gry na fortepianie. Jego ulubionymi dziedzinami były botanika, heraldyka i nauki technologiczne. Miał talent do rysunku.
W 1830 koronowany na króla Węgier jako Ferdynand V. Koronacja miała miejsce jeszcze za życia jego ojca cesarza Franciszka, na co wyraził zgodę Sejm węgierski (na żądanie rządu austriackiego). W 1835 przejął po ojcu koronę Cesarstwa Austriackiego, Królestwa Lombardii i Wenecji oraz Królestwa Czeskiego. Był ostatnim koronowanym królem Czech (7 września 1836). Z powodu upośledzenia umysłowego i epilepsji cesarz nie był sam w stanie rządzić swoim imperium. Ferdynand I nie został jednak ubezwłasnowolniony i oficjalnie sprawował rządy. Teatr odgrywany przez dwór miał, zgodnie z intencją Franciszka I, zapobiec utracie wiary w dynastię przez poddanych. Sprawami państwowymi kierowała rada regencyjna (niem. "Geheime Staatskonferenz" – Tajna Konferencja Państwowa) którą powołano aby upośledzony umysłowo cesarz nie mógł sprawować władzy monarchy absolutnego, wynikającej z zasad legalizmu. Główną rolę odgrywali w niej: arcyksiążę Ludwik Habsburg (stryj Ferdynanda), książę Klemens Lothar von Metternich, hrabia Franz Anton von Kolovrat-Libštejnský. Do 1842 roku w radzie zasiadał także stroniący od polityki młodszy brat cesarza, arcyksiążę Franciszek Karol Habsburg (którego syn Franciszek Józef miał potem, w wyniku rewolucji, objąć tron). Cesarz Ferdynand nie lubił Metternicha, jednak ufał mu w kwestiach politycznych i popierał większość jego działań, łącznie ze stanowczym tłumieniem buntów.
Ożeniony z Marią Anną, córką króla Sardynii Wiktora Emanuela I.
W obliczu wybuchu Wiosny Ludów (1848) Ferdynand w marcu usunął Metternicha ze stanowiska, a 25 kwietnia zgodził się na nadanie konstytucji. W maju, w obawie przed agresją ludu wiedeńskiego, cesarz wraz z dworem wyjechał do Innsbrucku. Po powrocie, za namową swojego nowego premiera księcia Felixa Schwarzenberga oraz cesarzowej Marii Anny Ferdynand I abdykował 2 grudnia na rzecz swojego bratanka Franciszka Józefa I i opuścił Wiedeń. Resztę życia spędził w Pradze, mieszkając w tamtejszym zamku królewskim. Zmarł w zapomnieniu. Został pochowany w Krypcie Cesarskiej w kościele Kapucynów w Wiedniu. 
Nie pozostawił potomków.
Pełna tytulatura.
"Ferdynand I, z Bożej łaski cesarz Austrii, król Węgier i Czech, piąty tego imienia, król Lombardii i Wenecji, Dalmacji, Chorwacji, Slawonii, Illyrii, Galicji i Lodomerii, król Jerozolimy, etc. arcyksiążę Austrii, wielki książę Toskanii, książę Lotaryngii, Styrii, Karyntii i Karnioli, wielki książę Siedmiogrodu, margrabia Moraw, książę Górnego i Dolnego Śląska, Modeny, Parmy, Piacenzy i Guastalli, Oświęcimia, Zatora, Cieszyna, Friuli, Raguzy i Zadaru, uksiążęcony hrabia Habsburga, Tyrolu, Kyburga, Gorycji i Gradiszki, margrabia Górnych i Dolnych Łużyc oraz Istrii, hrabia Hohenems, Feldkirch, Bregentz, Sonnenbergu, etc. pan Triestu, Cattaro i Marchii Wendyjskiej, etc. prezydent Związku Niemieckiego, etc. etc."

</doc>
<doc id="169974" url="https://pl.wikipedia.org/wiki?curid=169974" title="Gleby niestrefowe">
Gleby niestrefowe

Gleby niestrefowe (gleby astrefowe, gleby azonalne) to gleby niemające dobrze wykształconego profilu, a także gleby w których dominującym czynnikiem glebotwórczym jest działalność człowieka.
Jest to pojęcie z zakresu geografii gleb i odnosi się do stworzonego przez prof. Nikołaja N. Sibircewa podziału gleb na gleby strefowe (charakterystyczne dla określonych stref glebowo-klimatycznych), gleby intrastrefowe (słone, hydrogeniczne, węglanowe) oraz gleby niestrefowe (gleby inicjalne, gleby słabo ukształtowane i gleby aluwialne). Te ostatnie były również dawniej nazywane glebami pozastrefowymi (już nie uwzględniając w nich gleb aluwialnych), lecz współcześnie pojęciu gleby pozastrefowe przypisuje się inne znaczenie.
Do gleb niestrefowych zalicza się: 
Generalnie nie wyróżnia się prawidłowości w rozmieszczeniu tych gleb na kuli ziemskiej lecz w pewnych obszarach, takich jak obszary górskie i obszary mocno rozwinięte gospodarczo, są one szczególnie częste. Uważa się, że po likwidacji przeszkód utrudniających naturalne procesy glebotwórcze (erozji, działalności człowieka) gleby azonalne z czasem rozwinęły by się do gleb strefowych lub śródstrefowych.

</doc>
<doc id="169976" url="https://pl.wikipedia.org/wiki?curid=169976" title="Morze otwarte (geografia)">
Morze otwarte (geografia)

Morze otwarte – morze szeroko połączone z oceanem, może być oddzielone od niego podmorskim progiem. Przykładem morza otwartego jest Morze Arabskie.
W niektórych ujęciach morza tego typu klasyfikowane są jako morza przybrzeżne.

</doc>
<doc id="169981" url="https://pl.wikipedia.org/wiki?curid=169981" title="Gleby śródstrefowe">
Gleby śródstrefowe

Gleby śródstrefowe (intrazonalne) gleby zajmujące małe obszary w danej strefie, powstają pod wpływem specyficznej skały macierzystej lub specyficznych warunków wodnych panujących na danym obszarze. Do gleb śródstrefowych zaliczamy: mady rzeczne, marsze, gleby torfowe, czarne ziemie, rędziny, terra rossa, tufy wulkaniczne, sołonczaki.

</doc>
<doc id="169982" url="https://pl.wikipedia.org/wiki?curid=169982" title="Mulford">
Mulford

Mulford – jednostka osadnicza w Stanach Zjednoczonych, w stanie Kolorado, w hrabstwie Garfield.

</doc>
<doc id="169990" url="https://pl.wikipedia.org/wiki?curid=169990" title="Syndrom myślenia grupowego">
Syndrom myślenia grupowego



</doc>
<doc id="169992" url="https://pl.wikipedia.org/wiki?curid=169992" title="Mezopauza">
Mezopauza

Mezopauza to cienka izotermiczna warstwa atmosfery ziemskiej, znajdująca się na wysokości 80–90 km i oddzielająca mezosferę od leżącej wyżej termosfery. W mezopauzie temperatura powietrza wynosi około −100 °C, a ciśnienie około 0,1 hPa. Mezopauza jest związana z występowaniem zórz polarnych w wyższych szerokościach geograficznych.

</doc>
<doc id="169994" url="https://pl.wikipedia.org/wiki?curid=169994" title="Związek Młodzieży Polskiej">
Związek Młodzieży Polskiej

Związek Młodzieży Polskiej (ZMP) – młodzieżowa organizacja ideowo-polityczna, działająca w Polsce w latach 1948–1957 i wzorowana na radzieckim Komsomole. Powołana została przez rządzących krajem komunistów do realizowania polityki ich partii wobec młodzieży, służyła indoktrynacji młodych, kształceniu nowych kadr dla władzy oraz pomocy w przebudowie społeczeństwa na modłę komunistyczną. Stanowiła jeden z symboli polskiego stalinizmu.
Powstanie.
Związek Młodzieży Polskiej utworzony został 21 lipca 1948, podczas Kongresu Jedności Młodzieży we Wrocławiu. Powstał w wyniku rozpoczętej kilka miesięcy wcześniej systematycznej likwidacji wcześniej działających, cieszących się dotąd częściową autonomią i samodzielnością organizacji: Organizacja Młodzieży Towarzystwa Uniwersytetu Robotniczego, Związek Młodzieży Demokratycznej, Związek Młodzieży Wiejskiej RP „Wici”, Związek Walki Młodych, które następnie były wcielane do Centralnego Komitetu Jedności Organizacji Młodzieżowych – tymczasowej struktury, na bazie której utworzono później ZMP. Połączenie owo było skutkiem administracyjnej presji władz komunistycznych (wspieranych szykanami funkcjonariuszy MO i MBP), które dążyły do utworzenia jednej, centralnie sterowanej i bezpośrednio im podporządkowanej organizacji młodzieżowej. W 1950 roku wcielono do ZMP Związek Akademickiej Młodzieży Polskiej (już wcześniej de facto wykonujący działania ZMP). W 1951 r. przy ZMP utworzono Organizację Harcerską, zbudowaną na gruzach zlikwidowanego przez komunistów Związku Harcerstwa Polskiego. Powstanie ZMP i afiliowanie przy niej „koncesjonowanego” harcerstwa oznaczało definitywną likwidację pluralizmu ideologicznego i organizacyjnego polskiego ruchu młodzieżowego.
Podstawy programowe.
ZMP był polskim odpowiednikiem sowieckiego Komsomołu. Organizacja ideowo, politycznie i organizacyjnie podporządkowana była PPR, następnie PZPR. Działając w pełni pod kierownictwem partii rządzącej, stała się tubą propagandy komunistycznej wśród młodzieży oraz narzędziem jej ideologicznej indoktrynacji. ZMP propagował wszystkie hasła stalinowskiej przebudowy świata: rozbudowę przemysłu, kolektywizację wsi, współzawodnictwo pracy. Realizował działania na rzecz upolitycznienia oświaty i wychowania. ZMP miało kształtować „nowego człowieka”, który przyjąłby zasady ideologii leninizmu i popierał bezkrytycznie politykę partii komunistycznej. Człowiek ten miał odrzucić dotychczasową kulturę, tradycję i religię oraz propagować światopogląd materialistyczny.
Działalność.
Działalność ZMP cechowało wspieranie bieżących działań rządzących i propagowanie ich idei, oparta zaś była na bezwzględnym podporządkowaniu aparatowi partyjno-państwowego. Zetempowcy wyróżniali się szczególnie podczas masowych imprez, maszerując – lub pracując – w organizacyjnych strojach: zielonej koszuli i czerwonym krawacie. Organizowali też pogadanki polityczne dla młodzieży, uczestniczyli w akcjach propagandowych władz. Uczestniczyli w wielkich budowach socjalizmu, wielkich kampaniach społeczno-gospodarczych, czy promowaniu „współzawodnictwa pracy”.
Oprócz wspierania akcji propagandowych komunistów, aktywiści ZMP wspierali także realne działania władz. Specjalnie „brygady” złożone z aktywistów organizacji dokonywały np. wizyt (faktycznych napadów) na uznawane za „kułackie” gospodarstwa rolne, aby egzekwować dostarczanie przez nich kontyngentów – obowiązkowych dostaw produktów rolnych na rzecz państwa. W poszukiwaniu domniemanego ukrytego zboża, dokonywali samozwańczych rewizji, często niszcząc przy tym wyposażenie rewidowanych budynków i – jak wykazywały nawet postępowania z drugiej połowy lat pięćdziesiątych – dokonując kradzieży. Brali także aktywny udział w kolektywizacji rolnictwa, nie tylko wspierając akcję propagandowo, ale i nierzadko wywierając przymus fizyczny na rolnikach odmawiających przystąpienia do spółdzielni. Działania te popierały jawnie lub po cichu władze, mając w młodych aktywistach „darmową siłę roboczą”, realizującą założenia ich polityki.
Innym przejawem działalności ZMP było wskazywanie władzom osób uznawanych za, z różnych względów, wrogie dla ustroju. Przejawiało się to zarówno w składaniu przedstawicielom władz donosów, jak i w oficjalnym piętnowaniu takich osób. Przykładem drugiego z działań były tzw. tablice bumelantów (wywieszane zwłaszcza na uczelniach wyższych), na których wypisywano nazwiska osób „nieprawidłowo” spędzających czas wolny. Aktywiści ZMP kontrolowali mieszkania prywatne, akademiki, czy miejsca zabaw młodych ludzi. Piętnowali np. tańczenie zachodnich tańców, grę w karty i inne przejawy masowej kultury zachodniej, czy wypowiadanie opinii nieprzychylnych ustrojowi. Zetempeowcom przypisano też zadanie „oświecania” własnych rodziców, jeśli ci mieliby wykazywać niezrozumienie dla ustroju, bądź bieżącej sytuacji społeczno-politycznej.
ZMP przypisano także zadanie pomocy w przebudowaniu szkolnictwa w duchu komunistycznym. W tym celu jego aktywiści zasiadali w radach pedagogicznych i uczelnianych (zwanych w stalinizmie „naradami produkcyjnymi”), uzyskali także inne formalne i nieformalne wpływy. Ich zadaniem było denuncjowanie nauczycieli i wykładowców, którzy wygłaszaliby „reakcyjne” poglądy, czy też w niedostateczny sposób wypełnialiby wykładany przedmiot oficjalnie przypisanymi założeniami ideologicznymi. Ich decyzje często mogły zaważyć o zwolnieniu nauczyciela ze szkoły, nieprzyjęciu kandydata na studia, czy też niewszczęciu przewodu doktorskiego młodego naukowca. Szczególnie silnie zjawisko to występowało w szkołach, gdzie w zwalczaniu nauczycieli niepopierających polityki i ideologii komunistów brali udział aktywiści ZMP z tzw. Brygad Lekkiej Kawalerii.
Radykalizm działań ZMP obejmował przede wszystkim przełom lat czterdziestych i pięćdziesiątych, gdy komuniści ugruntowywali swoje wpływy w społeczeństwie i dążyli do wyeliminowania z przestrzeni publicznej osób wyrażających odmienne poglądy. Wraz ze stabilizacją władz, komuniści wygasili „rewolucyjny” zapał aktywistów. Przywrócono autorytet tradycyjnych struktur, zaś działaczom ZMP nakazano wykonywanie zlecanych przez osoby starsze działań zmierzających do budowy socjalizmu. Przejawem tego było nowe hasło ZMP dla szkolnictwa, który odtąd miał wspierać nauczycieli. Na lokalne jednostki ZMP nakładano coraz więcej zadań i postulatów, które – mimo obszernej sprawozdawczości – często nie były faktycznie wykonywane i z czasem doprowadziły do obumarcia organizacji.
Problem masowego członkostwa w ZMP.
Związek Młodzieży Polskiej był organizacją masową. W szczytowym momencie należało do niego ok. 2 mln członków, czyli prawie 40% mieszkających w Polsce młodych ludzi – mimo że do organizacji nie przyjmowano osób z rodzin i grup społecznych uznanych za wrogie politycznie. W rzeczywistości jednak znaczna część, o ile nie większość, członków nie znalazła się w organizacji dobrowolnie. Młodzież często zmuszano do wstępowania do ZMP różnymi oficjalnymi i nieoficjalnymi środkami nacisku – również poprzez faktyczną dyskryminację osób, które odmówiły przynależności do ZMP. Proces zmuszania realizowano zwłaszcza w szkołach, co w najskrajniejszych przypadkach wiązało się z wydaniem przez nauczyciela prowadzącego zajęcia polecenia wypełnienia deklaracji członkowskiej wszystkim obecnym w klasie. Niejednokrotnie też młodym sugerowano utrudnienia w dalszym życiu, jakie może przynieść niewstąpienie do organizacji. Brak przynależności do ZMP mógł np. uniemożliwić zainteresowanym osobom podjęcie wyższych studiów, czy osiągnięcie określonej pozycji zawodowej. Wiele osób wstępowało też do ZMP w celach koniunkturalnych, tzn. dla budowania poprzez organizację własnej kariery.
Wiązało się to z tym, że w najbardziej spektakularnych działaniach ZMP uczestniczyła tylko stosunkowo wąska grupa aktywistów. Zaangażowanie pozostałych ograniczało się co najwyżej do udziału w oficjalnych uroczystościach i zebraniach, na których przyjmowali przeważnie bierną postawę i które z czasem stawały się wyłącznie aktami formalnymi. Powszechnym zjawiskiem było oddzielenie sfery oficjalnej od prywatnej, w której większość członków ZMP nie przestrzegała norm promowanych przez organizację. Przejawem tego było, wykazywane w wewnętrznej korespondencji przez zarząd organizacji, masowe uczestnictwo szeregowych członków w praktykach religijnych, czy też inicjatywach podejmowanych przez duchowieństwo. Członkowie ZMP stanowili też znaczny odsetek osób zatrzymywanych w czasie rozbijania przez władze konspiracyjnych grup młodzieżowych – w latach 1949–1955 wskaźnik ten wynosił od 29% do aż 60%.
Z przeprowadzonych przez Stefana Nowaka badań socjologicznych (1958, 1961) wynikało, że tylko 10% ankietowanych studentów-członków dawnego ZMP wybrało organizację ze względu na własne poglądy polityczne. Dalsze 18% podało chęć prowadzenia pożytecznej działalności społecznej, jaką umożliwiały struktury ZMP. 34% wybrało organizację ze względu na chęć dostania się na studia, 2% – pod presją rodziny lub przyjaciół, zaś 36% – pod wpływem przymusu lub presji masowego przykładu kolegów w szkole. Oznacza to, że z przyczyn ideowych organizację wybrała zdecydowana mniejszość członków ZMP. To ich dotyczyło ukute później sformułowanie „pokolenie ZMP”, którego wielu przedstawicieli w latach siedemdziesiątych objęło ważne stanowiska w administracji partyjno-państwowej, stąd też niektóre zjawiska tamtego okresu nazywa się „recydywą stalinizmu”.
Rozwiązanie.
Realna działalność ZMP zaczęła właściwie zanikać od 1955, organizacja stanowić zaczęła fikcyjną strukturę. Przesilenie polityczne października 1956 sprawiło, że ZMP "de facto" przestało istnieć. Wielu jego aktywistów zaangażowało się wówczas w Związek Młodzieży Robotniczej. Wobec realnego rozpadu ZMP, podczas V Plenum Zarządu Głównego w dniach 10–11 stycznia 1957 organizację definitywnie rozwiązano. Była to formalność, gdyż kilka dni wcześniej komuniści uruchomili nową „centralną” organizację młodzieżową: Związek Młodzieży Socjalistycznej.
Organy prasowe.
Organy prasowe organizacji to: „Pokolenie”, „Sztandar Młodych” (od 1950), „Nowa Wieś”, „Po prostu”, „Świat Młodych”, „Dookoła Świata”.

</doc>
<doc id="169996" url="https://pl.wikipedia.org/wiki?curid=169996" title="Vuelta a Espana">
Vuelta a Espana



</doc>
<doc id="169998" url="https://pl.wikipedia.org/wiki?curid=169998" title="ZMP">
ZMP

Związek Młodej Polski - młodzieżowa organizacja Obozu Zjednoczenia Narodowego (OZN) działająca w latach 1937-1939
Związek Młodzieży Polskiej - młodzieżowa organizacja ideowo-polityczna działająca w latach 1948-1957 

</doc>
<doc id="170006" url="https://pl.wikipedia.org/wiki?curid=170006" title="Piętra roślinności">
Piętra roślinności

Piętra roślinności, piętra klimatyczno-roślinne – charakterystyczny dla wielu obszarów górskich układ roślinności warunkowany występowaniem piętrowego układu stref klimatycznych, tj. powodowany zmianą klimatu następującą wraz ze wzrostem wysokości nad poziomem morza. Wraz ze wzrostem wysokości zmieniają się takie elementy klimatu jak: średnia temperatura, roczna suma opadów atmosferycznych i długość okresu wegetacyjnego. Silnie zaznaczona jest piętrowość w górach średnich w strefie umiarkowanej półkuli północnej oraz w wysokich górach w strefie równikowej i na średnich szerokościach półkuli południowej. Roślinność typowa dla poszczególnych pięter stanowi przykład bezstrefowych (azonalnych) formacji roślinnych. Górskie piętra roślinne nie występują tylko w klimatach skrajnie suchych (pustynne góry Sahary) lub skrajnie zimnych (Arktyka, Antarktyka).
Istnieje pewna analogia między piętrami roślinności (strefowość pionowa), a strefami roślinności (strefowość pozioma). Podobieństwa takie zaznaczają się przede wszystkim w strefach pozazwrotnikowych. Przykładowo, piętro regla górnego w Tatrach przypomina strefę tajgi, a piętro subalpejskie – strefę tundry.
Z piętrami roślinnymi w górach związane są również trzy granice ekologiczne: dolna granica lasu (górna granica suchości), górna granica lasu i granica wiecznego śniegu.
Zróżnicowanie pięter roślinności w różnych obszarach górskich.
Liczba pięter roślinnych oraz wysokość górnych granic poszczególnych pięter zależy od takich czynników, jak szerokość geograficzna, wysokość i kierunek przebiegu danego pasma górskiego czy oddziaływanie prądów morskich. Układ piętrowy w wielu pasmach górskich jest niesymetryczny: inaczej granice pięter kształtują się na stokach południowych i północnych, zawietrznych i dowietrznych, zwróconych w stronę morza i w stronę lądu, o różnej ekspozycji, inaczej na stokach we wnętrzach masywów, a inaczej na ich obrzeżach itp.
Piętra roślinności w górach Europy Środkowej.
W górach Europy Środkowej (np. w Sudetach, Karpatach i w Alpach) występują następujące piętra roślinności (w nawiasach podano główne formacje roślinne):
Piętra roślinności w górach Ameryki Południowej.
W przyrównikowych Andach w Ameryce Południowej wyróżnia się następujące piętra roślinności:

</doc>
<doc id="170008" url="https://pl.wikipedia.org/wiki?curid=170008" title="Grupowe myślenie">
Grupowe myślenie



</doc>
<doc id="170011" url="https://pl.wikipedia.org/wiki?curid=170011" title="Putna (okręg Suczawa)">
Putna (okręg Suczawa)

Putna – wieś w Rumunii, w okręgu Suczawa, w gminie Putna. W 2011 roku liczyła 2271 mieszkańców. Miejscowość jest położona w północnej części Mołdawii, na Bukowinie, w pobliżu granicy z Ukrainą.
W Putnej znajduje się obronny monastyr z cerkwią pod wezwaniem Zaśnięcia Bogurodzicy z XV w., fundacja Stefana Wielkiego, kilkakrotnie odbudowywany po zniszczeniach, stanowiących jedno z historycznych sanktuariów Rumunii (m.in. pochowany został tu fundator, Stefan Wielki, uznany przez rumuńską cerkiew prawosławną za świętego). 
Oprócz monastyru we wsi znajduje się drewniana cerkiew pod wezwaniem Ofiarowania Matki Bożej w Synagodze, według tradycji ufundowana przez pierwszego historycznego wojewodę mołdawskiego Dragosza w 1353 r. w Volovăț i przeniesiona tutaj w 1468 r. w ciągu jednej nocy w obliczu niebezpieczeństwa tureckiego. Miała ona m.in. służyć tutejszym mnichom podczas budowy monastyru. Faktyczna data budowy cerkwi nie jest znana. Cerkiew była wielokrotnie restaurowana i rozbudowywana: m.in. w 1778 r. dodano przedsionek.
W pobliżu istnieje także tzw. "pustelnia Daniły" – miał ją zamieszkiwać eremita o tym imieniu, którego odwiedzał m.in. Stefan Wielki i który miał zainspirować władcę do budowy tutejszego monastyru, a także monastyru Voroneț.
We wsi obok ludności rumuńskiej zamieszkuje także niewielka mniejszość niemiecka, pozostałość liczniejszej kolonii niemieckiej, która zamieszkiwała tę wieś jeszcze w XIX w. Putna, która ma połączenie kolejowe z Suczawą, stanowi dobry punkt wypadowy do wycieczek w okoliczne góry.

</doc>
<doc id="170015" url="https://pl.wikipedia.org/wiki?curid=170015" title="Kolno (województwo warmińsko-mazurskie)">
Kolno (województwo warmińsko-mazurskie)

Kolno () – wieś w Polsce położona w województwie warmińsko-mazurskim, w powiecie olsztyńskim, w gminie Kolno. W latach 1975–1998 miejscowość administracyjnie należała do województwa olsztyńskiego.
Wieś jest siedzibą gminy Kolno.
Historia.
Nazwy wsi (Sł. geogr.): pol. Kolno, niem.: Köllen, Cöllen, Cölne.
Wieś na Warmii lokowana 11 czerwca 1359 roku przez biskupa warmińskiego Jana Stryprocka na prawie chełmińskim. Biskup przekazał Prusom Piotrowi Hevemanowi i jego synowi Janowi 100 włók lasu znajdującego się obok wsi Ryn Reszelski do zagospodarowania, ponieważ nie wywiązali się z tego zadania, nadanie to zostało zmienione w 1379 roku. Biskup warmiński Henryk Sorbom odebrał im 30 włók lasu. Nowy przywilej dla wsi 13 grudnia 1403 roku wydał biskup warmiński Henryk Vogelsang wieś lokowana była na 70 włókach, z których siedem przypadało dla sołtysa, a pięć na uposażenie parafii. Osadnicy mieli płacić czynsz w wysokości ½ grzywny od włóki.
Po wojnie polsko-krzyżackiej w latach 1519–1521 leżało odłogiem 18 włók, a do 1533 roku udało się na nowo osadzić kolonistów jedynie na dwóch włókach. Dopiero w latach następnych zdołano zagospodarować pozostałą ziemię. 15 lipca 1580 roku biskup warmiński Marcin Kromer sprzedał Jakubowi z Krokowa parcelę, na której znajdowała się karczma „zniszczona od tak dawna, jak sięga pamięć ludzka”, na prawie chełmińskim za roczny czynsz w wysokości 6 grzywien. Karczmarz otrzymał dwuletni okres wolnizny celem odbudowania karczmy. Była to druga karczma we wsi. 23 lutego 1581 roku biskup Kromer sprzedał Szymonowi Gerke, młynarzowi, dwie włóki ziemi „od dawna zniszczone” za czynsz w wysokości jednej grzywny z każdej. 3 marca 1583 tenże biskup nadał karczmarzowi Mateuszowi Lemke nowy przywilej, na podstawie którego miał on płacić czynsz w wysokości 3 grzywien biskupowi i tyleż sołtysowi. W 1586 roku wieś była w pełni zagospodarowana. W 1599 roku biskup warmiński Stanisław Hozjusz odnowił przywilej nadany swego czasu młynarzowi Szymonowi Gerke. Wprawdzie w dokumencie lokacyjnym z 1359 roku uposażony został w Kolnie kościół, ale przez następne półtora wieku nie ma o nim żadnej wzmianki.
Najprawdopodobniej szkoła parafialna istniała w Kolnie od chwili zbudowania kościoła. W 1622 roku nauczyciel otrzymywał wynagrodzenie w wysokości 33 grzywien. W 1935 roku do szkoły uczęszczało tu 156 dzieci; miała ona trzech nauczycieli.
Parafia.
Parafia w Kolnie pod koniec XV w. należała do archiprezbiteratu reszelskiego. Współcześnie Parafia Trzech Króli należy do dekanatu Biskupiec Reszelski. Przed rokiem 1565 kościół miał wezwanie św. Jakuba. Pierwszym znanym z nazwiska proboszczem kolneńskim był Andrzej Schilder, wymieniony w 1565 roku. Miał on mieć wówczas 113 lat i zarządzał parafią przy pomocy wikarego.
W 1827 roku w kościele kolneńskim wygłaszano kazania polskie na przemian z niemieckimi co dowodzi, że było tu większe skupisko ludności polskiej. W 1839 roku głoszono kazania polskie cztery razy do roku, a w 1845 dwa razy. W 1848 roku do parafii należały wsie: Bęsia, Bocianowo, Edwardowo, Górowo, Kłopotowo, Kolenko, Kruzy, Orłowo, Otry, Oterki, Radochowo i Wólka. Kościół kolneński należy do zabytków architektonicznych III grupy.
We wsi znajduje się kościół Trzech Króli z końca XIV w., gotycka nawa z rozbudowanym wschodnim szczytem, rozbudowany w 1890 roku przez dobudowę transeptu, stylizowanego prezbiterium z zakrystiami oraz wieży z latarenką i kaplicami i kruchtami po bokach. Wystrój wnętrza świątyni jest w stylu barokowym, dwa krucyfiksy z XVII i XVIII w., klasycystyczna ambona z 1830 roku. Płaskorzeźba z tutejszego kościoła – "Pokłon Trzech Króli" z początków XVI w. obecnie znajduje się w zbiorach kurii biskupiej w Olsztynie.
Oświata.
Informacja o istnieniu szkoły w Kolnie pochodzi z 1597 roku. W 1622 roku miejscowy nauczyciel otrzymywał roczne wynagrodzenie w kwocie 33 grzywien. Po II wojnie światowej szkoła podstawowa w Kolnie uruchomiona została 1 listopada 1945 roku. 11 września 2009 roku zespołowi szkół nadano imię Jana Pawła II oraz otwarto nowe gimnazjum.
Demografia.
W roku 1783 w Kolnie było 79 domów. W roku 1820 we wsi było 539 mieszkańców, w roku 1848 – 707, a w 1939 – 816.

</doc>
<doc id="170019" url="https://pl.wikipedia.org/wiki?curid=170019" title="Trójkąt podobny">
Trójkąt podobny



</doc>
<doc id="170023" url="https://pl.wikipedia.org/wiki?curid=170023" title="Anonimowi Narkomani">
Anonimowi Narkomani

Anonimowi Narkomani – międzynarodowa bezdochodowa wspólnota mężczyzn i kobiet, których wspólnym celem jest zaprzestanie zażywania narkotyków oraz powrót do normalnego życia przy zachowaniu całkowitej abstynencji, włączając w to również alkohol. Do wspólnoty może przystąpić każdy bez względu na wiek, rasę czy orientację seksualną, jedynym warunkiem przystąpienia jest pragnienie zaprzestania brania narkotyków. 
Uzależnieni spotykają się regularnie na spotkaniach zwanych mityngami w celu pracy nad programem Dwunastu Kroków (podobnym do programu 12 kroków AA) oraz dzieleniem się siłą, doświadczeniem i nadzieją. Część mityngów jest "zamknięta" mogą na nich przebywać tylko osoby uzależnione lub takie które myślą, iż mogą mieć problem z narkotykami, inne mityngi są "otwarte" dla wszystkich. Program zdrowienia oparty jest na 12 krokach. Realizacja tego programu przywraca wolność osobistą na drodze rozwoju duchowego. Wspólnota NA jest niezależna i samowystarczalna, nie jest związana z żadna partią polityczna, religią czy organami ścigania, nie przyjmuje dotacji od osób spoza wspólnoty. Utrzymuje się z własnych dobrowolnych datków (tzw. "kapelusza"), z którego opłacane są sale do mityngów, kawa lub herbata, ulotki oraz koszty związane z niesieniem posłania. Te i inne zasady które obowiązują grupy anonimowych narkomanów zostały zapisane w tzw. Dwunastu Tradycjach. 
Wspólnota NA jest wspólnotą grup NA, gdzie każda grupa jest niezależna w ramach Dwunastu Tradycji. Grupy często tworzą wyżej zorganizowane struktury łączące okręgi, np. warszawski (kilkadziesiąt grup), regiony np. polski (kilkaset grup), europejskie forum (kilka tysięcy grup). Jedynym celem działania NA na poziomie grupy, regionu, czy świata jest niesienie posłania (pomocy) uzależnionemu, który cierpi z powodu narkotyków. Posłanie NA wyraża nadzieję, że istnieje nowy sposób życia, oraz brzmi: "Uzależniony, każdy uzależniony, może przestać zażywać narkotyki, utracić obsesję zażywania i odnaleźć nową drogę życia." NA nie prowadzi programów profilaktycznych oraz nie adresuje swojego przesłania do osób które chcą dalej brać. NA nie zajmuje również stanowiska w stosunku do problemów spoza wspólnoty czy innych metod leczenia jak np. program metadonowy. 
Osoby uzależnione w NA mogą pełnić służby w komitetach i komisjach bezpośrednio odpowiadając przed tymi którzy ich powołali i wykonując ich wolę. Służba w NA jest służba honorową i niedochodową. Sugestie dotyczące służb i NA jako całej ogólnoświatowej wspólnoty zebrane zostały w Dwunastu Koncepcjach NA. Służba, podobnie jak mityngi, pełni we wspólnocie ważną rolę w powrocie do zdrowia osoby uzależnionej i stanowi jeden z filarów zdrowienia. Kolejnym filarem jest sponsor czyli osoba uzależniona o większym doświadczeniu i okresie czystości, opiekująca się “młodszymi” kolegami. Sponsor jest przyjacielem, który bezpośrednio czuwa nad rozwojem i realizacją programu Dwunastu Kroków. 
Nazwa Anonimowi Narkomani pochodzi od angielskiego "Narcotics Anonymous" i związana jest fundamentalną, zasadą obowiązującą we wspólnocie dotycząca anonimowości osób należących do niej oraz wypowiedzi tych osób na mityngach. Zasada ta ma na celu zapewnienie bezpieczeństwa osób oraz swobody wypowiedzi na mityngach, ale również i chronienie wspólnoty jako takiej, aby indywidualne osoby nie wykorzystywały przynależności do NA do swoich osobistych celów. W związku z tą zasadą sugeruje się osobom należącym do wspólnoty zaniechanie przedstawiania się, umożliwiającego identyfikację lub pokazywania swojej twarzy i jednoczesnym mówieniu o przynależności do wspólnoty poza mityngiem. Anonimowość osób zapewnia również równość wszystkich osób należących do wspólnoty bez liderów czy wszystko wiedzących "wielkich mam" czy "wielkich tatusiów". 
Jedność NA jest utrzymywana właśnie dzięki anonimowości, która stanowi również podstawę podejmowania decyzji dotyczących wspólnoty. Zawsze są to decyzje podejmowanie kolektywnie na równych prawach przez wszystkich członków a nie przez pojedyncze osoby. Na poziomie regionu (Konferencja Służb Regionu) decyzje podejmowane są jednogłośnie (metodą konsensusu) przez delegatów okręgów lub grup niezrzeszonych (z wyjątkiem decyzji finansowych czy personalnych). Dyskusja prowadzona jest przez dwie tury w celu wypracowania kompromisu. Przy braku kompromisu decyzja podjęta zostaje w głosowaniu większościowym w trzeciej turze. Na poziomie okręgu lub grup decyzje podejmowane są zwykle większością głosów, a nie metodą konsensusu.
Wspólnota NA posiada osobowość prawną, swoje logo oraz literaturę. Właścicielem praw autorskich jest World Service Office inc. w CA USA - WSO uzyskało zgodę Światowego Biura AA na używanie 12 kroków i tradycji Anonimowych Alkoholików. Polska wspólnota ma osobowość prawną Fundacje Biura Służby Regionalnej NA.

</doc>
<doc id="170026" url="https://pl.wikipedia.org/wiki?curid=170026" title="August II Sas">
August II Sas



</doc>
<doc id="170027" url="https://pl.wikipedia.org/wiki?curid=170027" title="Kody E">
Kody E



</doc>
<doc id="170029" url="https://pl.wikipedia.org/wiki?curid=170029" title="Głogów Małopolski">
Głogów Małopolski

Głogów Małopolski – miasto w woj. podkarpackim, w powiecie rzeszowskim, siedziba gminy miejsko-wiejskiej Głogów Małopolski.
Głogów Małopolski leży w dawnej ziemi przemyskiej. Uzyskał lokację miejską w 1570 roku. W latach 1975–1998 miasto administracyjnie należało do woj. rzeszowskiego.
Według danych z 30 czerwca 2016 miasto miało 6298 mieszkańców. W 2020 r. dołączono miejscowości Rogoźnica, Wola Cicha i Zabajka, o obszarze 717,49 ha zamieszkane przez 1654 osób. Po tym przyłączeniu miasto ma powierzchnię 20,90 km² i 7952 mieszkańców.
Miasto położone jest w Kotlinie Sandomierskiej 12 km na północ od Rzeszowa. Etnograficznie Głogów Małopolski leży na styku dwóch regionów: lasowiackiego i rzeszowskiego.
Historia.
Lokacja miasta.
Głogów Małopolski założony został przez Krzysztofa Głowę z Nowosielec herbu „Jelita”. 22 kwietnia 1570 roku, w dzień św. Wojciecha, wydał on w Przybyszówce dokument, na mocy którego w lesie rudzieńskim przy rozgałęzieniu szlaków wiodących do Sandomierza i do Kolbuszowej nad rzeką Szlachciną miało powstać miasto noszące nazwę Głowów. Założono je na terenie istniejącej tutaj wsi. Według planów Głowy miało być to pierwsze w Polsce miasto prawdziwie nowoczesne, oparte na założeniach urbanistycznych epoki renesansu. Równocześnie Głowów miał stanowić konkurencję dla średniowiecznego Rzeszowa.
Projekt miasta był bardzo śmiały jak na ówczesne warunki. Wyznaczono kwadratowy rynek o boku długości 168 m, na którym wymierzono 40 placów pod budowę domów o dwuspadowych dachach. Od niego odchodziły drogi na cztery strony świata. Właściciel miasta wyznaczył także miejsca pod ogrody mieszczańskie, kościół i plebanię, łaźnię, szpital, młyn, browar oraz folwark pański. Ostatni z czasem zamienił się w dzielnicę żydowską nazwaną „Pod Bożnicą”.
Według założeń w osadzie miało znaleźć się około 200 domów. Okres wolnizny wynosił 20 lat, był więc stosunkowo długi jak na miasto tworzone w przystępnym terenie i na przecięciu szlaków handlowych. Mieszkańcom przyznano prawo warzenia piwa, gorzałki i miodu. Właściciel zezwolił też na ustawienie jatek rzeźniczych oraz organizację dwóch jarmarków w roku: na św. Jana Chrzciciela i na św. Agnieszki. Na dzień targowy wybrano wtorek.
Zgodnie z wzorcami epoki w osadzie przyjęto prawo magdeburskie. Utworzono radę miejską złożoną z 4 rajców – dwóch wybieranych przez mieszczan i dwóch wyznaczanych przez właściciela osady. Urząd burmistrza pełnili oni kolejno przez okres jednego miesiąca. Władzę sądowniczą sprawował sąd ławniczy złożony z wójta i siedmiu przysiężników (ławników). Organ ten rozstrzygał pomniejsze sprawy karne i cywilne. Decyzje w istotniejsze kwestiach podejmował właściciel miasta posiadający prawo miecza, czyli zasądzania kary śmierci. Mieszkańcy mogli też odwoływać się do niego od decyzji rady miejskiej i sądu ławniczego.
Własność Mikołaja Spytka Ligęzy.
Po śmierci Krzysztofa Głowy miasto przeszło w ręce Mikołaja Spytka Ligęzy z Bobrku herbu „Półkozic”, kasztelana Sandomierskiego. Prawdopodobnie była to darowizna króla, choć stwierdzające to dokumenty nie zachowały się. Nowy właściciel zapewnił osadzie prężny jak na owe czasy rozwój. Potwierdził wszystkie dotychczasowe przywileje, a następnie nadał nowe pobudzające rozwój rzemiosła i handlu. Wybudował drewniany kościół parafialny z dzwonnicą (1630), szpital dla ubogich, oraz pierwszy, też drewniany ratusz (1636). Po najeździe tatarskim w 1624 roku nakazał otoczenie Głowowa wysokim wałem i zespołem stawów. Resztki tych umocnień są widoczne do dziś w starej części miasta. Na wałach znajdowały się baszty, do obsadzenia których wyznaczono cechy. Ligęza zobowiązał też mieszczan do obrony osady i posiadania broni palnej.
Po śmierci Mikołaja Spytki Ligęzy w 1637 roku, Głowów razem z Rzeszowem i Sędziszowem został zbrojnie zajęty przez jego zięcia Dominika Zasławskiego. Po okresie krótkich rządów nowego właściciela miasto przeszło na ponad półtora wieku w ręce rodziny Lubomirskich, którzy przemianowali je na Głogów.
Własność Lubomirskich i czasy „państwa głogowskiego”.
Początki panowania Lubomirskich niekorzystnie odbiły się na Głogowie. Spory między spadkobiercami i wojny XVII wieku nie sprzyjały zainteresowaniu rozwojem miast należących do tej rodziny. Ponadto miasto dwukrotnie spalono i złupiono: podczas najazdu Rakoczego (1657) i w czasie wojny sasko-szwedzkiej (1709). Ponowny okres prosperity miasteczko przeżywało w XVIII wieku po tym, jak w 1706 roku po śmierci Hieronima Augustyna Lubomirskiego wskutek podziału latyfundium rzeszowskiego utworzone zostało „państwo głogowskie”. Otrzymał je Jan Kazimierz starosta bolimowski, ożeniony z Urszulą z Branickich. Na obszar państwa głogowskiego składały się: Głogów, Rogoźnica, Wola Cicha, Styków, Medynia Głogowska. Ponadto Lubomirscy dzierżawili królewszczyzny: starostwo bratkowickie oraz 11 wsi i duże obszarów lasów.
Nowi właściciele wybudowali w 1725 w miejscu pierwotnie przeznaczonym na folwark murowany pałacyk, a w niedalekiej Rudnej letnią rezydencję nazywaną „Rejteradą” (fr. "retire" – ustronny). Dla podniesienia rangi państwa głogowskiego Urszula Lubomirska sprowadziła księży misjonarzy św. Wincentego a Paulo i w 1766 r. ufundowała kościół wraz z domem rekolekcyjnym. Dbali oni także o samo miasto. Wybudowali nowy, tym razem murowany ratusz. Po jego dwóch stronach ustawiono kolumny z posągami Matki Boskiej i św. Floriana. Pierwszy kazała postawić Urszula Lubomirska w intencji błagalnej o szczęśliwy poród, drugi miał w założeniu ustrzec w większości drewnianą osadę przed częstymi pożarami. Rangę Głogowa podnosiło utworzenie w nim sądu miejskiego.
Druga połowa XVIII wieku to prawdopodobnie najlepszy okres dla mieszczaństwa Głogowa. Słynne stały się organizowane w nim jarmarki, utworzono nowy cech kupców, mieszkańcy znacząco się wzbogacili. Z końcem XVIII w. notował Ewaryst Andrzej, hr. Kuropatnicki w swym "Opisaniu królestw Galicyi i Lodomeryi": "Miasto (...) Sławne z fabryki złotników głogowskich, których równe mnóstwo w Rzeszowie i znaczny swym towarem teraz handel w niemieckich prowadzą państwach".
Ten „złoty wiek” zaczął zanikać po śmierci Urszuli z Branickich Lubomirskiej w 1776 roku. Państwo głogowskie odziedziczyła po niej jej jedyna córka Maria, była żona Karola Radziwiłła. Stale mieszkała ona na Litwie, nie poświęcała więc większej uwagi nowym nabytkom. Zmarła bezdzietnie w 1795 r., zaś jej prawni spadkobiercy ujawnili się po latach, nie byli jednak zainteresowani dobrami. Austriaccy komisarze wystawili „państwo głogowskie” na sprzedaż, aby móc uregulować niespłacone pożyczki zaciągnięte w 1793 r. przez Radziwiłłową. Nie jest prawdą krążąca przez lata opinia, iż Głogów został skonfiskowany za zaległe podatki.
Okres austriacki.
W zamku w 1812 roku osadzono szwadron kawalerii austriackiej. Jego komendant zakupił wystawione na sprzedaż w drodze licytacji dobra głogowskie. Następnie sprowadził on czeskich robotników, co przyczyniło się do podniesienia poziomu gospodarki w miasteczku. W 1803 roku w efekcie zaprószenia ognia spłonął klasztor o.o. misjonarzy. Głogów pozostawał w rękach rodziny Filipa hr. Sweerts – Spork do roku 1892. Wtedy dobra głogowskie zakupił Adam Jędrzejowicz, właściciel Staromieścia i Zaczernia.
W XIX wieku Głogów pełnił rolę centrum życia dla okolicznych wsi. Znajdował się w nim sąd powiatowy, urząd skarbowy, poczta, notariat, apteka, lekarz i szkoła. Mieszkańcy miasteczka brali udział w powstaniu listopadowym i Wiośnie Ludów, wspierali też powstańców styczniowych. W 1878 utworzono Ochotniczą Straż Pożarną. Przez lata odgrywała ona istotną rolę we wciąż przede wszystkim drewnianym miasteczku. Organizowała też liczne imprezy kulturalne i patriotyczne. Do dziś przetrwała tradycja odbywania przez członków OSP wart przed grobem pańskim w przeddzień Wielkanocy. Drugą ważną organizacją było utworzone w 1903 roku Towarzystwo Gimnastyczne „Sokół”. Głogowski oddział liczył około 200 członków. W 1914 roku kilkunastu z nich wstąpiło do II Brygady Legionów.
XX wiek.
Po pierwszej wojnie światowej pozycja miasteczka drastycznie zmalała. Wobec rozwoju zakładów przemysłowych w Rzeszowie (część COP-u) Głogów stał się „sypialnią”. Mimo to w 1927 wybudowano nową szkołę podstawową i wyremontowano ratusz.
W latach okupacji (1939–1944) Niemcy dokonali w pobliskim Lesie Bór masowych egzekucji cywilnych mieszkańców, w których zginęło ok. 5 000 osób (w większości Żydów). Największe nasilenie egzekucji przypada na rok 1942, kiedy to rozstrzelano w borze między Głogowem a Rzeszowem ok. 2500 Żydów i 300 Polaków.
W miasteczku czynnie działała placówka Armii Krajowej, oraz oddział Gwardii Ludowej „Iskra”. Drugi z nich w nocy z 22 na 23 lutego opanował Głogów, zniszczył posterunek policji oraz zlikwidował administrację niemiecką i prowadzoną przez nią dokumentację. Akcja zakończyła się porażką, a w czasie jej trwania spłonął także ratusz. 24 czerwca 1943 Gestapo rozstrzelało w odwecie 6 zakładników. Egzekucji dokonano na cmentarzu żydowskim.
W 1944 roku Niemcy zorganizowali silną obronę głogowskiego węzła drogowego celem opóźnienia marszu Armii Czerwonej. Pod koniec lipca na tyłach obrony niemieckiej rozpoczął akcję oddział AK w skład którego wchodziło wielu głogowiaków. 30 lipca miasto zostało wyzwolone przez armię radziecką. Po wojnie na rynku ustawiono pomnik ku czci bohatera Młodej Gwardii mjr. Iwana Turkienicza poległego 9 lipca 1944 roku pod Bratkowicami.
Po wojnie w granicach Polski znalazł się drugi Głogów leżący na Śląsku, więc dla uniknięcia pomyłek miasto przemianowano na Głogów Małopolski. W okresie Polski Ludowej wyremontowano wiele zniszczonych budynków w tym szkołę i wybudowano remizę Ochotniczej Straży Pożarnej. W 1950 roku zakończono elektryfikację miasta, a 1960 uruchomiono linię kolejową z Rzeszowa do Głogowa. W kolejnych latach wybudowano dom kultury i rozpoczęto tworzenie ośrodka rekreacyjnego złożonego z zespołu odkrytych basenów i wypożyczalni sprzętu wodnego. Ze względu na brak środków projektu nie ukończono a powstałe elementy ośrodka uległy dewastacji. Dopiero w latach 90. przeprowadzono w ograniczonej skali renowację „stawów głogowskich”. Rozpoczęto także budowę nowego osiedla domów jednorodzinnych „Niwa” i drugiego kościoła. Główną inwestycją początku XXI wieku była budowa obwodnicy otwartej w 2005 roku.
Demografia i gospodarka.
Głogów ma 5451 mieszkańców, jest więc tym samym trzecim pod względem ich liczby miastem w powiecie rzeszowskim. Większość Głogowian w wieku produkcyjnym pracuje poza miastem, przede wszystkim w oddalonym o 12 km Rzeszowie. W gminie Głogów działa szereg przedsiębiorstw: „Vidok” S.J. (producent okien), NTB (producent materiałów budowlanych), GS „Samopomoc Chłopska” (sieć sklepów spółdzielczych), Polbruk (producent kostki brukowej), Cis (producent materiałów budowlanych) i Prefabet (Materiały budowlane), AmTech (lekkie konstrukcje stalowe oraz projektowanie i budowa domów). Łączna liczba podmiotów gospodarczych w gminie wynosi 1043 (dane z 2003). Wiele położonych na peryferiach miasta gospodarstw posiada przydomowe działki, ale z samej uprawy roli utrzymuje się niewielki odsetek mieszkańców Głogowa.
Podział administracyjny.
Na mocy statutu gminy Głogów Małopolski w mieście wyodrębniono dwie jednostki pomocnicze:
Od 1 stycznia 2020 w granicach miasta znajdują się dotychczasowe wsie:
Od 1 stycznia 2021 w granicach miasta znajdują się:
Kultura.
Głównymi ośrodkami kulturalnymi miasta są Gminny Dom Kultury i biblioteka o łącznych zbiorach zawierających 65 000 książek (2 oddziały w mieście i 5 filii terenowych). Działalność prowadzą dwie kapele ludowe, Ochotnicza Straż Pożarna, Gminna Strażacka Orkiestra Dęta i LKS „Głogovia”. Najważniejszą imprezą kulturalną są obchodzone co roku Dni Głogowa. W roku 2010 wystąpiła Golec uOrkiestra, w roku 2011 zespół Łzy, supportowany przez No Offence, Soulside, Paproszki, Alike i Jahfahrai. Cztery pierwsze zespoły działają całkowicie lub częściowo na terenie gminy Głogów Małopolski. W roku 2012 gwiazdami dni głogowa były zespoły Hey i Habakuk.
W mieście znajdują się trzy placówki oświatowe:
Pałac książąt Lubomirskich.
W 1722 r. właścicielem dóbr głogowskich stał się Jan Kazimierz Lubomirski, syn Hieronima Augustyna Lubomirskiego. Na północ od rynku miasteczka postanowił wybudować pałac z przeznaczeniem na swoją siedzibę, ponieważ 11 listopada 1725 r. poślubił Urszulę Branicką. Na potrzeby budowli założono cegielnię, a architektem nowej rezydencji najprawdopodobniej był Henryk Karol Wiedemann. W 1727 r. budynek został ukończony. W głównej części była to budowla dwukondygnacyjna z parterowymi skrzydłami oraz podpiwniczonymi oficynami – piwnice istnieją do dziś. Od południa rozciągał się park dworski (na jego miejscu dziś znajduje się stadion Ludowego Klubu Sportowego „Głogovia” oraz park „Grabina”). Wyposażenie pałacu wniosła w posagu Urszula Lubomirska, a były to głównie meble do tej pory znajdujące się w pałacu Branickich w Białymstoku. W głogowskim pałacu odbyły się zaręczyny Karola Radziwiłła z Marią Lubomirską, córką Jana Kazimierza i Urszuli, jednakże oboje narzeczeni nie chcieli tego ślubu i choć nie sprzeciwiali się woli swoich rodziców, małżeństwo nie przetrwało. Maria zmarła bezpotomnie w 1795 r., zaś w inwentarzu z 1800 r. widnieje już informacja, że pałac jest spaloną ruiną. Został odbudowany przez nowego właściciela Filipa Sweerts-Sporka na początku XIX w., pierwotnie na siedzibę, jednak potem umieszczono tam kawalerię austriacką, która przebywała w Głogowie do 1905 r. W 1910 r. nabywcą pałacu został Niemiec Franciszek Weiss, który założył tam fabrykę włókienniczą. Na samym początku I wojny światowej, w nocy z 21 na 22 września 1914 r. pałac został podpalony przez Kozaków, którzy będąc strażą armii rosyjskiej sygnalizowali zdobywane tereny pożarami. W 1917 r. właściciel fabryki zaczął zbierać fundusze na odbudowę budynku i kontynuację produkcji. Nabywcami udziałów byli m.in. hrabia Alfred Potocki, księża z Wysokiej i Łańcuta, a także Jan Jędrzejowicz, właściciel Staromieścia i marszałek powiatu rzeszowskiego. Budynek został rozbudowany o jedno piętro, przez co można było znacząco zwiększyć produkcję. Oficyny dworskie również zostały rozbudowane a Franciszek Weiss umieścił w nich mieszkanie dla siebie i swojej żony. Fabryka działała również w czasie okupacji, jednak 29 lipca 1944 r. nalot bombowy zniszczył jedno skrzydło fabryki i narożnik dawnych oficyn. We wrześniu 1944 r. fabryka została upaństwowiona. Zakład działał pod nazwą „Technitex” do 2000 r., kiedy został odkupiony przez właściciela firmy „Eko-Karpaty” z Tarnowca. Na terenie dawnej rezydencji obecnie mieści się zakład produkcyjny filtrów, plandek, odzieży ochronnej, włóknin itd.
Turystyka, rekreacja i zabytki.
Podstawowe formy rekreacji dostępne w Głogowie to wędrówki leśne i odpoczynek nad wodą. Miasto otoczone jest kompleksami leśnymi, na południe od niego leży rezerwat przyrody Bór. Na obszarze gminy wyznaczono trzy szlaki turystyczne: żółty („dookoła Rzeszowa”), zielony (szlak im. Władysława Sikorskiego) i niebieski (prowadzący do Leżajska). W północnej części Głogowa leży nieukończony ośrodek rekreacyjny złożony z 3 otwartych zbiorników wodnych. W ostatnich latach wybudowano przy nim ławki, plac zabaw, a w bezpośredniej bliskości otworzono krytą pływalnie. Teren służy przede wszystkim wędkarzom, choć w lecie wykorzystuje się go także w roli kąpieliska. Podobną funkcję pełni kilka dawnych wyrobisk położonych na terenie gminy. Na obrzeżach miasta znajduje się stadnina koni „Leśna Wola”, która w 2006 roku była organizatorem Mistrzostw Polski w Skokach przez przeszkody. Podobny ośrodek funkcjonuje też w pobliskiej Zabajce. Na południe od Głogowa znajduje się strzelnica Polskiego Związku Łowieckiego. W samym mieście atrakcjami są zabytkowy kościół i okazały, jeden z największych w Polsce, rynek. Najnowszymi atrakcjami turystycznymi w Głogowie Małopolskim jest pierwszy w Polsce ogród golfowy z sześciodołkowym polem golfowym, oraz największe w województwie podkarpackim SPA.
W mieście, od 1925 roku, działa klub piłki nożnej, Głogovia Głogów Małopolski, występujący w IV lidze.
Według Narodowego Instytutu Dziedzictwa, w miejscowości znajdują się następujące obiekty zabytkowe:
Transport.
W Głogowie znajduje się 6 przystanków MPK Rzeszów oraz niewielki dworzec PKS na rynku. Z Rzeszowa dojechać można linią 301 i 302, które obsługuje Międzygminna Komunikacja Samochodowa lub autobusem PKS. Istnieje również stacja kolejowa Głogów Małopolski, obsługuje ona 5 połączeń do Rzeszowa, jak i 5 do Stalowej Woli (w tym 2 do Lublina). Głogów leży przy drodze krajowej nr 9 (Rzeszów – Radom). Dawniej trasa ta przebiegała przez miasto, aktualnie ruch tranzytowy odbywa się obwodnicą. Długość obwodnicy wynosi 4,8 km. W trakcie robót przebudowano ulice leżące w obszarze obejścia, wybudowano ciąg pieszo – rowerowy do osiedla Niwa, a także wiadukt nad ul. 3-go Maja o rozpiętości 11 m, i czteroprzęsłowy wiadukt nad rondem na węźle drogowym Niwa o rozpiętości 64 m. Wybudowano lub i przebudowano przepusty, kanalizację deszczową i sanitarną, wodociągową, oświetlenie drogi i linie energetyczne. Wzdłuż drogi zamontowano ekrany akustyczne o długości 1803 m. Zasadzono 13 885 szt. drzew i krzewów.

</doc>
<doc id="170034" url="https://pl.wikipedia.org/wiki?curid=170034" title="Vatra Moldoviței">
Vatra Moldoviței

Vatra Moldoviței – wieś w Rumunii, w okręgu Suczawa, w gminie Vatra Moldoviței. W 2011 roku liczyła 2061 mieszkańców. 
Jest położona w północnej części Mołdawii, na Bukowinie, nad rzeką Moldovițą. Przez wieś przebiega droga prowadząca z Kimpulungu Mołdawskiego do Radowiec. Stanowi także punkt wypadowy dla wycieczek w okoliczne góry.
W Vatra Moldoviței znajduje się obronny monastyr z malowaną cerkwią pod wezwaniem Zwiastowania z XVI w., fundacja Piotra Rareșa, wpisaną wraz z innymi malowanymi cerkwiami Bukowiny na listę światowego dziedzictwa UNESCO. W pobliżu monastyru znajdują się także ruiny cerkwi pierwotnej fundacji z początku XV w.

</doc>
<doc id="170035" url="https://pl.wikipedia.org/wiki?curid=170035" title="Uniwersytet Stefana Batorego w Wilnie">
Uniwersytet Stefana Batorego w Wilnie



</doc>
<doc id="170038" url="https://pl.wikipedia.org/wiki?curid=170038" title="Procesy eoliczne">
Procesy eoliczne

Procesy eoliczne, erozja eoliczna (wiatrowa) – to określenie wszelkiej działalności wiatru na rzeźbę terenu, jedna z zewnętrznych sił rzeźbotwórczych.
Warunkiem wystąpienia procesów eolicznych jest obecność w podłożu drobnoziarnistego, luźnego nie utrwalonego przez roślinność, suchego materiału mineralnego oraz osiągnięcie przez wiatr prędkości wystarczającej do jego uruchomienia i przemieszczania.
W skład procesów eolicznych zalicza się: deflację, transport eoliczny i korazję oraz akumulację eoliczną.
Na działalność niszczącą erozji eolicznej składają się deflacja, czyli wywiewanie zwietrzałego materiału skalnego (w wyniku tego procesu powstają m.in. rynny deflacyjne, wanny deflacyjne, misy deflacyjne, wydmuszyska, ostańce deflacyjne, bruki deflacyjne), oraz korazja, czyli szlifowanie, ścieranie i żłobienie powierzchni skalnych przez piasek niesiony wiatrem (w wyniku tego procesu powstają m.in. wygłady eoliczne, bruzdy korazyjne, jardangi, graniaki wiatrowe, grzyby skalne, okapy skalne).
Działalność akumulacyjna erozji eolicznej objawia się w mikroformach (m.in. zmarszczki eoliczne, języki piaszczyste), mezoformach (wydmy piaszczyste) oraz makroformach (długie i szerokie wały piaszczyste – draa). Pochodzenia eolicznego są także lessy formujące ciągłe pokrywy (płaty) o zróżnicowanej miąższości i wielkości - od izolowanych wysp, poprzez całe mezoregiony (np. Płaskowyż Nałęczowski), aż po rozległe krainy (Chiński Płaskowyż Lessowy).
Procesem erozji eolicznej mającym główny wpływ na działalność niszczącą i akumulacyjną jest działalność transportowa wiatru. Drobne cząstki skalne (piasek) mogą być przez wiatr poruszane, przesuwane, toczone, podrzucane i unoszone. W wyniku tego poruszania zaokrągleniu ulegają ziarna piasku, wywiewany wiatrem piasek może szlifować i ścierać powierzchnie skalne, by w końcu zostać zakumulowanym.
Procesy eoliczne są jednymi z najbardziej powszechnych procesów morfogenetycznych.
Największe natężenie występowania procesów eolicznych ma miejsce na obszarach pustynnych i półpustynnych. W innych strefach klimatycznych występują głównie na wybrzeżach morskich oraz na polach poza okresem wegetacyjnym. W wyniku tych procesów powstają nowe formy terenu, jak wydmy (akumulacja eoliczna), grzyby skalne (korazja), czy pokrywy lessowe powstałe przez transport i późniejszą akumulację pyłu pustynnego z pustyń na obszary pozapustynne.

</doc>
<doc id="170043" url="https://pl.wikipedia.org/wiki?curid=170043" title="Flota Świnoujście">
Flota Świnoujście

Flota Świnoujście – polski klub piłkarski z siedzibą w Świnoujściu. Ćwierćfinalista Pucharu Polski w 2013 roku. Przez siedem sezonów w latach 2008−2015 drużyna występowała w piłkarskiej I lidze. Od sezonu 2021/22 drużyna występuje w IV lidze.
Historia.
Klub został założony 17 kwietnia 1957 roku w Świnoujściu jako Wojskowy Klub Sportowy „Flota”. Pierwszym prezesem był Marian Mamorski. W 1968 roku, po rozwiązaniu WKS, na jego bazie powstał Międzyzakładowy Klub Sportowy „Flota”, który z kolei w 1986 przekształcił się w Miejski Klub Sportowy „Flota”.
19 lipca 2014 właściciel klubu – urząd miasta – zdecydował o wycofaniu Floty z rozgrywek I ligi i sprzedaży licencji Stali Rzeszów. 22 lipca Polski Związek Piłki Nożnej unieważnił jednak umowę pomiędzy klubami i zespół pozostał na zajmowanej pozycji. PZPN powołał się przy tym na jeden z przepisów podręcznika licencyjnego. Problemy finansowe Floty nawarstwiały się, aż ostatecznie 13 maja 2015 roku drużyna została wycofana z rozgrywek. 
Na nowo Flota pod nazwą Morski Klub Sportowy „Flota” została zarejestrowana 20 czerwca 2015 roku. Prezesem klubu został Leszek Zakrzewski. W klubie rozpoczęły działalność cztery drużyny piłkarskie: seniorzy (klasa A), juniorzy starsi (liga wojewódzka) oraz dwa zespoły trampkarzy.
Stadion.
Flota swoje domowe mecze rozgrywa na Stadionie Miejskim OSiR w Świnoujściu.

</doc>
<doc id="170045" url="https://pl.wikipedia.org/wiki?curid=170045" title="Parkowo (powiat obornicki)">
Parkowo (powiat obornicki)

Parkowo – wieś sołecka w Polsce położona w województwie wielkopolskim, powiecie obornickim i gminie Rogoźno, na skraju Puszczy Noteckiej.
We wsi znajduje się nowoczesna Szkoła Podstawowa im. Józefa Wybickiego z Izbą Pamięci Józefa Wybickiego (do szkoły uczęszczają uczniowie z: Parkowa, Wełny, Kaziopola, Grudny, Słomowa, Szczytna, Józefinowa, Jaracza i Rożnowic), Przedszkole "Słoneczne Skrzaty", Biblioteka Publiczna (filia Biblioteki Publicznej Rogozińskiego Centrum Kultury), agencja pocztowa, wiejski ośrodek zdrowia, remiza Ochotniczej Straży Pożarnej, przystanek PKP i przystanki autobusowe, oczyszczalnia ścieków. Nieopodal Parkowa znajduje się rezerwat przyrody Wełna.
Część mieszkańców prowadzi własne gospodarstwa rolne, inni dojeżdżają do pracy, głównie do Rogoźna, Obornik i Poznania. We wsi znajduje się PW "Atis" (firma stolarska zatrudniająca najwięcej pracowników), kilka sklepów oraz firm budowlano-remontowych.
Parkowo jest miejscowością w większości skanalizowaną. Zasięg wszystkich sieci telefonów komórkowych jest bardzo dobry. We wsi, na dachu Zespołu Szkół, znajduje się nadajnik internetu radiowego, który zaopatruje w usługi internetowe część mieszkańców.
Historia.
Nazwa miejscowości pochodzi od imion – Parko, Parek, Park. 
W średniowieczu Parkowo było gniazdem rodzinnym Grzymalitów z Grudny i Wełny. Pierwsza wzmianka pisana o miejscowości pochodzi z 1391 roku. Występowała wówczas Anastazja (Nastka), wdowa po Grzymalicie Januszu z Rogowa i Wełny. W rękach tego rodu wieś znajdowała się jeszcze w drugiej połowie XVI wieku. W latach 1400-1444 posiadali część dóbr dziedzicznych w Parkowie przedstawiciele rodu szlacheckiego Bylina.
W roku 1879 wieś otrzymała połączenie kolejowe z Piłą i Poznaniem. W roku 1899 w Parkowie powstała Ochotnicza Straż Pożarna.
W latach 1975–1998 miejscowość administracyjnie należała do województwa pilskiego.
Sławkowo
W pierwszej połowie XV wieku powstało w pobliżu wsi, w miejscu zwanym "Jeziorka" miasteczko Sławkowo, które wkrótce upadło nie pozostawiając materialnych śladów swego istnienia. Prawdopodobnie zostało wchłonięte przez dobrze rozwijającą się wieś Parkowo. Jedna z nielicznych wzmianek o mieście pochodzi z 1429 roku, występuje w niej szlachcic Mikołaj ze Sławkowa, który sądzi się z kmieciem Andrzejem ze Studzieńca o należności. Ponowna próba założenia w Parkowie miasta około 1720 roku przez Rydzyńskich i tym razem zakończyła się niepowodzeniem.

</doc>
<doc id="170047" url="https://pl.wikipedia.org/wiki?curid=170047" title="Swen Grade">
Swen Grade



</doc>
<doc id="170048" url="https://pl.wikipedia.org/wiki?curid=170048" title="Kryzys wieku średniego">
Kryzys wieku średniego

Kryzys wieku średniego, Kryzys czterdziestki – nazwa okresu w życiu człowieka, użyta po raz pierwszy przez Elliotta Jacques’a w 1965. Kryzys ten może nastąpić, gdy człowiek osiąga połowę oczekiwanego czasu życia. Kryzys może też być wywołany przez różne wydarzenia, np. andropauzę czy menopauzę, lub też chorobę kogoś bliskiego, śmierć rodziców. Efektem kryzysu może być przewartościowanie dotychczasowych priorytetów, dotyczących pracy zawodowej, małżeństwa czy rodziny.
Nie jest to choroba, ale okres przejściowy w życiu człowieka, który może wystąpić z większą lub mniejszą intensywnością.
Symptomy.
Do objawów tzw. kryzysu wieku średniego można zaliczyć:
Wyniki badań.
Badania naukowe prowadzone w latach 80. wykazały, że jedynie ok. 10% osób przejawiało w swym życiu symptomy kryzysu wieku średniego.

</doc>
<doc id="170050" url="https://pl.wikipedia.org/wiki?curid=170050" title="Gładka siateczka śródplazmatyczna">
Gładka siateczka śródplazmatyczna



</doc>
<doc id="170053" url="https://pl.wikipedia.org/wiki?curid=170053" title="Fasada (wzorzec projektowy)">
Fasada (wzorzec projektowy)

Fasada – wzorzec projektowy należący do grupy "wzorców strukturalnych". Służy do ujednolicenia dostępu do złożonego systemu poprzez wystawienie uproszczonego, uporządkowanego interfejsu programistycznego, który ułatwia jego użycie.
Problem.
Rozważmy kompilator napisany z wykorzystaniem reguł programowania obiektowego. Znajdują się w nim klasy i obiekty reprezentujące Analizator składniowy, lekser, bufory na kod wynikowy i wiele innych elementów. Interfejs całego systemu posiada duże możliwości, lecz jest skomplikowany, tymczasem większość jego użytkowników będzie zainteresowana po prostu uruchomieniem kompilacji określonego pliku i pobrania wyniku. Rozwiązaniem jest zastosowanie wzorca "Fasada" do stworzenia dodatkowego obiektu, który pozwala szybko uruchomić najbardziej typowe zadania, jednocześnie nie ukrywając złożoności systemu przed tymi, którzy jej faktycznie potrzebują.
Budowa.
Wzorzec wyróżnia następujące elementy:
Klient komunikuje się z systemem poprzez fasadę, która w jego imieniu wykonuje niezbędne operacje na złożonym systemie. To, czy klient posiada także bezpośredni dostęp do systemu, leży w gestii programisty implementującego wzorzec, ponieważ możliwe jest wykorzystanie go do podziału systemu na warstwy, gdzie fasady służą do uproszczenia i ujednolicenia komunikacji.
Przykład.
Przykładem użycia wzorca fasady może być aplikacja bankomatowa, która musi wchodzić w interakcję z systemem bankowym. Skoro aplikacja bankomatowa wykorzystuje tylko niewielką część możliwości systemu bankowego (autoryzacja karty, sprawdzenie stanu konta, wypłata i ew. wpłata), to można zastosować obiekt fasady, który zasłoni przed zewnętrznymi aplikacjami skomplikowaną strukturę wewnętrzną systemu bankowego. Upraszcza to pisanie aplikacji na bankomaty, a jednocześnie zapewnia lepsze bezpieczeństwo systemu bankowego.

</doc>
<doc id="170054" url="https://pl.wikipedia.org/wiki?curid=170054" title="Voroneț">
Voroneț

Voroneț – wieś w Rumunii, położona w północnej części Mołdawii, na Bukowinie, kilka kilometrów na południe od miasta Gura Humorului.
W Voroneț znajduje się obronny monastyr z malowaną cerkwią pod wezwaniem św. Jerzego z 2. połowy XV w. (fundacja Stefana Wielkiego), rozbudowaną i ozdobioną malowidłami zewnętrznymi w 1. połowie XVI w., wpisaną wraz z innymi malowanymi cerkwiami Bukowiny na listę światowego dziedzictwa UNESCO.

</doc>
<doc id="170055" url="https://pl.wikipedia.org/wiki?curid=170055" title="Voronet">
Voronet



</doc>
<doc id="170056" url="https://pl.wikipedia.org/wiki?curid=170056" title="Manastirea Humorului">
Manastirea Humorului



</doc>
<doc id="170061" url="https://pl.wikipedia.org/wiki?curid=170061" title="Monastyr Humor">
Monastyr Humor

Monastyr Humor – monastyr prawosławny z malowaną cerkwią pod wezwaniem Zaśnięcia Bogurodzicy znajdujący się w miejscowości Mănăstirea Humorului w Rumunii, położonej na Bukowinie. Cerkiew monastyru wraz z innymi malowanymi cerkwiami Bukowiny wpisana jest na listę światowego dziedzictwa UNESCO. 
Historia.
Pierwszy monastyr na tym miejscu został zbudowany w końcu XIV lub na początku XV wieku. Był on ważnym ośrodkiem kulturalnym; stąd właśnie pochodzi jedno z arcydzieł mołdawskiej sztuki iluminatorstwa, tzw. „Ewangeliarz z Humor” z 1453 (obecnie przechowywany w muzeum monastyru Putna). 
Budowa obecnego monastyru (z którego zachowała się jedynie cerkiew) nastąpiła w 1530, za panowania i z inicjatywy hospodara Piotra Raresza. Fundację przeprowadził bojar, kanclerz hospodara, Teodor Bubuiog. Zbudowana wówczas cerkiew, postawiona na planie trójkonchowym, składa się z czterech części: nawy, przednawia, komory grobowej (nad którą znajdował się skarbiec) oraz przedsionka, szeroko otwartego arkadami na zewnątrz (jest to pierwsze tego typu rozwiązanie na Bukowinie). Kilka lat później, w 1535 r., cerkiew została ozdobiona freskami, których wykonanie nadzorował mistrz Toma z Suczawy (który pozostawił na murach budynku swój podpis). Ponieważ nie była to fundacja książęca, cerkwi nie zwieńczono wieżą. Monastyr był otoczony murami obronnymi, które jednak zostały później zniszczone. Przetrwała natomiast wolno stojąca wieża obronna, z hurdycjami pod dachem, wzniesiona w 1641 r. przez hospodara Bazylego Lupu, służąca także jako dzwonnica.
W 1786 tutejsze zgromadzenie zakonne zostało skasowane przez władze austriackie. Cerkiew pełniła później funkcje parafialne, a prawosławne mniszki powróciły w to miejsce w 1990.
Freski.
Freski zewnętrzne cerkwi, pokrywające całe jej ściany, stanowią jeden z najlepszych przykładów malowideł cerkwi bukowińskich. Dominuje w nich kolor czerwony. 
Najlepiej zachowane są freski na ścianie południowej cerkwi, najlepiej osłoniętej od wiatrów i deszczów. W centralnej części tej elewacji znajduje się przedstawienie akatystu maryjnego (każdej zwrotce hymny odpowiada jedna scena, sceny ułożone są w kilku rzędach, zwieńcza je przedstawienie ocalenia przez Marię Konstantynopola podczas jego oblężenia przez Persów w 626). Na prawo od niej znajduje się żywot św. Mikołaja, a pod nim przypowieść o synu marnotrawnym.
Wschodnią część świątyni, obejmującą zewnętrzne ściany trzech apsyd, wypełnia przedstawienie tzw. „hierarchii niebiańskiej” – poszczególne jej postacie, przedstawione tutaj w kilku rzędach, są wkomponowane w pionowe nisze pokrywające półokrągłe ściany. W centrum hierarchii, na najbardziej na wschód wysuniętej płaszczyźnie głównej apsydy, znajdują się kolejno od góry: Chrystus błogosławiący, Maria tronująca z Dzieciątkiem, Chrystus w układzie deesis oraz mandylion.
Freski na ścianie północnej cerkwi są mocno zniszczone, można tam rozpoznać ślady monumentalnego Drzewa Jessego. Lepiej zachowały się malowidła na filarach arkad przedsionka, gdzie obecne są przedstawienia świętych wojowników, popularnych w prawosławiu, m.in. ze św. Jerzym, mający symbolizować triumf chrześcijaństwa nad swoimi przeciwnikami. Od wewnętrznych stron filarów znajdują się natomiast postacie mnichów. Wewnątrz otwartego przedsionka, na jego wschodniej ścianie (a zatem na najbardziej zachodniej ścianie cerkwi zarazem) znajduje się przedstawienie Sądu Ostatecznego. Wśród postaci przedstawionych na tej monumentalnej scenie, zajmującej całą ścianę, szczególnie ciekawe jest przedstawienie po prawej stronie, wśród innowierców, także łacinników z franciszkańskim mnichem na końcu.
Freski wnętrza cerkwi przedstawiają układ typowy dla cerkwi bukowińskich. We wnętrzu przednawia przedstawiono sceny z życia świętych, układające się w porządek rocznej liturgii. Na kopule znajduje się przedstawienie Marii. Nisza nad przejściem do komory grobowej wypełniona jest przedstawieniem zaśnięcia Bogurodzicy. Ściany komory grobowej pokrywają malowidła związane z narodzinami Chrystusa. Znajduje się tutaj także jeden z dwóch obrazów wotywnych cerkwi, przedstawiający jej faktycznego fundatora Teodora Bubuioga (spoczywającego zresztą właśnie tutaj – w komorze grobowej zachowały się nagrobki jego oraz jednego z jego następców na urzędzie kanclerskim). W nawie szczególną wartość ma obraz wotywny (tym razem z Piotrem Rareszem). Ważne miejsce zajmują sceny związane z Męką Pańską, m.in. Ostatnia Wieczerza oraz Ukrzyżowanie w sklepieniach apsyd. Na zachodniej ścianie znajduje się ponownie scena zaśnięcia Bogurodzicy. W centrum kopuły znajduje się Pantokrator.

</doc>
<doc id="170062" url="https://pl.wikipedia.org/wiki?curid=170062" title="Vatra Moldowitei">
Vatra Moldowitei



</doc>
<doc id="170064" url="https://pl.wikipedia.org/wiki?curid=170064" title="Sérgio Paulinho">
Sérgio Paulinho

Sérgio Miguel Moreira Paulinho (ur. 26 marca 1980) – portugalski kolarz szosowy, wicemistrz olimpijski z igrzysk w Atenach 2004, zawodnik profesjonalnej grupy Tinkoff.
W roku 2002 zdobył brązowy medal mistrzostw świata w belgijskim Zolder w jeździe indywidualnej na czas (w kategorii młodzieżowców, do lat 23). Po mistrzostwach podpisał kontrakt zawodowy, w sezonie 2003 jeździł w grupie ASC Vila do Conde, rok później w LA Pecol. Do jego największych sukcesów należy mistrzostwo Portugalii w jeździe indywidualnej na czas, 9. miejsce (2003) i 6. miejsce (2004, dodatkowo wygrane dwa etapy) Volta ao Portugal. Podobnie jak większość kolarzy portugalskich nie występuje często poza rodzinnym krajem; srebrny medal, po jaki sięgnął na olimpiadzie w Atenach w 2004 w wyścigu elity ze startu wspólnego, był dużą niespodzianką. Na igrzyskach przegrał jedynie z Włochem Paolo Bettinim.
W 2010 roku wygrał 10. etap Tour de France, co jest jego największym sukcesem w gronie profesjonalistów (rok wcześniej startując w Team Astana wygrał w Wielkiej Pętli etap drużynowy).

</doc>
<doc id="170065" url="https://pl.wikipedia.org/wiki?curid=170065" title="Wartość bieżąca netto">
Wartość bieżąca netto

Wartość bieżąca netto (, NPV, także: wartość zaktualizowana netto, wartość obecna netto) – metoda oceny efektywności ekonomicznej inwestycji rzeczowej oraz wskaźnik wyznaczony w oparciu o tę metodę.
Jako metoda – NPV należy do kategorii metod dynamicznych i jest oparta na analizie zdyskontowanych przepływów pieniężnych przy podanej stopie dyskonta.
Jako wskaźnik – NPV stanowi różnicę pomiędzy zdyskontowanymi przepływami pieniężnymi a nakładami początkowymi i jest dany wzorem:
gdzie:
Interpretacja.
Wartość wskaźnika NPV może być interpretowana jako:
W takim ujęciu NPV daje jednoznaczne przesłanki w zakresie decyzji inwestycyjnych. Zgodnie z tymi przesłankami inwestycja jest akceptowana, jeżeli jej NPVformula_7 oraz odrzucana, gdy NPV&lt;0.
Zależności.
Istnieje odwrotna, lecz nieliniowa zależność pomiędzy wysokością przyjętej stopy dyskonta a wartością wskaźnika NPV: wraz ze wzrostem przyjętej stopy dyskonta wartość wskaźnika NPV danej inwestycji spada (dla typowych przepływów pieniężnych), co ma wpływ na ocenę rentowności inwestycji i ewentualną decyzję, co do jej realizacji.
Dla danej inwestycji (o typowych przepływach pieniężnych) zachodzą także następujące zależności:
Przykład zastosowania.
Przykład podstawowy.
Dana jest inwestycja, generująca w kolejnych okresach (latach) przychody i koszty, jak w poniższej tabeli (wartości w PLN):
Nakłady początkowe, które ponoszone są w okresie formula_8 są równe formula_9 Przyjęto stopę dyskonta na poziomie formula_10
formula_13
 Okres CF d
 1 1.000 0,9091
 2 5.000 0,8264
 3 7.000 0,7513
 4 3.000 0,6830
 5 1.000 0,6209
Współczynnik dyskontowy dla danego okresu jest traktowany podobnie jak "waga" przy liczeniu średniej ważonej, z tą różnicą, że w przypadku NPV jest to „suma ważona”. Można także powiedzieć, że poprzez współczynnik dyskontowy wyliczamy tę wartość gotówki, którą musimy odłożyć dzisiaj w banku na procent równy stopie dyskonta tak aby otrzymać zakładane – odpowiednie przychody w przyszłych okresach.
Zgodnie z tą przesłanką dalszym etapem jest zdyskontowanie przepływów pieniężnych poprzez pomnożenie wartości przepływów pieniężnych z danego okresu przez wartość współczynnika dyskontowego (wyniki w kolumnie dCF poniższej tabeli), a następnie zsumowanie wartości tej kolumny.
 Okres CF d dCF
 1 1.000 0,9091 909,10
 2 5.000 0,8264 4.132,00
 3 7.000 0,7513 5.259,10
 4 3.000 0,6830 2.049,00
 5 1.000 0,6209 620,90
 12.970,10
Suma zdyskontowanych przepływów pieniężnych formula_14 Pomniejszając tę wartość o nakłady początkowe formula_15 otrzymujemy wartość formula_16
W związku z tym, że NPV&gt;0 inwestycja może być zaakceptowana do realizacji, ponieważ poza zwrotem nakładów początkowych przyniesie dodatkowo 2970,10 PLN zysku z uwzględnieniem zmiany wartości pieniądza w czasie.
Przykład alternatywny.
Rozważono inwestycję identyczną jak w poprzednim przykładzie, lecz tym razem przyjęto stopę dyskonta na poziomie formula_17 Wartość przepływów pieniężnych w poszczególnych okresach (kolumna CF) się nie zmieni, lecz zmienią się wartości współczynników dyskontowych (kolumna d). W związku z tym, zmianie ulegną również wartości zdyskontowanych przepływów pieniężnych (kolumna dCF). Wyniki w poniższej tabeli:
 Okres CF d dCF
 1 1.000 0,8000 800,00
 2 5.000 0,6400 3.200,00
 3 7.000 0,5120 3.584,00
 4 3.000 0,4096 1.228,80
 5 1.000 0,3277 327,00
 9.139,80
Suma zdyskontowanych przepływów pieniężnych w tym przykładzie wynosi formula_18 Pomniejszając tę wartość o nakłady początkowe formula_15 otrzymujemy wartość formula_20
Jak widać wzrost wartości stopy dyskonta z formula_21 do formula_22 spowodował spadek wartości wskaźnika NPV poniżej zera. Dla tak przyjętej stopy dyskonta inwestycja nie będzie zaakceptowana do realizacji, ponieważ przychody uwzględniające zmianę wartości pieniądza w czasie nie pokryją nakładów początkowych poniesionych na inicjację inwestycji.
Przykład ten obrazuje wagę właściwego przyjęcia poziomu stopy dyskonta, gdyż ma ona kardynalny wpływ na wartość wskaźnika NPV i tym samym na decyzje inwestycyjne.

</doc>
<doc id="170066" url="https://pl.wikipedia.org/wiki?curid=170066" title="Sergio Paulinho">
Sergio Paulinho



</doc>
<doc id="170068" url="https://pl.wikipedia.org/wiki?curid=170068" title="Nicolas-Joseph Cugnot">
Nicolas-Joseph Cugnot

Nicolas-Joseph Cugnot (ur. 26 lutego 1725, zm. 2 października 1804) – francuski wynalazca, konstruktor pierwszego na świecie pojazdu z napędem parowym.
Cugnot urodził się w Void, w departamencie Meuse w Lotaryngii. Był wojskowym inżynierem. Od 1765 roku eksperymentował dla francuskiej armii z modelami pojazdów napędzanych silnikiem parowym, mającymi ciągnąć ciężkie działa (pierwszymi ciągnikami artyleryjskimi).
Cugnot wydaje się pierwszym, któremu udało się wykorzystać posuwisto zwrotny ruch tłoka w maszynie parowej do napędzania pojazdu drogowego. Działająca wersja jego „Fardier à vapeur” („Pojazd parowy”) została uruchomiona w 1769. W następnym roku zbudował ulepszoną wersję. Jego pojazd mógł pociągnąć 4 tony i poruszać się z prędkością do 4 km/h. Miał dwa koła z tyłu i jedno z przodu, które podtrzymywało kocioł parowy. W 1771 roku pojazd zderzył się z murem, jest to pierwszy znany wypadek samochodowy. Wypadek w połączeniu z problemami z budżetem zakończył eksperyment francuskiej armii z mechanicznymi pojazdami, ale w 1772 roku król Ludwik XV przyznał Cugnotowi pensję 600 franków rocznie za jego innowacyjną pracę.
Po rewolucji francuskiej (1789) władze podjęły decyzję o zaprzestaniu wypłacania pensji Cugnotowi, a sam wynalazca został skazany na wygnanie do Brukseli, gdzie żył w biedzie. Krótko przed śmiercią został zaproszony z powrotem do Francji przez Napoleona Bonaparte. Nicolas-Joseph Cugnot wrócił do Paryża, gdzie zmarł.
Pojazd Cugnota z 1770 roku jest zachowany w paryskim Conservatoire National des Arts et Métiers.

</doc>
<doc id="170073" url="https://pl.wikipedia.org/wiki?curid=170073" title="Marta Ludwika (księżniczka Norwegii)">
Marta Ludwika (księżniczka Norwegii)

Marta Ludwika Glücksburg (nor. Märtha Louise; ur. 22 września 1971 w Oslo) – księżniczka Norwegii. Jest córką Haralda V, oraz jego żony, Sonji Haraldsen. Obecnie zajmuje czwarte miejsce w linii sukcesji do norweskiego tronu, za swoim bratankiem – Sverrem Magnusem, a przed swoją najstarszą córką – Maud Behn.
W latach 2002-2017 była żoną norweskiego pisarza, Ariego Behna. Miała z nim trzy córki – Maud (ur. 2003), Leah (ur. 2005) i Emmę (ur. 2008). Od 2022 roku jest zaręczona z samozwańczym szamanem, Durekiem Varrettem.
Powiązania rodzinne i edukacja.
Księżniczka Marta Ludwika urodziła się 22 września 1971 w Oslo National Hospital w Oslo.
Jej rodzicami są Harald V, król Norwegii (wówczas (książę koronny Norwegii) i jego żona, królowa Sonja.
Jej dziadkami byli ze strony ojca Olaf V, król Norwegii, panujący w latach 1957-1991, urodzony jako książę Danii i jego żona, Maud, brytyjska księżniczka z dynastii Koburgów, córka brytyjskiego króla Edwarda VII; natomiast ze strony matki Karl Haraldsen i jego żona, Dagny Ulrichsen.
Ma młodszego brata, Haakona, księcia koronnego Norwegii.
Otrzymała imiona na cześć swojej babki, królowej Marty, urodzonej jako księżniczka Szwecji i Ludwiki, królowej Danii, pochodzącej ze szwedzkiej i duńskiej rodziny królewskiej.
Od urodzenia nosiła tytuł Jej Królewskiej Wysokości Księżniczki Norwegii, który po ślubie w 2002 zmieniono na Jej Wysokość Księżniczkę Norwegii. Zajmuje czwarte miejsce w linii sukcesji norweskiego tronu, za swoim bratankiem, a przed najstarszą córką. Jako dynastyczna potomkini Zofii, elektorowej Hanoweru zajmuje miejsce w linii sukcesji tronu brytyjskiego.
Religia.
Została ochrzczona w wierze luterańskiej w Kaplicy Królewskiej Pałacu Królewskiego w Oslo dnia 19 października 1971. Jej rodzicami chrzestnymi zostali: król Norwegii (jej dziadek ze strony ojca), księżniczka Małgorzata ze Szwecji (siostra dziadka ze strony ojca), hrabia Fleming Waldemar z Rosenborgu (cioteczny brat ojca), księżniczka Ragnhilda z Norwegii (siostra ojca), Dagny Haraldsen, Haakon Haraldsen, Nils Jørgen Astrup i Ilmi Riddervold.
Jest matką chrzestną przynajmniej dwóch osób:
Edukacja.
Uczęszczała do Smestad school w Oslo.
W 1990 ukończyła Kristelig Gymnasium w Oslo.
Ukończyła studia na kierunku fizjoterapia na Uniwersytecie w Oslo.
Następnie przeniosła się do Anglii, gdzie podjęła kurs w Waterstock House Training Centre i rozpoczęła studia w zakresie literatury na Uniwersytecie Oksfordzkim.
W 1992 została słuchaczem Bjørknes Privatskole w Oslo, a następnie rozpoczęła studia w zakresie fizjoterapii na Oslo University College. Doświadczenie zawodowe zdobywała w czasie kursu w Maastricht. W 2000 uzyskała uprawnienia fizjoterapeuty.
Kariera zawodowa.
5 listopada 2010 w Brugge wzięła udział w konferencji prasowej, w której promowała książkę "Meet your Guardian Angel", napisaną we współpracy z Elisabeth Samnoy.
Księżniczka interesuje się praktykami spirytystycznymi. W 2007 wywołała kontrowersje, ogłaszając zamiar otwarcia szkoły, która umożliwiłaby ludziom kontakt z aniołami.
W 2019 razem ze swoim partnerem, Durekiem Varrett rozpoczęła w Norwegii i Danii trasę "Księżniczka i Szaman" ("The Princess and the Shaman"), której celem jest "dzielenie się mądrością z ludźmi". Mężczyzna w rozmowie z mediami przyznał, że od drugiego roku życia wiedział, iż jest szamanem (od swojej babki), wierzy, że w poprzednim wcieleniu był królem i znał księżniczkę Martę.
Członkini rodziny królewskiej.
Jako córka norweskiego monarchy uprawniona jest do używania tytułu Jej Wysokości Księżniczki Norwegii. Po urodzeniu otrzymała predykat Jej Królewskiej Wysokości, który nosiła do dnia swojego ślubu. W latach 1971-1990 nie zajmowała miejsca w linii sukcesji norweskiego tronu, ponieważ przysługiwało ono wyłącznie mężczyznom. W 1990 zmieniono zapisy norweskiej konstytucji, pozwalając kobietom na dziedziczenie tronu, niezależnie od posiadania braci. Zmiany dotknęły jednak wyłącznie osoby urodzone po 1990, wobec czego księżniczka Marta Ludwika została wpisane na trzecie miejsce listy, za swoim ojcem i młodszym bratem. Pierwszą kobietą, która skorzystała z nowego prawa, została jej bratanica, księżniczka Ingrid Aleksandra, urodzona w 2004, która zajęła drugą pozycję i nie została wyprzedzona przez narodziny swojego młodszego brata w 2005.
Marta Ludwika od urodzenia zajmuje miejsce w linii sukcesji brytyjskiego tronu, za swoim bratem.
26 września 1971 opublikowano pierwsze zdjęcie pary książęcej z ich córką.
17 stycznia 1991 zmarł jej dziadek, król Olaf V, a nowym władcą Norwegii został jej ojciec, Harald V.
W 1992 odznaczona Orderem Słonia.
Działalność w Norwegii.
W maju 1973 po raz pierwszy wzięła udział w obchodach Narodowego Dnia Norwegii i wystąpiła na balkonie Pałacu Królewskiego razem z rodziną królewską.
W czerwcu 1991 przebywała z oficjalną wizytą w Trondheim.
W listopadzie 2017 wzięła udział w obchodach 100. rocznicy powstania HLF, norweskiej organizacji wspierającej osoby, które utraciły słuch.
W marcu 2018 odwiedziła szkołę w Sarpsborg.
Oficjalne wizyty zagraniczne.
W czerwcu 1993 uczestniczyła w bankiecie z okazji dyplomatycznej wizyty szwedzkiej rodziny królewskiej.
W kwietniu 2001 przebywała z oficjalną wizytą w Boliwii i Peru.
W maju 2001 brała udział w dyplomatycznej wyprawie do Norwegii Elżbiety II, królowej Zjednoczonego Królestwa i Filipa, księcia Edynburga.
W lutym 2018 wystąpiła podczas bankietu w Oslo na cześć goszczących tam księcia i księżnej Cambridge.
Związki z innymi rodzinami królewskimi.
Była gościem ceremonii zaślubin: Filipa, księcia Brabancji z Matyldą d’Udekem d’Acoz (Bruksela, 1999), księcia Konstantyna z Holandii z Laurencją Brinkhorst (Haga, 2001), Filipa, księcia Asturii z Letycją Ortiz Rocasolano (Madryt, 2004), Fryderyka, księcia koronnego Danii z Marią Donaldson (Kopenhaga, 2004), księcia Joachima z Danii z Marią Cavallier (Mogeltonder, 2008), Daniela Westlinga z Wiktorią, księżną koronną Szwecji (Sztokholm, 2010), Wilhelma, dziedzicznego wielkiego księcia Luksemburga z hrabianką Stefanią de Lannoy (Luksemburg, 2012), Christopher O’Neill z Magdaleną, księżną Hälsinglandu i Gästriklandu (Sztokholm, 2013) i Karola Filipa, księcia Värmlandu z Zofią Hellqvist (Sztokholm, 2015).
Reprezentowała dwór norweski w czasie uroczystości pogrzebowych: hrabiego Fleminga z Rosenborgu (Kopenhaga, 2002), księcia Karola Bernadotte (Sztokholm, 2003), Ryszarda, 6. księcia Sayn-Wittegenstein-Berleburg (Bad Berleburg, 2017).
Uczestniczyła w oficjalnych obchodach 50.(Sztokholm, 1996) i 70. urodzin Karola XVI Gustawa, króla Szwecji, 60. urodzin Małgorzaty II, królowej Danii (Kopenhaga, 2000), 90. urodzin księcia Karola Bernadotte (Sztokholm, 2001), 25. rocznicy ślubu króla i królowej Szwecji (Sztokholm, 2001) i 25. urodzin Wiktorii, księżnej koronnej Szwecji (Sztokholm, 2002).
Sport.
W marcu 2018 przebywała w Pjongczangu, gdzie wręczała medale sportowcom w ramach zimowych igrzysk paraolimpijskich.
Życie prywatne.
13 grudnia 2001 norweska rodzina królewska ogłosiła zaręczyny księżniczki Marty Ludwiki z Arim Behn, norweskim pisarzem pochodzenia duńskiego, synem Olava Bjørshol i Marianne Solberg. Tego samego dnia miała miejsce sesja zdjęciowa i konferencja prasowa narzeczonych w Pałacu Królewskim w Oslo.
Księżniczka Marta Ludwika i Ari Behn wstąpili w związek małżeński dnia 24 maja 2002 w Katedrze Nidaros w Trondheim. 
25 listopada 2002 ogłoszono pierwszą ciążę księżniczki. 29 kwietnia 2003 o godzinie 20:10 w Rikshospitalet, The Oslo National Hospital urodziło się dziecko pary i pierwsza wnuczka króla Haralda, która otrzymała imiona Maud Angelica.
20 września 2004 podano do informacji, że Marta Ludwika spodziewa się narodzin drugiego dziecka. Kolejna córka pary, Leah Isadora, przyszła na świat 8 kwietnia 2005 w rodzinnym domu w Fredrikstad.
Od października 2004 do kwietnia 2005 rodzina Behn mieszkała w Nowym Jorku.
13 marca 2008 rodzina królewska poinformowała o kolejnej ciąży księżniczki. Trzecia córka, Emma Tallulah, urodziła się w Lommedalen dnia 29 września tego samego roku.
Wszystkie dzieci Marty Ludwiki i jej męża wpisane zostały do linii sukcesji norweskiego tronu, za swoją matką.
5 sierpnia 2016 król Norwegii ogłosił, że jego córka i zięć podjęli decyzję o separacji. Małżeństwo zakończyło się rozwodem w 2017.
12 maja 2019 księżniczka ujawniła, że jest w związku z Durekiem Verrett (ur. 1974), amerykańskim szamanem pochodzenia norweskiego, indyjskiego i haitańskiego. Razem z partnerem podróżuje po świecie i przeprowadza seanse spirytystyczne. Działalność księżniczki i Verretta doprowadziła do krytyki ze strony opinii publicznej, wobec czego 8 sierpnia 2019 Marta Ludwika zrezygnowała z używania królewskiego tytułu w czasie realizowania swojej kariery.
25 grudnia 2019 Ari Behn popełnił samobójstwo w swoim domu w Lommedalen. 3 stycznia 2020 uczestniczyła we mszy pogrzebowej swojego byłego męża, która odprawiona została przez biskup Oslo Kari Veiteberg w Katedrze w Oslo. W uroczystości wzięły udział dzieci pary, a najstarsza córka Maud wygłosiła przemówienie. Wśród żałobników znaleźli się król i królowa Norwegii, książę i księżna koronna Norwegii, księżniczka Ingrid Aleksandra, książę Sverre Magnus, księżniczka Astryda, książę Daniel ze Szwecji, księżna Laurencja z Holandii. Księżniczka Marta Ludwika zamieściła na swoim koncie na "Instagramie" osobiste pożegnanie Ariego Behna.
7 czerwca 2022 księżniczka Marta Ludwika ogłosiła swoje zaręczyny z Durekiem Verrett.

</doc>
<doc id="170079" url="https://pl.wikipedia.org/wiki?curid=170079" title="Fulguryt">
Fulguryt

Fulguryt (z łac. fulguritus „ugodzony piorunem”), piorunowiec, strzałka piorunowa – nieregularny twór rurkowaty lub wypełniony szkliwem krzemionkowym powstały wskutek stopienia piasku kwarcowego po uderzeniu pioruna. Osiąga do kilku centymetrów średnicy i nawet do ok. 1 metra długości. Jego struktura wewnętrzna jest zazwyczaj regularna lub wypełniona bąbelkami. Powierzchnia jest chropowata pokryta drobinkami piasku. Wyglądem przypomina korzeń z odgałęzieniami lub małymi wgłębieniami.
Powszechnie, zwłaszcza za sprawą wierzeń ludowych, strzałkami piorunowymi, uważanymi właśnie za wynik uderzenia pioruna w ziemię, jak to jest w przypadku fulgurytów, nazywa się skamieniałości belemnitów często znajdowane w piaskach i żwirach.
Przez dawnych Słowian uważany był za broń Peruna, stąd ludowa nazwa – "Perunowe strzałki".
Od podobnych tektytów, również będących naturalnym szkliwem, fulguryty oprócz charakterystycznego kształtu, odróżniają się przede wszystkim większą zawartością wody – tektyty są znacznie bardziej suche.

</doc>
<doc id="170080" url="https://pl.wikipedia.org/wiki?curid=170080" title="Mieczysław Karłowicz (ujednoznacznienie)">
Mieczysław Karłowicz (ujednoznacznienie)



</doc>
<doc id="170084" url="https://pl.wikipedia.org/wiki?curid=170084" title="Nicolas Cugnot">
Nicolas Cugnot



</doc>
<doc id="170086" url="https://pl.wikipedia.org/wiki?curid=170086" title="Joseph Cugnot">
Joseph Cugnot



</doc>
<doc id="170088" url="https://pl.wikipedia.org/wiki?curid=170088" title="Mieczysław Karłowicz (kolarz)">
Mieczysław Karłowicz (kolarz)

Mieczysław Karłowicz (ur. 8 września 1963 w Gdańsku) − polski kolarz szosowy. W 1990 w barwach JZS Jelcz wygrał Tour de Pologne.
Kariera sportowa.
Był zawodnikiem Moto-Jelcz Oława i JZS Jelcz. Największe sukcesy odnosił w Tour de Pologne, wygrywając go w 1990 (równocześnie zwyciężając w klasyfikacji punktowej) i zajmując 3 m. w 1988. W 1985 został wicemistrzem Polski w wyścigu szosowym ze startu wspólnego, a w 1988 zwyciężył w górskich mistrzostwach Polski. Był także mistrzem Polski w szosowym wyścigu drużynowym w barwach Moto-Jelcz Oława (1987) i dwukrotnie zajmował w tej konkurencji drugie miejsce (1985 i 1988). W 1985 zwyciężył w wyścigu Szlakiem Grodów Piastowskich. W 1987 startował bez sukcesów w Wyścigu Pokoju, zajmując 34 m.
Mieszka w Jelczu Laskowicach i startuje w wyścigach kolarskich weteranów.

</doc>
<doc id="170091" url="https://pl.wikipedia.org/wiki?curid=170091" title="Jerzy Kowalski (oficer policji)">
Jerzy Kowalski (oficer policji)

Jerzy Kowalski (ur. 1957 w Skierniewicach) – polski inspektor Policji, szef Centralnego Biura Śledczego od 2 czerwca 2005 do 17 stycznia 2006.
Jest absolwentem Akademii Wychowania Fizycznego w Warszawie oraz Uniwersytetu Warszawskiego. W Policji pracował od 1985 roku. W latach 1993-2003 roku pracował w Komendzie Głównej Policji, gdzie kierował wydziałem walki z przestępczością zorganizowaną, a od 1997 roku w biurze narkotyków. Potem został naczelnikiem wydziału Centralnego Biura Śledczego ds. walki z gangami. W 2003 roku został Lubuskim Komendantem Wojewódzkim Policji w Gorzowie Wielkopolskim. 2 czerwca 2005 roku został mianowany przez Komendanta Głównego Policji Leszka Szredera - szefem Centralnego Biura Śledczego. W roku 2007 odszedł na emeryturę. Jest żonaty, ma dwójkę dzieci.

</doc>
<doc id="170092" url="https://pl.wikipedia.org/wiki?curid=170092" title="Waldemar I Wielki">
Waldemar I Wielki

Waldemar I Wielki (ur. 14 stycznia 1131, zm. 12 maja 1182) – król Danii w latach 1146-1157 wspólnie ze Swenem III Grade i Kanutem V, następnie samodzielnie 1158-1182.
Syn (pogrobowiec) księcia Kanuta Lavarda i księżniczki ruskiej Ingeborgi, córki wielkiego księcia Mścisława I Haralda. Przyszedł na świat 8 dni po zamordowaniu ojca.
Został wychowany na dworze pobożnego, bogatego i oświeconego duńskiego rodu Rigów w Fjenneslev, pod okiem Assera Riga razem z dwoma jego synami: Absalonem, który stał się jego przyjacielem i późniejszym ministrem oraz Esbjornem.
Po abdykacji króla Eryka III w 1146 r. w Danii wybuchła wojna domowa o prawo do tronu, która trwała 10 lat. Pretendentami do schedy byli Swen III Grade syn Eryka II Pamiętnego, Kanut V syn Magnusa Nilssena Silnego, wnuk króla Nielsa oraz 16-letni Waldemar władający wówczas co najmniej południową częścią Jutlandii – księstwem Szlezwiku. Swen ogłosił się królem Zelandii i Skanii, natomiast Kanut – Jutlandii. W wyniku działań wojennych Kanut został zepchnięty do Niemiec, gdzie udało mu się utworzyć armię. W 1152 niemiecki król (później cesarz) Fryderyk Barbarossa poparł dążenia Kanuta do zapanowania nad całym terytorium Danii. W 1154 r. walki rozpoczęły się ponownie. Tym razem Kanut sprzymierzył się z Waldemarem, który dotychczas wspierał Swena. W rezultacie Swen musiał opuścić Danię. Powrócił w 1157 r. Sytuacja ustabilizowała się po podziale Danii na trzy części:
Aby uczcić zakończenie wieloletnich walk, Swen zaprosił współrządzących (Kanuta, Waldemara i Absalona) na spotkanie pojednawcze w Roskilde (9 sierpnia 1157). Podczas spotkania ludziom Swena udało się zamordować Kanuta, natomiast ranny Waldemar i Absalon zdołali zbiec. 23 października tego samego roku Waldemar i ścigający go Swen spotkali się ponownie i odbyli krótką, ale brutalną bitwę pod Grathe Hede. Swen został wzięty do niewoli i stracony ciosem topora.
Waldemar został królem całej Danii w 1158. W tym samym roku jego przyjaciel Absalon został podniesiony do rangi biskupa Roskilde a Waldemar mianował go ministrem i swoim naczelnym doradcą. Waldemar zajął się reorganizacją i odbudową państwa po zniszczeniach wojny domowej i za namową Absalona wypowiedział wojnę pogańskim plemionom słowiańskim zamieszkującym tereny Pomorza oraz Rugię, zajmujących się m.in. piractwem na wodach Bałtyku, którzy dali się tak we znaki Duńczykom, że w momencie objęcia władzy przez Waldemara niemal 1/3 kraju była wyludniona. Pierwsza wyprawa pod osobistym dowództwem Absalona wyruszyła w 1160 r., a przypieczętowaniem krucjaty było podbicie Rugii i zrujnowanie rańskiej Arkony w 1168 r. (gród w Gardźcu poddał się bez walki kilka dni później). Ludność wyspy została ochrzczona, dotychczasowy wódz Ranów Tesław złożył hołd królowi duńskiemu i dał początek dynastii książąt rugijskich wasalnych wobec Danii do 1325 r., a cała wyspa została włączona do diecezji Roskilde bullą papieża Aleksandra III w 1169 r. Przejęcie największej w rejonie siedziby piratów znacznie poprawiło sytuację w królestwie, zwłaszcza że w 1170 r. Waldemar i Absalon rozbili kolejny ich ośrodek – leżący nieco dalej na wschód "Dievenow" (Dziwnów?) na Wolinie. Stworzyli oni podstawy do militarnej dominacji Danii w tym rejonie Europy przez kolejne trzy pokolenia.
Zaangażował się również w proces kanonizacyjny swego ojca Kanuta, dzięki jego staraniom uznanego za męczennika za sprawiedliwość i kanonizowanego w 1169 r. przez papieża Aleksandra III. Relikwie św. Kanuta zostały ceremonialnie złożone w sanktuarium w Ringsted 25 czerwca 1170. Uroczystość ta połączona była z pierwszą duńską koronacją, siedmioletniego wówczas syna Waldemara, Kanuta VI. Waldemar zmarł 12 lat później a Kanut VI objął po nim tron.
Waldemar ożenił się z Zofią, córką Włodzimierza, księcia nowogrodzkiego (pojawiła się też mniejszościowa hipoteza, że była córką księcia mińskiego Wołodara Hlebowicza). Z tego małżeństwa pochodzą dzieci:

</doc>
<doc id="170093" url="https://pl.wikipedia.org/wiki?curid=170093" title="Waldemar Wielki">
Waldemar Wielki



</doc>
<doc id="170094" url="https://pl.wikipedia.org/wiki?curid=170094" title="NPV">
NPV



</doc>
<doc id="170095" url="https://pl.wikipedia.org/wiki?curid=170095" title="Net Present Value">
Net Present Value



</doc>
<doc id="170096" url="https://pl.wikipedia.org/wiki?curid=170096" title="Haakon (książę Norwegii)">
Haakon (książę Norwegii)

Haakon Glücksburg (nor. Haakon Magnus; ur. 20 lipca 1973 w Oslo) – książę koronny (następca tronu) Norwegii. Jest jedynym synem króla Norwegii, Haralda V, oraz jego żony, Sonji Haraldsen.
W 2001 roku ożenił się z Mette-Marit Tjessem Høiby. Ma z nią dwoje dzieci – Ingrydę Aleksandrę (ur. 2004) i Sverre'a Magnusa (ur. 2005), którzy zajmują kolejno drugie i trzecie miejsce w linii sukcesji do norweskiego tronu. Haakon jest również ojczymem dla Mariusa, syna swojej żony z poprzedniego związku.
Życiorys.
Narodziny i chrzest.
Urodził się 20 lipca 1973 roku w Oslo. Jest jedynym synem króla Norwegii, Haralda V, oraz jego żony, Sonji Haraldsen. Otrzymał imiona Haakon Magnus. Pierwsze imię nosił jego wuj, najstarszy brat jego matki, Haakon Haraldsen (1921-2016). Imię to nosiło również siedmioro władców norweskich, między innymi jego pradziadek, Haakon VII, pierwszy przedstawiciel dynastii Glücksburgów na tronie Norwegii. Drugie imię, Magnus, nosiło natomiast sześcioro władców norweskich, między innymi Magnus I Dobry oraz Magnus VI Prawodawca. 
Został ochrzczony 20 września 1973 roku w kaplicy zamkowej Pałacu Królewskiego w Oslo. Jego rodzicami chrzestnymi zostali: jego dziadek, Olaf V (król Norwegii) i jego ciotka, Astryda (księżniczka Norwegii), a także: Karol Bernadotte (książę Östergötlandu), Karol XVI Gustaw (król Szwecji), Małgorzata II (królowa Danii) i Anna Mountbatten-Windsor (księżniczka królewska Wielkiej Brytanii). 
Haakon ma jedną starszą siostrę, Martę Ludwikę (ur. 1971). Mimo tego, że jest od niej młodszy – wyprzedza ją w linii sukcesji do norweskiego tronu i to najprawdopodobniej on zostanie w przyszłości norweskim monarchą, a nie jego starsza siostra. W 1990 roku konstytucja Norwegii została zmieniona w taki sposób, że pozwoliła kobietom dziedziczyć norweski tron. Zmiany te jednak – w przeciwieństwie do tego, jak zaszło to w sąsiedniej Szwecji – nie miały charakteru retroaktywnego. Haakon – mimo że młodszy od Marty Ludwiki – pozostał więc na swoim miejscu w linii sukcesji, natomiast stało się jasne, że w przypadku jego dzieci sytuacja będzie inna i jeżeli będzie miał kolejno córkę i syna, to jego następczynią zostanie dziewczynka, a nie – chłopiec.
Następca tronu.
W 1991 roku zmarł jego dziadek, Olaf V, a na tronie Norwegii zasiadł jego ojciec, Harald V. Haakon, ukończywszy zaledwie siedemnaście lat, stał się następcą tronu. Ukończył szkołę średnią w następnym roku, a następnie podjął decyzję o wstąpieniu do marynarki wojennej (Sjøforsvaret). W 1995 roku ukończył szkolenie na oficera marynarki w Norweskich Siłach Zbrojnych. Już rok później, w 1996 roku, rozpoczął studia licencjackie w zakresie nauk politycznych na Uniwersytecie Kalifornijskim w Berkeley, które ukończył trzy lata później, w 1999 roku. Następnie rozpoczął naukę na brytyjskiej uczelni – London School of Economics, gdzie w 2004 roku uzyskał tytuł magistra. 
12 lutego 1994 roku w trakcie ceremonii otwarcia Zimowych Igrzysk Olimpijskich w Lillehammer zapalił znicz olimpijski. 
Od 2003 roku jest Ambasadorem dobrej woli Programu Narodów Zjednoczonych ds. Rozwoju. 
Ze względu na kurację medyczną ojca pełnił funkcję regenta Norwegii od 25 listopada 2003 do 12 kwietnia 2004 i ponownie od 29 marca do 7 czerwca 2005. W 2011 w ramach cyklu "Wykłady Kapuścińskiego" wygłosił na Uniwersytecie Warszawskim wykład pt. "Rozwój i godność ludzka". Od 2005 roku aktywnie uczestniczy w obradach Światowego Forum Ekonomicznego w Davos. W latach 2007–2008 objął patronat nad Międzynarodowym Rokiem Polarnym. W 2009 wspólnie z Wiktorią (księżniczką koronną Szwecji) i Fryderykiem (księciem koronnym Danii) napisał książkę "Royal Polar Expedition", w której opisana została ich wspólna podróż na Grenlandię i Svalbard.
Od 15 listopada 2013 roku nosi tytuł admirała w marynarce wojennej oraz generała w armii norweskiej.
Jego ojciec, w książce „Kongen forteller” (pol. „Król mówi”), odnosząc się do perspektywy objęcia tronu przez jego syna, stwierdził: „Będzie z nim dobrze, kiedy nadejdzie czas. Świadomość tego daje dobre uczucie. Jestem bardzo szczęśliwy, że to książę koronny Haakon jest przyszłością Norwegii”. Sam Haakon w 2020 roku udzielił wywiadu telewizji TV2, gdzie stwierdził, że nie czuje się jeszcze przygotowany do objęcia rządów. Opisał jednak swoje odczucia w związku ze swoim panowaniem w przyszłości: „Muszę to zrobić po swojemu. Nie mogę próbować być nikim innym niż sobą, wtedy będzie trochę łatwiej”. Haakon przyznał jednak, że ojciec bardzo pomaga mu w przygotowaniu się do roli króla: „Jest bardzo świadomy i bardzo dobrze widzi moją sytuację – aby ułatwić jej przebieg tak dobrze, jak to tylko możliwe”.
2 marca 2022 roku Haakon potępił inwazję Rosji na Ukrainę, w swoim przemówieniu dodał jednak, że zarówno Ukraińcy, jak i Rosjanie powinni czuć się w Norwegii bezpiecznie, podkreślając: „Ważne jest, abyśmy dbali o siebie nawzajem, chronili nasze człowieczeństwo i postrzegali ludzi takimi, jakimi są: ludźmi”. Książę koronny zintensyfikował ilość swoich wizyt w związku z wojną, odwiedził m.in. Cold Respons, ćwiczenia wojskowe 21 marca 2022 roku. W swoim przemówieniu, które wówczas wygłosił, podkreślił ogromną rolę, jaką odgrywa członkostwo Norwegii w NATO.
Życie prywatne.
Małżeństwo i potomstwo.
W 1999 roku poprzez wspólnych znajomych Haakon poznał Mette-Marit Tjessem Høiby. Kobieta pracowała jako kelnerka i miała nieślubnego syna, Mariusa, ze związku z byłym dilerem narkotyków. Para związała się ze sobą i zamieszkała razem, co wywołało oburzenie konserwatywnych przedstawicieli Kościoła Norwegii. Według The New York Times kontrowersyjny związek Haakona z Mette-Marit przyczynił się do tego, że poparcie dla monarchii jako instytucji osiągnęło w tym okresie rekordowo niski poziom. W mediach pojawiły się nawet doniesienia, że książę koronny miał być przekonywany do tego, żeby zrzec się tronu. 1 grudnia 2000 roku ogłoszono zaręczyny Haakona z Mette-Marit.
W sierpniu 2001 roku, na tydzień przed planowanym terminem ślubu, narzeczona następcy tronu zorganizowała konferencję prasową, w czasie której przyznała: „Chciałabym skorzystać z okazji, aby powiedzieć, że potępiam narkotyki. Mam nadzieję, że nie będę musiała mówić więcej o mojej przeszłości i że prasa uszanuje to życzenie”. Według późniejszych sondaży aż 40% Norwegów stwierdziło, że dzięki konferencji prasowej mają lepsze zdanie o Mette-Marit.
25 sierpnia 2001 roku w katedrze w Oslo para wzięła ślub, a Mette-Marit stała się "Jej Królewską Wysokością" księżną koronną Norwegii. Oficjalną siedzibą pary został Skaugum.
Wraz z żoną Haakon ma dwoje dzieci:
Ojciec chrzestny.
Wśród chrześniaków Haakona znajduje się prawdopodobnie dwóch przyszłych europejskich monarchów:
Haakon utrzymuje bardzo bliskie relacje z Wiktorią Bernadotte (księżniczką koronną Szwecji) oraz Fryderykiem Glücksburgiem (księciem koronnym Danii).

</doc>
<doc id="170098" url="https://pl.wikipedia.org/wiki?curid=170098" title="Janko Matúška">
Janko Matúška

Janko Matúška (ur. 10 stycznia 1821, zm. 11 stycznia 1877) – słowacki poeta, wychowawca w gminie Zamki Orawskie, urzędnik w Trzcianie i Dolnym Kubínie. W latach 1839–1849 tworzył romantyczne ballady, słowa do słowackich pieśni i powieści historyczne. Na znak sprzeciwu przeciwko prześladowaniu Ľudovíta Štúra wyjechał z grupą młodzieży do Lewoczy, tam napisał tekst do słowackiej melodii ludowej "Kopala Studienku", której pierwsza zwrotka weszła w skład hymnu Czechosłowacji w 1920. Od 1993 dwie początkowe zwrotki stały się hymnem niepodległej Republiki Słowackiej.

</doc>
<doc id="170099" url="https://pl.wikipedia.org/wiki?curid=170099" title="Sirrah">
Sirrah



</doc>
<doc id="170100" url="https://pl.wikipedia.org/wiki?curid=170100" title="Przeciętny ważony koszt kapitału">
Przeciętny ważony koszt kapitału



</doc>
<doc id="170102" url="https://pl.wikipedia.org/wiki?curid=170102" title="Horst Eckert">
Horst Eckert



</doc>
<doc id="170103" url="https://pl.wikipedia.org/wiki?curid=170103" title="Zator">
Zator



</doc>
<doc id="170104" url="https://pl.wikipedia.org/wiki?curid=170104" title="Dylągówka">
Dylągówka

Dylągówka – wieś w Polsce położona w województwie podkarpackim, w powiecie rzeszowskim, w gminie Hyżne.
W latach 1954–1961 wieś należała i była siedzibą władz gromady Dylągówka, po jej zniesieniu w gromadzie Hyżne. W latach 1975–1998 miejscowość administracyjnie należała do województwa rzeszowskiego.
Historia.
Dokument lokacyjny wsi wystawiła Małgorzata z Dynowa 4 kwietnia 1448 roku. Wieś była lokowana na prawie magdeburskim, od początku istnienia należała do szlachty. Należała do dóbr Dynowskich, później Tarnowskich, a następnie Wapowskich. Pod koniec XVII w. nabył ją hrabia Nieborowski, a po jego śmierci wioska trafiła do rąk Jędrzejowiczów. W XIX w. istniał dwór z oficyną i folwarkiem oraz funkcjonowała stadnina koni. Obok dworu rozciągał się park, a niedaleko położony był młyn wodny.
Została założona szkoła ludowa, dwie karczmy i kaplica. W czasie I wojny światowej w okolicy Dylągówki toczyły się ciężkie boje wojsk austriackich z rosyjskimi. W samym dworze stacjonowały oddziały artylerii krakowskiej 12. Dywizji Piechoty, dowodzone przez gen. Tadeusza Jordan Rozwadowskiego
Wieś należała do parafii w Hyżnem do 1983 roku, tzn. do momentu erygowania własnej parafii.

</doc>
<doc id="170106" url="https://pl.wikipedia.org/wiki?curid=170106" title="Kazuistyka">
Kazuistyka

Kazuistyka (łac. "casus", przypadek) – rozstrzyganie, w poszczególnym wypadku ("casus") i przy danych okolicznościach, moralnych lub prawnych wątpliwości, jakie się nasuwają przy zbiegu (kolizji) sprzecznych obowiązków. Stąd rozróżnia się kazuistykę moralną (teologiczną) i prawniczą.
Filozof niemiecki z końca XVIII w., Immanuel Kant, nazwał kazuistykę „Dialektyką sumienia”. Początki kazuistyki znajdujemy już u stoików (szkoły filozoficznej w starożytnej Grecji i Rzymie) i u talmudystów.
Potocznie: krytyczne określenie przebiegłego, ale pokrętnego argumentowania uzasadniającego zwłaszcza moralne tezy, jak u sofistów.
Medycyna.
W medycynie (choć nie tylko) kazuistyką jest omówienie problemu przez wyliczenia znanych przypadków czy przykładów, np. istnieje książka Jerzego Sochy i Józefa Ryżko pod tytułem "Kazuistyka gastroenterologiczna u dzieci", albo książka Janusza Krzyżowskiego pt. "Kazuistyka psychiatryczna".
Prawo.
W prawie mianem kazuistyki określa się jedną z metod formułowania zasad i przepisów, polegająca w większym stopniu na przewidywaniu szczegółowych przypadków niż na wyznaczaniu i wytyczaniu uniwersalnych zasad.
Religia.
Chrześcijaństwo.
Kazuistyka stanowiła metodę postępowania obecną w katolicyzmie, rozpowszechnioną przez jezuitów i nazywaną także "gradacją grzechów". Kazuiści chcieli wyznaczyć ścisłą granicę pomiędzy grzechem ciężkim a grzechem lekkim, z którego nie trzeba się spowiadać.
Z uwagi na częste usprawiedliwianie poszczególnych przypadków i czynienie wyjątków od twardych zasad, kazuistykę nazywa się czasem teologią "łatwego chrześcijaństwa", czy "szerokich bram raju". W opozycji do kazuistów pozostawali potępieni przez Watykan janseniści (zjadliwe "Prowincjałki" Pascala). Kazuistyka pozostaje zasadniczo oficjalną nauką Kościoła.

</doc>
<doc id="170108" url="https://pl.wikipedia.org/wiki?curid=170108" title="Wadlew">
Wadlew

Wadlew – wieś sołecka w Polsce położona w województwie łódzkim, w powiecie bełchatowskim, w gminie Drużbice. W centrum wsi znajduje się skrzyżowanie drogi wojewódzkiej nr 473 z Piotrkowa Trybunalskiego do Koła przez Łask (dawniej drogi krajowej nr 12 do Sieradza) i drogi wojewódzkiej nr 485 z Pabianic do Bełchatowa.
Historia.
Na terenie wsi osadnictwo utrzymuje się w formie stałej od okresu wczesnego średniowiecza na trakcie sieradzko-piotrkowskim. Pierwszy raz wzmiankowana w 1400 r.. Stara forma nazwy wsi to Wadłów. Wadlew wchodził w skład dóbr Grabica, które do 1819 r. należały do biskupstwa włocławskiego (biskupów kujawskich), a następnie przejęte zostały przez Skarb Narodowy Królestwa Polskiego. W 1827 r. Wadlew liczył 57 domów i 411 mieszkańców, niestety w wyniku wielkiego pożaru w tym roku doszczętnie spłonął. W pierwszym Pierwszym Narodowym Spisie Powszechnym z 1921 Wadlew liczył 108 domów i 774 mieszkańców (752 katolików, 10 ewangelików, 9 żydów, 3 innego). W nieopodal położonej miejscowości Depczyk znajdował się zabytkowy młyn. Został rozebrany i przeniesiony w kwietniu 2006 r. do skansenu w okolicy Warszawy. 
W okresie II wojny światowej Wadlew został wcielony do III Rzeszy, w pobliżu wsi przebiegała granica z Generalną Gubernią. Na terenie wsi w okresie okupacji znajdowała się placówka "żandarmerii niemiernickiej" przez którą następowało wysiedlanie ludności do obozów pracy w III Rzeszy.
W latach 1859/1919–1939 oraz 1945–1954 siedziba gminy Wadlew, zniesiona 29 września 1954 roku wraz z reformą wprowadzającą gromady w miejsce gmin. Po reaktywacji gmin z dniem 1 stycznia 1973 roku gminy Wadlew już nie przywrócono, utworzono natomiast jej terytorialny odpowiednik, gminę Drużbice. W latach 1975–1998 miejscowość administracyjnie należała do województwa piotrkowskiego.
Edukacja.
We wsi Wadlew istnieje założona w 1937 r. szkoła podstawowa. Aktualnie jest to Szkoła Podstawowa im. Jana Pawła II w Wadlewie, wcześniej była to Szkoła Podstawowa im. Mikołaja Arciszewskiego w Wadlewie. Obecnie jest szkołą ośmioklasową z oddziałem i punktem przedszkolnym. Organem prowadzącym szkołę jest Gmina Drużbice. Uczniowie szkoły dwuklasowej w 1926 r. (wraz z 5,5 mln innych uczniów) wzięli udział w akcji przesłania życzeń z osobistymi podpisanymi od mieszkańców Polski dla Amerykanów z okazji 150. rocznicy niepodległości USA.
Parafia.
Wadlew należy do dekanatu dłutowskiego. Znajduje się w nim kościół parafialny pod wezwaniem św. Floriana. Kamień węgielny kościoła został poświęcony dnia 28 VI 1995 przez Jana Pawła II. Kościół poświęcony został 28 X 1997, a konsekrowany 2 VIII 1998 r. przez arcybiskupa Władysława Ziółka. Jest to niewielka budowla jednonawowa wykonana w technice ceglano-żelbetowej, wznoszona wraz z plebanią. W latach 2011–2012 zainstalowano witraże według projektu Anny Olechowskiej prezentujące postać Jana Pawła II – po prawej stronie budowli, oraz św. Floriana – po lewej. Witraże powstały z inicjatywy tragicznie zmarłego proboszcza parafii – ks. Jarosława Burskiego.
Ochotnicza Straż Pożarna.
We wsi Wadlew istnieje utworzona w 1917 r. Ochotnicza Straż Pożarna (OSP). W 2000 roku Komendant Główny Państwowej Straży Pożarnej (PSP) decyzją nr V/03/KSRG z dnia 08.06.2000 r. włączył jednostkę OSP Wadlew do Krajowego Systemu Ratowniczo-Gaśniczego. Drużyna sportowa OSP kilka razy brała udział w Krajowych Zawodach Sportowo-Pożarniczych.
Osoby związane z Wadlewem.
Z Wadlewa pochodzi Wacław Rózga, polski polityk (KPP, PPR, PZPR), obrońca Warszawy (1939), w latach 1939–1943 przebywał w ZSRR, żołnierz Gwardii Ludowej i Armii Ludowej Okręgu Kraśnickiego (1943–1944), wojewoda lubelski (1945–1949) i kielecki (1949), przewodniczący prezydium Wojewódzkiej Rady Narodowej w Rzeszowie (1952–1958), poseł na Sejm PRL I, II, III i VI kadencji.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="170109" url="https://pl.wikipedia.org/wiki?curid=170109" title="Wola Mikorska">
Wola Mikorska

Wola Mikorska – wieś w Polsce położona w województwie łódzkim, w powiecie bełchatowskim, w gminie Bełchatów, przy drodze wojewódzkiej nr 484, z Bełchatowa do Łasku. Wieś położona jest ok. 5 km od Bełchatowa.
W latach 1975–1998 miejscowość administracyjnie należała do województwa piotrkowskiego.

</doc>
<doc id="170110" url="https://pl.wikipedia.org/wiki?curid=170110" title="Wólka Łękawska">
Wólka Łękawska

Wólka Łękawska – wieś w Polsce położona w województwie łódzkim, w powiecie bełchatowskim, w gminie Bełchatów, przy drodze wojewódzkiej nr 484 z Bełchatowa do Kamieńska.
W latach 1975–1998 miejscowość administracyjnie należała do województwa piotrkowskiego.

</doc>
<doc id="170113" url="https://pl.wikipedia.org/wiki?curid=170113" title="Widawa (województwo łódzkie)">
Widawa (województwo łódzkie)

Widawa – wieś w Polsce położona w województwie łódzkim, w powiecie łaskim, w gminie Widawa. Siedziba gminy Widawa. Leży w Kotlinie Szczercowskiej, nad rzeką Niecieczą.
Dawniej miasto – uzyskała prawa miejskie w 1388 roku, zdegradowana w 1870 roku.
Prywatne miasto szlacheckie położone było w drugiej połowie XVI wieku w powiecie sieradzkim województwa sieradzkiego.
W latach 1975–1998 miejscowość administracyjnie należała do województwa sieradzkiego.
Miejscowość o charakterze miasteczka. Zabytkowy, historyczny układ urbanistyczny Widawy zachował cechy typowo miejskie (rynek jako centralna część miejscowości).
Jest lokalnym ośrodkiem usługowym (znajdują się tu m.in. sklepy: spożywcze, spożywczo-przemysłowe, odzieżowe, obuwnicze, budowlane, metalowe, z zaopatrzeniem dla rolnictwa, motoryzacyjne, hydrauliczne; także apteki, lokale gastronomiczne, sala bankietowa, zakłady fryzjerskie, zakład fotograficzny, stacje paliw, myjnia samochodowa, okręgowa stacja kontroli pojazdów, składy opału i materiałów budowlanych, usługi ubezpieczeniowe, usługi bankowe, usługi dentystyczne, usługi weterynaryjne itd.) z drobnym przemysłem (przede wszystkim przemysł lekki: odzieżowy, spożywczy – mięsny, piekarniczy, cukierniczy, także produkcja bram i ogrodzeń).
Leży przy drogach wojewódzkich nr 481 relacji Łask – Wieluń (stanowiącej część trasy łączącej Łódź z Wieluniem) oraz nr 480 łączącej Sieradz z drogą krajową nr 74 w Szczercowie.
Historia.
Miejscowość istniała zapewne w XII wieku, ale pierwsza wzmianka o niej pochodzi z 1370 roku i dotyczy podkomorzego sieradzkiego Jakuba z Widawy. W XIII wieku była tu komora celna, przebiegał tędy średniowieczny szlak handlowy z Piotrkowa Tryb. do Sieradza. Krzyżowanie się ważnych traktów wpłynęło na rozwój Widawy, która otrzymała prawa miejskie w 1388 r. od króla Władysława Jagiełły. Do połowy XV wieku Widawa osiągnęła znaczny stopień rozwoju gospodarczego i przestrzennego.
W 1417 roku arcybiskup gnieźnieński Mikołaj herbu Trąba erygował miejscową parafię.
W 1460 roku Widawa posiadała 2 młyny, jatki i łaźnię, a w 1504 roku znajdowało się tu m.in. 13 jatek rzeźniczych, postrzygalnia, około 75 placów zabudowanych i 9 pustych.
Od połowy XV wieku rozpoczął się rozwój kuśnierstwa i sukiennictwa. W XVI wieku powstały w mieście wielkie magazyny przeznaczone do gromadzenia towarów (m.in. zboża), sprzedawanych kupcom gdańskim. W połowie XVI wieku podatek od rzemiosła płaciło 76 mieszczan. Widawa była prywatnym miastem początkowo Widawskich h. Abdank (Habdank), a od około 1500 r. Wężyków. Miasto należało wtedy do najznamienitszych w województwie sieradzkim. Widawa była miastem rzemieślniczo-handlowym słynącym z targów, które przetrwały do dzisiaj. Posiadała kilka Cechów.
W Widawie funkcjonowała szkoła parafialna, która dzięki wysokiemu poziomowi kształcenia została w 1545 r. kolonią akademicką Akademii Krakowskiej. Akademia Widawska, jak inne kolonie Akademii Krakowskiej, kształciła swych studentów według zaakceptowanego przez Alma Mater programu nauczania i stosowała zalecone przez nią podręczniki. W szkole wykładali nauczyciele przysłani z Krakowa, tudzież tacy, którzy zostali przez macierzystą uczelnię zaakceptowani. W Widawie uczono m.in. filozofii, retoryki, matematyki, geometrii i astronomii. Jej gmach znajdował się obok kościoła św. Marcina, który się nie zachował. Początkowo niezła kondycja szkoły finansowanej z darowizny właściciela ziemskiego Macieja Wężyka Widawskiego (na jej utrzymanie przeznaczono 8% dochodów z części jego posiadłości) osłabła z czasem, kiedy dobra te przeszły w ręce innych właścicieli i coraz trudniej było wyegzekwować należną Akademii rentę. Reforma szkolnictwa przeprowadzona przez Komisję Edukacji Narodowej zdegradowała Akademię Widawską do poziomu szkoły parafialnej, nie uwzględniając jej wysokiego poziomu nauczania. Ostateczny kres uczelni przypieczętował pożar miasta w 1802 r. Spłonęły wówczas gmach szkoły i jej księgozbiór. Ciało ostatniego rektora Akademii Widawskiej – doktora filozofii Michała Płaczkowskiego, spoczywa na miejscowym cmentarzu.
W 1656 roku w pobliżu Widawy odbyła się bitwa ze Szwedami, w której po stronie polskiej dowodził król Jan Kazimierz, miasto doszczętnie spłonęło. W 1713 r. nastąpił ponowny najazd Szwedów. Podczas trwania konfederacji barskiej doszło w czerwcu 1771 r. do bitwy pod Widawą pomiędzy wojskami królewskimi a konfederatami, zakończonej rozbiciem wojsk królewskich. Miasto zostało zrujnowane w wyniku licznych pożarów, wojen i epidemii; szczególnie ucierpiało po groźnym pożarze w 1802 r.
Ostatecznie w 1870 r. Widawa utraciła prawa miejskie i została zdegradowana do rangi osady na mocy carskiej reformy miejskiej z lat 1869–1870 i postanowień Komitetu Urządzającego w Królestwie Polskim "((...) Na zasadzie Najwyższego Ukazu z dnia 1 czerwca 1869 r. o przemianowaniu na osady, niemających charakteru miejskiego osiadłości w Gubernjach Królestwa Polskiego, Komitet Urządzający, na przedstawienie Członka Zawiadującego czynnościami komitetu, w uzupełnieniu postanowienia swego z dnia 23 stycznia (4 lutego) 1870 r. o zamianie na osady, miast Gubernji Petrokowskiej, postanowił i stanowi: (...) 1. Istniejące w Gubernji Petrokowskiej miasta: (...) Widawa (...) w Powiecie Łaskim (...) zamienić na osady z zastosowaniem następujących środków co do urządzenia w nich zarządu gminnego na zasadzie Najwyższego Ukazu z dnia 19 lutego (2 marca) 1864 r. (...) 5) w powiecie Łaskim: osady: Widawę przyłączyć do składu gminy Dombrowo-Widawska (...)", nie odzyskując do dnia dzisiejszego odebranych jej praw.
Liczba mieszkańców Widawy w poszczególnych latach przedstawiała się następująco:
Do roku 1939 Widawę zamieszkiwał duży odsetek ludności pochodzenia żydowskiego. Jej napływ nastąpił najprawdopodobniej w XIII-XIV wieku, kiedy to w wyniku prześladowań musieli oni opuszczać miasta Europy Zachodniej. Posiadali w Widawie własny cmentarz grzebalny, bożnicę, korzystali z przywilejów nadawanych im przez kolejnych królów polskich. Tylko nieliczna grupa zajmowała się rolnictwem. Górował przede wszystkim handel i rzemiosło. Na przełomie XIX i XX wieku uczestniczyli wraz z Polakami w uroczystościach państwowych, życiu kulturalnym m.in. majówkach organizowanych przez OSP. W 1939 roku stanowili oni ponad 50% ogólnej liczby mieszkańców. Widawa została poważnie zniszczona przez Niemców w 1939 roku i odbudowana po 1945 roku.
Historia społeczności żydowskiej w Widawie.
Pierwsi Żydzi zaczęli osiedlać się w Widawie w XVIII wieku. W 1764 r. w mieście mieszkało 166 Żydów. Zajmowali się handlem, byli uczestnikami znanych targów końmi. Wśród przedstawicieli społeczności żydowskiej był także jeden dzierżawca karczmy, dwóch muzyków oraz 15 rzemieślników: 7 krawców, 2 kuśnierzy, złotnik, fryzjer i 4 rzeźników.
W 1827 r. Widawę zamieszkiwało 632 Żydów, stanowiąc 48% ogółu mieszkańców. Tutejsza społeczność podlegała najpierw kahałowi w Łasku. W 1838 r. powstała samodzielna gmina żydowska. Powodem odłączenia się był niesprawiedliwy, zdaniem widawskich Żydów, podział obciążeń podatkowych. Gmina dysponowała już wówczas cmentarzem oraz synagogą. Niedługo potem powstał także dom dla biednych i bezdomnych wyznawców judaizmu.
W 1857 r. społeczność żydowska w mieście liczyła 968 osób, stanowiąc 54% ogółu mieszkańców. Upadek miasta pod koniec XIX w. spowodował odpływ ludności żydowskiej. W 1897 r. pozostało w Widawie już tylko 530 Żydów (38% ogółu mieszkańców).
Rabinami w Widawie byli m.in.: Synaj Safir (pełnił funkcję w latach 1829–1834, później rabin w Brzezinach); Menachem Mendel Chaim Landau (1886–1890, wnuk rabina Abrahama z Ciechanowa, później przeniósł się do Piątku); wreszcie Abraham Benjamin Koltonowski pełniący najdłużej swoją funkcję – od 1897 r. do lat 30. XX wieku. Ostatnim rabinem miasta przed Zagładą był Mordechaj Maroko. Utarła się opinia, że rabini w Widawie pobierali bardzo małe pensje, stąd też urząd ten był niechętnie przyjmowany.
W okresie międzywojennym, w 1921 r., w Widawie mieszkało 773 Żydów, co stanowiło 35% ogółu mieszkańców. Działała tu żydowska biblioteka. O wpływy polityczne zabiegali syjoniści, ale ugrupowaniem o największej liczbie zwolenników była Aguda.
W okresie polskiej wojny obronnej we wrześniu 1939 r. większość Żydów uciekła z Widawy do Bełchatowa, Zelowa i Zduńskiej Woli. Jednak na ich miejsce przybyli uchodźcy wyznania mojżeszowego z mniejszych miejscowości i osad w regionie. We wrześniu 1939 r. Widawę zajęły wojska niemieckie. Niemieccy żołnierze kazali rabinowi Mordechajowi Maroko spalić zwoje Tory. Gdy duchowny odmówił, Niemcy spalili klęczącego rabina trzymającego w objęciach Torę.
Wiosną 1940 r. Niemcy utworzyli w Widawie getto. Nie miało ono charakteru zamkniętego. Znajdowało się w nim ok. 100 rodzin żydowskich. W grudniu 1941 r. wywieziono 728 osób do Bełchatowa. Latem 1942 r. wszystkich pozostałych Żydów wywieziono do ośrodka zagłady w Chełmnie nad Nerem.
Zabytki.
Cennym zabytkiem jest kościół Podwyższenia Krzyża Świętego parafii Podwyższenia Krzyża Świętego w Widawie fundacji Wojciecha Wężyka Widawskiego i jego żony Anny. Obecne budynki kościoła i klasztoru wzniesiono w latach 1678–1709. Kościół jest jednonawowy, z dachem dwuspadowym i wieżyczką na sygnaturkę. W szczycie fasady ogromnych rozmiarów herb fundatorów – Wężyków Widawskich. Ołtarze pochodzą z XVIII w. Nad barokowymi organami rzadki przykład kunsztu staropolskiego rzemiosła – ręcznie wykuwany mechanizm zegarowy. Chrzcielnica miedziana, późnorenesansowa z 1600 r., fundacji Walentego Widawczyka. Cenne naczynia liturgiczne i krucyfiksy z XVII i XVIII w. W zakrystii zachował się komplet mebli intarsjowanych w stylu rokoko, z 1700 r. W podziemiach kościoła mieszczą się dwie duże krypty sklepione kolebkowo, w których spoczywają zwłoki fundatorów i zakonników. Na ścianach są widoczne ślady zamurowanych wejść do podziemnych tuneli.
Do kościoła przylega klasztor bernardynów z XVII wieku. Pierwszy drewniany klasztor powstał z fundacji Anny i Wojciecha Wężyków w 1638 r., lecz uległ spaleniu w 1657 r. podczas stoczonej pod Widawą bitwy ze Szwedami. Odbudowany ponownie z drewna, przetrwał do 1678 r., tj. do powstania obecnego klasztoru. Jest to budynek piętrowy, na planie czworoboku, z wirydarzem pośrodku. W większości pomieszczeń sklepienia kolebkowe z lunetami. W dniu 5 II 1863 r. przybył tu i przebywał ze swoim oddziałem Józef Oxiński zajmując klasztor, „w którego korytarzach pomieściła się wiara piesza, a na dziedzińcach kawaleria i zatrzymane podwody”. Po kasacie klasztoru w 1864 r. bernardyni na prawach dożywocia użytkowali go jeszcze do 1900 r. Obecnie służy jako plebania. W części klasztoru mieści się założone przez ks. Jerzego Spychałę muzeum parafialne, w którym można podziwiać wyroby miejscowego rzemiosła, przykłady sztuki sakralnej i zapoznać się z historią Widawy. Warto zaznaczyć, że bernardyn z Widawy o. Serafin Szulc był kapelanem w 1863 r. w oddziałach: Kurowskiego, a następnie Teodora Cieszkowskiego. W zewnętrzną ścianę klasztoru wmurowano płytę nagrobną z XVI w. z postacią nieznanego rycerza.
Za pn.-wsch. narożnikiem rynku stoi kościół św. Marcina, wybudowany z funduszów Wężyków w 1446 r., rozbudowany w XV-XVII w., spalony w 1802 r. Po odbudowaniu w 1846 r. służy jako kościół filialny.
Na cmentarzu neogotycka kaplica św. Rocha, zbudowana z cegły staraniem ks. Stanisława Maniewskiego w 1893 r. na miejscu poprzedniej kaplicy modrzewiowej.
Pod Widawą toczono bitwy powstańcze 17 lutego, 15 kwietnia i w lipcu 1863 r. Na cmentarzu jest mogiła powstańcza, 5 mogił żołnierzy 72 pp. im. Dionizego Czachowskiego z Radomia, którzy polegli w walce z Niemcami 5–6 września 1939 r., 5 mogił poległych w 1945 r. oraz grób Michała Płaczkowskiego – rektora Akademii Widawskiej zm. 17 IX 1769 r., grób Józefa Zaręby (1776–1820) – starosty powiatu sieradzkiego i grób o. Tadeusza Błeszczyńskiego (zm. 22 VII 1892 r.) – ostatniego gwardiana oo. bernardynów. W mogile Powstańców 1863 r. jest pochowany Jan Grabowski – felczer z oddziału Makarego Drohmireckiego, który zesłany na Sybir, potem osiedlenie w Tambowie, wrócił i zmarł w Widawie. W okolicy jest 6 polskich schronów bojowych z 1939 r. Na skraju terasy zalewowej Niecieczy, ok. 400 m na pd. od rynku jest częściowo zniwelowane wzniesienie, a w odl. 350 m od niego pagórek o wysokości 5–6 m. Badań archeologicznych tu nie prowadzono. Prawdopodobnie na tych kopcach były średniowieczne budowle właścicieli Widawy.
Szlaki turystyczne.
W Widawie rozpoczyna się niebieski turystyczny Szlak „Osady Braci Czeskich” (65 km): Widawa (PKS) – Ruda – Chrząstawa – Faustynów – Walewice – Pożdżenice – Zelów – Zelówek – Bocianicha – Grzeszyn – Gucin – Rokitnica – Talar – Barycz – Ostrów – Łask Kolumna (PKP, PKS).
Oświata.
W Widawie funkcjonuje Zespół Szkół im. Walentego Widawczyka, skupiający:
Sport.
W Widawie działa piłkarski Gminny Klub Sportowy „Widavia” Widawa, grający w Sieradzkiej Klasie „A”.
Widawa w filmie.
W 1994 r. w Widawie nagrywane były sceny do filmu „Psy 2. Ostatnia krew” w reżyserii Władysława Pasikowskiego (rynek w przygranicznym miasteczku – Terespolu, gdzie główni bohaterowie przyjeżdżają do rosyjskiej mafii po pieniądze, to w rzeczywistości widawski Stary Rynek).

</doc>
<doc id="170114" url="https://pl.wikipedia.org/wiki?curid=170114" title="Wola Krzysztoporska (wieś)">
Wola Krzysztoporska (wieś)

Wola Krzysztoporska – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
Miejscowość jest siedzibą władz gminy Wola Krzysztoporska. Przez wieś przebiega rzeka Dąbrówka, dopływ Luciąży. W latach 1975–1998 Wola Krzysztoporska administracyjnie należała do województwa piotrkowskiego. 
Przez północną część wsi przechodzi linia kolejowa nr 24 z Piotrkowa Trybunalskiego do Zarzecza. Znajdował się tu również kolejowy przystanek osobowy z mijanką.
Historia.
Pierwsza pisana informacja o Woli Krzysztoporskiej pochodzi z 1552 roku i dotyczy poborów z dóbr Piotra Krzysztoporskiego. Pod koniec XIX wieku w pobliżu położony był folwark Księżna. W 1879 roku właścicielem folwarku Wola Krzysztoporska został Josek Szpilfogel-Kodrębski. Jego syn, Maurycy, założył w 1902 roku Fabrykę Chemiczną, przekształconą po II wojnie światowej w Wolskie Zakłady Przemysłu Barwników Organika. W 2000 roku zakłady z przyczyn ekonomicznych ogłosiły upadłość, a w jednej z hal pofabrycznych otwarto w 2004 roku klub "Protector".
5 września 1939 żołnierze Wehrmachtu w odwecie za poniesione straty w zdobywaniu wsi dokonali zemsty na ludności cywilnej. Po zajęciu miejscowości Niemcy strzelali do napotkanych mężczyzn (śmierć poniosło 7 osób) i spalili wieś.
W latach 1965–1975 wójtem gminy był Albin Dajcz, pochodzący z Piotrkowa Trybunalskiego żołnierz Armii Krajowej. Przy współpracy Leona Jajte, dyrektora Wolskich Zakładów Przemysłu Barwików dokonał gruntownej przebudowy infrastruktury gminnej, m.in. kompleksowej modernizacji dróg i ulic. Wybudowano ośrodek zdrowia, pierwszy wodociąg, wykonano scalenie gruntów, wyznaczono działki budowlane i dokonano rewitalizacji starego parku. Jest głównym bohaterem książki „Odłamki czasu”, napisanej przez Włodzimierza Dajcza.
Edukacja.
Pierwszą jednosalową szkołę elementarną wybudowano w 1899 roku. W 1906 roku, z inicjatywy robotników Fabryki Chemicznej powstała szkoła fabryczna. W 1932 roku szkoła miała pięć izb lekcyjnych, rozmieszczonych w kilku miejscach wsi. W 1938 roku oddano do użytku nowy budynek. W Woli Krzysztoporskiej od 2006 roku funkcjonuje Zespół Szkolno-Gimnazjalny złożony ze Szkoły Podstawowej im. gen. Ludwika Czyżewskiego oraz Gimnazjum im. Obrońców Gór Borowskich 1939 roku.
Ochotnicza Straż Pożarna.
OSP w Woli Krzysztoporskiej powstała w 1909 roku i tworzyło ją 34 druhów. W 1952 roku jednostka zawarła umowę wieczystej, bezpłatnej dzierżawy budynku przy ulicy Wesołej, w którym do tej pory mieści się jej siedziba. Na początku lat 70. XX wieku, w związku z powołaniem zawodowej jednostki straży pożarnej w Zakładach Chemicznych Organika, działalność jednostki ochotniczej została ograniczona. W 2001 roku OSP Wola Krzysztoporska została włączona do Krajowego Systemu Ratowniczo-Gaśniczego.

</doc>
<doc id="170115" url="https://pl.wikipedia.org/wiki?curid=170115" title="Świeradów-Zdrój">
Świeradów-Zdrój

Świeradów-Zdrój (niem. "Bad Flinsberg") – miasto uzdrowiskowe w województwie dolnośląskim, w powiecie lubańskim.
Według danych GUS z 31 grudnia 2019 r. miasto miało 4100 mieszkańców.
Położenie.
Świeradów-Zdrój leży na Dolnym Śląsku, w południowo-zachodniej części województwa dolnośląskiego, w południowej części powiatu lubańskiego, w Sudetach Zachodnich, niedaleko Jeleniej Góry. W latach 1975–1998 miasto administracyjnie należało do województwa jeleniogórskiego.
 w Górach Izerskich, w dolinie rzeki Kwisy (w tzw. Obniżeniu Świeradowskim), oddzielającej Wysoki Grzbiet na południu od Kamienickiego Grzbietu na północy. Po włączeniu Czerniawy-Zdroju obejmuje również dolinę Czarnego Potoku, a również wychodzi nieco na Pogórze Izerskie.
Według danych z roku 2002 Świeradów-Zdrój miał obszar 20,77 km², w tym: użytki rolne 41%, użytki leśne 40%, Według danych z 1 stycznia 2011 r. powierzchnia miasta wynosiła 20,72 km²
Miasto stanowiło 4,85% powierzchni powiatu.
Miasto sąsiaduje z gminami: Mirsk i Leśna oraz z Czechami (kraj liberecki, powiat Liberec).
Części i osiedla miasta.
System TERYT (Krajowy Rejestr Urzędowy Podziału Terytorialnego Kraju) wyróżnia pięć części miasta, tj. Czerniawa-Zdrój, Góreczno, Kamieniec, Łęczyna i Ulicko.
Warunki naturalne.
Okolice Świeradowa zbudowane są ze skał metamorficznych – gnejsów i granitognejsów, z wkładkami amfibolitów należących do bloku karkonosko-izerskiego. Skład mineralny świeradowskich i czerniawskich źródeł jest dość bogaty i mają właściwości lecznicze.
Toponimia.
Po II wojnie światowej, wobec braku historycznej nazwy polskiej, miejscowość nazywano początkowo "Wieniec-Zdrój".
Nazwa "Świeradów Zdrój" została nadana w 1946 i wywodzi się od imienia słowackiego świętego Świerada. Według innych źródeł ma ona związek z otaczającymi miasto lasami świerkowymi oraz źródłami wód radonowych.
W przeszłości miejscowość miała inne nazwy. Nazwę "Flinsberg", której pierwszy raz użyto w roku 1524 lub 1550 lub 1559, zaczerpnięto od łużyckich osadników, którzy wybudowali osadę na zboczu góry (niem. "Berg") nazywanej "Flynz", której nazwa z kolei wywodzi się od Flinsa – słowiańskiego bóstwa czczonego wśród słowiańskiej ludności w górach Harzu oraz na Łużycach.
Miejscowość nazywana była również prześmiewczo "Fegebeutel" (przez samych mieszkańców wymawiane jako "Fabattel"). Nazwa ta przylgnęła do miejscowości w związku ze zbudowaną w 1550 przy drodze wiodącej z Mirska w stronę Czech karczmą, która nie cieszyła się dobrą sławą. Fegebeutel w dosłownym tłumaczeniu oznacza "czyścisakwę".
Funkcjonowały również nazwy: "Flynzberg", "Fliniß-berg", "Flehensberg", "Flinßberg/Flinssberg" (1668), "Bad Flinsberg" (1782), a także "Włyńsk", jako nazwa stacji kolejowej w 1945 roku.
Pisownia nazwy.
Nazwy miejscowości i ich części ustalane są przez Ministra Spraw Wewnętrznych i Administracji, który, po zasięgnięciu opinii Komisji Nazw Miejscowości i Obiektów Fizjograficznych, publikuje wykazy nazw oraz ogłasza ich zmiany w Dzienniku Ustaw. Tak ustalone nazwy są oficjalnymi nazwami urzędowymi. Wszystkie inne formy nazw są nazwami potocznymi.
Nazwa miejscowości Świeradów-Zdrój pisana z łącznikiem (dywizem) jest właśnie formą zatwierdzoną urzędowo. Forma nazwy pisana bez łącznika, tzn. Świeradów Zdrój, jest natomiast formą potoczną. Do końca XX wieku forma Świeradów Zdrój była jednak podawana jako poprawna przez słowniki języka polskiego (np. przez „Nowy słownik ortograficzny PWN”). Powstawał przez to rozdźwięk pomiędzy formą urzędową nazwy tego miasta a formą słownikową. Jednak te różnice przestały istnieć w 2004 roku. Wtedy to Rada Języka Polskiego uchwaliła, że dwuczłonowe nazwy wszystkich miejscowości z członem „Zdrój” występującym na drugim miejscu należy pisać z łącznikiem, co znaczy, że również z językowego punktu widzenia jedynie poprawną formą jest Świeradów-Zdrój.
Ponadto w nazwach dwuczłonowych odmieniają się oba człony, dlatego należy odmieniać zarówno nazwę, jak i określenie "Zdrój"
. Brak odmiany predykatu Zdrój jest często spotykanym błędem nawet wśród samorządowców i dziennikarzy.
Historia.
Świeradów był trzykrotnie plądrowany w latach 1634–1639. Jednym z powodów było przywiązanie mieszkańców ówczesnego Świeradowa do wiary protestanckiej. Również w 1642 roku Świeradów został ograbiony. W 1645 roku stacjonowały tu wojska rotmistrza Hermanna podczas szturmu przez Szwedów zamku Gryf.
W roku 1777 opublikowano wyniki analiz wód znajdujących się między innymi w Świeradowie oraz informacje dotyczące składu chemicznego i ich medycznego zastosowania. Z badań przeprowadzonych w roku 1783 potwierdzono, że wody świeradowskie skutecznie leczą wiele schorzeń. W 1754 roku okryto dachem górne źródło, a w 1768 roku przebudowano górne źródło i wybudowano dom mieszkalny z 14 pokojami.
W 1795 wybudowano pierwszy dom zdrojowy, zaś w 1817 odkryto źródło w korycie rzeki, w związku z czym uregulowano jej przebieg i wybudowano zdrój zwany Dolnym Świeradowem. Był jednym z pierwszych uzdrowisk, gdzie poza funkcją pitną wprowadzono kąpiele w wywarze z kory świerku i w borowinie. W roku 1840 Świeradów liczył 1687 mieszkańców, w 1895 znaczna część uzdrowiska spłonęła. W 1899 odbudowano dom zdrojowy dodając 45-metrową wieżę oraz urządzono otaczający go park zdrojowy, powstała pijalnia wód w Górnym Zdroju oraz 80-metrowy kryty hall spacerowy. W 1909 roku z inicjatywy prywatnego inwestora doprowadzono z Mirska linię kolejową. W 1934 odkryto źródło radonowe, w 1935 r. utworzono związek, czego konsekwencją było m.in. wybudowanie drogi do Szklarskiej Poręby.
Po kapitulacji III Rzeszy w maju 1945 r. uzdrowisko zostało w dniach 8–9 maja 1945 zajęte przez wojska radzieckie, a następnie przekazane polskiej administracji. Jego dotychczasowi mieszkańcy zostali wysiedleni do Niemiec. W latach 1950–1953 rozbudowano ujęcie, wymieniono rurociągi i infrastrukturę.
W 1946 roku miejscowość uzyskała prawa miejskie. 1 stycznia 1973 roku do miasta włączono sąsiednie sołectwo – Czerniawę-Zdrój.
Uzdrowisko.
Podgórski klimat, sieć szlaków turystycznych i rowerowych, zasoby naturalnych surowców leczniczych: wody mineralne, wody radonowe, złoża borowiny umożliwiające leczenie chorób reumatycznych i narządów ruchu, przyciągają turystów i kuracjuszy od XVII wieku.
Tutejsze wody lecznicze – radoczynne szczawy o różnym stopniu zmineralizowania, używane zarówno do picia, jak i do kąpieli, oraz okłady borowinowe leczą przede wszystkim choroby reumatyczne, narządów ruchu, układu krążenia oraz choroby ginekologiczne.
Do dyspozycji kuracjuszy wybudowana została hala spacerowa z egzotyczną roślinnością, promenada spacerowa, tarasy, sztuczna grota oraz galeria widokowa na wieży z zegarem.
Demografia.
Świeradów-Zdrój jest 72. miastem w województwie dolnośląskim pod względem liczby mieszkańców (na całkowitą liczbę 91 miast). Szczegółowe dane z 30 czerwca 2004 r.:
Piramida wieku mieszkańców Świeradowa-Zdroju w 2014 roku.
Zabytki.
Do wojewódzkiego rejestru zabytków wpisane są:
Świeradów Zdrój – Czerniawa
Inne zabytki:
Turystyka.
Świeradów-Zdrój jest miejscowością turystyczną nastawioną głównie na kuracjuszy i narciarzy. Posiada rozwiniętą bazę noclegowo-hotelową, całoroczną kolej gondolową na Stóg Izerski, baseny, korty tenisowe, tereny do jazdy konnej, Mini Muzeum Szachów itp. Zimą są do dyspozycji dwa tory saneczkowe, oraz sześć wyciągów narciarskich.
Ośrodek Ski &amp; Sun Świeradów-Zdrój.
Na północnym zboczu Stogu Izerskiego działa Ośrodek Ski &amp; Sun Świeradów-Zdrój z koleją gondolową „Stóg Izerski” o długości 2171 m i trasą narciarską/downhillową o długości 2500 m. Latem i wiosną odwiedza to miejsce tysiące rowerzystów, ponieważ znajdują się tam też ścieżki rowerowe(m.in. Single Tracki). Każdego roku Ośrodek Ski &amp; Sun Świeradów-Zdrój jest głównym organizatorem Bike Maratonu.
Szlaki turystyczne.
W Świeradowie zaczyna się, ciągnący się przez całe Sudety (do Prudnika) – Główny Szlak Sudecki im. Mieczysława Orłowicza. Stąd też wychodzą trasy w stronę: Szklarskiej Poręby i Karkonoszy, Karłowa i Gór Stołowych oraz trasy spacerowe w stronę Stogu Izerskiego lub Sępiej Góry, na której według legend znajdować się miała pogańska świątynia.
Lista szlaków turystycznych:
Gospodarka.
Gospodarka Świeradowa oparta jest głównie na turystyce i działalności uzdrowiskowej. W mieście, głównie na obrzeżach, działają również niewielkie zakłady przemysłowe (m.in. tartak). 
Transport.
Drogi.
Przez miasto prowadzą dwie drogi wojewódzkie:
Transport autobusowy.
PKS Tour Jelenia Góra w roku szkolnym 2017/2018 utrzymywało wahadłowe połączenie autokarowe w dni nauki szkolnej z Gryfowem Śląskim i Jelenią Górą. Przewoźnicy drogowi zapewniają połączenie Świeradowa z Jelenią Górą i Wrocławiem.
16 czerwca 2016 w mieście uruchomiono bezpłatną komunikację miejską. Latem 2016 łączyła ona w weekendy miasto ze Szklarską Porębą (2 połączenia dziennie), a od 5 listopada z miejscowością Nové Město pod Smrkem (4 połączenia w weekendy). Jesienią 2019 zrezygnowano z utrzymywania połączenia ze Szklarską Porębą. Natomiast 1 września 2022 firma Intertrans zlikwidowała połączenie z Głogowem.
22 listopada 2021 powstała Izerska Komunikacja Autobusowa, zapewniająca w dni robocze połączenia w obrębie powiatu lubańskiego. Dodatkowo linia nr 12 z Lubania do Świeradowa-Zdroju uruchamiana jest również w weekendy. W 2022 uruchomiono także kursy w dni robocze do Jeleniej Góry (linia 207).
Transport kolejowy.
Do miasta prowadzi nieczynna linia kolejowa. 12 lutego 1996 o godzinie 17.00 wyjechał ze stacji ostatni pociąg osobowy w kierunku Mirska. Do 1 stycznia 1997 do miasta kursowały pociągi towarowe.
W 2021 rozpoczęto przygotowania do modernizacji linii kolejowych 317(dawniej 284) i 336 na trasie Gryfów Śląski - Świeradów i wznowienia połączenia kolejowego. Przetarg na realizację pierwszego odcinka ogłoszono 20 grudnia 2021, a jego otwarcie planowane jest dwa lata później, jednak dotrzymanie terminu realizacji inwestycji jest niepewne.
Kultura.
Imprezy cykliczne:
Współpraca międzynarodowa.
Miasta i gminy partnerskie:

</doc>
<doc id="170119" url="https://pl.wikipedia.org/wiki?curid=170119" title="Janko Matuska">
Janko Matuska



</doc>
<doc id="170122" url="https://pl.wikipedia.org/wiki?curid=170122" title="Leon Cooper">
Leon Cooper

Leon Neil Cooper (ur. 28 lutego 1930 w Nowym Jorku) – amerykański fizyk, noblista.
Profesor związany z Uniwersytetem Browna (w Providence), Uniwersytetem Illinois w Urbanie i Champaign oraz Uniwersytetem Stanu Ohio (w Columbus), dyrektor Center for Neural Science Uniwersytetu Browna, laureat Nagrody Nobla w dziedzinie fizyki, Comstock Prize in Physics i innych nagród, członek National Academy of Sciences w Waszyngtonie.
Jest odkrywcą istnienia par elektronów, nazwanych od jego nazwiska parami Coopera.
Nagrodę Nobla otrzymał w roku 1972, wspólnie z Johnem Bardeenem i Robertem Shriefferem, za sformułowanie teorii nadprzewodnictwa, nazwanej później teorią BCS.
Przypisy.
 

</doc>
<doc id="170125" url="https://pl.wikipedia.org/wiki?curid=170125" title="Reprezentacja Związku Radzieckiego w piłce nożnej mężczyzn">
Reprezentacja Związku Radzieckiego w piłce nożnej mężczyzn

Reprezentacja Związku Radzieckiego w piłce nożnej mężczyzn – drużyna reprezentująca ZSRR w międzynarodowych meczach i turniejach piłkarskich. Funkcjonowała w latach 1922–1991. W barwach reprezentacji ZSRR grali głównie Rosjanie, Ukraińcy, Białorusini, Gruzini lub Ormianie, a w mniejszym stopniu zawodnicy pochodzący z pozostałych republik radzieckich.
Zarys.
Na Euro 1992 dawna reprezentacja Związku Radzieckiego, prowadzona przez Anatolija Byszowca, zagrała pod nazwą Wspólnota Niepodległych Państw.
W okresie stalinowskim futbol radziecki istniał w warunkach częściowej izolacji międzynarodowej. Radziecka federacja piłkarska nie była członkiem FIFA, a reprezentacja ZSRR – "Sborna" – nie mogła rozgrywać oficjalnych meczów międzynarodowych. Przez długi czas jej jedynymi przeciwnikami były: Turcja oraz drużyny robotnicze z Niemiec i Austrii. Od 1936 roku w towarzyskich meczach z drużynami zagranicznymi występowały jedynie kluby. Rzeczywistym debiutem międzynarodowym radzieckiego futbolu był występ na Igrzyskach Olimpijskich w Helsinkach w 1952 roku.
Reprezentacja Związku Radzieckiego grała w siedmiu turniejach o Puchar Świata FIFA. Najlepszy wynik zanotowała w roku 1966, kiedy, po porażce z RFN 1–2 w półfinale i z Portugalią 1–2 w meczu o trzecie miejsce, została ostatecznie czwartą drużyną świata.
Znacznie lepsze wyniki osiągała w mistrzostwach Europy. W turnieju inauguracyjnym, w 1960 roku, po zwycięstwie nad Jugosławią zdobyła Puchar Henri Delaunaya. Później trzykrotnie przegrywała w finale (1964, 1972 i 1988), a w 1968 roku zajęła czwarte miejsce.
Reprezentacja ZSRR odnosiła również sukcesy w piłce olimpijskiej, młodzieżowej i juniorskiej – dwukrotnie zdobywała złoty medal na Igrzyskach Olimpijskich (w 1956 i 1988 roku), trzykrotnie brązowy (w 1972, 1976 i 1980 roku), ponadto wygrała pierwsze mistrzostwa świata U-21 w 1977 roku i mistrzostwa świata U-16 w 1987 roku.
Lata 1922–1952.
Lata 1922–1925.
Życie piłkarskie na terenie Rosji zamarło w okresie rewolucji październikowej w 1917 roku i wojny domowej w latach 1917–1922. Po zakończeniu działań wojennych i po przejęciu pełni władzy przez komunistów kontrolę nad rozgrywkami piłkarskimi sprawowała Wszechzwiązkowa Rada Kultury Fizycznej (ros. Всесоюзный совет физической культуры, "Wsiesojuznyj sowiet fiziczeskoj kultury"). 21 sierpnia 1923 roku swój pierwszy mecz rozegrała reprezentacja Rosyjskiej FSRR, składająca się z zawodników z Moskwy i Leningradu. W rozegranym w Sztokholmie meczu ze Szwecją wygrała 2–1. W następnych tygodniach reprezentanci Rosyjskiej FSRR rozegrali jeszcze dwa zwycięskie mecze: 30 sierpnia z Norwegią i 18 września z Estonią. Rozegrane w Tallinnie spotkanie z Estonią uznawane jest przez statystyków za pierwszy mecz międzypaństwowy drużyny radzieckiej. Pierwsze oficjalne spotkanie międzypaństwowe kadra ZSRR rozegrała 16 listopada 1924 roku w Moskwie. Jej rywalem była drużyna Turcji. "Sborna" wygrała 3–0.
Lata 1925–1952.
W latach 1925–1935 mecze międzynarodowe reprezentacja ZSRR rozgrywała jedynie z Turkami. Poza tym jej rywalami były różnego rodzaju drużyny klubowe i amatorskie (przede wszystkim robotnicze) z Niemiec czy Austrii. W tym czasie radziecka federacja nie była członkiem FIFA, w związku z czym "Sborna" nie rozgrywała meczów międzypaństwowych z innymi drużynami narodowymi, zaś ich stali sparingpartnerzy Turcy nie występowali jako oficjalna reprezentacja. Mecze ZSRR–Turcja rozegrane w latach 1931–1935 nie są uznawane przez FIFA za oficjalne mecze międzynarodowe. W 1934 roku przy Wszechzwiązkowej Radzie Kultury Fizycznej utworzono Sekcję Piłki Nożnej (, "Sekcija futboła SSSR"). Dwa lata później ruszyły rozgrywki o Mistrzostwo ZSRR, do których dopuszczono drużyny klubowe. W drugiej połowie lat trzydziestych i w latach czterdziestych to właśnie kluby reprezentowały radziecki futbol na arenie międzynarodowej, rozgrywając towarzyskie spotkania z drużynami zagranicznymi. Na czas wielkiej wojny ojczyźnianej z Niemcami (II wojna światowa) ponownie zawieszone zostały wszelkie rozgrywki.
Lata 1952–1960.
Lata 1952–1956.
1952 rok – debiut na Igrzyskach Olimpijskich.
Sekcja Piłki Nożnej ZSRR (w 1959 roku przekształcona w Federację – , "Fiedieracija Futboła SSSR"). uzyskała członkostwo w FIFA dopiero w 1946 roku, a w UEFA w 1954 roku. W 1952 roku radziecka reprezentacja przystąpiła po raz pierwszy do rozgrywek międzynarodowych. Zawodnicy ZSRR pojechali do Helsinek na turniej piłki nożnej Igrzysk Olimpijskich. Po wygraniu w rundzie eliminacyjnej z Bułgarią piłkarze "Sbornej" trafili w I rundzie na Jugosławię. Po remisie w pierwszym spotkaniu rozegrano dodatkowy mecz, który reprezentanci ZSRR przegrali i odpadli z turnieju. Porażka z Jugosławią miała również bardzo poważne znaczenie z politycznego punktu widzenia – był to bowiem okres silnych napięć na tle politycznym pomiędzy władzami ZSRR z Józefem Stalinem na czele a przywódcą Jugosławii Josipem Tito. Na helsińskim turnieju po raz pierwszy szerokiej publiczności międzynarodowej pokazali się tacy zawodnicy jak rozgrywający Igor Netto (22, Spartak Moskwa) czy obrońca Anatolij Baszaszkin (28, CSKA Moskwa) oraz późniejszy selekcjoner Konstantin Bieskow (32, Dinamo Moskwa).
1956 rok – złoty medal na Igrzyskach Olimpijskich.
Zdecydowanie lepiej radziecka kadra zaprezentowała się na kolejnym turnieju olimpijskim w Melbourne, zdobywając złoty medal. W rundzie eliminacyjnej "Sborna" pokonała Izrael, a w kolejnych rundach wyeliminowała kolejno RFN, Indonezję i Bułgarię. W meczu finałowym drużyna radziecka zrewanżowała się zespołowi Jugosławii za porażkę sprzed 4 lat, wygrywając 1–0. Strzelcem jedynego gola był Anatolij Iljin (25, Spartak Moskwa). Liderem i kapitanem drużyny był uczestnik poprzednich Igrzysk – Nietto. W ekipie "Sbornej" pojawili się jednak także inni gracze wysokiej klasy, zwłaszcza para młodych napastników Torpedo Moskwa: 22-letni Walentin Iwanow i 19-letni Eduard Strielcow. Jednak na największą gwiazdę zespołu wyrastał bramkarz Lew Jaszyn (27, Dinamo Moskwa), który przez długie lata miał być pewnym punktem radzieckiej kadry. Głównym trenerem zespołu podczas Igrzysk był Gawrił Kaczalin.
1958 rok – debiut na mistrzostwach świata.
W 1957 roku prowadzona przez Kaczalina drużyna Związku Radzieckiego po raz pierwszy w historii przystąpiła do eliminacji mistrzostw świata w Szwecji. W grupie eliminacyjnej rywalizowała z Finlandią oraz Polską.
Trudniejszym rywalem okazali się "biało-czerwoni". W inauguracyjnym meczu eliminacji drużyna radziecka wygrała co prawda 3–0, jednak rewanżowe spotkanie, po dwóch golach Gerarda Cieślika, wygrali Polacy. Ponieważ obie drużyny zakończyły rundę grupową z taką samą liczbą punktów o awansie decydował baraż na neutralnym terenie. 24 listopada 1957 w Lipsku (NRD) "Sborna" wygrała z reprezentacją Polski 2–0 i wywalczyła pierwszy w historii radzieckiego futbolu awans na mistrzostwa świata.
Drużyna ZSRR rozpoczęła udział w turnieju finałowym od remisu 2–2 z Anglią. Następnie wygrała z Austrią 2–0 i przegrała z Brazylią 0:2. W meczu barażowym decydującym o awansie z grupy pokonała Anglię 1–0. W ćwierćfinale "Sborna" musiała uznać wyższość Szwedów, którzy pokonali ZSRR 2–0.
O obliczu zespołu radzieckiego w mistrzostwach świata w dużej mierze decydowali złoci medaliści z Melbourne: Jaszyn w bramce, Borys Kuzniecow (30, Dinamo Moskwa) w obronie oraz czwórka napastników: W. Iwanow, Iljin, Siergiej Salnikow (33, Spartak Moskwa) oraz Nikita Simonian (32, Spartak Moskwa), zastępujący w roli kapitana Igora Niettę, który na szwedzkim turnieju wystąpił jedynie w meczu z Brazylią. Olimpijczyków wspierali obrońcy Dinama Moskwa: 28-letni Władimir Kiesariew i 32-letni Konstantin Kriżewski oraz pomocnicy: Jurij Wojnow (27, Dynamo Kijów), Wiktor Cariow (27, Dinamo Moskwa) i Aleksander Iwanow (30, Zenit Leningrad). Znaczącym osłabieniem drużyny był brak Eduarda Strielcowa, który po odmowie przejścia z Torpedo do Dinama lub CSKA Moskwa został usunięty z kadry, a następnie skazany w pokazowym procesie pod zarzutem gwałtu i osadzony w obozie pracy.
1960 rok – zwycięstwo w mistrzostwach Europy.
Po mistrzostwach świata pracę z reprezentacją kontynuował Kaczalin. We wrześniu 1958 roku drużyna Związku Radzieckiego przystąpiła do eliminacji rozgrywanych po raz pierwszy mistrzostw Europy. Rozgrywany 28 września mecz 1/8 finału mistrzostw z Węgrami był zarazem inauguracyjnym spotkaniem całych rozgrywek. Zawodnikowi radzieckiemu – Anatolijowi Iljinowi przypadł zaszczyt strzelenia pierwszej bramki w historii mistrzostw Europy (w czwartej minucie meczu z Węgrami).
Po zwycięstwie w dwumeczu z Madziarami w ćwierćfinale drużyna ZSRR miała spotkać się z Hiszpanią (która wcześniej wyeliminowała Polskę). Do dwumeczu jednak nie doszło. Znany z antykomunistycznych przekonań przywódca Hiszpanii Francisco Franco nie wyraził zgody na podróż podopiecznych trenera Helenio Herrery do Moskwy ani na pobyt na hiszpańskim terenie zawodników radzieckich. UEFA zweryfikowała wyniki obu niedoszłych meczów jako walkowery 3–0 dla ZSRR. Tym samym "Sborna" awansowała do turnieju finałowego.
Kaczalin przebudował skład reprezentacji wprowadzając do niej zawodników, którzy nie grali na mistrzostwach świata w Szwecji. Do Jaszyna, Wojnowa, W. Iwanowa i powracającego w roli kapitana Netty dołączyli obrońcy: Giwi Czocheli (23, Dinamo Tbilisi), Anatolij Maslonkin (30, Spartak Moskwa) i Anatolij Krutikow (27, Spartak Moskwa) oraz napastnicy: Sława Metreweli (24, Torpedo Moskwa), Wiktor Poniedielnik (23, SKA Rostów), Walentin Bubukin (27, Lokomotiw Moskwa) i Michaił Meschi (23, Dinamo Tbilisi). Spośród nowicjuszy istotną rolę odegrali zwłaszcza Poniedielnik oraz gracze pochodzący z Gruzji: Czocheli, Metreweli i Meschi.
Po zwycięstwie 3–0 w półfinale z Czechosłowacją podopieczni Kaczalina przystąpili 10 lipca 1960 roku do finałowej gry z Jugosławią. Podobnie jak finale Igrzysk Olimpijskich w Melbourne i tym razem górą była drużyna radziecka. Na początku drugiej połowy Metreweli wyrównał do stanu 1–1, a w dogrywce Poniedielnik uderzeniem głową rozstrzygnął losy meczu. Tym samym "Sborna" stała się pierwszym triumfatorem w historii piłkarskich mistrzostw Europy.
Lata 1960–1972.
1962 rok – ćwierćfinał mistrzostw świata.
Mająca za sobą europejski sukces drużyna Kaczalina zawiodła oczekiwania kibiców przegrywając w ćwierćfinale turnieju o Mistrzostwo Świata w 1962 roku z drużyną gospodarzy – reprezentacją Chile. Grą drużyny nadal kierował Netto, a w bramce stał niezastąpiony Jaszyn (wystąpił we wszystkich czterech meczach). W. Iwanow z 4 bramkami został jednym z królów strzelców turnieju. Wsparcia w ataku udzielali mu Poniedielnik i Meschi oraz Igor Czislenko (23, Dinamo Moskwa). Tylko w jednym meczu zagrał Metreweli. W obronie obok doświadczonych Czochelego i Maslonkina grał Leonid Ostrowski (26, Torpedo Moskwa), zaś partnerem Nietty w środku pola był Walerij Woronin (23, Torpedo).
1964 rok – wicemistrzostwo Europy.
Po uznanych za nieudane mistrzostwach świata w Chile Kaczalina na stanowisku głównego trenera zastąpił były reprezentant Konstantin Bieskow. Celem reprezentacji była obrona wywalczonego 4 lata wcześniej tytułu Mistrzów Europy. W przebudowanym składzie "Sborna" przystąpiła do gier eliminacyjnych. W 1/8 finału pokonała drużynę Włoch, a w ćwierćfinale wygrała ze Szwedami. Na rozgrywanym w Hiszpanii turnieju finałowym mistrzostw Europy drużyna radziecka zdeklasowała Duńczyków wygrywając 3–0 i w finale spotkała się z gospodarzami. Tym razem władze Hiszpanii nie sprzeciwiły się rozegraniu meczu z reprezentacją ZSRR. W rozgrywanym 21 czerwca 1964 roku finale wygrali Hiszpanie, strzelając decydującą bramkę na 2–1 dopiero w 84. minucie.
W zespole radzieckim wystąpiło jedynie trzech zawodników, którzy triumfowali w poprzednich mistrzostwach: W. Iwanow, pełniący funkcję kapitana pod nieobecność kończącego karierę reprezentacyjną Nietty, Poniedielnik – najlepszy strzelec drużyny (3 bramki w eliminacjach i 1 w finałach) oraz Jaszyn, który w poprzednim roku został uhonorowany Złotą Piłką tygodnika France Football dla najlepszego zawodnika Europy. Oprócz nich w zespole było tylko dwóch zawodników, którzy wystąpili 2 lata wcześniej w Chile – Woronin i Czislenko. Blok obrony stanowili Eduard Mudrik (25, Dinamo Moskwa), Wiktor Aniczkin (23, Dinamo), Albert Szestierniow (23, CSKA Moskwa) i Wiktor Szustikow (25, Torpedo Moskwa). W ataku obok Czislenki, Iwanowa i Poniedielnika grał Galimzian Chusainow (27, Spartak Moskwa).
1966 rok – IV miejsce na mistrzostwach świata.
Choć w prasie fachowej chwalono wysoki poziom, jaki zaprezentowała radziecka reprezentacja na mistrzostwach Europy, władze federacji chłodno przyjęły porażkę z Hiszpanami i postanowiły odsunąć Bieskowa od pracy z drużyną. Jego następcą został Nikołaj Morozow. Postawiono przed nim zadanie awansu do mistrzostw świata w Anglii.
W eliminacjach "Sborna" pokonała Walijczyków, Greków oraz Duńczyków, przegrywając jedynie ostatni mecz z Walią. W czasie eliminacji pewnym punktem drużyny przestał być Jaszyn, który przegrywał rywalizację z Anzorem Kawazaszwilim (Torpedo Moskwa) i Wiktorem Bannikowem (Dynamo Kijów).
Do zawodów o Mistrzostwo Świata drużyna radziecka przystąpiła bez dwóch doświadczonych zawodników: 16 maja 1965 roku towarzyskim meczem z Austrią z reprezentacją pożegnał się wieloletni kapitan "Sbornej" Igor Netto, zaś w lipcu reprezentacyjną karierę zakończył Walentin Iwanow. Na turnieju finałowym mistrzostw świata w Anglii drużyna radziecka wygrała wszystkie mecze grupowe: z KRLD (3–0), Włochami (1–0) oraz Chile (2–1) i z pierwszego miejsca awansowała do ćwierćfinału, w którym z kolei wygrała z Węgrami 2–1. W grze o wejście do finału piłkarze radzieccy ulegli 1:2 drużynie RFN, a w 44. minucie czerwoną kartką został ukarany Czislenko. W meczu o III miejsce "Sborna" przegrała 1–2 z rewelacją turnieju – Portugalią, chociaż decydującą bramkę Portugalczycy strzelili dopiero w 88. minucie.
W całym turnieju w drużynie ZSRR wystąpiło aż 21 zawodników. Ani jednego meczu nie zaliczył tylko trzeci bramkarz Bannikow. W dwóch meczach grupowych (z KRLD i Chile) bronił Kawazaszwili, w pozostałych wystąpił Jaszyn. W obronie nowemu kapitanowi "Sbornej" Albertowi Szesterniowowi towarzyszyli najczęściej Władimir Ponomariow (26, CSKA Moskwa) i Wasilij Daniłow (25, Zenit Leningrad). Do pomocy Morozow delegował zwykle Walerija Woronina oraz Jożefa Sabo (26, Dynamo Kijów). Najlepszym strzelcem drużyny został z 4 bramkami 22-letni debiutant Wałerij Porkujan (Dynamo Kijów), choć zagrał tylko w 3 meczach. Częściej w ataku pojawiali się doświadczeni Czislenko i Chusainow oraz 24-letni Eduard Małofiejew (Dynama Mińsk) i 20-letni Anatolij Baniszewski (Neftczi Baku). Nikołaj Morozow prowadził reprezentację do końca 1966 roku.
1968 rok – IV miejsce na mistrzostwach Europy.
Z początkiem 1967 roku funkcję głównego trenera reprezentacji powierzono Michaiłowi Jakuszynowi. W eliminacjach mistrzostw Europy piłkarze "Sbornej" w pokonanym polu pozostawili Greków, Austriaków oraz Finów. Do turnieju finałowego drużyna radziecka awansowała po pokonaniu w ćwierćfinale Węgier. 5 maja 1968 roku "Sborna" zagrała o awans do finału z gospodarzami imprezy – drużyną Włoch. Do końca meczu utrzymał się wynik 0–0, ale także dogrywka nie przyniosła rozstrzygnięcia. O awansie zdecydował rzut monetą – los okazał się korzystny dla gospodarzy. Drużyna radziecka w meczu o III miejsce przegrała z mistrzami świata Anglikami 0–2.
Jakuszyn dokonał wielu zmian w porównaniu ze składem, który zajął IV miejsce na mistrzostwach świata w 1966 roku. Jaszyna, który pożegnał się z reprezentacją zastępowali Kawazaszwili i Jurij Pszenicznikow (28, CSKA Moskwa), ale w finałach grał tylko ten drugi. Pewnym punktem obrony był w dalszym ciągu kapitan Albert Szestierniow, tym razem jednak wspomagany przez trzech zawodników CSKA Moskwa: Jurija Istomina (24), Wołodymyra Kapłycznego (24) i mającego za sobą udział w mistrzostwach świata w Anglii Walentina Afonina (29). Do przednich formacji obok Baniszewskiego i Małofiejewa Jakuszyn delegował pomocników: Aleksandra Leniowa (24, Torpedo Moskwa) i Giennadija Łogofieta (26, Spartak Moskwa) oraz napastników: Anatolija Byszowca (22, Dynamo Kijów) i Giennadija Jewriużychina (24, Dinamo Moskwa). Mimo udziału w większości meczów eliminacyjnych w finałach nie zagrali Wiktor Aniczkin, Murtaz Churciława, Igor Czislenko, Jożef Sabo i Walerij Woronin, a także Eduard Strielcow, który powrócił do futbolu po kilkuletnim pobycie w kolonii karnej.
1970 rok – ćwierćfinał mistrzostw świata.
W meczach towarzyskich rozegranych jesienią 1968 roku drużynę prowadził Jakuszyn, ale z początkiem następnego roku zastąpił go wracający do pracy z kadrą Gawrił Kaczalin. Kilka miesięcy później poprowadził on zespół do awansu do mistrzostw świata w Meksyku, po wyprzedzeniu w grupie Irlandii Północnej i Turcji.
W turnieju finałowym "Sborna" znalazła się w jednej grupie z gospodarzami, Belgią i Salwadorem. Po bezbramkowym remisie z Meksykiem pokonała 4–1 Belgię i 2–0 Salwador, awansując z pierwszego miejsca do ćwierćfinału. Tam przegrała jednak 0–1 po dogrywce z zespołem Urugwaju.
Silną pozycję w zespole zachował Szesterniow, wciąż pełniący funkcję kapitana. Ważną rolę w drużynie odegrali, podobnie jak na Mistrzostwach Europy 10 lat wcześniej zawodnicy z Gruzji – byli to: bramkarz Anzor Kawazaszwili (30, Spartak Moskwa), obrońcy Murtaz Churciława (27) i Rewaz Dzodzuaszwili (25) oraz pomocnik Kachi Asatiani (23, wszyscy Dinamo Tbilisi). Linię obrony uzupełniali Kaplicznyj i Afonin. W pomocy obok Asatianiego grał zwykle Władimir Muntian (24, Dynamo Kijów), zaś o sile ataku decydowali Jewriużychin, Byszowiec (z 4 bramkami najlepszy strzelec zespołu) i Witalij Chmelnycki (27, Dynamo Kijów). W roli trzeciego bramkarza na mistrzostwa pojechał także zmierzający do końca kariery zawodniczej Lew Jaszyn.
1972 rok – wicemistrzostwo Europy.
Po mistrzostwach w Meksyku Kaczalina u steru reprezentacji zastąpił Walentin Nikołajew (jednocześnie pracujący w CSKA Moskwa). Drużyna ZSRR prowadzona przez Nikołajewa w rozegranych w latach 1970–1971 13 meczach ani razu nie przegrała. Awansowała również do ćwierćfinałów mistrzostw Europy, wygrywając grupę z Hiszpanią, Irlandią Północną i Cyprem. Jednak decyzją ministra obrony ZSRR Andrieja Grieczki Nikołajew wiosną 1972 roku zmuszony był skupić się na pracy z drużyną CSKA. Nowym selekcjonerem został Aleksandr Ponomariow, jednak wkrótce został zastąpiony przez Nikołaja Gulajewa, który poprowadził zespół do zwycięstwa w ćwierćfinałowym dwumeczu z Jugosławią. Jednak po przegranym 26 maja aż 1–4 towarzyskim spotkaniu z RFN na otwarcie Stadionu Olimpijskiego w Monachium Gulajewa odsunięto, a głównym trenerem ponownie mianowano Ponomariowa.
W turnieju mistrzostw Europy odbywającym się w Belgii, "Sborna" zwyciężyła 1–0 z Węgrami i w finale rozgrywanym 18 czerwca w Brukseli spotkała się z zespołem zachodnich Niemiec. Już majowe towarzyskie spotkanie obu drużyn pokazało wyższość drużyny RFN nad ekipą radziecką. Niemcy wygrali ponownie różnicą trzech bramek, jednak tym razem zawodnicy "Sbornej" nie byli w stanie zdobyć nawet honorowego trafienia. W kadrze prowadzonej przez Ponomariowa zabrakło Alberta Szesterniowa, po którym opaskę kapitana przejął Murtaz Churciława. W bramce występował wracający do formy po długiej kontuzji Jewgienij Rudakow (30, Dynamo Kijów). Obok Churciławy w obronie grali Dzodzuaszwili, Kapłyczny i Istomin, w pomocy Wiktor Kołotow (23), Wołodymyr Troszkin (25, obaj Dynamo Kijów) i Anatolij Bajdaczny (20, Dinamo Moskwa), zaś w ataku Baniszewski, Anatolij Końkow (23, Szachtior Donieck) i Władimir Oniszczenko (23, Zaria Woroszyłowgrad). We wrześniu 1972 roku grająca w dość podobnym zestawieniu ekipa olimpijska zdobyła brązowy medal Igrzysk Olimpijskich w Monachium.
Lata 1972–1986.
Lata 1972–1980.
W 1973 roku z powodów politycznych "Sborna" nie zakwalifikowała się do mistrzostw świata w RFN, gdyż władze radzieckie nie zgodziły się na rozegranie meczu barażowego z Chile, gdzie w wojskowym zamachu stanu generał Augusto Pinochet obalił wspieranego przez Związek Radziecki lewicowego prezydenta Salvadora Allende.
W 1975 roku drużyna Związku Radzieckiego wygrała co prawda grupę eliminacyjną do mistrzostw Europy, ale w następnym roku przegrała decydujący o awansie do turnieju finałowego mecz ćwierćfinałowy z późniejszymi triumfatorami – Czechosłowacją. W tym samym roku drużyna olimpijska zdobyła brązowy medal na Igrzyskach w Montrealu. Rok później w eliminacjach do mistrzostw świata w Argentynie zespół radziecki został wyprzedzony przez Węgry.
Międzynarodowe kariery zakończyli m.in. Churciława, Dzodzuaszwili, Jewriużychin czy Kapłyczny. Jednocześnie w tym okresie pojawił się w kadrze ZSRR inny wybitny zawodnik – napastnik Dynama Kijów Oleg Błochin powszechnie uważany za jednego z najlepszych radzieckich piłkarzy. Dowodem międzynarodowego uznania było przyznanie mu w 1975 roku Złotej Piłki dla najlepszego piłkarza Europy przez tygodnik France Football. W latach siedemdziesiątych jego osobę kojarzono raczej z sukcesami klubowymi niż reprezentacyjnymi (w 1975 roku przyczynił się do zwycięstwa Dynama Kijów w Pucharze Zdobywców Pucharów).
Nieudanie dla "Sbornej" zakończył się występ w eliminacjach do mistrzostw Europy w 1980 roku. Drużyna radziecka zajęła w swej grupie eliminacyjnej ostatnie miejsce, a wyprzedzona została przez Grecję, Węgry i Finlandię.
Mimo nie najlepszych występów międzynarodowych, w drużynie radzieckiej grało w tym czasie kilku interesujących zawodników, reprezentujących przede wszystkim Dynamo Kijów. Byli to wspomniani Błochin, Rudakow, Kołotow, Muntian i Troszkin oraz Końkow i Oniszczenko, którzy w międzyczasie wzmocnili kijowski zespół, a także: obrońcy Mychajło Fomenko i Wiktor Matwijenko oraz pomocnicy Leonid Buriak i Władimir Wieriemiejew. Pozostałe kluby reprezentowali: obrońcy Dinama Moskwa Aleksandr Bubnow i Aleksandr Machowikow, obrońca Spartaka Moskwa Jewgienij Łowczew, zaś barw obu moskiewskich klubów bronił wówczas pomocnik Aleksandr Minajew. Wówczas debiutowały również późniejsze gwiazdy: Władimir Biessonow, Wagiz Chidijatullin, Witalij Daraselia, Rinat Dasajew, Jurij Gawriłow czy Choren Oganesian.
1982 rok – druga runda mistrzostw świata.
Latem 1979 roku nastąpiła zmiana na stanowisku głównego trenera reprezentacji ZSRR, kiepsko spisującej się w eliminacjach mistrzostw Europy. Nikitę Simoniana zastąpił Konstantin Bieskow, który po raz trzeci w karierze objął to stanowisko. Mimo że nie udało mu się wywalczyć awansu, a drużyna ostatecznie zajęła ostatnie miejsce w grupie eliminacyjnej, Bieskow kontynuował pracę z kadrą. Rok później na Igrzyskach w Moskwie doprowadził drużynę olimpijską do brązowego medalu. Kilku zawodników tej ekipy wkrótce miało odegrać wiodącą rolę w pierwszej reprezentacji.
W tym samym roku "Sborna" przystąpiła do eliminacji mistrzostw świata w Hiszpanii. Drużynie radzieckiej udało się wygrać grupę z Czechosłowacją, Walią, Islandią i Turcją nie przegrywając przy tym ani jednego meczu. Bieskow pracę w kadrze łączył z posadą szkoleniowca Spartaka Moskwa. Do roli jego współpracowników delegowano Walerego Łobanowskiego z Dynama Kijów i Nodara Achalkaci z Dinamo Tbilisi (zdobywcy Pucharu Zdobywców Pucharów z 1981 roku). W kadrze na mistrzostwa świata w 1982 roku dominowali zawodnicy właśnie tych trzech klubów.
Przez cały turniej "Sborna" występowała w dość stabilnym zestawieniu: w bramce Rinat Dasajew (25, Spartak Moskwa), w obronie Tengiz Sułakwelidze (26, Dinamo Tbilisi) lub Siergiej Borowski (26, Dynamo Mińsk), kapitan Aleksandr Cziwadze (27, Dinamo Tbilisi), Siergiej Bałtacza (24) i Anatolij Demianienko (23, obaj Dynamo Kijów), w pomocy Władimir Biessonow (24) i Andriej Bal (24, obaj Dynamo Kijów), w ataku Jurij Gawriłow (29, Spartak Moskwa), Ramaz Szengelia (25, Dinamo Tbilisi) i Oleg Błochin (30, Dynamo Kijów). Skład uzupełniali głównie grający w przednich formacjach Witalij Daraselia (25, Dynamo Tbilisi) lub Choren Oganesian (27, Ararat Erywań). Skład ten po porażce 1–2 z Brazylią, wygranej 3–0 z Nową Zelandią i remisie 2–2 ze Szkocją zdobył awans do drugiej rundy mistrzostw świata, gdzie z kolei wygrał z 1–0 z Belgią i bezbramkowo zremisował z Polską. Do półfinału awansowali jednak podopieczni Antoniego Piechniczka dzięki wcześniejszej wygranej 3–0 z Belgią. Po mistrzostwach Bieskow pożegnał się ze stanowiskiem głównego trenera, ustępując Waleremu Łobanowskiemu. W eliminacjach mistrzostw Europy "Sborna" wyprzedziła Polaków i Finów, musiała jednak uznać wyższość zespołu Portugalii, a Łobanowski stracił stanowisko selekcjonera.
Lata 1984–1992.
Lata 1984–1990.
1986 rok – druga runda mistrzostw świata.
W 1984 roku ZSRR ponownie zabrakło na Mistrzostwach Europy. Tym razem drogę Sowietom na ten turniej zamknęły Polska i Portugalia (ta pierwsza przegrała 0:1 z Portugalczykami, a ci przypieczętowali swój awans wygrywając z Sowietami w Lizbonie 1:0). Od początku 1984 roku kadrę prowadził były reprezentant Eduard Małofiejew. Walkę o awans do kolejnych mistrzostw świata w Meksyku "Sborna" stoczyła z: Danią, Szwajcarią, Irlandią oraz Norwegią. Ostatecznie promocję do finałów uzyskała zajmując drugie miejsce w grupie eliminacyjnej, ustępując jedynie Danii.
Przed rozpoczęciem mistrzostw w 1986 roku drużyna radziecka rozegrała 5 meczów towarzyskich, 4 z nich przegrała, a 1 zremisowała. Władze federacji uznały te wyniki za dostateczny powód, aby tuż przed rozpoczęciem zmagań o Puchar Świata pozbawić Małofiejewa stanowiska selekcjonera i zastąpić go Walerym Łobanowskim, który kilkanaście dni wcześniej po raz drugi w historii zdobył z Dynamem Kijów Puchar Zdobywców Pucharów. Zawodnicy Dynama znów dominowali w składzie reprezentacji. W 22-osobowej kadrze znalazło się aż 12 zawodników z Kijowa.
W pierwszym meczu na mistrzostwach "Sborna" rozbiła Węgry 6:0, a w drugim zremisowała 1:1 z Francją. W ostatnim meczu z półamatorską drużyną Kanady pewny zwycięstwa Łobanowski wystawił rezerwowy skład. Dublerzy wygrali 2:0. Wśród nich znalazł się m.in. weteran Oleg Błochin, ustępujący tym razem miejsca młodszym kolegom.
W 1/8 finału piłkarze radzieccy przegrali 3–4 z Belgią, a decydujące bramki padły dopiero w dogrywce. Spotkanie to zostało uznane za jedno z najlepszych i najciekawszych w całym turnieju. Chwalono wysoki poziom, jaki zaprezentowała drużyna radziecka. Wschodząca gwiazda "Sbornej" – 26-letni Igor Biełanow (Dynamo Kijów) z 4 bramkami był jednym z najlepszych strzelców mistrzostw. O obliczu radzieckiej ekipy decydowali jego klubowi koledzy: Władimir Biessonow, Oleg Kuzniecow (23) oraz pełniący funkcję kapitana Anatolij Demianienko w obronie, Iwan Jaremczuk (24), Paweł Jakowienko (22) i Wasilij Rac (25) w pomocy oraz Aleksandr Zawarow (25) w ataku. Spośród "dynamowców" w turnieju wystąpili również rezerwowy bramkarz Wiktor Czanow (27), Wadim Jewtuszenko (28) oraz Andriej Bal i wspomniany Błochin. Jednocześnie jednak Łobanowski obdarzył zaufaniem zawodników spoza Kijowa: w bramce wciąż wysoką formę prezentował Rinat Dasajew (z wyjątkiem spotkania z Kanadą, w którym zastąpił go Czanow), a w pomocy grał Siergiej Alejnikow (25, Dynama Mińsk). Rolę „pierwszego rezerwowego” odgrywał 24-letni napastnik Spartaka Moskwa Siergiej Rodionow, a w dwóch pierwszych spotkaniach wystąpił 29-letni obrońca Zenitu Leningrad Nikołaj Łarionow.
1988 rok – wicemistrzostwo Europy.
Po 16 latach nieobecności reprezentacja Związku Radzieckiego znowu zagrała w finałach mistrzostw Europy. Na rozgrywany w RFN turniej pojechała po wygraniu grupy eliminacyjnej z NRD, Francją, Islandią i Norwegią. W kilku meczach eliminacji wystąpił także Oleg Błochin.
Zwycięstwo w tak trudnej grupie i konsekwentne budowanie składu przez Łobanowskiego w oparciu o doświadczonych zawodników, głównie Dynama Kijów, stawiało drużynę radziecką w roli jednego z faworytów mistrzostw Europy. Występ w rundzie grupowej potwierdził te oczekiwania. "Sborna" pokonała 1–0 Holandię, zremisowała 1–1 z Irlandią, wygrała 3–1 z Anglią i z pierwszego miejsca w grupie awansowała do półfinałów. Spotkanie z Włochami również rozstrzygnęła na swoją korzyść, wygrywając 2:0. Na drodze do zdobycia drugiego w historii tytułu Mistrzów Europy stanęli rywale z rundy grupowej – Holendrzy. Tym razem grająca z meczu na mecz coraz lepiej ekipa Rinusa Michelsa nie pozwoliła strzelić sobie ani jednej bramki i ostatecznie wygrała 2:0. W 73. minucie bramkarz Hans van Breukelen obronił karnego wykonywanego przez Biełanowa.
Łobanowski w turnieju zaufał zawodnikom mającym za sobą występy w poprzednich wielkich imprezach – mistrzostwach świata w 1982 i 1986 roku oraz innym doświadczonym reprezentantom. Kapitanem drużyny był bramkarz Rinat Dasajew, wciąż uznawany za jednego z najlepszych na świecie. Filarami zespołu byli obrońcy Wagiz Chidijatullin (29, Spartak Moskwa) i Oleg Kuzniecow, choć ten drugi wykluczony za żółte kartki nie mógł wystąpić w finale. We wszystkich meczach wystąpili pomocnicy Siergiej Alejnikow, Aleksandr Zawarow, Wasilij Rac i Aleksiej Michajliczenko (25, Dynamo Kijów) oraz napastnik Oleg Protasow (24, Dynamo Kijów). Jego partnerem w ataku był mający za sobą zdobycie Złotej Piłki w 1986 roku Igor Biełanow (kontuzja wykluczyła go jedynie z meczu z Włochami). W pierwszej jedenastce pojawiali się również Biessonow, Demianienko oraz Giennadij Litowczenko (25, Dynamo Kijów). Na najważniejsze mecze turnieju do składu wprowadzony został napastnik Siergiej Gocmanow (29, Dynama Mińsk). Dużym atutem drużyny radzieckiej była uniwersalność i zdolność zawodników do zmiany pozycji. Michajliczenko i Rac z powodzeniem mogli grać we wszystkich formacjach, pomocnik Alejnikow równie dobrze mógł występować w obronie, zaś Zawarow radził sobie i w pomocy, i w ataku.
Parę miesięcy później prowadzona przez Anatolija Byszowca drużyna olimpijska zdobył złoty medal Igrzysk w Seulu po zwycięstwie 2–1 nad Brazylią. Jedynym zawodnikiem zwycięskiego składu, który miał za sobą występ na mistrzostwach Europy był Michajliczenko, jednocześnie jedna z największych gwiazd Igrzysk. Obok niego znakomite występy w Seulu zaliczyli bramkarz Dmitrij Charin (20, Dinamo Moskwa), obrońca Siergiej Gorłukowicz (27, Lokomotiw Moskwa), pomocnicy Igor Dobrowolski (21, Dinamo Moskwa) i Arminas Narbekovas (23, Žalgiris Wilno) czy napastnik Władimir Luty (26, Dniepr Dniepropietrowsk).
1990 rok – runda grupowa mistrzostw świata.
W eliminacjach do mistrzostw świata we Włoszech w 1990 roku drużyna radziecka wyprzedziła Austrię, Turcję, NRD oraz Islandię. Na turniej finałowy jechała w roli faworyta.
W pierwszym meczu przegrała jednak 0–2 z Rumunią, a w drugim również 0–2 uległa aktualnym jeszcze Mistrzom Świata – Argentynie tracąc szansę na awans. Na pożegnanie "Sborna" wygrała 4–0 z rewelacją turnieju – drużyną Kamerunu (prowadzoną przez radzieckiego trenera Walerego Niepomniaszczego), która jednak wcześniej zapewniła sobie awans do 1/8 finału i mecz z ZSRR potraktowała ulgowo.
Selekcjoner Łobanowski i tym razem zaufał sprawdzonym graczom, nie ryzykując wprowadzania do składu debiutantów. Trzon zespołu stanowili wicemistrzowie Europy z 1988 roku: Biessonow, Chidijatullin, Kuzniecow, Rac, Alejnikow, Litowczenko, Zawarow i Protasow. Wspierał ich równie doświadczony, choć niemający za sobą występów w międzynarodowych turniejach Andriej Zygmantowicz (29, Dynama Mińsk). Do wicemistrzów Europy dołączyli bohaterowie z Seulu: Dobrowolski, Gorłukowicz, Luty. Jedynym debiutantem był 21-letni Igor Szalimow z moskiewskiego Spartaka. Po meczu z Rumunią Rinata Dasajewa zastąpił w bramce Aleksandr Uwarow (30, Dinamo Moskwa).
Pod koniec lat osiemdziesiątych w ZSRR rozpoczął się etap "pieriestrojki" ("przebudowy"), która miała dostosować radziecki system socjalistyczny do zmieniającej się międzynarodowej rzeczywistości politycznej. Przemiany polityczne miały wpływ także na piłkę nożną. Zawodnikom pozwolono legalnie przenosić się do zagranicznych klubów. Wielu zawodników chętnie korzystało z tej możliwości, choć na początku dotyczyło to głównie starszych graczy (np. Błochina). Najgłośniejsze były transfery Siergieja Alejnikowa i Aleksandra Zawarowa do Juventusu. Na mistrzostwach we Włoszech po raz pierwszy w historii w radzieckiej kadrze pojawili się reprezentanci klubów zagranicznych: obok Alejnikowa i Zawarowa byli to Dasajew (Sevilla FC), Chidijatullin (Toulouse FC), Gorłukowicz (Borussia Dortmund), Luty i Aleksandr Borodiuk (obaj FC Schalke 04).
Najwięcej występów w reprezentacji.
Źródło: RSSSF – archiwum zawodników z największą liczbą meczów
Najlepsi strzelcy.
Źródło: RSSSF – archiwum zawodników z największą liczbą goli
Trenerzy reprezentacji ZSRR.
Uwzględniono tych trenerów, którzy prowadzili reprezentację w trzech lub więcej meczach.

</doc>
<doc id="170128" url="https://pl.wikipedia.org/wiki?curid=170128" title="Leon Neil Cooper">
Leon Neil Cooper



</doc>
<doc id="170130" url="https://pl.wikipedia.org/wiki?curid=170130" title="Robert Shrieffer">
Robert Shrieffer



</doc>
<doc id="170131" url="https://pl.wikipedia.org/wiki?curid=170131" title="John Robert Schrieffer">
John Robert Schrieffer

John Robert Schrieffer (ur. 31 maja 1931 w Oak Park, zm. 27 lipca 2019 w Tallahassee) – amerykański fizyk, laureat Nagrody Nobla w dziedzinie fizyki w 1972 roku; nagrodę otrzymał wspólnie z Johnem Bardeenem oraz Leonem Cooperem za sformułowanie teorii nadprzewodnictwa, nazwanej później teorią BCS.
Życiorys.
Urodził się w Oak Park, jednak wkrótce rodzina przeniosła się do Manhasset (stan New York), a następnie do Eustis (Floryda). W 1949 roku skończył Eustis High School, po czym kontynuował studia w zakresie elektrotechniki i fizyki w Massachusetts Institute of Technology (MIT) w Cambridge (Massachusetts). Bachelor’s degree w dziedzinie fizyki uzyskał w 1953 roku, a Ph.D. w 1957 roku w University of Illinois at Urbana-Champaign. Już w czasie studiów pracował, wspólnie z Leonem Cooperem, pod kierownictwem Johna Bardeena w University of Illinois, wyjaśniając przyczyny wysokiego przewodnictwa elektrycznego metali w niskich temperaturach.
W następnych latach był:
Na początku lat 90. przeniósł się do Tallahassee, gdzie otrzymał stanowisko "eminent scholar professor" w Florida State University i objął kierownictwo naukowe w "National High Magnetic Field Laboratory". Odszedł na emeryturę w roku 2006.
Osiągnięcia naukowe i wyróżnienia.
Teoretyczne podstawy nadprzewodnictwa John Bardeen, Leon Cooper i John Robert Schrieffer opracowali w 1957 roku, formułując teorię nazwaną później teorią BCS, od inicjałów ich nazwisk. Pierwsze wydanie książki Johna R. Schrieffera „Theory of Superconductivity” ukazało się w 1964 roku, a w roku 1972 twórcy teorii BCS zostali uhonorowani Nagrodą Nobla w dziedzinie fizyki
W ostatnim okresie pracy zawodowej John Robert Schrieffer zajmował się problemami magnetyzmu materii skondensowanej i nadprzewodnictwem wysokotemperaturowym.
Poza Nagrodą Nobla John Robert Schrieffer otrzymał też wiele innych nagród i tytułów honorowych, m.in.:
Jest członkiem m.in. National Academy of Sciences w Waszyngtonie, American Physical Society (funkcja prezesa), Rady Naukowej International Centre for Theoretical Physics (Triest).
W 2002 roku wydano w „World Scientific Series in 20th Century Physics” książkę "Selected Papers of J. Robert Schrieffer : Celebration of His 70th Birthday".
Życie prywatne.
Schrieffer ożenił się z Anne Grete Thomsen w 1960 roku. Mieli troje dzieci.
We wrześniu 2004 roku, jako 74-letni kierowca, spowodował wypadek samochodowy, w którym zginęła jedna osoba, a siedem innych zostało rannych. W listopadzie 2005 roku został skazany na karę 2 lat pozbawienia wolności.

</doc>
<doc id="170132" url="https://pl.wikipedia.org/wiki?curid=170132" title="HD 209458">
HD 209458

HD 209458 – gwiazda ciągu głównego, położona 153 lata świetlne od Ziemi w gwiazdozbiorze Pegaza. Posiada tranzytującą planetę pozasłoneczną, krążącą wokół niej po ciasnej orbicie.
Gwiazda ta jest bardzo podobna do Słońca, ma nieznacznie większą masę i promień. Jest też najprawdopodobniej od niego młodsza. Nie jest widoczna gołym okiem, jednak przy użyciu dobrej lornetki można ją bez trudu odnaleźć.
Układ planetarny.
W 1999 r. zespół California and Carnegie Planet Search Team odkrył planetę krążącą wokół tej gwiazdy. Była to pierwsza odkryta planeta tranzytująca. Została ona nazwana HD 209458 b, znana jest również pod nieoficjalną nazwą „Ozyrys”.
Planeta co 3,5 dnia przyćmiewa blask gwiazdy o 1,5%. To sprawia, że HD 209458 jest klasyfikowana jako gwiazda zmienna. Jest ona prototypem zmiennych typu V376 Peg.

</doc>
<doc id="170133" url="https://pl.wikipedia.org/wiki?curid=170133" title="Wojciech Giedrys">
Wojciech Giedrys

Wojciech Giedrys (ur. 1 stycznia 1981 w Olsztynie) – dziennikarz, poeta, prozaik, krytyk literacki. W latach 1998-2005 redaktor naczelny Pisma Artystyczno-Literackiego "Undergrunt". Autor książki poetyckiej "Ścielenie i grzebanie" (Wyd. Mamiko, 2004), za którą otrzymał I nagrodę w Ogólnopolskim Konkursie Literackim "Złoty Środek Poezji" 2005 za najlepszy poetycki debiut książkowy roku 2004. Publikował m.in. w "Twórczości", "Odrze", "Kresach" i innych. Pracował jako dziennikarz w "Gazecie Wyborczej", "Gazecie Pomorskiej" i "Dzień Dobry Toruń". Mieszka w Toruniu, gdzie pracuje jako dziennikarz portalu informacyjnego i gazety "Tylko Toruń" i "Poza Toruń".

</doc>
<doc id="170135" url="https://pl.wikipedia.org/wiki?curid=170135" title="Język bagulalski">
Język bagulalski

Język bagulalski (nazwy własne "Kwantl hekua", "Bagolal") – jeden z niewielkich języków kaukaskich, używany przez Bagulalów. Należy do języków andyjskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich. Bagulalski jest blisko spokrewniony z językiem czamalalskim oraz tindyjskim.
Dane mówiące o liczbie osób posługujących się tym językiem są bardzo rozbieżne i niepewne, według statystyk w 1926 r. języka tego używało ok. 3 tys. osób. W późniejszym czasie Bagulalowie uznawani byli za odłam Awarów i tak też zapisywani podczas kolejnych spisów powszechnych. Informacje z lat późniejszych są wyłącznie szacunkowe i zależą od źródła. Dla przykładu, szacunki z roku 1962 mówiły o 5,5 tys. użytkowników języka bagulalskiego, dane podawane za rok 1967 r. oscylowały wokół liczby 4 tys., informacje z roku 1990 donosiły o ok. 2 tys. Bagulalów, natomiast według spisu powszechnego, przeprowadzonego na terenie Federacji Rosyjskiej w 2000 r. liczba osób posługujących się tym językiem wynosiła zaledwie 40 osób, z tego zaledwie 18 na obszarze Dagestanu. Porównanie danych statystycznych z różnych lat pozwala stwierdzić, iż użytkownicy bagulalskiego zostali najprawdopodobniej uznani za użytkowników innego języka kaukaskiego (andyjskiego, bądź też awarskiego), o ile, statystyki zostały przekłamane. Możliwe jest bowiem, iż w ciągu ostatnich lat doszło do pełnej asymilacji Bagulalów.
Językiem bagulalskim posługuje się ludność w kilku niewielkich wioskach w dwóch południowodagestańskich okręgach, cumadyjskim oraz achwaskim.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Niektórzy Bagulalowie znają także rosyjski, urzędowy w Federacji Rosyjskiej.
Bagulalski jest językiem ergatywnym. Posiada bardzo skomplikowaną deklinację (ze względu na znaczną liczbę przypadków) i względnie prostą koniugację. W słownictwie widoczne są wpływy języka tureckiego, arabskiego, awarskiego oraz rosyjskiego (najnowsze). Mimo iż język ten jest używany przez bardzo niewielką społeczność, wyróżnia się dwa główne dialekty, oraz kilka drobniejszych gwar lokalnych. Mieszkańcy każdej wsi, w której używa się bagulalskiego, praktycznie rzecz biorąc posługują się własną gwarą, nieco różniącą się od innych, co wobec braku jakiejkolwiek standaryzacji nie jest niczym dziwnym.
Studia nad językiem bagulalskim zapoczątkowały pod koniec XIX w. prace niemieckiego kaukazologa, Adolfa Dirra (1867–1930).

</doc>
<doc id="170136" url="https://pl.wikipedia.org/wiki?curid=170136" title="Średni ważony koszt kapitału">
Średni ważony koszt kapitału

Średni ważony koszt kapitału () – wskaźnik finansowy, informujący o przeciętnym koszcie względnym kapitału zaangażowanego w finansowanie inwestycji przez przedsiębiorstwo.
Podejmowane przez przedsiębiorstwa projekty inwestycyjne mogą być finansowane z wielu źródeł, np.:
Udział poszczególnych składników kapitału w finansowaniu inwestycji może być zróżnicowany. Jednocześnie użycie każdego z tych składników wiąże się z poniesieniem określonego kosztu, np. zapłatą odsetek od kredytu lub wypłaceniem dywidendy z akcji.
Średni ważony koszt kapitału uwzględnia zróżnicowanie struktury finansowania inwestycji oraz zróżnicowane koszty poszczególnych składników kapitałowych i wskazuje, jaki przeciętny koszt względny ponosi przedsiębiorstwo, angażując dany kapitał.
Jest średnią ważoną kosztów składników kapitału finansującego inwestycję i dany jest wzorem:
gdzie:
Zastosowanie.
Średni ważony koszt kapitału jest używany przy ocenie rentowności inwestycji. Bardzo często WACC jest używany do wyznaczania stopy dyskonta przy stosowaniu metod oceny projektów inwestycyjnych opartych na zdyskontowanych przepływach pieniężnych (np. metoda NPV).
Jeżeli wewnętrzna stopa zwrotu danej inwestycji jest większa od średniego kosztu kapitału zaangażowanego w jej finansowanie, wówczas inwestycja taka przyniesie zysk, natomiast, jeżeli koszt kapitału finansującego przewyższa wewnętrzną stopę zwrotu, wówczas inwestycja nie będzie zyskowna – przychody będą zbyt niskie, by pokryć koszty np. odsetek od kredytu lub koszt wypłaconej akcjonariuszom dywidendy.
Przykład.
Dana jest inwestycja o nakładach początkowych równych formula_6 = 10.000 PLN. Koszt ten będzie sfinansowany z następujących źródeł:
 Niepodzielone zyski 2.500 PLN
 Kapitał akcyjny 6.000 PLN
 Kredyt bankowy (dług) 1.500 PLN
 10.000 PLN
Zatem struktura finansowania prezentuje się następująco:
 SKŁADNIK UDZIAŁ
 Niepodzielone zyski 25%
 Kapitał akcyjny 60%
 Kredyt bankowy (dług) 15%
Jednocześnie koszty poszczególnych składników wynoszą (koszt po opodatkowaniu):
 Niepodzielone zyski 15%
 Kapitał akcyjny 25%
 Kredyt bankowy (dług) 18%
Zgodnie ze wzorem, średni ważony koszt kapitału będzie się równał:
 WACC = 0,25·0,15 + 0,60·0,25 + 0,15·0,18
 WACC = 0,0375 + 0,1500 + 0,0270
 WACC = 0,2145
Średni ważony koszt kapitału zaangażowanego w finansowanie tej inwestycji wynosi formula_2 = 21,45%.

</doc>
<doc id="170137" url="https://pl.wikipedia.org/wiki?curid=170137" title="WACC">
WACC



</doc>
<doc id="170138" url="https://pl.wikipedia.org/wiki?curid=170138" title="Czarni Lwów">
Czarni Lwów

Czarni Lwów – polski klub piłkarski (później wielosekcyjny sportowy, m.in. z sekcjami: hokeja na lodzie, lekkoatletyczną, narciarską, tenisa ziemnego i bokserską), założony we Lwowie w sierpniu 1903, jako I. Lwowski Klub Piłki Nożnej "Sława" Lwów przez uczniów I i II Szkoły Realnej. Rozwiązany we wrześniu 1939 roku.
Przez niemal sto lat powszechnie - choć mylnie - uznawany za najstarszy zespół piłkarski utworzony przez Polaków na ziemiach polskich. Najstarszym zespołem była Lechia Lwów założona kilka dni wcześniej niż Czarni Lwów.
Współzałożyciel Związku Polskiej Piłki Nożnej (w 1911), a po odzyskaniu niepodległości Polskiego Związku Piłki Nożnej (w 1919) oraz Ligi Piłki Nożnej (w 1926).
Jeden z najbardziej znanych klubów sportowych ze Lwowa. Jego drużyna piłkarska przez 7 sezonów występowała w polskiej I lidze, rozgrywając w niej w sumie 164 mecze, w których zdobyła 141 punktów, przy bilansie bramkowym: 120–186. Sekcja hokejowa dwukrotnie z rzędu plasowała się na podium mistrzostw Polski, w 1935 zdobywając złoty medal.
Historia.
Założenie klubu.
Początki piłki nożnej we Lwowie sięgają roku 1899, gdy do miasta dotarła książka "The Football Association", przetłumaczona z języka angielskiego. W latach 1900 – 1903 w I szkole realnej we Lwowie uczniowie uprawiali różne dyscypliny sportu, w tym piłkę nożną. Przed rozpoczęciem roku szkolnego, w sierpniu 1903 roku jedenastu chłopców tej szkoły założyło I. Lwowski Klub Piłki Nożnej „Sława”.
Do powstania przyczynili się uczniowie: bracia Henryk i Marian Bilorowie (późniejsi oficerowie artylerii Wojska Polskiego) oraz Walery Pappius. Pomysłem Henryka Bilora była nazwa klubu z uwagi na kolor noszonych dresów sportowych.
Prezesem został jeden z założycieli – Kazimierz Sołtyński. W tym samym roku rozegrano dwa pierwsze mecze, wygrane 2:0 i 3:0 z drużyną uczniów szkół średnich. Rok później zdecydowano przyjąć czarno - czerwone barwy i w 1905 roku przyjęto nazwę I. Lwowski Klub Piłki Nożnej „Czarni”. Piłkarze rozgrywali mecze w czarnych koszulach z czerwonym pasem i czarnych spodenkach. Pierwszy oficjalny mecz rozegrano w maju 1906 przeciwko Klubowi Gimnastyczno-Sportowemu przy IV Gimnazjum we Lwowie (późniejszej Pogoni), remisując 1:1. 9 lipca 1908 r. zatwierdzono statut klubu i aż do roku 1913 tę datę uznawano za dzień powstania „Powidlaków”. 20 lutego 1909 r. zmieniono nazwę na I. Lwowski Klub Piłki Nożnej „Czarni” we Lwowie, a 22 listopada następnego roku na I. Lwowski Klub Sportowy „Czarni” we Lwowie, aby podkreślić wielosekcyjność klubu.
W 1911 roku Czarni pojechali do Krakowa i w meczu z Cracovią przegrali 0:3, a dzień później (7 maja) przegrali 0:12 z reprezentacją Austrii. W tym samym roku klub został współzałożycielem Polskiego Związku Piłki Nożnej. 16 maja 1912 w ramach zapasów kwalifikacyjnych o I klasę Czarni zremisowali z Pogonią Lwów 2:2, a 6 października 1912 – w tych samych rozgrywkach – wygrali z AZS Kraków 6:1. W 1913 klub jednak nie przystąpił do jedynej dokończonej edycji piłkarskich mistrzostw Galicji. Rok później „Powidlaki” do tych rozgrywek zakwalifikowali się, a w 1914 w chwili rozpoczęcia wojny plasowali się na 2. miejscu w tabeli.
Po wojnie.
Po zakończeniu działań militarnych i odzyskaniu przez Rzeczpospolitą niepodległości Czarni stali się jednym z głównych organizatorów życia piłkarskiego w kraju. 18 czerwca 1920 – w ramach propagowania polskości na Górnym Śląsku – zagrali z tamtejszą reprezentacją, zwyciężając 8:3. Wcześniej jednak zainaugurowali rozgrywki o pierwsze mistrzostwo Polski (we lwowskiej klasie A) – 6 czerwca 1920 ulegając Pogoni 1:3 (0:3), a 13 czerwca 1920 zwyciężając 6:0 (2:0) Polonię Przemyśl. Na skutek agresji bolszewickiej zmagania te przerwano, a w kolejnych sześciu edycjach zawsze lepsi okazywali się rywale zza miedzy. Najbliżej końcowego triumfu byli rok później, plasując się w końcowej tabeli na 1 pozycji ex-aequo z Pogończykami. W decydujących o awansie do fazy finałowej MP'1921 barażach ulegli odwiecznym rywalom – 29 maja 1921 0:5 (0:2), a 19 czerwca 1921 1:2 (1:0). W dniach 24, 29, 30 czerwca i 1 lipca 1923 odbyły się obchody 20-lecia istnienia klubu Czarni Lwów, podczas których zorganizowano turniej z udziałem gospodarzy oraz Pogoni Lwów, Cracovii i Wisły Kraków, a ponadto do użytku został oddany nowy park i poświęcono kamień węgielny pod dom turystyczny w Sławsku. Zorganizowane również turniej, w którym uczestniczyła lwowska Pogoń, a także dwa zespoły z Krakowa: Wisła i Cracovia. Przełom nastąpił w grudniu 1926, gdy uformowano nowoczesną ligę, w której miejsce znaleźli i Czarni. Debiut wypadł okazale, bowiem 3 kwietnia 1927 godz. 16:00 „Powidlaki” ograli w Poznaniu Wartę 3:0 (2:0), a pierwszego gola zdobył "Władysław Sawka". Premierowy sezon ligowy „Powidlaki” ukończyli na bezpiecznym 9. miejscu, a w środku stawki uplasowali się także rok później.
Pierwszy poważniejszy kryzys przyszedł w edycji 1929, gdy w końcowej tabeli o zaledwie 1 punkt wyprzedzili obydwu spadkowiczów – Klub Turystów Łódź i 1. FC Katowice. Jeszcze bardziej łaskawy los okazał się w sezonie 1932, gdy jedyny spadkowicz Polonia Warszawa okazał się gorszy wyłącznie bilansem bramkowym. W międzyczasie zmieniono nazwę z „Klubu Piłkarskiego” na „Klub Sportowy”, bowiem w pod szyldem Czarnych powstawały kolejne sekcje, z których największe sukcesy odniosła hokejowa. W sierpniu 1931 stadion im. Marszałka Józefa Piłsudskiego zyskał nowoczesne żelbetowe trybuny, bowiem kilka tygodni wcześniej stary, drewniany obiekt – na skutek podpalenia przez ukraińskich nacjonalistów – doszczętnie spłonął. W jego odbudowie wydatnie pomogły dobrowolne składki większości polskich klubów sportowych, co dobitnie świadczyło o niewątpliwej estymie jaką powszechnie darzono Czarnych w całym kraju i ich pozycji na sportowej mapie II Rzeczypospolitej.
Spadek i lwowska A-klasa.
W sezonie 1933 Czarni świętowali jubileusz 30-lecia klubu. 1 lipca rozegrano z tej okazji mecz z Gedanią Gdańsk oraz odsłonięto pomnik marszałka Józefa Piłsudskiego na froncie stadionu. Po zakończeniu sezonu 1933 drużyna piłkarska po raz jedyny została zdegradowana z I ligi, jednak – jak się później okazało – już nigdy do niej nie powróciła. Spadek nastąpił w dość specyficznych okolicznościach i był bezpośrednio związany z reformą najwyższej klasy rozgrywkowej. Po raz pierwszy w historii ekstraklasa została bowiem podzielona na dwie równorzędne 6-zespołowe grupy, z których do fazy finałowej promocję uzyskiwały po 3 czołowe każdej z nich. W grupie wschodniej Czarni pechowo zajęli 4 lokatę (1 punkt za ŁKS Łódź), przez co w drugiej części sezonu musieli walczyć o utrzymanie. W grupie spadkowej zajęli przedostatnie miejsce, opuszczając tym samym szeregi ekstraklasy. Od tego czasu „Powidlaki” występowali wyłącznie we lwowskiej lidze okręgowej, bezskutecznie próbując awansować do ligi. W 1936 po raz ostatni doszło do zmiany nazwy na I. Wojskowo-Cywilny Klub Sportowy „Czarni” Lwów, pod którą występowano do chwili samorozwiązania we wrześniu 1939.
Poszczególne sezony.
Wyniki ze wszystkich sezonów Czarnych Lwów
Derby Lwowa.
Wielkimi derbami Lwowa określane były mecze pomiędzy Czarnymi i Pogonią Lwów. W 14 meczach "Powidlaki" wygrywały dwa razy, osiem razy Pogoń, a czterokrotnie padł remis. Najwyższe zwycięstwo zanotowano w pierwszych derbach, 10 kwietnia 1927, 3:1 u siebie. Najwyższa porażka to sezon 1928, 4:0 na wyjeździe.
Pozostali rywale.
Meczach z dwoma innymi lwowskimi rywalami – Lechią i Hasmoneą nigdy nie zakończyły się remisem. Oba mecze z "zielono-białymi" skończyły się zwycięstwami Czarnych, natomiast w rywalizacji z ŻKSem jest remis - po dwie wygrane.
Barwy i herb.
Czarni posiadają czerwono-czarne barwy. Od nich pochodzi przydomek drużyny – „Powidlaki”. Pierwszym kompletem strojów jaki posiadała drużyna były czarne koszule, od których pochodzi nazwa klubu.
Herb Czarnych jest białym okręgiem, w którego obwód wpisane jest złotą czcionką „I. Lwowski Klub Sportowy”. W środku znajduje się biała tarcza przedzielona w poprzek czarno-czerwonym pasem, na którym umieszczono złoty napis „Czarni”. Pod spodem widnieje data założenia klubu, 1903, zaś na górze (w zależności od wersji) – piłka lub litera „C”.
Piłkarze „Powidlaków” na koszulkach nosili duża literę „C” w kolorze czerwonym w czerwonym okręgu. Znajdowała się ona na sercu, w miejscu gdzie zwykle znajduje się herb drużyny.
Kibice i rywale.
Lwów był w okresie przedwojennym podzielony pomiędzy kibiców Czarnych i Pogoni. Fani obu klubów nie darzyli się sympatią i na derbach Lwowa widać było podział na „Powidlaków” i „Pogoniarzy”. Inne kluby lwowskie nie wyróżniały się tak jak Czarni i Pogoń, miały mniejsze grono kibiców (np. żydowska Hasmonea czy pierwszy polski klub piłkarski – Lechia). Rywalizacja odbywała się też na linii Lwów – Kraków. Mecze pomiędzy drużynami z tych miast cieszyły się ogromnym prestiżem i wyzwalały dodatkowe emocje wśród kibiców.
Zestawienie wszystkich trenerów.
Aż do roku 1930 trenerami „Powidlaków” byli pracownicy klubowi zajmujący się sprawami technicznymi, zajmowali się więc treningiem jako ludzie nie przygotowani do tego typu zadań.
Inne sekcje.
Czarni posiadali wiele sekcji poza piłkarską. W klubie działały także sekcje: bokserska, tenisowa, narciarska, lekkoatletyczna.

</doc>
<doc id="170139" url="https://pl.wikipedia.org/wiki?curid=170139" title="Wewnętrzne Karpaty Zachodnie">
Wewnętrzne Karpaty Zachodnie

Wewnętrzne Karpaty Zachodnie (515-517) – najbardziej zróżnicowana pod względem geologicznym część Karpat Zachodnich. Leżą na terenie Słowacji i Węgier.
Wewnętrzne Karpaty Wschodnie nie są przedłużeniem Wewnętrznych Karpat Zachodnich.
Podział Wewnętrznych Karpat Zachodnich:

</doc>
<doc id="170141" url="https://pl.wikipedia.org/wiki?curid=170141" title="Historia najnowsza">
Historia najnowsza

Historia najnowsza – epoka w historii Europy obejmująca okres od zakończenia nowożytności.
Za daty początkowe przyjmuje się najczęściej: 1789 (rewolucja francuska), 1815 (kongres wiedeński) lub 1848 (Wiosna Ludów). W Polsce przyjęło się liczyć od trzeciego rozbioru Rzeczypospolitej w 1795 r. Część badaczy przyjmuje, że właściwą cezurą była dopiero I wojna światowa. Szkoła anglosaska nie uznaje historii najnowszej, uznając czasy współczesne za część nowożytności.
Wewnątrz epoki najczęściej stosuje się następujący podział:

</doc>
<doc id="170152" url="https://pl.wikipedia.org/wiki?curid=170152" title="Iltirda">
Iltirda



</doc>
<doc id="170153" url="https://pl.wikipedia.org/wiki?curid=170153" title="Ilerda">
Ilerda



</doc>
<doc id="170155" url="https://pl.wikipedia.org/wiki?curid=170155" title="Lareda">
Lareda



</doc>
<doc id="170159" url="https://pl.wikipedia.org/wiki?curid=170159" title="Galaktyczne halo">
Galaktyczne halo



</doc>
<doc id="170163" url="https://pl.wikipedia.org/wiki?curid=170163" title="Galaktyka karłowata">
Galaktyka karłowata

Galaktyka karłowata – mała galaktyka zawierająca, zazwyczaj, od miliona do kilku miliardów gwiazd.
Nie ma ściśle określonych rozmiarów, wyznaczających górną granicę dla galaktyk karłowatych, ale galaktyka o średnicy poniżej 40 000 lat świetlnych może być uważana za karłowatą. Do tej klasy galaktyk zaliczane są m.in. Mały Obłok Magellana i Wielki Obłok Magellana.
Galaktyki karłowate są dynamicznie związane z większymi galaktykami. Liczne galaktyki karłowate wchodzą w skład grupy lokalnej, zarówno będąc satelitami większych galaktyk, Drogi Mlecznej i galaktyki Andromedy, jak też występując samotnie.
Galaktyki karłowate dzielone są na następujące typy morfologiczne:
Przykładowe galaktyki karłowate.
• Karzeł Wodnika
• Karzeł Wielkiego Psa
• Puchar 2
• Erinadus II
• Henize 2-10
• I Zwicky 18
• IC 10
• Wielki Obłok Magellana
• NGC 1569
• NGC 1705
• NGC 2915
• NGC 3353
• PegDIG
• Karzeł Feniksa
• SagDEG
• SagDIG
• Karzeł Rzeźbiarza
• SDIG
• Sekstant A
• Karzeł Sekstantu
• Mały Obłok Magellana
• Karzeł Tukana
• Karzeł Małej Niedźwiedzicy
• Willman 1
• Karzeł Kila
• Karzeł Smoka
• Karzeł Pieca
• Leo I
• Leo II

</doc>
<doc id="170164" url="https://pl.wikipedia.org/wiki?curid=170164" title="Gąbki zwyczajne">
Gąbki zwyczajne



</doc>
<doc id="170168" url="https://pl.wikipedia.org/wiki?curid=170168" title="Wewnętrzne Karpaty Wschodnie">
Wewnętrzne Karpaty Wschodnie

Wewnętrzne Karpaty Wschodnie (523) – część Karpat rozciągająca się od rzeki Laborec na Słowacji poprzez terytorium Ukrainy aż do Braszowa w Rumunii.
Najwyższym pasmem są Góry Rodniańskie (Pietrosul 2305 m n.p.m.). Charakterystycznym elementem tego regionu jest pas gór pochodzenia wulkanicznego o długości ok. 400 km, ciągnący się od Wyhorlatu do pasma Harghita (najwyższe spośród nich są Góry Kelimeńskie – 2102 m n.p.m.). Lokalnie uległy zlodowaceniu w plejstocenie, najbardziej Góry Rodniańskie.
Wewnętrzne Karpaty Wschodnie nie są przedłużeniem Centralnych ani Wewnętrznych Karpat Zachodnich.
W Wewnętrznych Karpatach Wschodnich wyróżnia się makroregiony:

</doc>
<doc id="170169" url="https://pl.wikipedia.org/wiki?curid=170169" title="PzKpfw VIII">
PzKpfw VIII



</doc>
<doc id="170178" url="https://pl.wikipedia.org/wiki?curid=170178" title="Raymond Kurzweil">
Raymond Kurzweil

Raymond „Ray” Kurzweil (ur. 12 lutego 1948 w Nowym Jorku) – amerykański informatyk, naukowiec, pisarz, futurolog, propagator idei transhumanizmu, pionier w dziedzinie OCR (Optical Character Recognition), syntezy mowy, rozpoznawania mowy i elektronicznych instrumentów klawiszowych. W 1982 roku założył firmę Kurzweil Music Systems. Ma żonę Sonyę R. Kurzweil oraz dwójkę dzieci Ethana i Amy.
Jest autorem książek na temat zdrowia, sztucznej inteligencji, osobliwości technologicznej i transhumanizmu.
W 2006 roku wraz z założycielem PayPal Peterem Thiel zorganizował konferencję Singularity Summit, która odbywa się odtąd corocznie. Konferencja ma na celu przybliżenie ludziom możliwości rozwijających się technologii.
W 2009 roku wraz z NASA i Google stworzył wydział futurologii na Singularity University w Dolinie Krzemowej w Kalifornii, który cechować mają interdyscyplinarność kształcenia i „przygotowanie ludzkości na przyśpieszoną zmianę technologiczną (na pojawienie się osobliwości)”.
W 2011 roku zajął 30. miejsce w rankingu najbardziej wpływowych ludzi świata przeprowadzonym przez tygodnik TIME.
Życiorys.
Wczesne lata i osiągnięcia.
Ray Kurzweil wychowywał się w Nowym Jorku. Urodził się w rodzinie żydowskiej, która uciekła z Austrii przed wybuchem II wojny światowej. Jego ojciec był muzykiem i kompozytorem, matka artystką. Jego wujek, pracujący jako inżynier w Bell Labs, nauczył go podstaw informatyki. W młodości Ray zaczytywał się w literaturze science fiction. W 1963 roku, mając 15 lat, napisał swój pierwszy program komputerowy. W szkole średniej stworzył program komputerowy, który analizował dzieła znanych kompozytorów muzyki poważnej, a następnie syntetyzował piosenki w podobnym stylu. W 1965 roku Ray został zaproszony do udziału w programie telewizyjnym sieci CBS zatytułowanym „Mam tajemnicę”, w którym zagrał na fortepianie utwór zaprogramowany przez komputer, który również sam zbudował. W tym samym roku otrzymał za swój wynalazek pierwszą nagrodę na Międzynarodowych Targach Nauki. Został też wyróżniony przez Westinghouse Talent Search i otrzymał osobiste gratulacje od ówczesnego prezydenta USA, Lyndona B. Johnsona podczas ceremonii w Białym Domu.
Lata dojrzałe.
W roku 1968, będąc studentem na Massachusetts Institute of Technology, Ray Kurzweil założył firmę, która specjalizowała się w wyszukiwaniu najbardziej odpowiedniego college’u dla uczniów ostatnich klas szkół średnich. Do tego celu służył napisany przez Raya program komputerowy o nazwie Select College Consulting Program. Program analizował tysiące kryteriów każdego z college’ów oraz informacje podane na kwestionariuszu przez kandydata i wyszukiwał dla niego najodpowiedniejszy college. Kiedy Ray Kurzweil miał 20 lat sprzedał swoją firmę firmie Harcourt, Brace &amp; World za sumę 100 000 $ (suma odpowiadająca 500 000 $ w 2006 roku) plus tantiemy. W roku 1970 uzyskał na MIT tytuł Bachelor of Science w dziedzinie informatyki i literatury.
W 1974 roku otworzył kolejną firmę, Kurzweil Computer Products, Inc., oraz przewodniczył pracom nad rozwojem pierwszego systemu rozpoznającego znaki i tekst w pliku graficznym, tzw. OCR. Celem było stworzenie programu komputerowego, który rozpoznawałby tekst napisany jakąkolwiek normalną czcionką. Do tego czasu skanery potrafiły odczytywać tekst napisany jedynie w kilku czcionkach. Technologia ta miała zostać wykorzystana do skonstruowania urządzenia, po podłączeniu którego do komputera, ludzie niewidomi mogliby zapoznać się z tekstem pisanym odczytanym im na głos przez komputer. Wymagało to jednak opracowania dwóch kolejnych technologii, skanera z matrycą CCD i syntezatora tekstu i mowy. Rozwój tych technologii nastąpił w innych instytucjach jak np. Bell Labs, i 13 stycznia 1976 roku podczas konferencji prasowej, której przewodniczył Ray Kurzweil oraz przedstawiciele Państwowego Związku Niewidomych, Kurzweil zaprezentował swój nowy produkt, który oficjalnie został nazwany Kurzweil Reading Machine. Jednym z pierwszych nabywców tego urządzenia był Stevie Wonder, którego od tego czasu łączy przyjaźń z Rayem Kurzweilem.
W roku 1978 firma Kurzweil Computer Products, Inc. zaczęła sprzedawać komercyjną wersję oprogramowania rozpoznającego tekst. Jednym z pierwszych klientów była firma LexisNexis, która zaczęła używać tego programu do uploadu dokumentów prawnych i informacyjnych istniejących w formie pisemnej do nowo powstającej bazy danych on-line.
Dwa lata później Kurzweil sprzedał firmę firmie Lernout and Hauspie. Po jej bankructwie, firma stała się częścią firmy Xerox, początkowo znaną jako Scansoft, obecnie Nuance Communications. Do 1995 roku Kurzweil pracował dla Xerox jako konsultant.
Następne przedsięwzięcie Kurzweila to firma Kurzweil Music Systems. W roku 1982 Stevie Wonder narzekał na istniejącą rozbieżność pomiędzy możliwościami i jakością brzmienia syntezatorów elektronicznych i tradycyjnych instrumentów muzycznych. Zainspirowany tą uwagą, Kurzweil podjął prace nad zbudowaniem syntezatora elektronicznego nowej generacji, który miałyby perfekcyjnie odtwarzać dźwięki instrumentów muzyki poważnej. Jeszcze tego roku powstała firma Kurzweil Music Systems, a w roku 1984 zostało zaprezentowane urządzenie Kurzweil K250. Dźwięk był tak dobry, że testujący muzycy nie byli w stanie odróżnić dźwięków prawdziwego fortepianu od dźwięków generowanych przez Kurzweil K250. Odtwarzanie różnych instrumentów, funkcje nagrywania i miksowania pozwalają jednej osobie stworzyć utwór muzyczny na całą orkiestrę.
W roku 1990 Kurzweil Music Systems zostało sprzedane koreańskiemu producentowi instrumentów muzycznych, firmie Young Chang, w której przez kilka lat Kurzweil pracował jako konsultant. W roku 2006 firma Hyundai wykupiła Young Chang, a w styczniu 2007 roku powołała Raya Kurzweila na stanowisko dyrektora strategicznego Kurzweil Music Systems.
W roku 2012 Kurzweil został zatrudniony przez Google, aby podjąć pracę nad „nowymi projektami obejmującymi uczenie maszynowe i przetwarzanie języka”.

</doc>
<doc id="170180" url="https://pl.wikipedia.org/wiki?curid=170180" title="Philip Warren Anderson">
Philip Warren Anderson

Philip Warren Anderson (ur. 13 grudnia 1923 w Indianapolis, zm. 29 marca 2020 w Princeton) – amerykański fizyk, profesor w Princeton University laureat Nagrody Nobla w dziedzinie fizyki za fundamentalne badania teoretyczne struktury elektronowej układów magnetycznych i nieuporządkowanych.
Życiorys.
Urodził się w Indianapolis w stanie Indiana, dorastał w Urbana (stan Illinois). Studiował na Uniwersytecie Harvarda, który ukończył z wyróżnieniem w 1943 roku. W czasie wojny krótko pracował w Laboratorium Badawczym Marynarki Wojennej USA ("U.S. Naval Research Laboratory").
W latach 1949–1984 pracował w Bell Laboratories w New Jersey, gdzie zajmował się różnymi zagadnieniami materii skondensowanej. W latach 1967–1975 był profesorem na Uniwersytecie Cambridge.
Nagrodę Nobla w dziedzinie fizyki otrzymał w roku 1977 wraz z Nevillem F. Mottem i Johnem H. van Vleckiem za ich prace nad teorią materii skondensowanej, w szczególności za fundamentalne badania teoretyczne struktury elektronowej układów magnetycznych i nieuporządkowanych.
Przypisy.
 

</doc>
<doc id="170181" url="https://pl.wikipedia.org/wiki?curid=170181" title="Philip Anderson">
Philip Anderson



</doc>
<doc id="170186" url="https://pl.wikipedia.org/wiki?curid=170186" title="Polikrates">
Polikrates

 
Polikrates (gr. Πολυκράτης "potężny władca") – tyran Samos w latach 537-522 p.n.e. Większość wiadomości o nim pochodzi z opisów w trzeciej księdze "Dziejów" Herodota.
Życiorys.
Młodość i przejęcie władzy.
Polikrates był synem Ajakesa, człowieka, który należał do samijskiej arystokracji ("geomoroi") i prawdopodobnie w którymś momencie rządził wyspą. W młodości kształcił Polikratesa poeta Anakreont z Teos. Polikrates przejął władzę na Samos w czasie świąt ku czci Hery, patronki wyspy, przy pomocy kilkunastu hoplitów i swoich braci, Pantagnotosa i Sylosonta, z którymi krótko współrządził. Wspólne rządy skończyły się zabójstwem Pantagnotosa i wygnaniem Sylosonta, który znalazł schronienie na dworze Kambyzesa II – króla Persów.
Rozwój Samos i szczęście władcy.
Samos pod rządami Polikratesa stała się potęgą w basenie Morza Egejskiego dzięki zwycięskim wojnom z Miletem, Lesbos oraz sojuszom m.in. z faraonem Amasisem i tyranem Naksos Lygdamisem. W realizacji celów wojennych pomogła władcy jego flota, składająca się ze stu pentekonter, 40 trier oraz armia dysponująca m.in. tysiącem łuczników, dokonujące wypraw na wyspy i miasta Jonii. Za jego panowania miała też powstać konstrukcja nowego typu okrętu, zwanego samainą (σάμαινα), który łączył w sobie cechy jednostki wojennej i statku handlowego.
Polikrates był przez starożytnych uważany za człowieka niezwykle szczęśliwego. Wzbudziło to zaniepokojenie Amasisa – sojusznika i przyjaciela tyrana – który wierzył, że ktoś, komu powodzi się nazbyt dobrze we wszystkim, musi marnie zakończyć żywot. Jest to przejaw silnie zaznaczonej u Herodota wiary w Ananke – zrównującą moc przeznaczenia, która nazbyt pomyślne losy odwraca w końcu na niekorzyść. Jak podaje Herodot, Amasis poradził Polikratesowi, by ten dobrowolnie wyrzekł się czegoś, co jest dla niego cenne. Uznawszy słuszność tej rady, Polikrates wyrzuca do morza piękny sygnet, dzieło Teodorosa z Samos. Bogowie nie przyjmują jednak tej dobrowolnej ofiary i pierścień powraca do władcy w brzuchu ryby podarowanej mu przez jednego z poddanych.
Polikrates otaczał się poetami i uczonymi. Na jego dworze przebywali Anakreont z Teos, Ibikos, Teodoros z Samos i Demokedes. Polikrates zbudował w Samos świątynię Hery – Herajon nad strumieniem Imbrasos, miejscem narodzin Hery, tunel Eupalinosa i falochron portu w dzisiejszym Pythagorionie.
Wojna ze Spartą i upadek.
Polikrates wysyła na pomoc Amasisowi wielu swych żołnierzy, pragnąc w ten sposób pozbyć się potencjalnych buntowników. W drodze do Egiptu dezerterują oni jednak, tworząc silną opozycję przeciw władcy. Po śmierci Amasisa Polikrates zawarł sojusz z Kambyzesem II, a niezadowoleni przeciwnicy z Samos wezwali na pomoc Spartan i Koryntian, którzy przez czterdzieści dni nieudanie oblegali mury Samos. Po zdobyciu Jonii przez Cyrusa i floty fenickiej przez Kambyzesa hegemonia Samos na morzu dobiegła końca, a Polikrates musiał zaprzestać uprawiania dochodowego piractwa.
Śmierć Polikratesa jest potwierdzeniem wypowiedzianej przez Amasisa zasady o zmienności losu. Tyran został podstępnie zabity przez Orojtesa, perskiego namiestnika w Sardes, który zwabił go w pułapkę w Magnezji obiecując współpracę wojskową przeciw Persom i liczne skarby. Polikrates wysyła do Magnezji swego sekretarza Majandriosa, po czym skuszony jego opowieścią o bogactwach Orojtesa sam wyrusza za morze, mimo ostrzeżeń córki, która we śnie ujrzała, że jej ojca „kąpać będzie Zeus a namaszczać Helios”.
Orojtes pojmał i zamordował Polikratesa przez ukrzyżowanie. Tak też spełniło się widzenie jego córki, gdyż ilekroć padał deszcz – Zeus kąpał jego ciało, zaś gdy w słońcu okrywało się ono potem – namaszczał je Helios.
Nawiązania kulturowe.
Historia życia Polikratesa stanowi obok Krezusa archetypiczne przedstawienie zmienności losu. Dzięki opowieści Herodota postać władcy Samos zapisała się trwale w zbiorowej wyobraźni kultury zachodnioeuropejskiej. Do wątku nadmiernego szczęścia i powracającego pierścienia nawiązują liczne dzieła malarskie i literackie. Natchnieniem dla artystów był także rodzaj śmierci stwarzający odległe skojarzenie z męką Chrystusa.
Istnieje także w psychologii jednostka zwana kompleksem Polikratesa, a objawiająca się pragnieniem kary lub nieszczęścia

</doc>
<doc id="170203" url="https://pl.wikipedia.org/wiki?curid=170203" title="Baldwin III Jerozolimski">
Baldwin III Jerozolimski

Baldwin III (fr. Baudouin III) (ur. 1130, zm. 10 lutego 1163 w Bejrucie) – król Jerozolimy (1143—1163).
Biogram.
Był najstarszym synem Melisandy i Fulka. Imię otrzymał po swoim dziadku, Baldwinie II. Fulko zmarł 10 listopada 1143. Panował jedynie jako mąż Melisandy, lecz ta nie odważyła się sprawować samodzielnie rządów. Wyznaczyła więc Baldwina III na współwładcę. 25 grudnia 1143 patriarcha jerozolimski Wilhelm koronował obydwoje.
W 1147 Melisanda i Baldwin III udzielili poparcia Altuntaszowi, namiestnikowi Busry i Salchadu, który wypowiedział posłuszeństwo Mu'in ad-Din Unurowi, regentowi Burydów z Damaszku. Jednocześnie wysłali do Unura posła, Bernarda Vachera, który obiecał Unurowi, że poparcie Altuntasza nie wiąże się z naruszeniem jego damasceńskich posiadłości. Bernard powrócił przekonany przez Unura, że popieranie Altuntasza jest błędem. Po stronie posła stanął Baldwin III, ale pod wpływem armii musiał zmienić zdanie.
W maju 1147 Baldwin III na czele wojsk frankijskich przeprawił się przez Jordan i wkroczył do Al-Dżaulanu. Dotarł do Busry, która jednak w międzyczasie poddała się Unurowi i Nur ad-Dinowi. W takiej sytuacji zdecydował się na odwrót. Odrzucił propozycję opuszczenia wojska i ratowania się ucieczką pod osłoną straży przybocznej. Po stoczeniu potyczki koło Gadary wycofał się do Palestyny.
Gdy do Palestyny przybyli uczestnicy II wyprawy krzyżowej na czele z Konradem III, królem Niemiec, i Ludwikiem VII, królem Francji, Baldwin III i Melisanda zorganizowali 24 czerwca 1148 wielki zjazd w Akce. Na tym zgromadzeniu podjęto decyzję o ataku na Damaszek.
W 1153 obalił rządy matki. Jego żoną została Teodora Komnena, siostrzenica cesarza bizantyjskiego. Jednak zmarł bezdzietnie, a po jego śmierci tron przejął jego brat Amalryk I. Dyplomatyczne i strategiczno-militarne błędy w rządach Baldwina III przyczyniły się do późniejszego podbicia Jerozolimy przez Saladyna, w 1187 roku.

</doc>
<doc id="170207" url="https://pl.wikipedia.org/wiki?curid=170207" title="Jerzy Knapik">
Jerzy Knapik

Jerzy Paweł Knapik (ur. 5 kwietnia 1913 w Katowicach, zm. 18 października 2002 w Katowicach) – polski działacz państwowy, ekonomista, kierownik Ministerstwa Przemysłu Drzewnego i Papierniczego w rządzie Bolesława Bieruta i Józefa Cyrankiewicza i Józefa Cyrankiewicza (1953–1956).
Życiorys.
Ukończył studia na katowickiej Akademii Ekonomicznej. Był działaczem PPR i PZPR; w latach 1951–1954 kierował Wydziałem Planowania i Finansów Komitetu Centralnego PZPR. W lutym 1953 został powołany na stanowisko podsekretarza stanu w nowo utworzonym Ministerstwie Przemysłu Drzewnego i Papierniczego; ze względu na wakat na stanowisku ministra pełnił przez trzy lata – cały okres istnienia tego resortu – funkcję kierownika Ministerstwa. W lipcu 1956 zadania przejęło nowe Ministerstwo Leśnictwa i Przemysłu Drzewnego, na czele którego stanął Jan Dąb-Kocioł; Jerzy Knapik w nowym resorcie nadal pełnił funkcję podsekretarza stanu (wiceministra), do lutego 1957.
W latach 1958–1960 przewodniczył Miejskiej Radzie Narodowej w Zabrzu. Od 1961 przez dziesięć lat przebywał na placówce dyplomatycznej w Ostrawie.
Od lutego 1959 do listopada 1960 pełnił funkcję prezesa Górnika Zabrze; w 1959 klub ten sięgnął po piłkarskie mistrzostwo kraju.

</doc>
<doc id="170210" url="https://pl.wikipedia.org/wiki?curid=170210" title="Miecznik">
Miecznik



</doc>
<doc id="170221" url="https://pl.wikipedia.org/wiki?curid=170221" title="Frederick M. Jones">
Frederick M. Jones

Frederick McKinley Jones (ur. 17 maja 1892, zm. 21 lutego 1961) – wynalazca amerykański.
Był Afroamerykaninem. Opatentował wiele wynalazków w dziedzinie chłodzenia. Rząd używał jego przenośnych klimatyzatorów podczas II wojny światowej do przechowywania lekarstw i zapasów krwi. W 1935 Jones zbudował pierwszy chłodzony samochód ciężarowy, umożliwiający transport dużych ilości świeżych produktów rolnych i innych nietrwałych dóbr na długie dystanse.

</doc>
<doc id="170223" url="https://pl.wikipedia.org/wiki?curid=170223" title="John McLaughlin">
John McLaughlin



</doc>
<doc id="170224" url="https://pl.wikipedia.org/wiki?curid=170224" title="Mirosław Ferić">
Mirosław Ferić

Mirosław Ferić (Miroslav Ferić) (ur. 17 czerwca 1915 w Travniku w Austro-Węgrzech, ob. Bośnia i Hercegowina, zm. 14 lutego 1942 w Northolt w Anglii) – porucznik pilot Wojska Polskiego, kapitan (ang. "Flight Lieutnant") Królewskich Sił Powietrznych, as myśliwski, kawaler Krzyża Srebrnego Orderu Wojennego Virtuti Militari.
Życiorys.
Urodził się w rodzinie mieszanej, jego ojciec był Chorwatem (zginął w czasie I wojny światowej), a matka Polką. Od 1919 mieszkał wraz z matką i braćmi w Polsce. Był absolwentem Gimnazjum Męskiego w Ostrowie Wielkopolskim (1935) oraz Szkoły Podchorążych Lotnictwa w Dęblinie (1938), wraz z ukończeniem której otrzymał stopień podporucznika pilota.
W latach 1938-1939 był pilotem w 111 eskadrze myśliwskiej im. Tadeusza Kościuszki w Warszawie.
II wojna światowa.
Podczas wojny obronnej we wrześniu 1939 roku walczył w 111 eskadrze wchodzącej w skład Brygady Pościgowej. Brał udział w kilkunastu walkach powietrznych. 3 września jego samolot został uszkodzony i Ferić musiał ratować się skokiem ze spadochronem. 8 września, prowadząc klucz samolotów, zespołowo zestrzelił niemiecki samolot rozpoznawczy Hs 126 nad miejscowością Podłęż (według publikacji, zestrzelił również zespołowo z dowódcą III/1 dywizjonu Zdzisławem Krasnodębskim i Arsenem Cebrzyńskim samolot myśliwski Bf 110, lecz zwycięstwo to nie jest zaliczone oficjalnie). 17 września 1939 Ferić wraz z pilotami eskadry został ewakuowany do Rumunii, a następnie internowany. Uciekł z obozu internowania i drogą morską przedostał się do Francji. Po przeszkoleniu w bazie lotniczej Lyon-Bron, miał być włączony w skład polskiego 3 dywizjonu, ale ponieważ nie doszło do jego utworzenia, został przydzielony do sformowanego pod koniec maja 1940 III Klucza Kominowego "Ku" kpt. pil. Kazimierza Kuziana, patrolującego na myśliwcach MS.406 okolice zakładów lotniczych w Nantes. Do walk z niemieckimi samolotami jednak nie doszło. Po upadku Francji, Ferić ewakuował się do Wielkiej Brytanii.
W Wielkiej Brytanii został przydzielony do nowo tworzonego myśliwskiego dywizjonu 303, latającego na myśliwcach Hawker Hurricane, który wszedł do walki w bitwie o Anglię 31 sierpnia 1940. Tego dnia Ferić zestrzelił niemiecki myśliwiec Messerschmitt Bf 109. 2 września odniósł prawdopodobne zwycięstwo nad Bf 109, lecz na skutek uszkodzenia samolotu musiał lądować przymusowo. 6 września zestrzelił Bf 109, 15 września kolejnego Bf 109 i Bf 110. 18 września Ferić został z grupą innych pilotów odznaczony przez Naczelnego Wodza gen. Sikorskiego Srebrnym Krzyżem Virtuti Militari. 27 września zestrzelił Bf 109 i bombowiec He 111, a 5 października myśliwiec Bf 110.
Od 11 października wraz z dywizjonem był wycofany z walki na odpoczynek. Dywizjon powrócił do akcji w styczniu 1941, przezbrojony na myśliwce Supermarine Spitfire Mk. I. Ferić latał na zadania bojowe nad kanał La Manche i nad Francję, dowodząc kluczem, czasem jedną z eskadr dywizjonu. 3 maja 1941 został awansowany na stopień porucznika pilota. 22 czerwca, lecąc w osłonie bombowców zestrzelił Bf 109, a 27 czerwca kolejnego uszkodził. W październiku został skierowany na półroczny odpoczynek od bojowego latania, lecz po trzymiesięcznej służbie jako instruktor pilotażu, z własnej inicjatywy wystąpił o zgodę na powrót do latania bojowego w dywizjonie 303, którą uzyskał i powrócił do dywizjonu pod koniec stycznia 1942. Wkrótce potem, 14 lutego 1942 r. poniósł śmierć w wypadku nad lotniskiem dywizjonu 303 w Northolt, w trakcie lotu treningowego na samolocie Spitfire, któremu urwała się lotka podczas akrobacji. Został pochowany na cmentarzu w Northwood. Osierocił syna, mieszkającego do dziś w Anglii Philipa Ferić-Methuena.
Patron.
W Ostrowie Wielkopolskim jego imię nadano jednej z ulic (26 listopada 1981) oraz Szkole Podstawowej nr 11 (9 maja 1984). W 40-tą rocznicę śmierci z inicjatywy oddziału Polskiego Towarzystwa Archeologicznego i Numizmatycznego w Ostrowie wybito okolicznościowy medal; 26 lutego 1983 pierwsze egzemplarze otrzymali matka pilota Zofia (zmarła 31 marca 1983 w Ostrowie Wielkopolskim) oraz brat Zwonimir. 20 kwietnia 2006 w galerii wybitnych uczniów i profesorów macierzystego gimnazjum w Ostrowie zawieszono portret Mirosława Fericia. Przy wejściu do jego domu powieszono tablicę upamiętniającą.
Wizerunek pilota został umieszczony na samolocie myśliwskim MiG-29 nr 111 z 23 Bazy Lotnictwa Taktycznego.
Zestrzelenia.
Na liście Bajana sklasyfikowany został na 10 pozycji z 9 i 1/3 samolotów Luftwaffe zestrzelonymi na pewno, jednym zestrzelonym prawdopodobnie i jednym uszkodzonym.
Zestrzelenia pewne:
Zestrzelenia prawdopodobne:
Uszkodzenia:
Pamiętnik Dywizjonu 303.
Od roku 1939 do śmierci Ferić prowadził dziennik, znany potem jako "Pamiętnik pilota 111 eskadry myśliwskiej", będący po części (od przyjazdu do Anglii) kroniką Dywizjonu 303, a zawierający także listy do jednostki, wycinki z gazet oraz wpisy innych osób (m.in. Władysława Sikorskiego i króla brytyjskiego Jerzego VI). Pamiętnik ten zainspirował Arkadego Fiedlera do napisania książki "Dywizjon 303".

</doc>
<doc id="170227" url="https://pl.wikipedia.org/wiki?curid=170227" title="Nicolas Kiefer">
Nicolas Kiefer

Nicolas Kiefer (ur. 5 lipca 1977 w Holzminden) – niemiecki tenisista, reprezentant w Pucharze Davisa, srebrny medalista igrzysk olimpijskich w Atenach (2004) w grze podwójnej.
Kariera tenisowa.
Kiefer ma za sobą bogatą karierę juniorską; w 1995 roku sklasyfikowano go na 2. miejscu na świecie wśród juniorów (za Marianem Zabaletą) i zwyciężył w dwóch juniorskich turniejach wielkoszlemowych (Australian Open i US Open), a także był w finale Wimbledonu oraz półfinale French Open.
Występuje w gronie tenisistów zawodowych od 1995 roku. W przeciągu swojej kariery wygrał 6 turniejów rangi ATP World Tour w grze pojedynczej oraz 13–krotnie był finalistą tych rozgrywek. Najlepszym wynikiem wielkoszlemowym Niemca jest półfinał Australian Open z roku 2006, gdzie wyeliminował po drodze m.in. Sébastiena Grosjeana; przegrał z Rogerem Federerem.
W grze podwójnej Niemiec ma w swoim dorobku 3 triumfy w cyklu ATP World Tour. W 2004 roku wywalczył razem z Rainerem Schüttlerem srebrny medal podczas igrzysk olimpijskich w Atenach. Niemiecka para pokonała po drodze m.in. debel Mahesh Bhupathi–Leander Paes, jednak pojedynek finałowy przegrała z Fernandem Gonzálezem i Nicolásem Massú.
W latach 1998–2009 Kiefer reprezentował Niemcy w Pucharze Davisa. Rozegrał przez ten okres dla zespołu 26 meczów, wygrywając z 12 nich (10 w singlu i 2 w deblu). W 2005 roku zdobył wraz z zespołem Drużynowy Puchar Świata.
Najwyżej sklasyfikowany w rankingu singlistów był na 4. miejscu w styczniu 2000 roku, natomiast w zestawieniu deblistów w połowie lutego 2003 roku zajmował 56. pozycję. Pod koniec grudnia 2010 roku Kiefer ogłosił zakończenie kariery tenisowej.

</doc>
<doc id="170230" url="https://pl.wikipedia.org/wiki?curid=170230" title="Frederick McKinley Jones">
Frederick McKinley Jones



</doc>
<doc id="170231" url="https://pl.wikipedia.org/wiki?curid=170231" title="Bill Wyman">
Bill Wyman

Bill Wyman, właściwie William George Perks (ur. 24 października 1936 w Londynie) – brytyjski muzyk rockowy, basista. Od grudnia 1962 do grudnia 1992 był basistą w zespole rockowym The Rolling Stones.
Życiorys.
W wieku 10 lat rozpoczął 3-letnią naukę gry na fortepianie, potem sam uczył się gry na gitarze basowej.
Przed przystąpieniem do zespołu Rolling Stones grał na gitarze basowej w kilku lokalnych zespołach.
Był trzykrotnie żonaty. 24 października 1959 poślubił Diane Cory, z którą miał syna Stephana Paula. Jednak w 1969 doszło do rozwodu. W 1984, kiedy Wyman miał 48 lat, związał się z wówczas 13-letnią Mandy Smith, którą poznał za kulisami jednej z gal rozdania nagród muzycznych. Przez dwa lata ich związek pozostał w ścisłej tajemnicy, ale kiedy informacja została podana do wiadomości publicznej, stała się największym skandalem show-biznesu dekady. Jej matka zaakceptowała ten związek. W 2010, w wywiadzie dla „Daily Mail”, Smith wyznała, że rozpoczęła stosunki seksualne z Wymanem, mając zaledwie 14 lat. 2 czerwca 1989 52-letni Wyman poślubił wtedy 18-letnią Smith. Na ich ślubie pojawili się m.in. Mick Jagger, Jerry Hall i Keith Richards. W 1991 rozwiedli się. 21 kwietnia 1993 ożenił się z Suzanne Accostą, z którą ma trzy córki: Katherine Noelle (ur. 1994), Jessicę Rose (ur. 1995) i Matildę May (ur. 1998).
Po odejściu z zespołu zaczął nagrywać solowe płyty oraz występować i nagrywać z Bill Wyman’s Rhythm Kings.
W 2012 wystąpił ponownie (po 20 latach) z The Rolling Stones na koncertach w The O2 Arena w Londynie w ramach trasy 50 &amp; Counting z okazji pięćdziesięciolecia powstania zespołu.

</doc>
<doc id="170232" url="https://pl.wikipedia.org/wiki?curid=170232" title="Flaga Watykanu">
Flaga Watykanu

Flaga Watykanu – jeden z symboli państwowych Watykanu.
Historia i symbolika.
Żółty i biały zostały uznane za kolory papieskie na początku XIX w. przez papieża Piusa VII. Oficjalnie powstała 7 czerwca 1929 na mocy traktatów laterańskich. Składa się z dwóch pól ułożonych w pionie o równych kształtach i wymiarach. Pole po lewej stronie jest złote (żółte) – kolor jako symbol złota "/metalu szlachetnego/" bądź słońca "/jako coś boskiego, w niebiosach, symbol bogactwa, mocy i dobra/", prawe pole jest białe (dawniej srebrne); jako symbol czystości i ziemi odnowionej przez Chrystusa. Na białej części widnieją klucze do niebios Św. Piotra (pierwszego papieża); złoty i srebrny. Klucze związane są na dole czerwonym sznurem, na górze „ukoronowane” papieską tiarą. Kolejność kluczy jest taka, jak w herbie państwowym (odwrotna dla wzoru godła Stolicy Apostolskiej).
Flaga Watykanu uznawana jest za flagę Kościoła katolickiego.
Jako wzór obecnej flagi posłużyła bandera handlowa Państwa Kościelnego z 1824 roku.
Konstytucja Watykanu nie definiuje proporcji flagi.

</doc>
<doc id="170238" url="https://pl.wikipedia.org/wiki?curid=170238" title="Lista załogowych lotów kosmicznych (1971–1980)">
Lista załogowych lotów kosmicznych (1971–1980)

Wszystkie daty podane są według czasu uniwersalnego (GMT).

</doc>
<doc id="170239" url="https://pl.wikipedia.org/wiki?curid=170239" title="YMCA">
YMCA

YMCA (, dosł. Związek Chrześcijańskiej Młodzieży Męskiej) – międzynarodowa ekumeniczna organizacja propagująca program oparty na wartościach chrześcijańskich. Głównym celem organizacji jest służenie harmonijnemu rozwojowi fizycznemu, umysłowemu i duchowemu. Obecnie YMCA funkcjonuje w 130 krajach i zrzesza prawie 30 milionów członków.
Symbol.
Symbolem YMCA od 1917 jest czerwony równoboczny trójkąt symbolizujący równomierny rozwój ducha, umysłu i ciała.
Historia.
Została założona w 1844 w Londynie przez sir George’a Williamsa. Jej celem był duchowy rozwój młodych mężczyzn poprzez wspólne studiowanie Biblii i dyskusje. Idea YMCA szybko zdobyła popularność w Europie, a od 1851 jest obecna w Stanach Zjednoczonych. W 1855 odbyła się pierwsza Międzynarodowa Konferencja YMCA, podczas której przyjęto tzw. "Bazę Paryską" – dokument określający cele organizacji. Siedzibą Światowego Aliansu YMCA jest Genewa, a Europejskiego Aliansu YMCA jest Praga. YMCA posiada status obserwatora w ONZ i Radzie Europy.
YMCA w Polsce.
Związek pojawił się w Polsce wiosną 1919 r. wraz z Armią Hallera. Armia ta tworzona była we Francji od czerwca 1917 r. i składała się między innymi z ponad 20 tys. kontyngentu Polaków – ochotników, którzy wyemigrowali ze Stanów Zjednoczonych przez Kanadę (obozy w Niagara-on-the-Lake i St. John). Wraz z włączeniem Armii Hallera do Armii Polskiej pojawiła się potrzeba uregulowania statusu YMCA. Minister Spraw Wojskowych wydał rozkaz w dniu 11 listopada 1919 r., który uprawniał YMCA do działania w Armii Polskiej do czasu jej demobilizacji. Utworzony został oddział polski amerykańskiego związku, który miał prawo do finansowania wyłącznie z funduszów zebranych w USA. Transporty YMCA traktowane były jako wojskowe podobnie jak korespondencja wojskowa, telegraficzna i kurierzy. YMCA zajmowała się w Polsce prowadzeniem sklepów żołnierskich, organizacją imprez kulturalnych oraz sportem.
Tuż po zakończeniu I wojny światowej polska YMCA zorganizowała w Krakowie schronisko dla żołnierzy a dla oficerów – Dom Oficera Polskiego. Ponadto tworzyła boiska sportowe, prowadziła kino dla wojskowych z najnowszym repertuarem oraz wybudowała pierwszy w Krakowie kryty basen. W lesie na Lubogoszczy w Beskidzie Wyspowym organizacja wybudowała czynną do dzisiaj "Bazę Szkoleniowo-Wypoczynkową Lubogoszcz" dla młodzieży i dorosłych.
Formalnie, jako pełnoprawna na obszarze Polski, Polska YMCA rozpoczęła działalność 8 grudnia 1923. Powstało kilka ognisk (oddziałów), m.in. w Warszawie i Łodzi. Z czasem, na bazie funduszy przekazanych z USA, w obu tych miastach powstały nowoczesne, reprezentacyjne budynki polskiej YMCA. W Warszawie na przełomie lat 20. i 30. XX wieku przy ul. Konopnickiej 6 z czytelnią, biblioteką, dwoma salami gimnastycznymi, basenem i salą teatralno-kinową zaprojektowany przez Antoniego Jawornickiego. W Łodzi, w latach 1932-1936, powstał budynek według projektu łódzkiego architekta Wiesława Lisowskiego (pływalnia – pierwsza kryta w Łodzi – została oddana do użytku w 1936), w centrum miasta, przy ul. S. Moniuszki 4a. To jeden z najlepszych przykładów architektury modernistycznej w tym mieście. Przed wojną budynek był uważany za najlepiej wyposażony gmach organizacji YMCA w Europie. Po II wojnie, po zakazie działalności YMCA na obszarze Polski w 1949 r., działał tu "Pałac Młodzieży", który z czasem otrzymał jako patrona Juliana Tuwima. Była to przez lata zasłużona i popularna w Łodzi placówka oświaty i wychowania poza szkolnego. Przejęty w latach 90. XX w. przez działaczy odrodzonej YMCA budynek popada w ruinę z pozorami działalności pozaszkolnej. 
Obecnie, zgodnie ze statutem, do Związku Młodzieży Chrześcijańskiej "Polska YMCA" mogą należeć wszyscy, bez względu na płeć i wiek.
Inne informacje.
Jednym z głównych pól działalności organizacji jest sport i kultura fizyczna. Działacze organizacji, którzy wsławili się na tym polu, to między innymi:
W budynkach YMCA w Polsce w powojennych latach 40. grywano jazz. Zakazano tego w 1949 roku. Szczególnie drastycznie rozprawiono się z jazzem w łódzkiej siedzibie YMCA, gdzie spalono całą bibliotekę, a płyty potłuczono.
W kulturze.
Organizację promował zespół Village People. Po kilku latach ich pieśń Y.M.C.A. stała się bardzo popularnym hymnem wśród homoseksualistów.

</doc>
<doc id="170240" url="https://pl.wikipedia.org/wiki?curid=170240" title="Jakucja">
Jakucja

Jakucja (Republika Sacha, dawniej także: "Republika Jakucka"; , , ) – republika wchodząca w skład Federacji Rosyjskiej (od roku 2000), położona w Dalekowschodnim Okręgu Federalnym, geograficznie stanowi wschodnią część Syberii.
Jakucja jest największą pod względem powierzchni jednostką podziału terytorialnego na świecie (spośród państw jedynie Indie, Australia, Brazylia, ChRL, Stany Zjednoczone, Kanada i Rosja mają większą powierzchnię).
Władza.
Zgodnie z artykułem 53 Konstytucji Republiki Sacha najwyższymi organami władzy w republice są Zgromadzenie Narodowe (Il Tumen), prezydent, Sąd Konstytucyjny oraz Sąd Najwyższy.
Zgromadzenie Narodowe (Il Tumen) jest unikameralnym parlamentem. Deputowani do parlamentu wybierani są na pięcioletnią kadencję. Kandydat do parlamentu musi mieć co najmniej 21 lat.
Prezydent Republiki Sacha stoi na czele władzy wykonawczej.
Geografia.
W ramach Federacji Jakucja na wschodzie graniczy z Czukotką i obwodem magadańskim, na południowym wschodzie z Krajem Chabarowskim, na południu z obwodami amurskim i czytyjskim, na zachodzie z obwodem irkuckim i Krajem Krasnojarskim. Północna część republiki ma dostęp do Morza Łaptiewów i Morza Wschodniosyberyjskiego. W skład republiki wchodzą Wyspy Nowosyberyjskie. Sacha zajmuje blisko 1/5 powierzchni Federacji Rosyjskiej i jest największym jej podmiotem.
Jakucja położona jest w strefie klimatu kontynentalnego wybitnie suchego, o długiej zimie, z ogromną roczną amplitudą temperatur, sięgającą 100 stopni Celsjusza. Latem temperatura potrafi osiągnąć blisko +40 °C, zimą spada nierzadko do –60 °C. Większość terytorium Jakucji, z wyjątkiem części południowo-zachodniej, pokryta jest wieczną zmarzliną. Republika cechuje się bardzo gęstą siecią rzeczną. Głównymi rzekami są Lena (4400 km długości), Wiluj (2650 km), Oleniok (2292 km), Ałdan (2273 km), Kołyma (2129 km), Indygirka (1726 km) i Olokma (1726 km). Około 40% terytorium Sachy położone jest za kołem podbiegunowym północnym. Głównym pasmem górskim w republice są Góry Wierchojańskie.
Lasy w Jakucji najczęściej tworzą modrzewie, brzozy i sosny.
Na faunę składają się przede wszystkim: wiewiórki, łasice syberyjskie, gronostaje, zające, lisy, niedźwiedzie, rosomaki, łosie, dzikie renifery i piżmowce syberyjskie. Wody obfitują w ryby.
Strefy czasowe.
Jakucja jest położona na terenie trzech stref czasowych. Część zachodnia i środkowa, większe miasta Jakuck, Nieriungri, Mirny, ułus tompoński, Chandyga i Wyspy Nowosyberyjskie należą do jakuckiej strefy czasowej (YAKT) – UTC +9:00 przez cały rok. Dorzecze Jany, w tym Wierchojańsk, i ułus ust'-majski należą do władywostockiej strefy czasowej (VLAT) – UTC +10:00 przez cały rok. Wschodnia część, dorzecza Indygirki i Kołymy, z takimi miejscowościami jak Ust´-Niera, Ojmiakon, Sriedniekołymsk, Czerski należą również do władywostockiej strefy czasowej.
Demografia.
W Jakucji Rosjanie stanowią mniejszość narodową. Jakuci stanowią 48,67%, Rosjanie – 36,90%, Ukraińcy – 2,2% ludności republiki (według spisu powszechnego z 2010 r.). Ludy rdzenne Jakucji to m.in. Ewenkowie i Eweni.
Miasta i osiedla typu miejskiego.
miasta i największe osiedla typu miejskiego (stan na 1 stycznia 2005):
Podział administracyjny.
Pod względem administracyjnym terytorium Jakucji podzielone jest na 34 ułusy (odpowiadające rejonom w większości innych podmiotów Federacji Rosyjskiej). Dwa największe miasta republiki – Jakuck i Neriungri nie wchodzą w skład żadnego ułusu i stanowią miasta wydzielone.
Ułusy Jakucji:
Historia.
W etnogenezie współczesnych Jakutów wzięli udział przede wszystkim przedstawiciele turkojęzycznych ludów pasterskich, którzy przybyli na obszary nad Leną znad Angary i terytoriów nadbajkalskich. Spotkali się oni z zamieszkałymi tu już wcześniej narodami, do których należeli przede wszystkim Tunguzi (Ewenkowie) i Dołganie. Za datę włączenia Jakucji w skład państwa rosyjskiego uznaje się 1632. Już w 1638 powstał jakucki "ujezd", przemianowany w 1775 na prowincję jakucką, potem obwód jakucki (początkowo w składzie guberni irkuckiej – od 1805 samodzielny), największą terytorialnie jednostkę administracyjną Imperium Rosyjskiego.
Od drugiej połowy XVII wieku następowało osiedlanie się tutaj wprowadzających swe tradycje rolnicze Rosjan, którzy przedsiębrali także próby chrystianizacji autochtonicznych narodów. Bolszewicy przejęli władzę w Jakucji w 1922. 27 kwietnia 1922 Wszechrosyjski Centralny Komitet Wykonawczy zadecydował o powstaniu Jakuckiej ASRR w składzie Rosyjskiej FSRR. Pod koniec lat 20. XX wieku zaczyna się rozwój przemysłu. Po II wojnie światowej władze radzieckie zajęły się zwłaszcza wydobyciem diamentów.
Republika Sacha w składzie Federacji Rosyjskiej powstała w 1992. Pierwszym jej prezydentem został Michaił Nikołajew. 4 kwietnia 1992 Rada Najwyższa Republiki Sacha przyjęła tekst Konstytucji.
Gospodarka.
Główną gałęzią przemysłu Jakucji jest wydobycie diamentów. Obecnie na Jakucję przypada około 1/4 ich światowej produkcji. Oprócz diamentów prowadzi się wydobycie złota (w 2015 r. 25 ton). W 2012 roku wydobyto tu 13,4 miliona ton węgla. Oprócz tego Sacha posiada ogromne zapasy ropy naftowej i gazu ziemnego. Największe w republice jest Talakańskie Zagłębie Naftowe z około 120 mln ton nafty.
Tablice rejestracyjne.
Tablice pojazdów zarejestrowanych w Jakucji mają oznaczenie 14 w prawym górnym rogu nad flagą Rosji i literami RUS.
Rekord.
W Jakucji znajduje się najzimniejsze zamieszkane miejsce – wioska Tomtor. Temperatura w styczniu 2004 spadła tam do -72,2° Celsjusza.

</doc>
<doc id="170250" url="https://pl.wikipedia.org/wiki?curid=170250" title="Leworfanol">
Leworfanol

Leworfanol, C17H23NO – organiczny związek chemiczny, opioid, lewoskrętny komponent racemorfanu.
Wykazuje silne działanie przeciwbólowe. Jest od 6 do 8 razy silniejszym opioidem od morfiny i prawie 3 razy od heroiny. Średnia całkowicie znieczulająca dawka substancji wynosi 3 mg przy podaniu doustnym (równe 60–70 mg siarczanu morfiny) i 1,5 mg przy podaniu dożylnym (równe 10–15 mg siarczanu morfiny).

</doc>
<doc id="170256" url="https://pl.wikipedia.org/wiki?curid=170256" title="Stopa dyskonta">
Stopa dyskonta

Stopa dyskonta – stopa zrzeczenia się przyszłych środków finansowych na rzecz aktualnie dostępnych środków.
Istnienie stopy dyskontowej wynika ze zmienności wartości pieniądza w czasie i obrazuje stosunek, w jakim przyszły kapitał zrównuje swoją efektywną wartość z kapitałem bieżącym. Informuje, z jakiej części przyszłych środków jesteśmy skłonni zrezygnować, aby zamienić je w środki bieżące. Jest to stosunek kwoty dyskonta do wartości przyszłej kapitału, wyrażony w procentach.
Stopa dyskontowa umożliwia dyskontowanie, czyli przeliczenie przyszłej wartości kapitału na jej wartość bieżącą. W takiej funkcji stopa dyskontowa używana jest w niektórych metodach oceny projektów inwestycyjnych, jak np. NPV lub IRR, gdzie często przyjmuje wartość średniego ważonego kosztu kapitału.
Przykład.
Rozważmy bony skarbowe, których termin wykupu przypada za rok, a ich wartość nominalna, po której będą wykupione przez Skarb Państwa to 1000 zł. Potrzebując gotówki już dziś, sprzedajemy bony po obniżonej cenie 900 zł. Dokonaliśmy zdyskontowania, czyli przeliczenia przyszłej wartości kapitału (1000 zł) na wartość bieżącą (900 zł). Dyskonto wyniosło 100 zł, a stopa dyskontowa:
Stopa dyskontowa a rentowność.
Stopa dyskontowa nie jest tym samym, co stopa zwrotu lub rentowność. W powyższym przykładzie stopa dyskontowa dla sprzedającego bony wyniosła 10%, ponieważ zrzekł się on 10% przyszłej wartości bonów celem zamiany ich na gotówkę już dziś.
Dla kupującego zakup bonów był inwestycją – wydał on 900 zł środków bieżących, aby otrzymać 1000 zł w przyszłości. Zatem stopa zwrotu dla niego wyniosła:
Zależność między stopą dyskonta a stopą zwrotu przedstawiają poniższe równania:
oraz
gdzie:
r – stopa zwrotu,
d – stopa dyskonta.

</doc>
<doc id="170261" url="https://pl.wikipedia.org/wiki?curid=170261" title="Hipochondryk">
Hipochondryk



</doc>
<doc id="170262" url="https://pl.wikipedia.org/wiki?curid=170262" title="Ostia (starożytne miasto)">
Ostia (starożytne miasto)

Ostia (łac. "ostium" – ujście) – antyczne miasto portowe, położone w ujściu rzeki Tyber do Morza Tyrreńskiego, obecnie w granicach Rzymu. 
Przypuszczalnie pierwsza kolonia starożytnego Rzymu; zachowane do dnia dzisiejszego ruiny są pod względem powierzchni jednymi z największych we Włoszech. Ponieważ od czasów starożytnych linia brzegowa odstępowała w ślad za morzem, obecnie port w dalszym ciągu znajduje się nad Tybrem, ale odległy około 3 km od plaży.
Historia.
Na wschód od Ostii znajdują się wyrobiska solne, z których najprawdopodobniej wydobywano sól morską już w środkowym i późnym okresie brązu (1400–1000 lat p.n.e.). Obok wyrobisk mogły we wczesnej erze żelaza (1000–700 lat p.n.e.) istnieć niewielkie wioski.
Zgodnie z przekazami takich autorów jak Enniusz, Liwiusz, Cyceron i Dionizjusz z Halikarnasu, Ostia została założona przez czwartego króla Rzymu, Ankusa Marcjusza, w roku 620 p.n.e., lecz dotąd nie odnaleziono żadnych pozostałości archeologicznych, poświadczających ten okres.
Za czasów Republiki jako port wykorzystywano naturalne ukształtowanie terenu przy ujściu Tybru, dopiero w czasach Cesarstwa cesarz Klaudiusz zbudował sztuczną przystań, zaś Hadrian rozkazał wykonać kanał łączący port z Tybrem. Wówczas Ostia rozkwitła jako miasto, dodatkowo wzbogacona budowlami przez Marka Aureliusza i połączona z wiecznym miastem nową drogą – " Via Portuensis", przebiegającą prawym brzegiem Tybru. Wraz z upadkiem politycznym i militarnym miasta Rzymu, Ostia straciła na znaczeniu, a port w ciągu stuleci zamienił się w bagnisko. W latach 827–844 papież Grzegorz IV odnowił miasto, wznosząc fortyfikacje, które miały bronić je przed Saracenami, i nadał mu nazwę Gregoriopolis. W 849 w pobliżu Ostii doszło do bitwy morskiej, w której flota chrześcijańska pokonała flotę arabską.
Kompleks ruin antycznych.
Główna ulica Ostii to "decumanus maximus" – oryginalna, antyczna droga prowadzi obok starożytnej nekropolii przez miejsce, w którym znajdowała się dawna główna brama – "Porta Romana". Inne interesujące obiekty to kompleks łaźni „cesarskich”, dawne magazyny portowe i termy Neptuna oraz położone tuż obok baraki straży. W centrum dawnej miejscowości, przy głównym placu, znajduje się antyczny teatr z II wieku, mogący pomieścić około 4000 widzów (częściowo zrekonstruowany w okresie rządów Mussoliniego).
W pobliżu głównego placu zrekonstruowano budynek tzw. Kapitolu, otoczony forum (ze świątynią Augusta) i budynkami term. Najlepiej zachowanym domem w Ostii jest Dom Diany ("Casa di Diana") z dziedzińcem i zespołem licznych pomieszczeń. Na uwagę zasługuje "Termopilum" – antyczny bar z zachowanymi malowidłami ściennymi przedstawiającymi tamtejszy jadłospis.
Końcowy odcinek „Decumano Massimo” prowadzi w kierunku wschodnim, gdzie w starożytności znajdowała się przystań, obok pozostałości domów dawnych rzemieślników, kupców i sprzedawców (m.in. rzeźników, kowali), przez resztki bramy "Porta Marina" (inną główną bramą była "Porta Laurentina", w południowej części murów miejskich). W pobliżu antycznej linii brzegowej znajdują się ruiny term "Porta Marina".
Na terenie Ostia Antica funkcjonuje także niewielkie muzeum, które prezentuje turystom sarkofagi, malowidła oraz cenniejsze posągi (m.in. Mitry zabijającego byka).
W polskiej literaturze emocjonalno-nastrojowy opis ruin Ostii zawarła Maria Kuncewiczowa w powieści "Cudzoziemka".

</doc>
<doc id="170264" url="https://pl.wikipedia.org/wiki?curid=170264" title="Zjawisko Purkiniego">
Zjawisko Purkiniego

Zjawisko Purkiniego – zjawisko z zakresu fizjologii widzenia, polegające na zaburzeniu percepcji jasności barw przy słabym oświetleniu (przy tzw. widzeniu mezopowym). Nazwa pochodzi od odkrywcy tego zjawiska Jana Ewangelisty Purkyniego, czeskiego fizjologa i histologa.
Purkyně zauważył, że przy adaptacji oczu do zmierzchu światło o krótkiej długości fali (na przykład niebieskie lub niebieskozielone) jest postrzegane jako jaśniejsze niż światło o długiej fali (czerwień). Pochodnym złudzeniem jest wrażenie, że w słabym oświetleniu ruchome czerwone obiekty wydają się szybciej przybliżać niż takie same obiekty o barwie niebieskiej.
Mechanizm występowania.
Wyjaśnienie tego zjawiska leży w budowie siatkówki oka ludzkiego. Siatkówka posiada dwa rodzaje receptorów wzrokowych – czopki i pręciki. Pręciki są znacznie bardziej czułe na światło, działają nawet przy bardzo słabym oświetleniu (jest to „widzenie pręcikowe”, inaczej widzenie skotopowe). Pręciki jednak nie rozróżniają barw. Dlatego przy słabym świetle widzimy świat czarno-biały.
Czopki pozwalają rozróżniać barwy (jest to „widzenie czopkowe” lub widzenie fotopowe), lecz aby zaczęły reagować, w otoczeniu musi być odpowiednia ilość światła (co najmniej 6 luksów).
Ludzkie oko ma trzy podstawowe rodzaje czopków, reagujących na fale o dużej, średniej i małej długości (czerwone, zielone, niebieskie). Gdy spada ilość światła w otoczeniu (np. zmierzch), stopniowo wyłącza się widzenie fotopowe, widzenie skotopowe jest aktywne nadal. Przy tym najszybciej przestają reagować na światło czopki odpowiedzialne za widzenie fal długich (czyli światła czerwonego). W efekcie gdy mamy do czynienia ze światłem o natężeniu od ok. 3 do 5 luksów barwa czerwona wydaje się nam czarna i znacznie ciemniejsza niż barwa niebieska o obiektywnie takiej samej jasności.
Podczas dnia subiektywnie postrzegana jasność barw jest inna – światło czerwone wydaje się nam jaśniejsze niż obiektywnie tak samo jasne światło niebieskie. Ową zmianę subiektywnie postrzeganej jasności barw nazwano właśnie zjawiskiem Purkyniego lub efektem Purkyniego.
Skutki.
Zjawisko Purkiniego jest po części odpowiedzialne za większą liczbę wypadków komunikacyjnych w trakcie zapadania zmierzchu. Ze względu na zmianę subiektywnie postrzeganej jasności i szybkości ruchu obiektywnie tak samo jasnych powierzchni, kierowcy inaczej oszacowują odległość i prędkość niż podczas dnia, co staje się przyczyną kolizji.

</doc>
<doc id="170265" url="https://pl.wikipedia.org/wiki?curid=170265" title="AIESEC">
AIESEC

AIESEC (fr. dawna nazwa: "Association Internationale des Étudiants en Sciences Économiques et Commerciales") – pozarządowa organizacja not-for-profit, jedna z największych międzynarodowych organizacji studenckich. Założona została w 1948. W Polsce działa od lat 60.
Prowadzona jest przez studentów i niedawnych absolwentów interesujących się problemami otaczającego świata, przywództwem oraz zarządzaniem.
Umożliwia ona swoim członkom odkrywanie własnego potencjału i rozwój wokół interesujących ich zagadnień. Każdy dołączający do organizacji student bierze udział w "Programie Rozwoju", w ramach którego ma możliwość stopniowego poszerzania swojej wiedzy i umiejętności. Członkowie AIESEC organizują wolontariaty oraz praktyki w Polsce i za granicą w ponad 120 krajach na świecie.
Działalność AIESEC.
Wolontariat (Global Volunteer).
Global Volunteer to międzynarodowe projekty wolontariackie, które kierowane są do młodych osób zainteresowanych praktycznym doświadczeniem w projektach odpowiadających na problemy ekonomiczne, ekologiczne i społecznokulturowe we współczesnym świecie. Wolontariat trwa zazwyczaj 6 tygodni, mogą w nim brać udział osoby w wieku od 18 lat bez potrzeby posiadania statusu studenta. W większości projektów wolontariusze mają pokryte koszty zakwaterowania, a czasami również wyżywienia. Wszystkie projekty wspierają Cele Zrównoważonego Rozwoju ONZ. Wymagana jest znajomość języka angielskiego na poziomie min. B2. Projekty można znaleźć na aiesec.org.
Praktyki (Global Talent).
Global Talent to międzynarodowy program praktyk profesjonalnych trwający od 6 tygodni do 18 miesięcy, który umożliwia młodym ludziom zdobycie umiejętności przydatnych w kształtowaniu przyszłej kariery.
Praktyki biznesowe.
Praktyki menedżerskie przeznaczone są dla studentów i absolwentów: ekonomii, zarządzania, marketingu, PR i finansów. Praktyki realizowane
są w sektorze małych i średnich przedsiębiorstw, jak i w międzynarodowych korporacjach.
Praktyki techniczne.
Praktyki techniczne są przeznaczone dla studentów i absolwentów: informatyki, mechaniki, inżynierii i chemii.
Praktyki edukacyjne.
Praktyki edukacyjne przeznaczone są dla studentów i absolwentów filologii oraz lektorów szkół językowych. Organizowane są zazwyczaj w szkołach językowych, placówkach społecznych, organizacjach pozarządowych lub firmach. Najczęściej mają na celu naukę języka wśród dzieci, młodzieży i dorosłych. Wymagana jest znajomość języka angielskiego na poziomie min. C1.
AIESEC Polska.
W Polsce organizacja reprezentowana jest przez 14 oddziałów lokalnych, w 12 miastach na ponad 50 uczelniach wyższych, na czele których stoi "Oddział Narodowy" – zarząd krajowy AIESEC Polska z siedzibą w Wołominie. Jego zadaniem jest koordynowanie i wspieranie działalności oddziałów lokalnych. Od września 2005 jest organizacją pożytku publicznego. Jest też członkiem Polskiej Rady Młodzieży.
Projekty realizowane przez AIESEC Polska.
Projekty oparte o Cele Zrównoważonego Rozwoju w placówkach szkolnych w Polsce.
Projekty skierowane do przedszkoli, szkół i organizacji pozarządowych. W ramach projektów organizowane są warsztaty z udziałem zaproszonych wolontariuszy z odległych zakątków świata. Projekt jest realizowany cyklicznie w 12 województwach w Polsce, ze szczególnym uwzględnieniem największych miast.
Pracodawca Roku.
Od roku 1992 AIESEC przeprowadza badanie ankietowe "Pracodawca Roku" – obejmujące swoim zasięgiem corocznie około 5000 studentów z całej Polski. Celem badania jest wyłonienie najbardziej pożądanych przez studentów pracodawców, a także dostarczenie firmom informacji na temat postrzegania rynku pracy przez ich przyszłych pracowników. Nad badaniem czuwa "Honorowa Rada Ekspertów" pod przewodnictwem prof. dr hab. Janiny Jóźwiak (2005).
Dni Kariery.
AIESEC Polska jest organizatorem "Dni Kariery" – przedsięwzięcia dotyczącego rynku pracy i skierowanego do społeczności akademickiej, organizowanego cyklicznie na wiosnę oraz na jesień w największych miastach Polski.
AIESEC University.
Warsztaty językowe dla każdego, prowadzone przez zagranicznych lektorów. Dodatkowym urozmaiceniem są lekcje tzw. Language Tour – kilkugodzinne spotkania z lektorem, który podczas spaceru po mieście uczy popularnych zwrotów i nazw, które mogą być przydatne w realnych sytuacjach, w sklepie, w podróży, w restauracji czy w pubie.
Youth Speak Forum.
Projekt jest połączeniem paneli eksperckich i szkoleń prowadzonych przez znane firmy.

</doc>
<doc id="170266" url="https://pl.wikipedia.org/wiki?curid=170266" title="Algirdas Mykolas Brazauskas">
Algirdas Mykolas Brazauskas



</doc>
<doc id="170267" url="https://pl.wikipedia.org/wiki?curid=170267" title="Grunwald">
Grunwald



</doc>
<doc id="170268" url="https://pl.wikipedia.org/wiki?curid=170268" title="Grunwald – Pole Bitwy">
Grunwald – Pole Bitwy

Grunwald – Pole Bitwy – w węższym ujęciu obszar położony w odległości 2 kilometrów na południowy wschód od wsi Grunwald, pomiędzy Stębarkiem, Łodwigowem i Ulnowem (powiat ostródzki, województwo warmińsko-mazurskie), obejmujący łąki i tereny zalesione, zespół pomnikowy oraz ruiny kaplicy pobitewnej, który rozporządzeniem Prezydenta Rzeczypospolitej Polskiej z dnia 17 września 2010 uznany został za pomnik historii. W szerszym ujęciu jest to cały obszar, na którym rozegrała się bitwa pod Grunwaldem (1410).
Pomnik historii.
Celem ochrony pomnika historii jest zachowanie, ze względu na wartości historyczne, przestrzenne, materialne i niematerialne, terenu bitwy pod Grunwaldem, jednej z największych bitew średniowiecznej Europy. 15 lipca 1410 połączone wojska polsko-litewsko-rusko-tatarskie (ok. 29 tys. zbrojnych) pod ogólnym dowództwem Władysława Jagiełły – nazywane także wojskami sprzymierzonymi – odniosły zwycięstwo nad wojskami krzyżackimi, wspomaganymi przez rycerzy zachodnioeuropejskich (ok. 21 tys. zbrojnych), dowodzonymi przez Ulricha von Jungingena. Zwycięstwo grunwaldzkie nabrało symbolicznego wymiaru i stało się wartością narodową niezwykle trwale zapisaną w świadomości wielu pokoleń Polaków.
Obiekty na polu bitwy.
W 550. rocznicę bitwy odsłonięto Grunwaldzki Pomnik (Pomnik Zwycięstwa Grunwaldzkiego), składający się z trzech części:
Na polu bitwy znajdują się również:
Uroczystości rocznicowe.
Każdego roku około 15 lipca obchodzone są Dni Grunwaldu, organizowane przez gminę Grunwald, Związek Harcerstwa Polskiego – „Wspólnotę Drużyn Grunwaldzkich”, wojsko i bractwa rycerskie. Oprócz uroczystości patriotycznych przy pomniku wielką atrakcją jest inscenizacja bitwy grunwaldzkiej przez liczne bractwa rycerskie z Polski i zagranicy.

</doc>
<doc id="170269" url="https://pl.wikipedia.org/wiki?curid=170269" title="Kozienicki Park Krajobrazowy">
Kozienicki Park Krajobrazowy

Kozienicki Park Krajobrazowy im. prof. Ryszarda Zaręby położony jest ok. 100 km na południe od Warszawy, pomiędzy Radomiem a Kozienicami, w środkowo-południowej części województwa mazowieckiego, w widłach rzek: Wisły i Radomki. Powierzchnia Parku wynosi 26 233,83 ha, natomiast jego otulina zajmuje 36 009,62 ha.
Celem utworzenia Parku jest zachowanie naturalnego krajobrazu lasów Puszczy Kozienickiej.
Rezerwaty.
Na terenie parku i jego otuliny znajduje się 15 rezerwatów przyrody o łącznej powierzchni 1267,92 ha.
Fauna.
Ptaki.
W Parku występuje ok. 200 gatunków ptaków, np. orlik krzykliwy, zimorodek, rybołów, batalion.
Ssaki.
Występują tu m.in. jeleń, łoś, dzik, bóbr. 
Swoje siedlisko ma tu 16 gatunków nietoperzy, m.in. mroczek posrebrzany, mroczek pozłocisty, nocek wąsatek, mopek zachodni oraz borowiaczek.
Płazy i gady.
W Parku odnotowano występowanie 13 gatunków płazów i 6 gatunków gadów, w tym zagrożonego wyginięciem żółwia błotnego.

</doc>
<doc id="170271" url="https://pl.wikipedia.org/wiki?curid=170271" title="Karpaty Wschodnie">
Karpaty Wschodnie

Karpaty Wschodnie (52) – odcinek Łuku Karpat między Przełęczą Łupkowską na północnym zachodzie a przełęczą Predeal na południu.
Geografia.
Karpaty Wschodnie znajdują się głównie na terenach Ukrainy i Rumunii, tylko niewielki fragment na północnym zachodzie leży na terytoriach Polski i Słowacji – Bieszczady Zachodnie, Góry Sanocko-Turczańskie, Wyhorlat.
Karpaty Wschodnie dzielą się wzdłuż na dwie części:
Te dwa różniące się geologicznie regiony stykają się ze sobą bezpośrednio i miejscami brak wyraźnego rozgraniczenia, a granice między nimi trzeba prowadzić w oparciu o cechy krajobrazowe, układ dolin i przełęczy. Dlatego niektórzy geografowie rumuńscy, zamiast podłużnego podziału Karpat Wschodnich, stosują podział na sektory poprzeczne, wyodrębniając:
Historia.
W czasach antycznych tereny polskich Karpat, nazywane czasami „Bastarnice Alpes”, rozdzielały na północy Dację od "Sarmatia Europea". Według Juliusza Cesara obszar ten był kontynuacją Hercynia Silva. W średniowieczu polska część gór nazywana była również Górami Sanockimi; lub Górami Sarmackimi. W historiografii niemieckiej jako Sanoker Berge, lub Berge Saana.
Karpaty Wschodnie w Europie rozsławił m.in. Oskar Kolberg – polski etnograf, folklorysta i kompozytor, który w 1880 roku był współorganizatorem wielkiej wystawy etnograficznej w Kołomyi. Udział w niej wziął cesarz Franciszek Józef. Znaczenie Karpat Wschodnich doceniła i wiedzę o nich udostępniła czytelnikom na Zachodzie także angielska pisarka Ménie Muriel Dowie, która w 1890 odbyła podróż na Pokucie i Huculszczyznę, a następnie sporządziła pisemną relację z podróży, która cieszyła się bardzo dużą popularnością i była wielokrotnie wznawiana.
Po czasach galicyjskich, teren Karpat Wschodnich, który znalazł się w granicach II Rzeczypospolitej, odziedziczył poważne zacofanie i nędzę. Rozwój ekonomiczny rejonu miała wzmocnić turystyka letnia i zimowa. W 1931 r. w Stanisławowie z inicjatywy Rządu RP zorganizowano konferencję „Ankieta w sprawie Karpat Wschodnich”, która stanowiła pierwszą kompleksową próbę nakreślenia planu działań dotyczących rozwoju turystyki oraz karpackich kurortów i miejscowości, a także ochrony przyrody.
W przedwojennej Polsce obszar Karpat Wschodnich zamieszkiwali głównie Polacy, Karpatorusini i Żydzi, oraz także w mniejszej liczbie: Ormianie, Węgrzy, Rumuni i Niemcy. W okresie tym największą atrakcyjnością turystyczną cieszyły się takie polskie miejscowości jak: Delatyn, Żabie, Kosów, Worochta czy Jaremcze.
Ogromną popularnością cieszyły się również położone na przedgórzu Karpat Wschodnich uzdrowiska, przede wszystkim dynamicznie rozwijające się Truskawiec i Morszyn.

</doc>
<doc id="170272" url="https://pl.wikipedia.org/wiki?curid=170272" title="Henry Mill">
Henry Mill

Henry Mill (ur. ok. 1683, zm. 1771), mechanik angielski.
Opatentował pierwowzór maszyny do pisania w 1714.

</doc>
<doc id="170277" url="https://pl.wikipedia.org/wiki?curid=170277" title="Ľudovít Štúr">
Ľudovít Štúr

Ľudovít Štúr, Ludevít Velislav Štúr (, ur. 28 października 1815 w Uhrovcu, zm. 12 stycznia 1856 w Modrze) – słowacki pisarz, publicysta, działacz narodowy, językoznawca, kodyfikator języka słowackiego, filozof.
Życiorys.
Jego rodzicami byli Samuel Štúr i jego żona Anna, z domu Michalcová. W latach 1837–1838 i 1840–1843 Ľudovít Štúr był pedagogiem w ewangelickim liceum w Preszburgu (Bratysława). W latach 1838–1840 studiował w Halle. Później prowadził samodzielne badania naukowe nad słowackim językiem, dziejami i kulturą Słowacji. Od 1851 mieszkał pod nadzorem policji w miejscowości Modra.
Jako nauczyciel bratysławskiego liceum Ľudovít Štúr wykładał filozofię, historię i literaturę słowiańską. Jego wykłady umacniały w słuchaczach patriotyczny zapał. Wkrótce skupiła się wokół niego grupa młodej słowackiej inteligencji, której nadano nazwę "szturowcy" (słow. "štúrovci").
W 1846 wydał swą najdonioślejszą pracę "Nárečja slovenskuo alebo potreba písaňja v tomto nárečí" (słow. "Nárečie slovenské alebo potreba písania v tomto nárečí", pol. „Gwara słowacka albo potrzeba pisania w tej gwarze”), która stanowiła pierwszy wyraz dążenia do uniezależnienia języka słowackiego od czeskiego, w pewnej mierze ustalała wzorzec słowackiego języka literackiego, a także zawierała ideowo-polityczne poglądy autora i grupy jego zwolenników. Następnie w dziele "Nauka reči slovenskej" („Nauka słowackiej mowy”) Štúr usystematyzował gramatykę ówczesnego języka słowackiego. Prace te stanowią tzw. kodyfikację szturowską.
W czasie Wiosny Ludów Ľudovít Štúr podjął intensywną działalność publicystyczną i polityczną w kierunku słowackiego wyzwolenia narodowego i reform społecznych na Węgrzech. Te żądania artykułował występując na węgierskim sejmie w Preszburgu (Bratysława) od 1847. W ten sposób Ľudovít Štúr stał się ideologiem formującego się, nowoczesnego narodu słowackiego i rosnącej w siłę burżuazji. Dążenia narodowowyzwoleńcze postawiły go w opozycji do rewolucyjnego rządu węgierskiego, który na fali węgierskiego nacjonalizmu zwalczał program narodowego ruchu słowackiego. W 1848 rząd węgierski zagroził aresztowaniem Štúra i jego współpracowników Jozefa Miloslava Hurbana i Michala Miloslava Hodžy, czym zmusił ich do licznych ustępstw. W dalszym toku rewolucji na Węgrzech Štúr stał się jednym z głównych przedstawicieli i dowódców słowackiego powstania w latach 1848–1849 i wiodącym działaczem Słowackiej Rady Narodowej ("Slovenská národná rada").
Po porażce rewolucji burżuazyjnej, która nie spełniła jego politycznych nadziei, był zmuszony zaniechać bezpośredniej działalności politycznej; zajmował się niemal wyłącznie literaturą i nauką ("Spevy a piesne", "Dumky večerní", "O národnych písních a pověstech plemen slovanskích", "Slovanstvo a svet budúcnosti").
Zmarł kilka tygodni po przypadkowym postrzeleniu się podczas polowania 22 grudnia 1855 w okolicach Modrej, gdzie istnieje obecnie Muzeum Ľudovíta Štúra w Modrej ("Múzeum Ľudovíta Štúra v Modre"). Jego nazwiskiem nazwano po II wojnie światowej miasto Štúrovo w południowej Słowacji oraz jedną z planetoid – (3393) Štúr.
2 lutego 1994 w Republice Słowackiej ustanowiono order jego imienia.

</doc>
<doc id="170278" url="https://pl.wikipedia.org/wiki?curid=170278" title="George S. Patton">
George S. Patton



</doc>
<doc id="170279" url="https://pl.wikipedia.org/wiki?curid=170279" title="Jeremiasz II Tranos">
Jeremiasz II Tranos

Jeremiasz II Tranos (ur. 1536 w Anchialos, zm. 1595 w Konstantynopolu) – ekumeniczny patriarcha Konstantynopola w latach 1572–1579, 1580–1584 oraz 1587–1595. Jego przydomek, "Tranos", oznacza człowieka o przenikliwym umyśle. Według innych wersji "Tranos" było nazwiskiem rodowym patriarchy.
Życiorys.
Jeremiasz urodził się w Anchialos (dziś Pomorie nad Morzem Czarnym) we wpływowej rodzinie greckiej. W młodości przypuszczalnie studiował na patriarszej akademii w Konstantynopolu.
Patriarchą został wybrany 5 maja 1572, w wieku 36 lat, jako 173. następca apostoła Andrzeja na tronie patriarchy konstantynopolitańskiego i 19. patriarcha od czasu zdobycia Konstantynopola przez Turków w 1453 r. Jeremiasz zajął miejsce Metrofana III, który został złożony z urzędu ze względu na podejrzenia o zbyt prorzymskie stanowisko.
Na okres rządów Jeremiasza przypadają pierwsze kontakty ekumeniczne pomiędzy luteranami i prawosławnymi, czego wyrazem jest ożywiona korespondencja między patriarchą a protestanckimi teologami z Tybingi, prowadzona w latach 1573–1581.
25 listopada 1579 Jeremiasz został złożony z urzędu mocą decyzji sułtana tureckiego Murada III, który ograniczył możliwość zasiadania na tronie patriarszym do kilku lat. Jeremiasz został jednak wybrany patriarchą ponownie w sierpniu następnego roku.
Po wydaniu w 1582 r. przez papieża Grzegorza XIII bulli "Inter gravissimas" o wprowadzeniu nowego kalendarza ("kalendarz gregoriański"), w którym opuszczono 10 dni, Jeremiasz wydał skierowane do Cerkwi prawosławnych posłanie, w którym wzywał do odrzucenia papieskiej reformy kalendarza liturgicznego, ponieważ m.in. naruszała ona decyzje soboru nicejskiego w kwestii czasu świętowania Wielkanocy.
W 1584 został ponownie usunięty z urzędu i zesłany na wyspę Rodos, gdzie spędził następne trzy lata, aż do ponownej elekcji na tron patriarszy pod koniec 1587.
Kiedy Jeremiasz obejmował funkcję patriarchy po raz trzeci, skarbiec patriarszy był zadłużony, autorytet bardzo nadszarpnięty poprzez niekończące się interwencje sułtana w wewnętrzne sprawy Cerkwi. W związku z tym Jeremiasz, zaniepokojony katastrofalnym stanem, w jakim znalazła się prawosławna cerkiew grecka, w 1588 r. wyruszył w długą podróż na ziemie rosyjskie, mając na celu zdobycie wsparcia finansowego i politycznego. Była to pierwsza w dziejach podróż patriarchy konstantynopolitańskiego na ziemie ruskie. Podczas swej podróży, Jeremiasz wizytował także ziemie południowo-wschodniej Rzeczypospolitej, które zgodnie z prawem kanonicznym stanowiły metropolię podległą bezpośrednio Konstantynopolowi. Jeremiasz podróżował m.in. przez Lwów. Podczas podróży Jeremiasz spotkał się z rosyjskim carem Fiodorem I a także z Borysem Godunowem, który skłonił Jeremiasza do utworzenia patriarchatu moskiewskiego. 26 stycznia 1589 r. Jeremiasz wyniósł dotychczasowego metropolitę moskiewskiego Hioba (ros. Иов) do rangi patriarchy moskiewskiego. W maju następnego roku odbył się w Konstantynopolu sobór prawosławnych patriarchów, na którym potwierdzono decyzję o utworzeniu nowego patriarchatu. Przyznano wówczas Moskwie piąte miejsce w randze ważności patriarchatów prawosławnych, co wywołało niezadowolenie cara Fiodora, dopominającego się większego uznania ze strony pozostałych Cerkwi.
W czasie przygotowań, związanych z utworzeniem w Moskwie nowego patriarchatu, padła wysunięta przez Borysa Godunowa propozycja, dotycząca przeniesienia siedziby patriarchy z opanowanego przez Turków Konstantynopola do Moskwy, stolicy jedynego podówczas wolnego państwa prawosławnego. Jeremiasz odrzucił tę propozycję, podobnie jak i inną, dotyczącą objęcia przez niego funkcji patriarchy moskiewskiego. Patriarcha wrócił do Konstantynopola w 1590 r. W czasie jego nieobecności w Konstantynopolu, sprawami cerkwi zarządzał wyznaczony przez Jeremiasza zastępca, Nikifor.
Jako patriarcha Jeremiasz otoczył się uczonymi, którzy doskonale znali grekę i łacinę oraz założył pierwsze w Konstantynopolu wydawnictwo, służące głównie publikowaniu tekstów religijnych.
Jeremiasz był jednym z najwybitniejszych patriarchów, zasiadających na tronie patriarszym w okresie istnienia państwa osmańskiego. Zasłynął jako teolog, zdolny administrator oraz zdecydowany przeciwnik symonii.

</doc>
<doc id="170281" url="https://pl.wikipedia.org/wiki?curid=170281" title="Dama z gronostajem">
Dama z gronostajem

Dama z gronostajem, Portret damy z gronostajem (zwyczajowo Dama z łasiczką) (wł. "Dama con l'ermellino") – obraz autorstwa Leonarda da Vinci namalowany około 1489 roku, wykonany w technice olejnej, z użyciem tempery, na desce orzechowej o wymiarach 54,7 na 40,3 cm. Przedstawia Cecylię Gallerani, kochankę księcia Ludwika Sforzy.
Znajduje się w zbiorach Muzeum Książąt Czartoryskich w Krakowie. Jest jednym z najcenniejszych muzealiów i jedynym dziełem Leonarda da Vinci w Polsce. W 2011 podczas podróży po Europie został ubezpieczony na 300 mln euro.
Interpretacja.
W czasie nabycia obrazu przez Czartoryskich nieznana była historia dzieła ani też tożsamość modelki. Obecność zwierzęcia uznano za naturalny, dekoracyjny element obrazu. Dopiero krytyczna analiza ikonografii w XX wieku dała najbardziej prawdopodobną interpretację dzieła.
Trzymane przez modelkę zwierzę, nazywane gronostajem, a wcześniej łasiczką bądź fretką, ma złożone znaczenie emblematyczne. Jego grecka nazwa "galé" („koci”) zawiera się w nazwisku Gallerani – jest więc nawiązaniem do nazwiska modelki. Zwierzę jest również czytelnym symbolem Ludwika Sforzy, nazywanego przez współczesnych „Ermellino”, czyli „Gronostaj”, w nawiązaniu do prestiżowego Orderu Gronostaja, którego był kawalerem, i którego wizerunku używał jako swojego godła.
W czasie portretowania Cecylii prowadzono już pertraktacje w sprawie mariażu Ludwika z Beatrice d’Este; Leonardo da Vinci nie mógł w związku z tym ukazać kochanków splecionych w miłosnym uścisku. Gronostaj, spoczywający na łonie modelki, jest zawoalowanym przedstawieniem tej sytuacji. Łasiczka może być również pojmowana jako alegoria macierzyństwa, gdyż zgodnie z sięgającą antyku tradycją ułatwiała rozwiązanie. Artysta umieścił zwierzątko w taki sposób, by zakrywało brzemienność modelki (nosiła ona syna Ludwika – Cesare) jednocześnie w symboliczny sposób mówiąc o jej „błogosławionym stanie”. Taka interpretacja dzieła spotkała się z powszechnym uznaniem historyków sztuki, przekreślając zarazem dawne teorie o „realistycznym” malarstwie portretowym Leonarda, które nie zawierało złożonych elementów symbolicznych czy alegorycznych.
Badania radiograficzne obrazu, przeprowadzone w 1992 w Waszyngtonie, potwierdziły, że czarne tło kryje pierwotny szaro-niebieski rysunek. Prawdopodobnie był on niewykończony lub sprawiał takie wrażenie, więc zamalowano tło czarną, nieprzejrzystą farbą, która miejscami łamie miękką linię konturu.
Obraz a Czartoryscy.
W 1788 roku obraz zakupił książę Adam Jerzy Czartoryski i sprezentował go swojej matce Izabeli Czartoryskiej. Wystawiany był w Domu Gotyckim w Puławach. W czasie powstania listopadowego został wywieziony do Paryża. Pod koniec XIX wieku, około 1880 roku został sprowadzony do Krakowa do tworzonego tam Muzeum Czartoryskich. W 1939 roku obraz został zagrabiony przez okupantów niemieckich, służył jako dekoracja wawelskiej rezydencji Hansa Franka, następnie został wywieziony do Niemiec, skąd w 1946 roku został ponownie sprowadzony do Krakowa.
W 2014 zainteresowanie mediów wzbudziły roszczenia, jakie Fundacja Książąt Czartoryskich wysunęła wobec organizatorów konkursu graficznego, w którym wykorzystano cyfrową przeróbkę obrazu. Fundacja wyjaśniła, że „korzystanie z reprodukcji obrazu” wymaga zgody Fundacji „bez względu na kwestię istnienia praw autorskich”, co wzbudziło liczne kontrowersje. W odpowiedzi udzielonej autorowi przeróbki Ministerstwo Kultury i Dziedzictwa Narodowego wyjaśniło jednak, że obraz znajduje się w domenie publicznej, a Fundacji przysługuje jedynie prawo własności do obrazu jako rzeczy, a nie do twórczości utrwalonej na tym obrazie.
29 grudnia 2016 roku Fundacja Książąt Czartoryskich sprzedała Skarbowi Państwa całą kolekcję, w tym "Portret damy z gronostajem", oraz nieruchomości w Krakowie za 100 mln euro.
Od 2012 obraz był eksponowany na Wawelu, a od maja 2017 w Gmachu Głównym Muzeum Narodowego w Krakowie. Od 20 grudnia 2019 znajduje się ponownie w Muzeum Książąt Czartoryskich, po wieloletnim remoncie placówki.

</doc>
<doc id="170283" url="https://pl.wikipedia.org/wiki?curid=170283" title="Modra">
Modra

Modra (niem. "Modern", węg. "Modor") – miasto na Słowacji, w kraju bratysławskim, na południowo-wschodnich stokach Małych Karpat, około 30 km na północ od Bratysławy; zwana niekiedy Perłą Karpat.
Historia.
Modra prawdopodobnie istniała już w XII wieku, czego dowód może stanowić dokument pochodzący z roku 1158, który mówi o tym, iż książę Géza podarowuje osadę biskupstwu w Nitrze. W XIV wieku Modra była własnością królów węgierskich. W roku 1361 otrzymała prawa miejskie, które pozwoliły jej na rozwój uprawy winorośli i handlu winem, a następnie w 1613 uzyskała status wolnego miasta. Było to m.in. powodem wybudowania w latach 1610–1646 murów miejskich, których pozostałości można podziwiać do dziś.
Od XVII wieku nastąpił rozwój rzemiosła. Oprócz dziedzin związanych ściśle z winiarstwem rozwinęła się zwłaszcza ceramika, tzw. ceramika modrzańska ("modranská keramika"), która od XIX w. stała się głównym źródłem utrzymania większości mieszkańców Modrej. Oprócz naczyń (zwłaszcza znanych dzbanków) produkowano tu również kafle piecowe, zajmowano się również majoliką. Tradycje te kontynuuje do dziś szereg zakładów rzemiosła artystycznego.
Do początku XX wieku Modra, zasiedlona w części przez osadników pochodzenia niemieckiego, była miastem protestanckim. W XVIII wieku zostały zbudowane dwa kościoły ewangelickie. Nowy kościół katolicki powstał dopiero w roku 1877. W 1902 dla ludności żydowskiej wybudowano tutaj neoromańską synagogę.
Od XVIII wieku w ewangelickich szkołach Modrej wykładały i kształciły swe umysły wybitne osobistości, m.in. Ľudovít Štúr, jego brat Karol Štúr, Jozef Holuby, Fraňo Kráľ, Ján Kalinčiak, Daniel Maróthy, Ladislav Novomeský, Viliam Paulíny-Tóth, Martin Rázus, Dionýz Štúr i Ivan Zoch. Ľudovít Štúr – jedna z najwybitniejszych postaci w dziejach Słowacji zwykł był nazywać to miasto „słowackimi Atenami”, właśnie za sprawą tego, że tutejsze środowiska edukacyjne pełniły bardzo ważną rolę w kształtowaniu osobowości ludzi zaangażowanych w działalność ruchów narodowych. Štúr spędził tutaj dużą część swego życia, w tym swoje ostatnie lata i tu został pochowany. Jego pamięć czci pomnik w centrum miasta oraz Muzeum Ľudovíta Štúra w Modrej ("Múzeum Ľudovíta Štúra v Modre") poświęcone jego działalności patriotycznej i twórczości naukowej.
Modra kontynuuje bogatą tradycję winiarstwa, zapoczątkowaną kiedyś przez osadników z Niemiec. Jest siedzibą średniej szkoły rolniczej o specjalności w zakresie uprawy winorośli i winiarstwa oraz badawczego instytutu winiarskiego.

</doc>
<doc id="170287" url="https://pl.wikipedia.org/wiki?curid=170287" title="Lewis Urry">
Lewis Urry

Lewis Frederick Urry (ur. 29 stycznia 1927 - zm. 19 października 2004) - kanadyjski chemik i wynalazca. Pracując dla firmy Eveready Battery wynalazł baterię alkaliczną i baterię litową.
Urry urodził się w Pontypool, Ontario i po przebyciu służby w kanadyjskiej armii w 1950 ukończył studia na Uniwersytecie Toronto ze stopniem inżyniera chemika. Zaczął pracować w Eveready kilka miesięcy po ukończeniu studiów.
W 1955 Urry został wysłany do laboratorium firmy w Parma, Ohio w celu znalezienia sposobu wydłużenia żywotności baterii cynkowo węglowej. Mała trwałość tych baterii wcześniej poważnie zmniejszała ich sprzedaż. Urry zauważył, że opracowanie nowej baterii było bardziej opłacalne niż ulepszanie starych.
W latach 50. wielu inżynierów eksperymentowało z bateriami alkalicznymi, lecz nikt nie potrafił opracować dłużej działającej baterii, która byłaby opłacalna w produkcji. Po przetestowaniu wielu materiałów Urry odkrył, że dwutlenek manganu i cynk dobrze łączą się z alkaliczną substancją jako elektrolitem. Jego głównym problemem była mała moc baterii. Udało się to przezwyciężyć przez użycie sproszkowanego cynku.
Aby zaprezentować swój pomysł kierownictwu, Urry włożył baterię do zabawkowego samochodu i ścigał się nim dookoła stołówki z podobnym samochodem z tradycyjnymi bateriami. Okazało się, że nowe baterie napędzały samochodzik znacznie dłużej. Eveready od razu zmienił produkcję na prototyp Urrego. W 1980 nazwa firmy została przemianowana na "Energizer". Współczesne baterie alkaliczne, dzięki technologicznym udoskonaleniom, mogą wytrzymać 40 razy dłużej niż oryginalny prototyp.
W 1999 Urry oddał swoją pierwszą prototypową baterię, razem z pierwszą komercyjnie produkowaną baterią cylindyczną do Smithsonian Institution. Obie baterie są prezentowane w tym samym pokoju, co żarówka Edisona.

</doc>
<doc id="170288" url="https://pl.wikipedia.org/wiki?curid=170288" title="Lewis Frederick Urry">
Lewis Frederick Urry



</doc>
<doc id="170289" url="https://pl.wikipedia.org/wiki?curid=170289" title="Muzeum Czartoryskich">
Muzeum Czartoryskich



</doc>
<doc id="170291" url="https://pl.wikipedia.org/wiki?curid=170291" title="Wikiźródła">
Wikiźródła

Wikiźródła (ang. Wikisource) — wolna biblioteka – wielojęzyczny siostrzany projekt Wikipedii, który działa jako jedno z przedsięwzięć Wikimedia Foundation. Jego celem jest gromadzenie i udostępnianie wcześniej publikowanych tekstów (głównie utworów literackich) znajdujących się w domenie publicznej lub udostępnionych na wolnej licencji.
Historia.
Projekt rozpoczął działalność 24 listopada 2003 pod tymczasowym adresem "sources.wikipedia.org", a później przeniósł się na własną domenę "wikisource.org". 24 sierpnia 2005 uruchomiono polską domenę językową pl.wikisource.org.
W początkowych fazach planowania nazywał się "Project Sourceberg" (od Projektu Gutenberg), a 6 grudnia 2003 roku w wyniku głosowania został przemianowany na "Wikisource". Polskie tłumaczenie tej nazwy zostało po raz pierwszy zastosowane 15 listopada 2004. Użytkowników Wikiźródeł nazywa się wikiskrybami.
27 marca 2010 w projekcie zostały wprowadzone tzw. wersje przejrzane. Oznacza to, że dokonane zmiany są widoczne dla czytelników, dopiero gdy jeden z redaktorów stwierdzi, że nie ma w nich wandalizmów.
Informacje gromadzone w ramach projektu.
Lista typów tekstów, które są zamieszczane w projekcie:

</doc>
<doc id="170292" url="https://pl.wikipedia.org/wiki?curid=170292" title="Wikisource">
Wikisource



</doc>
<doc id="170297" url="https://pl.wikipedia.org/wiki?curid=170297" title="Graveland">
Graveland

Graveland – polska grupa muzyczna powstała z inicjatywy Roberta „Roba Darkena” Fudalego, w 1992 roku we Wrocławiu. Początkowo muzyka Graveland opierała się na prostych podziałach rytmicznych generowanych za pomocą automatu perkusyjnego i uproszczonej linii melodycznej gitary, wolnych riffach i growlu typowym dla doom metalu. 
W 1993 roku, gdy do składu dołączył Grzegorz „Karcharoth” Jurgielewicz, formacja zwróciła się w stronę black metalu inspirowanego dokonaniami norweskiej sceny muzycznej. Obecnie muzyka formacji wymyka się klasyfikacjom. Pod względem muzycznym jest to epic metal, w treści lirycznej dominują wątki pogańskie, antychrześcijańskie oraz fascynacja wojną. 
Grupa jest uznawana przez fanów na całym świecie jako zespół z nurtu NSBM, jednakże Rob Darken oficjalnie zaprzecza, jakoby muzyka Graveland należała do tego podgatunku black metalu. Zespół doczekał się tribute albumu „Chronicles Of Tyranny &amp; Blood - A Tribute To Graveland” (2006). 
W 2008 roku cztery albumy Graveland zostały zaindeksowane jako szkodliwe przez Bundesprüfstelle für jugendgefährdende Medien (pol. "Federalny Wydział ds. Mediów Szkodliwych dla Małoletnich") w Niemczech. Graveland znajduje się na liście Anti-Defamation League wymieniającej zespoły wykonujące „muzykę nienawiści”. 
Zespół Graveland dawał koncerty w takich krajach jak Włochy, Francja, Finlandia, Słowacja, Kanada, Meksyk, Gwatemala, Salwador, Kolumbia, Ekwador, Peru, Chile, Argentyna, Ukraina, Czechy i Węgry. 

</doc>
<doc id="170298" url="https://pl.wikipedia.org/wiki?curid=170298" title="Andrzej Stasiuk">
Andrzej Stasiuk

Andrzej Stasiuk (ur. 25 września 1960 w Warszawie) – polski prozaik, poeta, dramaturg, eseista, publicysta i wydawca, laureat Nagrody Fundacji im. Kościelskich (1995), Nagrody Literackiej „Nike” (2005) i Nagrody Literackiej Gdynia (2010).
Życiorys.
Wydalony kolejno: z liceum zawodowego, technikum, zasadniczej szkoły zawodowej. We wczesnych latach 80. zaangażowany w działalność Ruchu Wolność i Pokój. Zdezerterował z wojska, za co półtora roku spędził w więzieniu (swoje przemyślenia z tego okresu zawarł później w broszurze "Prison is Hell"). W 1986 wyjechał z Warszawy i zamieszkał w Czarnem, a kilka lat później w Wołowcu w Beskidzie Niskim.
Autor felietonów prasowych, publikowanych na łamach „Tygodnika Powszechnego”, „Gazety Wyborczej”, „Tytułu”, „Ozonu”, „Frankfurter Allgemeine Zeitung” i innych pism. Jego książki zostały przetłumaczone na języki obce, m.in. białoruski, angielski, fiński, francuski, niderlandzki, niemiecki, rosyjski, norweski, szwedzki, ukraiński, węgierski, włoski, czeski, rumuński.
Wraz z żoną Moniką Sznajderman prowadzi Wydawnictwo Czarne, specjalizujące się w literaturze środkowoeuropejskiej.
Wystąpił w filmie "Gnoje" (1995) Jerzego Zalewskiego, będącym adaptacją "Białego kruka".
26 stycznia 2018 roku ukazał się album studyjny "Mickiewicz – Stasiuk – Haydamaky" nagrany wspólnie z ukraińskim zespołem Haydamaky, na którym Stasiuk towarzyszy zespołowi melorecytując polskie teksty utworów Adama Mickiewicza (przy czym wokalista zespołu Ołeksandr Jarmoła śpiewa ukraińskie tłumaczenia poezji Mickiewicza). Album dotarł do 12. miejsca na polskiej liście sprzedaży OLiS.
Kontrowersje.
W tekście, który ukazał w listopadzie 2022 w „Tygodniku Powszechnym”, Stasiuk przyznał, że w młodości dręczył zwierzęta.

</doc>
<doc id="170302" url="https://pl.wikipedia.org/wiki?curid=170302" title="Cień personalny">
Cień personalny

Cień personalny (cień indywidualny, cień osobowy) to obszar psychiki tożsamy z nieświadomością indywidualną w ujęciu jungowskim. Podstawowe definicje cienia personalnego, jakie podaje Jung, określają go jako : "cienista strona psychiki", "stłumione /ja/", "wyobcowane /ja/", "czyjaś gorsza osobowość", "inny w nas", "wstrętny podwładny w nas".
Formowanie cienia personalnego przebiega równolegle do procesu kształtowanie ego osobowości, tj. persony. Jest stłumionym /ja/, w jego obszarze znajdują się wyparte przeżycia, cechy i własności psychiczne uznane z perspektywy ego za niewłaściwe lub niekonwencjonalne a także niezróżnicowane funkcje psychiczne.
Przybiera kształt kompleksu emocjonalnego – autonomicznej osobowości zdolnej zakłócić procesy świadome. Jego wpływ doświadczany jest w stanach obniżonego progu świadomości (spowodowanego afektem, alkoholem, środkami narkotycznymi). Przeżywany jest jako lęk, poczucie winy, poczucie mniejszej wartości, agresja.
Opętanie, tzn. utożsamienie się ego-osobowości z cieniem personalnym charakteryzują następujące zachowania: posiadanie dobrego mniemania o sobie samym, skłonność do wywierania niekorzystnego wrażenia na innych, życie poniżej progu swych możliwości, tendencja do stwarzania problemów.
Rozpoznanie cienia personalnego i jego włączenia w strukturę osobowości jest wstępnym warunkiem procesu indywiduacji.

</doc>
<doc id="170303" url="https://pl.wikipedia.org/wiki?curid=170303" title="Willys MB">
Willys MB

Willys MB, potocznie znany jako jeep – wojskowy samochód osobowo-terenowy konstrukcji amerykańskiej z okresu II wojny światowej. Jego bliźniaczym wariantem, produkowanym na licencji w zakładach Ford, był Ford GPW. Oba modele były szeroko używane przez wszystkie siły alianckie podczas wojny, a następnie także przez użytkowników cywilnych w wielu krajach.
Historia.
Prototyp Willys Quad.
W związku z przygotowaniami Stanów Zjednoczonych do wojny, Departament Obrony w 1940 roku ogłosił przetarg na lekki samochód rozpoznawczy (ang. "Reconnaissance Car") o ładowności 1/4 tony wyposażony w napęd na cztery koła dla armii amerykańskiej. Wzięły w nim udział tylko dwie firmy – American Bantam Car i Willys-Overland. 5 sierpnia 1940 przetarg i zamówienie na budowę 70 samochodów wygrał Bantam, który podjął się budowy prototypu w wymaganym czasie 49 dni, podczas gdy Willys, mimo nieco tańszej oferty, potrzebował na wykonanie zlecenia 120 dni. Willys nie miał jeszcze w chwili przetargu gotowego projektu samochodu, a jedynie analizę kosztów i potrzebnego czasu. 23 września 1940 prototyp pierwowzoru jeepa – pojazdu Bantam BRC przedstawiono do prób, wypadły one pomyślnie.
Pomimo przegranej w przetargu, Willys-Overland rozpoczął na własne ryzyko projektowanie i budowę własnego prototypu. Chcąc uzyskać jak najlepszy projekt samochodu, Korpus Kwatermistrzowski armii amerykańskiej (QMC) przekazał plany prototypu Bantama firmom Willys i Ford do wykorzystania w swoich pracach; zapoznawały się one również z nimi podczas testów. Pierwszy prototyp samochodu terenowego Willys Quad, podobny do Bantama i pokrewny z nim konstrukcyjnie, dostarczono do prób w Fort Holabird 11 listopada 1940. Drugi prototyp wykonano w wersji z wszystkimi kołami skrętnymi. Prototypy Willysa miały wąską maskę silnika, z zaokrągloną kratą osłony chłodnicy z pionowych prętów. Reflektory były umiejscowione na błotnikach, a przed uszkodzeniami chroniły je kratownice. Masa własna samochodu wynosiła 1099 kg i przekraczała początkowo ustalony przez wojsko poziom (podobnie jak w pozostałych projektach jeepów). Tak jak Bantam, Willys Quad wykorzystywał układ przeniesienia napędu (reduktor, wały napędowe, osie) firmy Spicer. Dzięki mocniejszemu silnikowi (65 KM) "Go-Devil" własnej produkcji, prototypy Willysa miały jednak lepsze osiągi od oryginalnego Bantama i konkurencyjnego Forda GP, co zadecydowało o powodzeniu konstrukcji.
Willys MA.
W grudniu 1940 wojsko zamówiło 1500 sztuk ulepszonego modelu Willys MA (równolegle z zamówieniem takiej samej liczby egzemplarzy Bantama BRC i Forda GP). Zmiany dotyczyły głównie nadwozia: krata osłony chłodnicy stała się płaska, przednie błotniki straciły boczne osłony, a powiększone wycięcia wejściowe w ścianach bocznych otrzymały zaokrąglony kształt. Reflektory osłonięte kratami w dalszym ciągu znajdowały się na błotnikach. Zmieniono przednią szybę i jej sposób składania na maskę. Dłuższa, tępo zakończona maska, miała z przodu duży tłoczony napis „WILLYS” (litery trzycalowej wysokości). 
Standardowy model – Willys MB i Ford GPW.
W pierwszej połowie 1941 armia amerykańska wybrała konstrukcję Willysa jako podstawowy samochód terenowy i w efekcie w lipcu tego samego roku zleciła firmie Willys-Overland produkcję 16 000 samochodów. Do seryjnej produkcji jednakże trafił ulepszony standardowy model oznaczony jako Willys MB. Główną wizualną zmianą była szeroka kratownica osłony chłodnicy, z reflektorami w jej górnej części, pod płaską, szeroką maską silnika. Taka konstrukcja przedniej części nadwozia została zaadaptowana z konkurencyjnego modelu Ford GP i okazała się bardzo praktyczna – na masce można było np. rozkładać mapy, a nawet przewozić rannych na noszach. We wczesnej wersji kratownicy reflektory mogły być odchylone do góry i do tyłu w celu oświetlania silnika przy naprawach. Po wyprodukowaniu 25 808 sztuk, kratownica spawana z pionowych prętów została zastąpiona przez charakterystyczną, prostszą w produkcji kratownicę tłoczoną z blachy, z 9 podłużnymi pionowymi otworami, opracowaną przez Forda. W stosunku do modelu MA spłycono wycięcia wejściowe po bokach nadwozia, a pod lewym wycięciem pojawiły się specjalne poziome wytłoczenia na umieszczanie narzędzia saperskie – łopatę i siekierę. Z tyłu samochodu po lewej stronie montowano standardowo uchwyt na kanister. Dźwignię zmiany biegów przeniesiono z kierownicy na podłogę. Szereg podzespołów zamieniono na typowe wojskowe, używane w innych pojazdach (m.in. instalację elektryczną), inne części ulepszono. Oficjalnym oznaczeniem samochodu w armii amerykańskiej było: "truck, ¼ ton, 4x4" – ciężarówka ćwierćtonowa z napędem 4x4.
Z uwagi na wielkość zamówień na potrzeby wojenne, niezbędny był drugi producent samochodu. Zlecenie otrzymał 10 listopada 1941 Ford, któremu przekazano za darmo dokumentację od Willysa pod warunkiem produkcji wyłącznie na zamówienia rządu USA. Ford GPW (W od Willys) od pierwowzoru różnił się jedynie drobnymi szczegółami. Części obu samochodów mogły być stosowane zamiennie. Główną, chociaż trudno dostrzegalną różnicę, stanowił poprzeczny łącznik ramy podwozia za osłoną chłodnicy silnika: wykonany z wygiętej rury u Willysa MB, natomiast z tłoczonego ceownika w Fordzie GPW. Od początku Ford korzystał ze swoich nadwozi (zakłady w Lincoln), a od października 1943 do zakończenia produkcji z nadwozi produkowanych przez American Central Manufacturing (ACM), które wykonywało je także dla Willysa. Wczesne samochody miały też tłoczoną nazwę producenta na tylnej ściance.
W sumie wyprodukowano 639 245 sztuk jeepów standardowego modelu, z tego 361 349 Willysów MB i 277 896 Fordów GPW. Willysy produkowane były w zakładach Willys-Overland w Toledo, a Fordy – w sześciu fabrykach. Ostatniego Willysa MB zbudowano 20 sierpnia 1945. Pierwszy model Willysa kosztował 739 dolarów.
Produkcja po wojnie.
Pierwszy cywilny model, Willys CJ2A (CJ – "Civilian Jeep") pojawił się jeszcze w 1945 roku. Wywodził się on bezpośrednio z wojskowego Willysa MB. Główną różnicę wizualną stanowiła osłona chłodnicy z siedmioma pionowymi otworami (stanowiącymi odtąd znak firmowy Jeepa) w miejscu dziewięciu i z większymi reflektorami, mocowanymi na zewnątrz osłony, zamiast wpuszczonych. W 1950 roku Willys zastrzegł nazwę Jeep.
W 1956 roku 882 (według innych danych 465) Willysy MB wyprodukował na licencji francuski Hotchkiss. Następnie, w latach 1957–1966 Hotchkiss wyprodukował 27 628 egzemplarzy nieco ulepszonego modelu M201. Głównymi różnicami były: wzmocniona rama, instalacja elektryczna 24V zamiast 6V i, w większości samochodów, nowe koła z oponami radialnymi. Wyróżniającym detalem były zderzaki składanej szyby przeniesione z maski na górną ramę szyby.
Użycie.
Podstawowym użytkownikiem jeepów standardowego modelu Willys MB / Ford GPW podczas II wojny światowej była armia USA, lecz za pośrednictwem programu Lend-Lease trafiły one także na wyposażenie praktycznie wszystkich innych armii alianckich. Szczególnie duże serie trafiły do armii Wielkiej Brytanii i jej dominiów (przede wszystkim Kanady i Australii), a w dalszej kolejności do ZSRR. Znaczna część z nich została zmontowana w Wielkiej Brytanii z zestawów. Jeepy wczesnych modeli (w tym Bantam) zadebiutowały na polu walki w drugiej połowie 1941 w Północnej Afryce. Według danych amerykańskich, do ZSRR wysłano 43 728 standardowych jeepów (według danych radzieckich – 39 800), z czego 7-8% zostało zmontowanych na miejscu. Także większość Willysów MA była wysłana do ZSRR. Według innych danych, przeznaczono dla ZSRR ogółem 48 993 jeepy, z czego 3657 utracono po drodze, 1378 przekierowano do innych odbiorców, a dostarczono ogółem 43 958 (liczby te zapewne obejmują także niewielkie partie wcześniejszych modeli). Armia brytyjska nie miała własnych samochodów terenowych takiej lekkiej klasy, natomiast w ZSRR w znacznie mniejszej liczbie produkowano własne modele GAZ-64 i GAZ-67 (inspirowane prototypami jeepa). Bezpośrednio od USA lub za pośrednictwem Brytyjczyków jeepy otrzymywały również „wolne” armie państw okupowanych przez Niemcy, przede wszystkim Francji, Polski (Polskie Siły Zbrojne) i Holandii, a także armia chińska (6944 egzemplarze). Ludowe Wojsko Polskie z kolei otrzymywało jeepy z ZSRR. Z drugiej strony, niewielka liczba zdobycznych jeepów używana była przez wojska Niemiec i innych państw osi. 
Jeep produkowany był w dużych seriach i stał się jednym z symboli wojsk alianckich, zwłaszcza aliantów zachodnich. Generał Dwight Eisenhower zaliczył jeepa do trzech narzędzi, które wygrały wojnę (obok samolotu Dakota i barki desantowej). Według oficjalnych publikacji armii amerykańskiej, jeep był: "środkiem transportu ogólnego zastosowania, personelu lub ładunku, szczególnie nadającym się do celów rozpoznania lub dowodzenia". Jako typowe zastosowanie przewidziano także holowanie armaty ppanc 37 mm. W Armii Czerwonej służyły one natomiast do holowania armat przeciwpancernych kalibru 45 mm. 
Po wojnie jeepy wojennego modelu, wyprzedawane z demobilu w ramach redukcji nadwyżek wojennych, trafiły do sił zbrojnych wielu innych państw, a także użytkowników cywilnych. Używane były wciąż szeroko przez wojska koalicji podczas wojny koreańskiej, a później były zastępowane nowszymi modelami.
Wkrótce po wojnie jeepy przekazywane z wojska (zastępowane tam przez GAZ-67), otrzymywane z programu UNRRA lub kupowane przez władze z demobilu na Zachodzie, stały się jednymi z powszechniejszym samochodów w polskich instytucjach państwowych, a następnie także wśród użytkowników prywatnych, jako jedne z niewielu dostępnych samochodów. Używane były także w powojennym sporcie samochodowym. Od lat 70. ocalałe samochody używane są przez entuzjastów jazdy terenowej i kolekcjonerów
Konstrukcja.
Nadwozie i podwozie.
Otwarte stalowe nadwozie pozbawione drzwi posadowione było na prostokątnej stalowej ramie podwozia składającej się z dwóch równoległych podłużnic, wygiętych nad osiami i pięciu poprzeczek (w formie drabiny). Podłużnice połączone były z przodu stalowym demontowalnym zderzakiem z ceownika, a z tyłu ostatnią poprzeczką, do której przymocowane były dwa sprężyste zderzaki w formie spłaszczonych pętel. Ramy standardowych jeepów wykonywane były przez firmę Midland Steel. Silnik zamontowany był podłużnie z przodu, za chłodnicą. Zawieszenie kół było zależne: sztywne osie na resorach półeliptycznych, z teleskopowymi amortyzatorami hydraulicznymi. Rozstaw osi wynosił 2032 mm (80 cali), natomiast rozstaw kół – 1245 mm (49 cali).
Napęd.
Silnik modeli MB i Ford GPW stanowiła jednostka Willys L-Head 134, nazwana "Go Devil" (dosłownie: „naprzód, diable”). Był to silnik rzędowy, czterocylindrowy, dolnozaworowy, o pojemności 2,2 l (2199 cm³, 134 cale sześcienne). Uzyskiwał moc 60 KM przy 4000 obr/min. Większość produkcji była wyposażona silniki Go Devil Type 441, a od końca 1945 montowano Type 442, różniący się m.in. bezłańcuchowym napędem rozrządu (także w cywilnych CJ2A i francuskich licencyjnych Hotchkiss). Sprzęgło główne było suche, jednotarczowe. Jedną z zalet samochodu była duża powierzchnia chłodnicy, umożliwiająca długotrwałą pracę z małą prędkością lub pod obciążeniem bez przegrzewania silnika.
Napęd był przekazywany na osie za pomocą trzybiegowej skrzyni biegów Warner T84J (drugi i trzeci bieg zsynchronizowane) oraz skrzyni rozdzielczej napędu z dwustopniowym reduktorem terenowym Spicer Type 18. Przełożenia biegów do przodu wynosiły: pierwszy bieg 2,665:1, drugi: 1,564:1, trzeci: 1:1, wsteczny: 3,554:1, a przełożenia reduktora: 1,97:1 i 1:1. Dalej na koła napęd przekazywany był przez sztywne osie z hipoidalnymi mostami produkcji Spicera (przełożenie 4,88:1). W przedniej osi napędowej stosowano przeguby homokinetyczne typu Spicer, Rzeppa, Tracta lub Bendix-Weiss. Napęd na tylne koła był stały, na przednie dołączany (niższe przełożenie reduktora było włączane tylko z napędem na 4 koła). Hamulce na 4 koła bębnowe, hydrauliczne Bendix. Hamulec mechaniczny postojowy na wał napędowy, uruchamiany dźwignią na desce rozdzielczej (uznawaną za mało wygodną). Opony w standardowych jeepach miały wymiary 6.00x16".
Instalacja elektryczna.
Instalacja elektryczna miała napięcie 6V (w Hotchkiss M201 – 24V). Rozrusznik elektryczny uruchamiany był nożnym przełącznikiem w podłodze. Od połowy 1942 zrezygnowano ze stosowania kluczyka zapłonu (co uczyniło pojazd łatwym do uruchomienia przez niepowołanych użytkowników). Oryginalne oświetlenie obejmowało z przodu dwa reflektory drogowe, a pod nimi dwa przysłonięte światła pozycyjne i jeden przysłonięty reflektor drogowy na lewym błotniku, używane w warunkach zaciemnienia. Z tyłu samochody miały światła pozycyjne, stopu i odblaskowe oraz przysłonięte światło pozycyjne. Wiele jeepów zostało później przystosowanych do przepisów o ruchu drogowym przez montaż nieoryginalnych kierunkowskazów.
Uzbrojenie.
Jeep nie był co do zasady przewidziany jako pojazd bojowy i większość była nieuzbrojona, lecz wszystkie były przystosowane do montażu uzbrojenia. Samochody standardowego modelu MB/GPW mogły być wyposażone w wielkokalibrowy karabin maszynowy 12,7 mm (.50 cala) Browning M2HB lub karabin maszynowy 7,62 mm (.30 cala) Browning M1919A4 na podstawie słupkowej M31 (później M31C), montowanej centralnie do podłogi, za przednimi siedzeniami (rama była w tym miejscu wzmocniona). Po prawej stronie maski przed pasażerem mógł być także zamontowany 7,62 mm Browning M1919A4 na podstawie M48, z ograniczonym polem ostrzału. Francuskie powojenne samochody miały wychylany uchwyt dla karabinu maszynowego 7,7 mm AA52 po prawej stronie maski. 
Istniały też niestandardowe modyfikacje, używane jako wozy bojowe przez siły specjalne, jak Special Air Service, LRDG i Prywatną Armię Popskiego w Afryce Północnej. Najsilniejszy wariant uzbrojenia znany ze zdjęć stanowił wkm 12,7 mm Browning przed pasażerem, lotniczy km 7,7 mm Vickers K po lewej stronie maski przed kierowcą oraz podwójnie sprzężony km Vickers K na centralnej podstawie za siedzeniami. W innych wariantach montowano też rkm 7,7 mm Bren na uchwycie przeciwlotniczym lub chłodzony wodą km 7,62 mm Browning M1917A1 lub 7,7 mm Vickers.
Istniała możliwość zamontowania zamiast karabinu maszynowego, na podstawie M31C, działa bezodrzutowego 75 mm M20, umożliwiającego walkę z celami opancerzonymi. Później na jeepach montowano działa bezodrzutowe 105 mm M27 i M40 na podstawie trójnożnej M79, z tyłu pojazdu. We Francji na jeepach od lat 50. montowano wyrzutnie przeciwpancernych pocisków kierowanych SS.10, SS.11, ENTAC, a od lat 70. – MILAN.
Podczas II wojny światowej stosowano też na małą skalę od 1944 jeepy jako pojazdy bazowe do montażu wyrzutni niekierowanych pocisków rakietowych. W ZSRR montowano na nich wyrzutnię BM-8-8 z 8 pociskami kalibru 80 mm, a w USA ośmiopociskową wyrzutnię T36.
Nazwa.
Istnieją różne teorie co do pochodzenia nazwy „jeep”, lecz najbardziej prawdopodobna łączy się z faktem, że takim określeniem amerykańscy mechanicy wojskowi nazywali w latach 30. każdy nowy pojazd otrzymany do testów, a spotykane było ono w odniesieniu do pojazdów już podczas I wojny światowej. Do upowszechnienia tej nazwy w stosunku do nowych samochodów terenowych przyczynił się pokaz prasowy na początku 1941, podczas którego prototyp Willysa, opisany w gazetach jako „Jeep”, wjechał po schodach Kapitolu. Inne teorie wywodziły tę nazwę:
Określenie samochodu terenowego „jeep” zaczęło być podczas wojny utożsamiane z Willysem i firma ta wykorzystywała to w materiałach marketingowych. Na skutek skargi Bantama, w 1948 roku Federalna Komisja Handlu zakazała jednak Willysowi twierdzić, że jest twórcą jeepa uznając, że idea skonstruowania jeepa powstała i została rozwinięta w firmie American Bantam, we współpracy z pewnymi oficerami Armii USA.
Następcy.
Od lat 50. następcami Willysa MB w armii USA i wielu innych stał się M38, bazujący na cywilnym modelu Jeep CJ3A, a następnie jego rozwinięcie M38A1, z którego z kolei powstał cywilny model CJ5. Budowano także sanitarkę M170 na przedłużonym podwoziu M38A1. Od połowy lat 60. pojazdy wywodzące się z Willysa zastępowano całkiem nowym samochodem Ford MUTT oznaczonym przez Armię USA jako M151, który jedynie z zewnątrz przypominał Jeepa. Główną rzucającą się w oczy różnicą jest poprzeczne ułożenie żeber osłony chłodnicy. 

</doc>
<doc id="170304" url="https://pl.wikipedia.org/wiki?curid=170304" title="M3 Scout Car">
M3 Scout Car

M3 Scout Car (znany też jako White Scout Car) – amerykański kołowy transporter opancerzony z okresu II wojny światowej.
Służba.
Po raz pierwszy pojazdy zostały użyte bojowo w latach 1941–1942 w czasie walk na Filipinach. Na europejskim teatrze działań używany był głównie przez żandarmerię wojskową do patroli, eskorty konwojów samochodowych itd. Zostały dostarczone w dużych ilościach do Związku Radzieckiego w ramach umowy Lend-Lease, używane także przez siły Wolnych Francuzów. Transportery M3 znalazły się również na uzbrojeniu Polskich Sił Zbrojnych, głównie w pancernych pułkach rozpoznawczych (ułanów) dywizji piechoty.
Wersje pojazdu.
Oprócz wersji podstawowej M3 budowano jeszcze cztery wersje tego samochodu:
Opis konstrukcji.
Czterokołowy samochód z zawieszeniem na resorach piórowych. Na przednim zderzaku znajdował się szeroki wałek mający zapobiegać grzęźnięciu w miękkim gruncie. Chłodnica chroniona przez ruchome stalowe żaluzje, maska otwierana w dwie strony, akumulator znajdował się po prawej stronie, chroniony przez blachę pancerną. Na zewnątrz pojazdu przymocowane były: siekiera, kilof i łopata. Pod tylnym zderzakiem znajdowały się schowki na amunicję, narzędzia i części zamienne. Wokół pojazdu znajdował się rama, na której można było zamontować karabin maszynowy.

</doc>
<doc id="170310" url="https://pl.wikipedia.org/wiki?curid=170310" title="(253) Mathilde">
(253) Mathilde

(253) Mathilde – mała planetoida z pasa głównego.
Odkrycie.
Planetoida została odkryta 12 listopada 1885 w Obserwatorium Uniwersyteckim w Wiedniu przez austriackiego astronoma Johanna Palisę. Nosi imię żony francuskiego astronoma Moritza Loewy’ego.
Orbita.
Orbita (253) Mathilde jest nachylona do płaszczyzny ekliptyki pod kątem 6,7°. Na jeden obieg wokół Słońca potrzebuje 4 lat i 112 dni, krążąc w średniej odległości 2,64 j.a. Średnia prędkość orbitalna wynosi ok. 17,98 km/s.
Właściwości fizyczne.
(253) Mathilde ma nieregularny kształt, jej rozmiary to 66 × 48 × 46 km. Jej albedo jest niskie i wynosi 0,04, a jasność absolutna to 10,3. Średnia temperatura na powierzchni sięga ok. 174 K. Zalicza się do planetoid typu C; na powierzchni występują związki węgla, dlatego też jest bardzo ciemna, zbudowana z takich samych materiałów co meteoryty z grupy chondrytów węglowych. Ciało to bardzo wolno obraca się wokół własnej osi, pełny obrót trwa 17 dni, 9 godzin i 30 minut.
Na powierzchni jest wiele małych kraterów oraz jeden – w porównaniu do wielkości samej planetoidy – ogromnych rozmiarów – o głębokości ok. 10 km. Uderzenia o sile, która spowodowała powstanie tego krateru, Mathilde z pewnością by nie przetrwała w jednym kawałku. Stąd wysnuwa się wniosek, że jest ona zlepkiem wielu okruchów skalnych utrzymywanych razem siłą przyciągania.
Badania bezpośrednie.
27 czerwca 1997 roku sonda kosmiczna NEAR Shoemaker przeleciała w niewielkiej odległości od (253) Mathilde, wykonując szereg zdjęć. Jednak z powodu powolnego obrotu udało się zaobserwować tylko połowę powierzchni.
Lista tworów geologicznych.
Ze względu na bardzo ciemną (ciemniejszą od węgla) powierzchnię, kraterom na Mathilde nadano nazwy pochodzące od regionów Ziemi, w których wydobywa się węgiel kamienny.

</doc>
<doc id="170311" url="https://pl.wikipedia.org/wiki?curid=170311" title="Matylda (planetoida)">
Matylda (planetoida)



</doc>
<doc id="170313" url="https://pl.wikipedia.org/wiki?curid=170313" title="Erfurt">
Erfurt

Erfurt (, pol. hist. "Jarobród") – miasto na prawach powiatu położone w centralnej części Niemiec, stolica kraju związkowego Turyngii. Liczy ponad 200 000 mieszkańców. Największe miasto kraju związkowego, siedziba Federalnego Sądu Pracy ("Bundesarbeitsgericht"), dwóch wyższych uczelni (w tym założony w 1392 uniwersytet) oraz katolickiej diecezji erfurckiej. Duży ośrodek przemysłowy, handlowy i ogrodniczy (uprawa bobu), siedziba targów. Krajowy port lotniczy założony w 1956. Ośrodek telewizji dla dzieci (KiKA).
Erfurt jest miastem o długiej historii. Założone w 742 miasto było związane z arcybiskupami Moguncji. W XIII–XVII wieku był wolnym miastem, a następnie jednym z najważniejszych ośrodków elektoratu mogunckiego, zaś w latach 1806–1814 stolicą Księstwa Erfurckiego podległemu I Cesarstwu. Pomimo burzliwych dziejów Erfurt zachował liczne zabytki; ponad 20 kościołów w tym górującą nad miastem katedrę i stojący obok kościół św. Sewera ("Severikirche"), dawne klasztory, most Krämerbrücke i liczną zabudowę o konstrukcji szkieletowej.
Historia.
Średniowiecze.
Stara osada plemienna Turyngów. Pierwsza pisemna wzmianka o Erfurcie pochodzi z 742, kiedy pojawia się nazwa "Erphesfurt". W średniowieczu Erfurt leżał na ważnym szlaku handlowym niedaleko brodu na rzece Gera. Od X wieku w mieście panowali arcybiskupi Moguncji. W XII w. Erfurt przeżywał swój rozwój. Wzniesiono klasztor Benedyktynów na wzgórzu "Petersberg", rozpoczęto budowę katedry, ponadto powstała osada wokół kościoła szkockiego ("Schottenkirche"). W 1168 miasto otoczono kamiennymi obwarowaniami. Wzmiankowany w 1177 drewniany most Krämerbrücke zastąpiono w 1323 obecnym kamiennym. W 1243 władzę nad Erfurtem przejęła rada miejska; udało się skupić w swym ręku niemal wszystkie prawa, choć urząd biskupi wciąż podlegał Moguncji. XIV wiek to okres prosperity gospodarczej miasta. Miasto posiadało rozległe majątki ziemskie, w XIV w. do Erfurtu należały 82 wsie. W 1331 Erfurt otrzymał status miasta cesarskiego, nadał go ówczesny władca Ludwik IV Bawarski. Wraz z czterema innymi miastami: Gotha, Bad Tennstedt, Arnstadt i Bad Langensalza był centrum wytwórczym i handlowym barwnika indygo uzyskiwanym z urzetu. Ponadto handel (m.in. solą) i rzemiosło tworzyły ówczesną gospodarkę miasta. W wyniku czarnej śmierci, która rozprzestrzeniła się w Erfurcie w latach 1350–1351 zmarło ponad 12 tys. mieszkańców. Silna pozycja gospodarcza i szybki rozwój demograficzny ludności spowodował, iż w XV wieku liczba ludności miasta wzrosła do ok. 20 000. Miasto stało się wówczas wielkim ośrodkiem kulturalnym i artystycznym. W klasztorze Dominikanów działał Johannes Eckhart. W 1392 rada miejska założyła Uniwersytet Erfurcki (zlikwidowany w 1816), powstało wiele kościołów, a wraz z tym liczne dzieła malarstwa i rzeźby. Erfurt był miastem wielonarodowym; oprócz Niemców zamieszkiwali tu Szkoci, Turcy oraz Żydzi. W XV w. Erfurt liczył 25 parafii, 15 klasztorów i dziesięć kaplic.
Nowożytność.
W epoce humanizmu, w latach 1501–1511 w erfurckim klasztorze Augustianów przebywał Marcin Luter jako mnich tego zakonu; studiował tu początkowo na wydziale nauk wyzwolonych, które ukończył w styczniu 1505 jako magister filozofii, a następnie kontynuował je od 20 maja, na wydziale prawa. W 1522 matematyk Adam Ries opublikował drugą swoją pracę o arytmetyce. Odkrył nowy system liczb i obliczeń. W okresie wojny trzydziestoletniej w latach 1631–1635 miasto okupowały wojska szwedzkie. W 1664 urząd miasta przejął arcybiskup moguncki Johann Philipp von Schönborn, co oznaczało koniec niezależności miasta, do czasów napoleońskich miasto było pod egidą arcybiskupstwa-elektoratu Moguncji. 21 października 1736 wielki pożar miasta zniszczył 188 domów w rejonie pomiędzy katedrą, ratuszem i kościołem dominikanów. Na XVIII wiek przypada rozwój gospodarki ogrodniczej. Radny miasta Christian Reichart w okolicach Erfurtu założył nowoczesny ogród. W 1754 w Erfurcie powstała "Akademia Nauk Stosowanych".
W 1795 powstała fabryka obuwia. Chemik, aptekarz, profesor erfurckiego uniwersytetu Johann Bartholomäus Trommsdorff założył w mieście pierwszy w Niemczech Instytut Chemii i Farmacji.
XIX i XX wiek.
W 1802 miasto zostało włączone do Prus. Na wzgórzu "Petersberg" w miejsce dawnego klasztoru Benedyktynów powstała cytadela. Podczas wojen napoleońskich, w latach 1806–1815 miasto wchodziło w skład I Cesarstwa, założono niewielkie Księstwo Erfurckie ("Fürstentum Erfurt") istniejące do 1814. W 1808 odbył się tutaj zjazd erfurcki, na którym spotkali się cesarz Napoleon Bonaparte i car Aleksander I Romanow. Po kongresie wiedeńskim miasto przyznano Prusom i weszło ono w skład prowincji Saksonia. W 1873 wyburzono mury miejskie. W latach 1869–1875 powstała nowa siedziba rady miejskiej. Na II połowę XIX wieku przypadła industrializacja miasta, rozwinął się m.in. przemysł kolejowy (fabryka Christian Hagansa produkująca parowozy i kotły parowe). W 1883 ruszył w mieście pierwszy tramwaj konny (w 1894 tramwaje zelektryfikowano). Podczas kongresu SPD w Erfurcie, który miał miejsce w dniach 14–20 października 1891 zatwierdzono Program erfurcki w którym zawarto postulaty m.in. 8-godzinnego dnia pracy i powszechnego prawa wyborczego. W 1906 liczba mieszkańców osiągnęła 100 000. W 1931 oddano do użytku stadion centralny ("Steirgerwald").
Pod koniec II wojny światowej, 12 kwietnia 1945, zniszczony przez naloty dywanowe Erfurt (zginęło 1392 mieszkańców, ponad 500 budynków zostało całkowicie zniszczonych) został zajęty przez wojska 3. Armii Stanów Zjednoczonych, którymi dowodził generał George Patton. 3 lipca, miasto opuścił garnizon wojsk amerykańskich, a ich miejsce zajęła Armia Czerwona, od 1949 do 1990 Erfurt należał do Niemieckiej Republiki Demokratycznej. W 1949 otwarto nowy teatr, rok później przeniesiono z Weimaru urząd kraju związkowego Turyngia. W 1957 otwarto ogród zoologiczny, w rok później port lotniczy. W 1970 doszło w hotelu „Erfurter Hof” do spotkania ówczesnego premiera NRD Williego Stopha z kanclerzem RFN Willym Brandtem ("Erfurter Gipfeltreffen"). W 1988 władze Erfurtu uznały Moguncję za miasto partnerskie.
Czasy najnowsze.
Po zjednoczeniu Niemiec, Erfurt stał się 10 stycznia 1991 stolicą kraju związkowego Turyngia. W 1994 zapadła decyzja o reaktywacji uniwersytetu. W 1999 przeniesiono z Kassel siedzibę Federalnego Sądu Pracy ("Bundesarbeitsgericht"). Dwa lata później otwarto nowoczesną halę sportową Gunda-Niemann-Stirnemann-Halle (od imienia i nazwiska znanej niemieckiej panczenistki), zaś w 2003 otworzono teatr.
26 kwietnia 2002 w erfurckim gimnazjum im. Gutenberga (Gutenberg-Gymnasium) doszło do krwawej strzelaniny, w której zginęło 17 osób (w tym sprawca-samobójca), a 7 zostało rannych.
Podział administracyjny.
Erfurt podzielony jest na 53 części miasta ("Ortsteil"):
Zabytki.
„Wizytówką” Erfurtu są dwa stojące obok siebie i górujące nad otaczającym miastem kościoły Katedra ("Mariendom") i Kościół św. Sewera ("Severikirche"). Zamykają one od zachodu Plac Katedralny ("Domplatz"). Katedra NMP znana jest od VIII wieku w obecnej postaci zawiera pozostałości kościoła romańskiego (dawny westwerk). Monumentalne prezbiterium jest gotyckie z XIV natomiast halowy korpus nawowy z XV stulecia. Do wnętrza prowadzi gotycka kruchta, której zewnętrzne portale zdobią przedstawienia Apostołów oraz Panien Mądrych i Panien Głupich. Wewnątrz m.in. romański świecznik zw. Wolframem, gotyckie stalle, nagrobek rodziny von Gleichen, tryptyk Marii z jednorożcem. Okna prezbiterium zachowały niemal w całości komplet XIV-wiecznych witraży. Sąsiadujący z katedrą kościół św. Sewera jest monumentalną pięcionawową halą, wewnątrz mieści m.in. gotycki nagrobek patrona kościoła, późnogotycki, alabastrowy relief "Św. Michał zwyciężający bestię", barokowe organy i ołtarz główny.
Unikalnym zabytkiem jest pochodzący z XIV wieku Krämerbrücke, most łączący brzegi rzeki Gery, na którym znajdują się budynki mieszkalne, w większości o konstrukcji szkieletowej. Został zbudowany w 1325, a pierwotnie po jego obu stronach stały dwa kościoły, z których do dzisiejszych czasów przetrwał tylko jeden – św. Idziego ("Ägidienkirche").
W Erfurcie znajduje się także, klasztor augustianów ("Augustinerkloster"), w którym w latach 1505–1511 mieszkał jako mnich Marcin Luter. Wewnątrz m.in. gotycki tryptyk z XV wieku i zespół gotyckich witraży. Cennymi dziełami XIV-wiecznej architektury zakonów mendykanckich są dwa bliźniacze kościoły: Dominikanów ("Predigerkirche") i Franciszkanów ("Barfußerkirche"). Pierwszy z nich zachował liczne elementy rzeźby architektonicznej i cenny, gotycki wystrój, m.in. obraz przedstawiający kalwarię, figurę Madonny z Dzieciątkiem, zespół witraży. W klasztorze, którego część się zachowała mieszkał teolog, filozof i mistyk Johannes Eckhart. Zbombardowany podczas II wojny światowej kościół Franciszkanów jest w stanie częściowej ruiny. Odbudowane prezbiterium mieści m.in. zespół gotyckich witraży, dwa tryptyki – ołtarza głównego i ołtarza cechu farbiarzy, można znaleźć również zespół XIV-wiecznych płyt nagrobnych.
Muzea.
W Erfurcie znajduje się Muzeum Etnograficzne Turyngii ("Museum für Thüringer Volkskunde Erfurt") gromadzące eksponaty zaświadczające o wiejskiej kulturze dnia codziennego, tradycji i współczesności w okresie od 1750 roku do końca XIX wieku.
Gospodarka.
W mieście rozwinął się przemysł precyzyjny, elektroniczny, elektrotechniczny, maszynowy, metalowy, obuwniczy oraz odzieżowy.
Współpraca.
Miejscowości partnerskie:

</doc>
<doc id="170319" url="https://pl.wikipedia.org/wiki?curid=170319" title="Andrew Grove">
Andrew Grove

Andrew Stephen Grove, urodzony jako András István Gróf (ur. 2 września 1936 w Budapeszcie, zm. 21 marca 2016 w Los Altos, Kalifornia) – amerykański inżynier i przedsiębiorca węgiersko-żydowskiego pochodzenia, współzałożyciel i prezes Intel Corporation.
Życiorys.
Grove pochodził z zamożnej przedwojennej żydowskiej rodziny z Budapesztu. W 1960 r. ukończył inżynierię chemiczną w City College of New York, w 1963 r. zdobył stopień doktorski na University of California, Berkeley, także z inżynierii chemicznej. Pracował dla Fairchild Semiconductor, zanim przeszedł do powstającego Intela, stając się formalnie jego czwartym pracownikiem, choć w rzeczywistości trzecim. Numer cztery otrzymał na skutek urzędniczego błędu. Leslie L. Vadász, który został zatrudniony przez Grove’a otrzymał numer pracownika trzy przez analogiczny błąd urzędniczy. Grove podjął w Intelu przełomową decyzję, by zamiast kart pamięci produkować procesory. Pod rządami Grove’a Intel był w latach 90. najwartościowszą firmą świata. W 1979 r. objął prezesurę firmy, w 1987 został jej dyrektorem wykonawczym. W 1998 zrezygnował z tej funkcji i do 2004 r. pozostał członkiem zarządu. Następnie pracował dla Intela jako starszy doradca.
Jest autorem książek z dziedziny inżynierii i zarządzania – jego pierwsza książka, "Physics and Technology of Semiconductor Devices" (John Wiley and Sons, Inc., 1967) stała się powszechnie używanym podręcznikiem uniwersyteckim. Napisał "High Output Management" (Random House, 1983 i Vintage, 1985) przetłumaczoną na 11 języków. Inne pozycje to "One-on-One With Andy Grove" (G.P. Putnam’s Sons, 1987 i Penguin, 1989) i "Only the Paranoid Survive" (Doubleday, 1996), "Swimming Across" (Time Warner Books, 2001). Jest autorem artykułów w Fortune, The Wall Street Journal i New York Times, pisał też stałą kolumnę na temat zarządzania publikowaną przez szereg czasopism.
W 1997 r. został Człowiekiem Roku amerykańskiego magazynu Time.

</doc>
<doc id="170320" url="https://pl.wikipedia.org/wiki?curid=170320" title="Robert Noyce">
Robert Noyce

Robert Noyce (ur. 12 grudnia 1927, zm. 3 czerwca 1990) – znany jako „Mayor of Silicon Valley”, współzałożyciel Fairchild Semiconductor w 1957 r. i Intela w 1968, współtwórca (z Jackiem Kilby) układu scalonego.
W 1949 r. ukończył fizykę w Grinnell College, w 1953 uzyskał tytuł doktora w Massachusetts Institute of Technology. Dołączył do Williama Shockleya i podjął pracę w Shockley Semiconductor Laboratory (dział Beckman Instruments), ale opuścił firmę w grupie „Traitorous Eight” (Zdradziecka Ósemka), aby utworzyć w 1957 r. Fairchild Semiconductor. 25 kwietnia 1961 otrzymał od U.S. Patent Office patent na układ scalony zastępujący dotychczasowe tranzystory, co rozpoczęło długą walkę prawną z Jackiem Kilby o prawo do patentu; obaj są obecnie uznawani za twórców układów scalonych. W 1968 odszedł z FS razem z Gordonem Moore’em, aby założyć firmę Intel.
Noyce był znany z wprowadzania atmosfery, która dawała dużą swobodę pracownikom i stała się korporacyjnym wzorcem dla wielu firm zajmujących się nowoczesnymi technologiami, zwłaszcza w Kalifornii. Podejście to było jednak krytykowane przez wieloletniego szefa Intela, Andy’ego Grove’a, który uważał je za niewłaściwe.
Noyce zmarł w 1990 r. na atak serca. Pozostawił Robert Noyce Foundation, instytut sponsorujący badania naukowe i technologiczne, kierowany obecnie przez jego córkę, Penny Noyce.

</doc>
<doc id="170331" url="https://pl.wikipedia.org/wiki?curid=170331" title="Struktura organizacyjna polskiej dywizji zmechanizowanej w latach 80. XX wieku">
Struktura organizacyjna polskiej dywizji zmechanizowanej w latach 80. XX wieku

Struktura organizacyjna polskiej dywizji zmechanizowanej w latach 80. XX wieku – struktura organizacyjna, uzbrojenie i wyposażenie dywizji zmechanizowanej ludowego Wojska Polskiego w latach 80. XX wieku.
Ogólna struktura.
Poniżej przedstawiona został szczegółowa struktura oddziałów i pododdziałów dywizji.
Dowództwo DZ.
Dowództwo 
Sztab 
Szefowie rodzajów wojsk
Wydział Techniczny 
Kwatermistrzostwo
Pułk zmechanizowany.
W skład każdego z trzech batalionów zmechanizowanych wchodziło:
natomiast w skład batalionu czołgów:
W zależności od etatu w skład pułku wchodziła bateria 122 mm samobieżnych haubic 2S1 lub dywizjon 122 mm hbs a. dwie baterie a. 6 haubic.
Batalion medyczny.
Razem w batalionie:

</doc>
<doc id="170334" url="https://pl.wikipedia.org/wiki?curid=170334" title="Ingeborga Nowogrodzka">
Ingeborga Nowogrodzka

Ingeborga – księżniczka nowogrodzka, córka wielkiego księcia kijowskiego Mścisława I Haralda i wnuczka Włodzimierza Monomacha, żona księcia duńskiego – Kanuta Lavarda. 
Z małżeństwa z Kanutem Erikssenem pochodziło następujące potomstwo:

</doc>
<doc id="170343" url="https://pl.wikipedia.org/wiki?curid=170343" title="Rozdzielnica">
Rozdzielnica



</doc>
<doc id="170344" url="https://pl.wikipedia.org/wiki?curid=170344" title="M20 Armored Utility Car">
M20 Armored Utility Car

M20 Armored Utility Car (ang. wielozadaniowy samochód pancerny) – amerykański samochód pancerny z okresu II wojny światowej. Został zaprojektowany specjalnie na zamówienie "Tank Destroyer Command" na wielozadaniowy samochód mogący służyć jako ruchome stanowisko dowodzenia, transporter osobowy i towarowy oraz ruchome stanowisko przeciwlotnicze uzbrojone w karabiny maszynowe.
Konstrukcja bazowała na M8 Greyhound, największą zmianą było usunięcie wieży i zamontowanie zamiast niej ciężkiego karabinu maszynowego. Oprócz tego jedynym uzbrojeniem tego samochodu była zazwyczaj przewożona w nim bazooka oraz broń osobista załogi. Cienki pancerz (pomiędzy 9 a 16 mm) zapewniał ochronę przed odłamkami i bronią małokalibrową.

</doc>
<doc id="170345" url="https://pl.wikipedia.org/wiki?curid=170345" title="Rozdzielnica elektryczna">
Rozdzielnica elektryczna

Rozdzielnica elektryczna – element sieci elektrycznej (instalacji elektrycznej) zawierający urządzenia i podzespoły, służące do:
Rozdzielnice niskiego napięcia.
a) Podział rozdzielnic pod względem zasady konstrukcji:
b) Podział w zależności od funkcji e elektroenergetycznej sieci rozdzielczej:
c) Podział w zależności od miejsca zainstalowania (odporności na wpływy środowiska):
d) Podział w zależności od możliwości przemieszczania:
e) Podział w zależności od sposobu zainstalowania:
f) Podział w zależności od dostępu i możliwości obsługi:
g) Podział w zależności od sposobu montażu podstawowych aparatów elektrycznych w głównym torze prądowym pola rozdzielnicy:

</doc>
<doc id="170346" url="https://pl.wikipedia.org/wiki?curid=170346" title="Gé van Dijk">
Gé van Dijk

Gerard Jan „Gé” van Dijk (ur. 15 sierpnia 1923 w Amsterdamie, zm. 29 maja 2005 tamże) – piłkarz holenderski, reprezentant Holandii.
W latach 1943–1957 występował w czołowym klubie ligi holenderskiej AFC Ajax. W barwach Ajaxu wystąpił w 317 meczach ligowych i zdobył 89 bramek (był najlepszym strzelcem Ajaksu w sezonie 1950/1951), świętował dwa tytuły mistrza Holandii (1947, 1957). Dwukrotnie grał w reprezentacji narodowej – 21 września 1947 w meczu towarzyskim ze Szwajcarią i 14 marca 1948 w meczu z Belgią.

</doc>
<doc id="170347" url="https://pl.wikipedia.org/wiki?curid=170347" title="Ge van Dijk">
Ge van Dijk



</doc>
<doc id="170352" url="https://pl.wikipedia.org/wiki?curid=170352" title="Sigfrido Gràcia">
Sigfrido Gràcia

Sigfrido Gràcia Royo (ur. 27 marca 1932 w Gavà, zm. 23 maja 2005 tamże) – piłkarz hiszpański, zdobywca Pucharu Miast Targowych (późniejszego Pucharu UEFA) w barwach Barcelony, reprezentant Hiszpanii.
Grał na boisku na pozycji lewego obrońcy. Był wychowankiem klubu CEF Gavà, następnie przeszedł do młodzieżowego zespołu Barcelony, noszącego wówczas nazwę España Industrial. Przez 14 sezonów reprezentował barwy pierwszego zespołu FC Barcelona; w 525 oficjalnych meczach zdobył 21 bramek. Do jego największych sukcesów należą: trzykrotnie mistrzostwo Hiszpanii, czterokrotne zdobycie Pucharu Hiszpanii, dwukrotne zdobycie Pucharu Miast Targowych (w dwóch pierwszych edycjach tej rywalizacji w 1958 i 1960; był również w składzie Barcelony w sezonie kolejnego zdobycia tego trofeum w 1966, ale nie grał). Przyczynił się do awansu Barcelony do finału Pucharu Mistrzów w sezonie 1960/1961; w decydującym meczu lepsza od katalońskiego zespołu okazała się lizbońska SL Benfica 3:2. Rok później Barcelona dotarła do kolejnego finału Pucharu Miast Targowych, tym razem w decydującym dwumeczu ulegając Walencji (2:6 i 1:1); w meczu rewanżowym na Camp Nou Gràcia pełnił funkcję kapitana.
W latach 1959-1962 wystąpił w 10 meczach reprezentacji narodowej. Debiutował 28 czerwca 1959 w Katowicach w wygranym przez Hiszpanów 4:2 meczu z Polską. Znalazł się w kadrze narodowej na chilijskie finały mistrzostw świata w 1962, gdzie zagrał 2 mecze.

</doc>
<doc id="170353" url="https://pl.wikipedia.org/wiki?curid=170353" title="Sigfrido Gracia">
Sigfrido Gracia



</doc>
<doc id="170354" url="https://pl.wikipedia.org/wiki?curid=170354" title="Prawo karne wojskowe">
Prawo karne wojskowe

Prawo karne wojskowe – wyodrębniona część kodeksu karnego. Dotyczy przestępstw wojskowych związanych z pełnioną przez żołnierzy służbą i dyscypliną wojskową (m.in dezercja) oraz niektórych innych przestępstw popełnianych przez żołnierzy.

</doc>
<doc id="170365" url="https://pl.wikipedia.org/wiki?curid=170365" title="Anita Lipnicka">
Anita Lipnicka

Anita Anna Gray, z domu Lipnicka (ur. 13 czerwca 1975 w Piotrkowie Trybunalskim) – polska piosenkarka, autorka tekstów oraz modelka, członkini Akademii Fonograficznej ZPAV.
Życiorys.
Wykształcenie.
Uczęszczała do I LO im. Bolesława Chrobrego w Piotrkowie Trybunalskim.
Kariera.
Mając 15 lat, pracowała jako modelka. Początkowo związana była z grupą Varius Manx, z którą nagrała dwie płyty: "Emu" (1994) i "Elf" (1995). Oba albumy okazały się sukcesem komercyjnym. W 1996 opuściła grupę i rozpoczęła karierę solową pod okiem Wiktora Kubiaka. Za debiutancki album pt. "Wszystko się może zdarzyć" otrzymała status trzykrotnie platynowej płyty. Zdobyła też pięć nominacji do nagrody Fryderyk, w tym w kategorii „album roku pop”. Promujące go piosenki „I wszystko się może zdarzyć” oraz „Piękna i rycerz” stały się przebojami.
Druga płyta Lipnickiej pt. "To, co naprawdę" została wydana w 1998. Choć nie okazała się takim sukcesem komercyjnym jak debiut, to zdobyła status złotej, a pierwszy pochodzący z niej singel – „Historia jednej miłości” – został przebojem. Jesienią 2000 wydała album pt. "Moje oczy są zielone". Pierwszym singlem zostało nagranie „Jestem powietrzem”, z teledyskiem nakręconym w Londynie.
W 2002 nawiązała współpracę muzyczną z Johnem Porterem. Ich pierwszy wspólny album pt. "Nieprzyzwoite piosenki" został nagrany w Londynie i ukazał się na rynku w 2003 roku. Spotkał się z gorącym przyjęciem ze strony krytyków, jak i publiczności. Przez wiele tygodni płyta utrzymywała się na pierwszym miejscu najlepiej sprzedających się krążków i pokryła się platyną. Zdobyła też Fryderyka w kategorii „album roku pop”, a singel „Bones of Love” został przebojem. Jesienią 2005 wydany został drugi album duetu pt. "Inside Story", który powtórzył sukces poprzedniej płyty. W 2006 wydała minialbum "Other Stories" i box "All the Stories", zawierający poprzednie albumy studyjne duetu i DVD z teledyskami. 22 lutego 2008 wydali ostatnią wspólną płytę pt. "Goodbye". Nad tym albumem pracowali w Polsce, razem z muzykami towarzyszącymi im na koncertach. Płytę promowały single „Old Time Radio” oraz „Lonesome Traveller”, uzyskała ona status złotej płyty.
13 listopada 2009 odbyła się premiera pierwszego od dziewięciu lat solowego albumu Lipnickiej pt. "Hard Land of Wonder", promowanego singlem „Car Door”. Płyta była nagrywana w Londynie i utrzymana jest w akustycznej stylistyce. Wydawnictwo uzyskało status złotej płyty, a w lutym 2010 roku nominację do Fryderyka w kategorii Album Roku Piosenka Poetycka, którą Lipnicka wygrała.
Zaśpiewała trzy piosenki na wydanej w 2012 płycie pt. "W siódmym niebie", nagranej z zespołem Voice Band założonym przez Arkadiusza Lipnickiego. W 2012 wzięła udział w projekcie "Morowe panny" realizowanym przez Muzeum Powstania Warszawskiego. Wspólnie z Johnem Porterem napisała piosenkę „Jeśli nie wrócę”, która znalazła się na płycie pod tym samym tytułem. Tego samego roku nagrała partie wokalne dla tytułowej bohaterki animowanego filmu Walta Disneya, pt. "Merida waleczna". 2 października 2013 ukazała się polskojęzyczna płyta artystki pt. "Vena Amoris". Pierwszym singlem promującym album była piosenka „Hen, hen”, a drugim – tytułowy utwór „Vena amoris”. Po premierze płyty wyruszyła w trasę koncertową z udziałem brytyjskich muzyków, którzy brali udział w nagraniach. Z Lipnicką występowali: Charles Casey (gitary), Ali Friend (kontrabas, gitara basowa), Melvin Duffy (instrumenty strunowe), Peter Josef (klawisze, gitara, trąbka, wokal), Greg Freeman (perkusja). W styczniu 2014 odbyła się premiera trzeciego singla, na który wybrano piosenkę „Trzecia zima”.
W 2016 wydała singel „Ptasiek”, którym złożyła hołd jej kompozytorowi, brytyjskiemu artyście Nickowi Talbotowi. Utworem zapowiedziała trasę koncertową o nazwie „Na osi czasu”, którą odbyła jesienią. Podczas koncertów przypomniała swoje największe przeboje. W 2017 ukazała się płyta będąca zapisem koncertu w Łodzi. W lipcu 2017 zaprezentowano nowy singiel „Z miasta” zapowiadający nową solową płytę pod szyldem Anita Lipnicka &amp; The Hats. Album pt. "Miód i dym" ukazał się 17 listopada. Promowały ją jeszcze single „Raj” oraz „Jak Bonnie i Clyde” (feat. Tomasz Makowiecki). Płyta była nominowana do nagrody Fryderyki 2018 w kategorii „album roku pop”.
W 2019 obchodziła jubileusz 25-lecia pracy artystycznej. W trasie koncertowej "Z bliska" przypomniała piosenki z różnych etapów swojej działalności w nowych, akustycznych wersjach (m.in. „Wolne ptaki”, „Zanim zrozumiesz”, „Piękna i Rycerz”, „Bones of Love”, „Ptasiek”), a także kilka coverów (m.in. „Creep” z repertuaru Radiohead, „Nothing Compares to You” Sinead O’Connor, „Losing My Religion” R.E.M., „Linger” The Cranberries). 8 sierpnia premierę miała nowa wersja „Piosenki księżycowej”, wyprodukowana przez Kubę Karasia z The Dumplings. Singel zapowiadał płytę "OdNowa", na której znalazły się wybrane utwory z repertuaru artystki w nowych aranżacjach. 13 sierpnia Lipnicka świętowała jubileusz podczas koncertu "Love Forever" w ramach Konkurs Sopot Festival 2019, na którym zaśpiewała trzy piosenki („Zanim zrozumiesz”, „Piosenkę księżycową” i „Piękna i Rycerz”) w nowych aranżacjach. 
W styczniu 2020 artystka wyruszyła w trasę koncertową "Intymnie". Trasę promowały klipy live session do piosenek „Wolne ptaki” oraz „Tęczowa”. Trasa, w wyniku komplikacji spowodowanych pandemią COVID-19, rozciągnęła się w czasie i zakończyła się w lutym 2022. Podczas jednego z koncertów, w stodole Folwarku Ruchenka, 1 października 2021 roku zarejestrowano koncert, którego nagranie live stanowi zawartość wydawnictwa w CD oraz DVD pod tytułem „Intymnie”.
Życie prywatne.
Jest córką elektryka. Ma starszego o trzy lata brata, Arkadiusza, który jest artystą kabaretowym.
W latach 2003–2015 pozostawała w nieformalnym związku z Johnem Porterem. 23 lutego 2006 roku na świat przyszła ich córka, Pola. W 2016 poślubiła Marka Graya.

</doc>
<doc id="170367" url="https://pl.wikipedia.org/wiki?curid=170367" title="Witold Doroszewski">
Witold Doroszewski

Witold Jan Doroszewski (ur. 1 maja 1899 w Moskwie, zm. 26 stycznia 1976 w Warszawie) – polski językoznawca, teoretyk języka, od 1930 profesor Uniwersytetu Warszawskiego, od 1930 członek Towarzystwa Naukowego Warszawskiego, od 1947 członek Polskiej Akademii Umiejętności, następnie Polskiej Akademii Nauk; redaktor naczelny "Słownika języka polskiego" (1958–1969) i "Słownika poprawnej polszczyzny" (1973); popularyzator nauki o języku polskim, w latach 1932–1976 redaktor naczelny miesięcznika „Poradnik Językowy”; stworzył teorię języka, w której za przedmiot językoznawstwa uważał „człowieka mówiącego” (łac. "homo loquens"), a nie relacje zachodzące wewnątrz języka.
Życiorys.
Był synem Antoniego (fizykochemika, dyrektora Centralnego Laboratorium Chemicznego Ministerstwa Skarbu Rosji, przewodniczącego Naukowego Koła Polskiego w Moskwie) i Marii z Tynowskich. Kształcił się w gimnazjum w Moskwie (do 1917), podjął następnie studia językoznawcze na uniwersytecie moskiewskim; w 1918 przeniósł się na Uniwersytet Warszawski, ale w tymże roku został powołany do wojska i służył do 1920. W latach 1920–1923 kontynuował studia na UW (m.in. pod kierunkiem Jana Baudouina de Courtenay) i obronił w 1923 doktorat na podstawie pracy "O znaczeniu dokonanym osnów czasownikowych (słownych) w języku polskim". Podjął pracę na uniwersytecie jako starszy asystent w Katedrze Języka Polskiego (1924–1927); w latach 1927–1929 uzupełniał studia w Ecole Nationale des Langues Orientales Vivantes w Paryżu i był tam lektorem języka polskiego. W 1928 został docentem w Katedrze Języka Polskiego UW, a w 1930 kierownikiem tej Katedry i profesorem nadzwyczajnym; od 1938 profesor zwyczajny. W latach 1935–1939 był dyrektorem Instytutu Fonetycznego UW; w 1968 odszedł ze stanowiska kierownika Katedry Języka Polskiego, a rok później przeszedł na emeryturę. Kierował również Pracownią Dialektologiczną PAN (w latach 1954–1969, od 1957 pod nazwą Zakład Językoznawstwa) w Warszawie. Na UW prowadził wykłady z języka polskiego, słowotwórstwa i językoznawstwa ogólnego; gościnnie wykładał na uniwersytecie w Brukseli (1934), uniwersytecie Wisconsin w Madison (w latach 1936–1937, gdzie zorganizował Katedrę Języka Polskiego), uniwersytetach w Nancy, Bordeaux i College de France w Paryżu (1939), w Oksfordzie, Leeds i Londynie (1958). W 1939 brał udział jako żołnierz w kampanii wrześniowej, a w latach 1940–1944 wykładał na tajnym Uniwersytecie Warszawskim.
Był członkiem czołowych polskich akademii i towarzystw naukowych: Towarzystwa Naukowego Warszawskiego (1930 członek korespondent, 1936 członek rzeczywisty), PAU (1947 członek korespondent) i PAN (1952 członek korespondent, 1957 członek rzeczywisty). Był m.in. zastępcą przewodniczącego Komitetu Językoznawstwa PAN (w latach 1954–1966 i 1969–1974, w latach 1960–1961 pod nazwą Komitet Językoznawstwa i Słowianoznawstwa). W 1925 był w gronie członków założycieli Polskiego Towarzystwa Językoznawczego; pełnił funkcje sekretarza (1931–1934), wiceprezesa (1962–1964) i prezesa (w latach 1956–1958 i 1971–1974). W latach 1938–1939 i od 1966 był prezesem Towarzystwa Kultury Języka. Należał ponadto do: Bułgarskiej Akademii Nauk (1963), Międzynarodowego Komitetu Slawistów (w latach 1968–1975 przewodniczący, od 1975 członek honorowy), Polskiego Komitetu Slawistów (w latach 1969–1974), Serbskiej Akademii Nauk i Sztuk (1972), Austriackiej Akademii Nauk (1974 członek korespondent), Łomżyńskiego Towarzystwa Naukowego (w 1974 członek założyciel), Societe de Linguistique w Paryżu, Linguistic Society of America, Institut d'Etudes Slaves w Paryżu, Instytutu Słowiańskiego w Pradze, Comitee International Permament des Linguistes. Organizował Koło Warszawskie Towarzystwa Miłośników Języka Polskiego. Był członkiem, a w latach 1948–1959 przewodniczącym zarządu Stowarzyszenia Mieszkaniowego Spółdzielczego Profesorów Uniwersytetu Warszawskiego.
Zajmował się gramatyką opisową języka polskiego, dialektologią, słowotwórstwem, fonetyką, semantyką, leksykologią i dydaktyką języka polskiego. Jest uważany za twórcę warszawskiej szkoły dialektologicznej. Dokonał krytycznej analizy doktryny Ferdinanda de Saussure'a i zwrócił uwagę na związki tej doktryny z koncepcjami Emile Durkheima. Na podstawie analizy języka Teodora Tomasza Jeża ("Język Teodora Tomasza Jeża", 1949) przedstawił obraz polskiego języka literackiego XIX wieku oraz określił ogólne prawa ewolucji języka (zasada leksykalizacji i krystalizowania się dominanty). Badał związki historii językoznawstwa z historią innych nauk humanistycznych; interesowało go również pokrewieństwo historyczne języków słowiańskich. Określił podstawowe metody badawcze w dialektologii. Sformułował zasady wydawania słowników. Był redaktorem naczelnym "Słownika języka polskiego" (11 tomów, Państwowe Wydawnictwo Wiedza Powszechna, Państwowe Wydawnictwo Naukowe 1958-69; reprint, PWN 1996-97) zawierającego ok. 130 000 haseł napisanych na podstawie 5 milionów cytatów z 3 tysięcy utworów literackich, prac naukowych, artykułów prasowych i innych źródeł.
Współpracował z wieloma czasopismami, m.in. „Journal de Psychologie Normale et Pathologique”, „Biuletynem Polskiego Towarzystwa Językoznawczego”, „Pracami Językoznawczymi”, „Studiami Warmińsko-Mazurskimi”, „Pracami Filologicznymi”, „Poradnikiem Językowym”; prowadził pogadanki radiowe w ramach "Radiowego Poradnika Językowego". Uczestniczył w krajowych i międzynarodowych kongresach językoznawczych i slawistycznych. Na 30-lecie pracy naukowej dedykowano mu tom XVIII „Prac Filologicznych” (1961). W gronie jego studentów byli m.in. Halina Auderska, Jadwiga Puzynina, Zofia Kurzowa, Jan Tokarski.
Był laureatem nagrody państwowej II stopnia (1955) i Nagrody Ministra Kultury i Sztuki I stopnia (1969), odebrał doktoraty "honoris causa" Uniwersytetu Łódzkiego (1960), uniwersytetu w Berlinie (1960) i uniwersytetu w Pradze (1968); odznaczony m.in. Krzyżem Kawalerskim Legii Honorowej, Medalem Komisji Edukacji Narodowej, Krzyżem Walecznych, Orderem Sztandaru Pracy I klasy, Krzyżem Oficerskim (1954) i Komandorskim Orderu Odrodzenia Polski. Pochowany na cmentarzu Powązkowskim w Warszawie (kwatera R-6-6/7).
W jego dorobku jest około 800 publikacji naukowych.
Życie prywatne.
Był żonaty z Janiną z Rogowskich, profesor pedagogiki specjalnej Uniwersytetu Warszawskiego; syn Jan (ur. 1931) został profesorem biofizyki w Centrum Medycznym Kształcenia Podyplomowego w Warszawie, syn Marek – profesorem protozoologii w Instytucie Biologii Doświadczalnej PAN.
Upamiętnienie.
Od 25 października 1976 r. naukowiec jest patronem ulicy na terenie obecnej dzielnicy Bemowo w Warszawie. Od 1976 jest także patronem ulicy w Łodzi w dzielnicy Górna. Jest również patronem ulicy w dzielnicy Godula w Rudzie Śląskiej.

</doc>
<doc id="170368" url="https://pl.wikipedia.org/wiki?curid=170368" title="Oktawian">
Oktawian



</doc>
<doc id="170370" url="https://pl.wikipedia.org/wiki?curid=170370" title="Witold Jabłoński">
Witold Jabłoński



</doc>
<doc id="170381" url="https://pl.wikipedia.org/wiki?curid=170381" title="Witold Jabłoński (sinolog)">
Witold Jabłoński (sinolog)

Witold Andrzej Jabłoński (ur. 10 stycznia 1901 w Pniewie, powiat Łomża, zm. 23 lipca 1957 w Pekinie) – sinolog polski, historyk kultury i religioznawca, profesor Uniwersytetu Warszawskiego.
Życiorys.
Był synem Józefa (ziemianina i publicysty) oraz Marii z Wosińskich. Kształcił się w gimnazjum E. Konopczyńskiego w Warszawie (do 1919), następnie podjął studia filologiczne na UW; w latach 1920-1921 służył ochotniczo w Wojsku Polskim, w 1921 działał w Polskim Komitecie Plebiscytowym na Górnym Śląsku. Po powrocie na uczelnię ukończył studia w 1924. Uzupełniał jeszcze wykształcenie w dziedzinie orientalistyki we Francji (uniwersytet w Paryżu, Ecole des Hautes Etudes Chinoises, École Nationale des Langues Orientales Vivantes, College de France, 1924-1930). W 1927 uzyskał na Uniwersytecie Paryskim stopień "licencié des lèttres". W latach 1930-1932 był doradcą w Komisji Ligi Narodów dla reformy oświaty w Chinach. W latach 1931-1932 wykładał język i historię literatury francuskiej na Uniwersytecie Tsinghua w Pekinie. W 1932 odbył podróż po centralnych i zachodnich Chinach. W 1933 obronił na UW doktorat na podstawie pracy "Le sentiment personnel et le conformisme dans le Li Ki" i został lektorem języka chińskiego na Uniwersytecie Jagiellońskim; był jednocześnie starszym asystentem w Seminarium Orientalistycznym Uniwersytetu Warszawskiego, a po habilitacji (1935, na podstawie pracy "Les "siao-ha(i-eu)l-yu" de Pekin. Un essai sur la poèsie populaire en Chine") docentem tego Seminarium. 
W kolejnych latach prowadził z przerwami wykłady z sinologii na UW, jako asystent / adiunkt założyciela Zakładu Sinologii, prof. Jana G. Jaworskiego; odbył także m.in. podróż naukową do Anglii, Japonii, Korei i USA (1936-1937), głosił wykłady z językoznawstwa porównawczego na Uniwersytecie Yanjing (Yenching) w Pekinie (1937-1938). Był radcą ambasady RP w Nankinie (1945-1947). W 1947 został kierownikiem Katedry Sinologii UW, rok później profesorem nadzwyczajnym, w 1952 dyrektorem Instytutu Orientalistycznego; pełnił funkcję dziekana Wydziału Humanistycznego (1950/1951) i Wydziału Filozoficznego (1951/1952). Kierował również Działem Dalekiego Wschodu w Studium Zagadnień i Języków Wschodnich (1948-1950) oraz Pracownią Dalekiego Wschodu w Zakładzie Orientalistyki PAN (od 1956). Jego pierwszym uczniem po wojnie był Stanisław Kuczera, polski sinolog zamieszkały od lat 1960. w Moskwie. Odbył trzy podróże do Chin (1953, 1955, 1957), w czasie ostatniej z nich zmarł w Pekinie (przy biurku, podczas pracy).
W 1936 został wybrany na członka korespondenta Towarzystwa Naukowego Warszawskiego (1951 członek zwyczajny), od 1934 brał udział w pracach Komisji Orientalistycznej PAU. Był również członkiem Societe Asiatique w Paryżu (1930), Polskiego Towarzystwa Orientalistycznego (1933), American Oriental Society (1935). Został uhonorowany zespołową nagrodą państwową III stopnia (1955) oraz odznaczony m.in. Krzyżem Kawalerskim (1951) i Krzyżem Komandorskim Orderu Odrodzenia Polski. Brał udział w Międzynarodowych Kongresach Orientalistycznych w Paryżu (1948) i Cambridge (1954).
Dokonał szczegółowej analizy tekstów 177 pekińskich piosenek ulicznych, szczególnie pod kątem wersyfikacji, słownictwa i tematyki (praca habilitacyjna "Les "siao-ha (i-eu) l-yu" de Pekin"), analizował również "Pięcioksiąg konfucjański"; badał stosunek etyki i etykiety w konfucjanizmie. Wydał pierwsze europejskie najpełniejsze przekłady klasycznej literatury i myśli chińskiego taoizmu "Czuang-tsy. Prawdziwa księga południowego kwiatu" (1953, wspólnie ze swoimi współpracownikami Januszem Chmielewskim i Olgierdem Wojtasiewiczem; praca ta przyniosła im nagrodę państwową); był również autorem przekładu "Niezrównany pan Czao Tsy-jüe" autorstwa Lao She (1948) oraz "Pieśni z Cz'u" Qu Yuana (z J. Chmielewskim i O. Wojtasiewiczem, wyd. pośmiertne 1958), a także projektodawcą, redaktorem i współautorem (wraz z wyżej wymienionymi) przekładów zawartych w "Antologii literatury chińskiej" (1952) - wydana samodzielnie praca "Z dziejów literatury chińskiej" (1956) jest uzupełnieniem tej antologii. 
W pracy "Polska transkrypcja pisma chińskiego" (1934) przedstawił obowiązujące przez kolejne kilkadziesiąt lat zasady tej transkrypcji. W 1956 zainicjował opracowanie słownika polsko-chińskiego (praca nigdy nie dokończona). Interesował się chińskim odbiorem twórczości Mickiewicza.
Został pochowany na Cmentarzu Komunalnym na Powązkach (kwatera A29-5-11).
Ogłosił ponad 70 prac, m.in.:

</doc>
<doc id="170384" url="https://pl.wikipedia.org/wiki?curid=170384" title="Prezydenci Vanuatu">
Prezydenci Vanuatu

Prezydent Vanuatu jest głową państwa. Wybierany jest na pięcioletnią kadencję przez kolegium elektorskie złożone z członków parlamentu oraz reprezentantów rad lokalnych. Pełni on głównie funkcje reprezentacyjne, w jego kompetencjach leży również dobór sędziów Sądu Najwyższego.

</doc>
<doc id="170386" url="https://pl.wikipedia.org/wiki?curid=170386" title="Gustaw Weese">
Gustaw Weese



</doc>
<doc id="170389" url="https://pl.wikipedia.org/wiki?curid=170389" title="Gustav Traugott Weese">
Gustav Traugott Weese

Gustav Traugott Weese (również jako Gustaw Wesse) ur. 1801 – zm. 1874), mistrz piernikarski, piekarz, handlarz.
Był wnukiem Jana Weese, który w 1763 roku założył w Toruniu wytwórnię pierników. Gustav przekształcił niewielki zakład ojca, mistrza Andrzeja, w nowoczesną fabrykę (1824) i nadał jej nazwę "G. Weese". W 1838 roku utworzył przedstawicielstwo handlowe w Königsbergu (obecnie Kaliningrad), którego kierownictwo powierzył pannie Witt.

</doc>
<doc id="170392" url="https://pl.wikipedia.org/wiki?curid=170392" title="Henryk Stroband">
Henryk Stroband

Henryk Stroband (ur. 14 listopada 1548, zm. 20 listopada 1609) – ławnik i burmistrz toruński, twórca protestanckiego Gimnazjum Akademickiego w Toruniu, współtwórca kodyfikacji prawa chełmińskiego.
Syn Jana i Małgorzaty Esken. We Frankfurcie n. Odrą studiował od 1566 filozofię, prawo i nauki polityczne; od 1568 w Tybindze prawo cywilne i kanoniczne, interesując się w tym czasie historią starożytną, a od 1570 studiował teologię w Wittenberdze. Odbył też podróż do Strasburga i Bazylei i w 1574 powrócił do Torunia.
Początkowo ławnik staromiejski, od 1586 zasiadał w Radzie, a już w 1587 wybrany burmistrzem i prezydentem. Burmistrzem był aż do swojej śmierci, sześciokrotnie pełniąc funkcje prezydenta. Był też w mieście protoscholarchą zarządzającym szkołami miejskimi oraz stał na czele konsystorza toruńskiego.
Był najwybitniejszą postacią Torunia przełomu XVI i XVII w. wykazując się wielką aktywnością. W pierwszym etapie jego działalności wybijają się studia nad kodyfikacją prawa chełmińskiego oraz reformą szkolnictwa miejskiego. Dzięki jego zabiegom toruńskie gimnazjum znacznie podniosło swój poziom nauczania, przekształcając się z sześcioklasowej szkoły o średniowiecznym jeszcze rodowodzie, w nowoczesną dziesięcioklasową szkołę i uzyskało status akademicki, stając się jednym z czołowych ośrodków życia intelektualnego w Prusach Królewskich. Zgłaszał także Stroband w 1595 r. niezrealizowany projekt powołania w Toruniu akademii protestanckiej, mającej być centrum naukowym różnowierców w Rzeczypospolitej.
Po wyborze do Rady Torunia uzyskał znaczny wpływ na funkcjonowanie miasta i wystąpił z szerokim programem reformatorskim. Uporządkował prawa miejskie w takich kwestiach jak wybory do władz miasta, funkcjonowanie ordynków czy działalność konsystorza.
Ważnym elementem działalność Strobanda były inwestycje budowlane. Przebudował budynki po klasztorze franciszkańskim adaptując je na potrzeby gimnazjum, wybudował także bursę dla studentów. Do jego głównych realizacji można zaliczyć rozbudowę Ratusza Staromiejskiego. Miały się tam odbywać wszelkie uroczystości miejskie i znajdowały się kramy kupieckie. W tym celu sprowadził do Torunia z Gdańska niderlandzkiego architekta, Antoniego von Obberghena, który dokonał przebudowy gotyckiego gmachu. Niezachowaną dekorację malarską wnętrza wykonał gdański mistrz Anton Möller. W 1591 r. wystąpił też z propozycją przekształcenia systemu obronnego miasta w nowoczesne fortyfikacje bastionowe. W latach 1597-1601 zbudowano zbrojownię i oraz budynek straży miejskiej. Opracował też koncepcję budowy nowego mostu wiślanego.
Z jego inicjatywy w 1608 roku Rada Miejska Torunia założyła w Przysieku koło Torunia pierwszy browar, który przyniósł Toruniowi spore zyski.
Był autorem kompleksowego systemu opieki nad sierotami, opartymi na wzorach holenderskich. Umożliwił uczniom zamiejscowym i uboższej młodzieży studia w gimnazjum.

</doc>
<doc id="170393" url="https://pl.wikipedia.org/wiki?curid=170393" title="Park Sielecki w Sosnowcu">
Park Sielecki w Sosnowcu

Park Sielecki (Park Renardowski, Park Mauvego) − zabytkowy park miejski w Sosnowcu; Drugi względem roku założenia, czwarty pod względem wielkości wśród parków miejskich a zarazem największy z parków zabytkowych; Stanowiący kompleks wraz z Zamkiem Sieleckim; Podzielony na dwie części: "Nowy Park Sielecki" i "Park Sielecki Stary", które zajmują odpowiednio powierzchnię: część nowa – 9,84 ha, część stara – 10,4 ha, a granicę stanowi przepływająca przez środek parku rzeka Czarna Przemsza.
Położenie.
Usytuowany w dzielnicy Sielec na brzegach Czarnej Przemszy, na pograniczu Śródmieścia i dzielnicy Pogoń. Obwód parku wyznacza od strony zachodniej i północnej ul. 3 Maja, zabudowania basenu od strony północnej i wschodniej, oraz Zamek Sielecki, budynek lodowiska oraz ulica Zamkowa od strony wschodniej a od strony południowej zabudowania dzielnicy Sielec przy ulicy Parkowej, Legionów, Krętej i Sieleckiej.
Flora.
Występuje tu około 60 gatunków drzew i krzewów. Wśród nich można znaleźć rzadko spotykane: katalpa bignoniowa, winnik zmienny, głóg szkarłatny, migdałowiec trójklapowy. Średni wiek drzew wynosi około 100 lat ale występują też okazy starcze: topole kanadyjskie osiągające 3 – 5 m w obwodzie. 12 drzew jest zaliczonych do pomników przyrody: surmia zwyczajna, 6 topoli późnych, 2 wiązy szypułkowe, klon srebrzysty, dąb szypułkowy.
Historia.
Park powstał przed rokiem 1835 po odbudowie z pożaru Zamku Sieleckiego, jako część dóbr rodziny Renardów. Pierwsze informacje o parku pochodzą właśnie z 1835 roku. Uporządkowany na zlecenie hr. Andrzeja Renarda. W końcu XIX i pierwszych latach XX w. park odrestaurował i zmodernizował Ludwik Mauve, generalny dyrektor Gwarectwa "Hrabia Renard". Przez krótki czas park nazywano nawet jego imieniem. W 1902 r. poszerzone zostały jego granice w kierunku południowo-wschodnim, a od strony północnej założono staw.
Park był ogólnie dostępny, ale w okresie międzywojennym ograniczono liczbę odwiedzających i wprowadzono przepustki.
W latach 60. XX w wyburzono część starej zabudowy parku, włącznie z ogrodzeniem. Zachowano jedynie Zamek Sielecki oraz dwie zabytkowe wieżyczki: jedna z nich mieści się obecnie pomiędzy blokami na wprost wejścia frontowego do hali lodowiska a druga na lewym brzegu rzeki w pobliżu domu przy ul. Legionów 28 i Szkoły Muzycznej. Park stał się ponownie ogólnodostępny.
W miejsce zniszczonej zabudowy parku wybudowano amfiteatr, dziś praktycznie nieistniejący, baseny kąpielowe funkcjonujące do dziś jako kąpielisko otwarte oraz sztuczne lodowiska, stanowiące bazę treningową drużyny hokejowej lokalnego klubu sportowego.
W latach 90. XX w. rozmontowano słynny Pomnik Czynu Rewolucyjnego, znajdujący się wówczas w centralnym punkcie parku. Sławę pomnikowi przyniosła wysoka konstrukcja rurowa. Po zlikwidowanym pomniku pozostał marmurowy podest oraz przyległy plac. Na miejscu dawnego pomnika wybudowano nowy monument. Obecny pomnik składa się z wizerunku orła białego (orzeł z godła Polski) oraz napisu: " Wolność Praca Godność ".
W roku 2005, 9 czerwca powstał w zachodniej części parku, w pobliżu lodowiska Skatepark. Jest on drugim obiektem po drewnianym placu zabaw urozmaicającym wypoczynek w parku.
W 2016 i 2017 miały miejsce kolejne przebudowy. W starej części parku kompleks wzbogacił się o ogrodzony plac zabaw dla dzieci, plenerową siłownię pod chmurką. W nowej części powstał tor rolkowy, strefa relaksu oraz stanowiska dla małej gastronomii. Kolejnym etapem modernizacji parku było utworzenie w części zwanej Nowym Parkiem toru przeznaczonego do jazdy na rolkach.
Infrastruktura.
Infrastruktura rekreacyjna.
Na obszarze parku są ulokowane atrakcje stałe:
Wydarzenia.
Podest wokół obecnego pomnika adaptowany jest często na scenę muzyczną. W parku odbywają się imprezy okolicznościowe oraz szereg imprez cyklicznych:
Na popularnych imprezach na terenie parku rozbijają się stragany oraz luna park.

</doc>
<doc id="170394" url="https://pl.wikipedia.org/wiki?curid=170394" title="Henryk Galle">
Henryk Galle

Henryk Ludwik Galle (ur. 16 kwietnia 1872 w Warszawie, zm. 24 lutego 1948 w Olszance k. Skierniewic) – polski historyk literatury, krytyk literacki, wykładowca Towarzystwa Kursów Naukowych i Wolnej Wszechnicy Polskiej w Warszawie.
Życiorys.
Był synem kupca Franciszka i Natalii z domu Cytwic. Ukończył II Gimnazjum w Warszawie (1891), następnie studiował filologię i historię na Cesarskim Uniwersytecie Warszawskim (1891–1896); wśród jego wykładowców na uczelni był m.in. Henryk Struve. Po przedstawieniu pracy "Pamiętniki Zofii Wilhelminy, księżnej Bayreuth, jako źródło historyczne" (1896) uzyskał stopień kandydata nauk historyczno-filozoficznych UW. Od 1898 pracował jako nauczyciel języka polskiego i historii w gimnazjach żeńskich w Warszawie, a także w kółkach samokształceniowych i tajnych kompletach; w latach 1915-1918 wykładał historię literatury polskiej na Wydziale Humanistycznym Towarzystwa Kursów Naukowych w Warszawie, a od 1918 – w Wolnej Wszechnicy Polskiej tamże. W latach 1918–1920 ochotniczo służył w Wojsku Polskim.
W 1938 został członkiem korespondentem Towarzystwa Naukowego Warszawskiego; był także członkiem Zarządu (1921–1925) i wiceprezesem (1922–1925) Oddziału Warszawskiego Towarzystwa Nauczycieli Szkół Średnich i Wyższych, członkiem Towarzystwa Literatów i Dziennikarzy, członkiem Towarzystwa Artystycznego.
Zajmował się historią polskiej literatury pozytywistycznej, krytyką literacką, teorią literatury, biografistyką. Był gorącym obrońcą Aleksandra Świętochowskiego wobec ataków konserwatystów i tradycjonalistów, wskazując na postępowy i ideologiczny charakter twórczości pisarza. Opracował biografie (wraz z bibliografiami) wielu polskich poetów i pisarzy końca XVIII oraz XIX wieku (m.in. Jana Pawła Woronicza, Juliana Ursyna Niemcewicza, Franciszka Ksawerego Dmochowskiego, Kajetana Koźmiana, Euzebiusza Słowackiego, Izabeli Czartoryskiej, Tymona Zaborowskiego). Postulował wprowadzenie do programu nauczania na poziomie gimnazjalnym i wyższym zagadnień stylu literackiego oraz opracowanie nowoczesnego podręcznika stylistyki. Jako teoretyk literatury badał warstwy językowe (archaizmy, barbaryzmy, neologizmy, prowincjonalizmy) oraz przekształcenia semantyczne (metafory, personifikacje, porównania, alegorie, hiperbole, ironię).
Współpracował z pismami „Ateneum” (1899–1901), „Przeglądem Bibliograficznym” (1905–1913), „Tygodnikiem Ilustrowanym” (1906–1911), „Przeglądem Pedagogicznym"”" (1925–1936) gdzie był redaktorem, oraz cyklem wydawniczym "Wiek XIX. Sto lat myśli polskiej" (1905–1914). Ogłosił m.in.:
Spoczywa na cmentarzu Powązkowskim w Warszawie (kwatera 69-5-4,5).

</doc>
<doc id="170395" url="https://pl.wikipedia.org/wiki?curid=170395" title="Gimnazjum i Liceum Akademickie">
Gimnazjum i Liceum Akademickie



</doc>
<doc id="170396" url="https://pl.wikipedia.org/wiki?curid=170396" title="Gimnazjum Akademickie w Toruniu">
Gimnazjum Akademickie w Toruniu

Gimnazjum Akademickie w Toruniu – protestancka szkoła półwyższa założona w 1568 roku w Toruniu, odznaczająca się wysokim poziomem nauczania i nowatorstwem poglądów. Jedna ze słynnych uczelni w Królestwie Polskim.
Historia.
Gimnazjum Akademickie powstało w 1568 roku z przekształcenia istniejącej już wcześniej szkoły miejskiej. Początkowo mieściło się w budynkach dawnego klasztoru franciszkańskiego przy kościele Mariackim.
Od 1594 roku szkoła wyższa – przekształcona dzięki zabiegom toruńskiego burmistrza i humanisty Henryka Strobanda do rangi akademickiej poprzez dodanie tzw. "classis suprema". Była to jedna z pierwszych uczelni wyższych w Polsce.
Wśród jego wykładowców byli tak wybitni, ówcześni intelektualiści jak: Jan Turnowski, Piotr Zimmermann, Konrad Graser, Jan Krzysztof Hartknoch, Paweł Stransky czy Piotr Jaenichen.
Było ono ośrodkiem życia kulturalnego i naukowego miasta i całych Prus Królewskich. Przez wieki stało się jednym z najprężniejszych ośrodków szerzenia luteranizmu w Prusach Królewskich, choć wśród jego uczniów byli też przybysze z krajów regionu bałtyckiego, Węgier, Siedmiogrodu. Z czasem rosła renoma gimnazjum i rozwój ilościowy. W najkorzystniejszych latach 30. i 40. XVII w. rocznie przyjmowano ok. 100 kandydatów, a ogólny stan osiągnął liczbę 600–1000 studentów.
Wysoki poziom nauczania, nowatorstwo poglądów, jak i ożywiona działalność wydawnicza profesorów szkoły, ich rzutka działalność także na polu czasopiśmiennictwa – wszystko to razem pozwala na określenie gimnazjum toruńskiego jako jednej z nielicznych enklaw oświeceniowej kultury naukowej w Rzeczypospolitej.
Po tumulcie toruńskim w 1724 roku i odebraniu protestantom dotychczasowych budynków szkoły, siedzibę gimnazjum umieszczono w Ekonomii (dotychczasowym internacie dla mniej zamożnych studentów).
W 1825 roku na mocy układu między Toruniem a rządem pruskim gimnazjum stało się szkołą państwowo-miejską, a od 1880 roku już tylko państwową, nabierając charakteru niemieckiego.
Placówki powiązane.
Gimnazjum miało ogromny wpływ na miasto i Prusy Królewskie, było prekursorem szeregu działań o charakterze naukowym i kulturalnym, niejednokrotnie jako pierwszy ośrodek z danej dziedziny w Polsce.
Dzięki gimnazjum utworzona została w Toruniu m.in.:
Stan obecny.
I Liceum Ogólnokształcące w Toruniu uważane jest za kontynuację dawnego Gimnazjum Akademickiego.
Obecnie w Toruniu mieści się także Uniwersyteckie Liceum Ogólnokształcące. Szkoła ta funkcjonuje pod nadzorem toruńskiego uniwersytetu, uczy w niej wielu wykładowców akademickich.
Uczelnią wyższą kontynuującą tradycje naukowe Torunia i regionu jest Uniwersytet Mikołaja Kopernika w Toruniu, największa i najstarsza uczelnia w województwie (zał. w 1945 roku).

</doc>
<doc id="170402" url="https://pl.wikipedia.org/wiki?curid=170402" title="Siemianowice">
Siemianowice



</doc>
<doc id="170403" url="https://pl.wikipedia.org/wiki?curid=170403" title="Piekary">
Piekary



</doc>
<doc id="170405" url="https://pl.wikipedia.org/wiki?curid=170405" title="Styl zmienny">
Styl zmienny

Styl zmienny jest połączeniem czterech stylów pływania podczas jednego wyścigu. Zawody w pływaniu stylem zmiennym odbywają się zarówno indywidualnie jak i jako sztafeta.

</doc>
<doc id="170409" url="https://pl.wikipedia.org/wiki?curid=170409" title="(11) Parthenope">
(11) Parthenope

(11) Parthenope – planetoida z głównego pasa planetoid.
Odkrycie i nazwa.
(11) Parthenope została odkryta 11 maja 1850 roku w Neapolu przez Annibale’a de Gasparisa. Nazwa planetoidy pochodzi od jednej z syren z mitologii greckiej.
Orbita.
Orbita planetoidy (11) Parthenope nachylona jest pod kątem 4,63˚ do ekliptyki, a jej mimośród wynosi 0,1. Ciało to krąży w średniej odległości 2,45 au wokół Słońca. Peryhelium orbity znajduje się 2,21 au, a aphelium 2,70 au od Słońca. Na jeden obieg Słońca planetoida ta potrzebuje 3 lata i 307 dni.
Właściwości fizyczne.
Jest to ciało, którego wielkość wynosi 153 km, jest więc to obiekt stosunkowo duży. Albedo (11) Parthenope to 0,18. Jej absolutna wielkość gwiazdowa sięga 6,55. Okres obrotu wokół własnej osi określony został na 13 godzin i 43 minuty.
Planetoida ta składa się w znacznej mierze z mieszanki metali: niklu i żelaza z dodatkiem krzemianów magnezu i żelaza.

</doc>
<doc id="170410" url="https://pl.wikipedia.org/wiki?curid=170410" title="Europejskie zgrupowanie interesów gospodarczych">
Europejskie zgrupowanie interesów gospodarczych

Europejskie zgrupowanie interesów gospodarczych (skrót EZIG lub EEIG – ang. "European economic interest grouping") – przewidziana przez prawo wspólnotowe i realizowana przez prawo polskie, forma prawna prowadzenia działalności gospodarczej o charakterze ponadnarodowym, która łączy w sobie cechy spółki (jawnej) i konsorcjum.
Cele ustanowienia EZIG.
EZIG ma głównie na celu ułatwianie rozwijania działalności jego uczestników, polepszenie lub zwiększenie wyników tej działalności, a nie tylko osiąganie zysków (ewentualny osiągnięty zysk niestanowiący pierwszoplanowego celu działalności EZIG jest dzielony między członków). Działalność EZIG musi być powiązana z działalnością gospodarczą jego uczestników i mieć w stosunku do nich charakter pomocniczy. EZIG nie sprawuje kontroli nad wchodzącymi w jego skład uczestnikami (przedsiębiorstwami), nie jest ich właścicielem i nie udziela im pożyczek ani nie uczestniczy w ich udzielaniu uczestnikom. Zgrupowanie nie może realizować inwestycji publicznych. Zatrudnia maksymalnie do pięciuset pracowników. Wśród głównych zalet EZIG wymienia się elastyczność zmiany sposobu działalności oraz możliwość szybkiego przystosowywania się do zmiennych potrzeb członków i wymagań rynkowych.
Podstawy prawne funkcjonowania.
Zasady funkcjonowania EZIG zostały uregulowane w rozporządzeniu Rady Wspólnot Europejskich z 25 lipca 1985 r., które weszło w życie 1 lipca 1989 r.. Od chwili wejścia w życie rozporządzenia na terenie Unii Europejskiej powstało kilka tysięcy EZIG, w tym m.in. francuski potentat lotniczy Airbus zlokalizowany w Hamburgu i Tuluzie. Rozporządzenie to zawiera delegację dla ustawodawców krajowych do ustanowienia przepisów odnoszących się do poszczególnych zagadnień. W wykonaniu tej delegacji polski ustawodawca uchwalił 4 marca 2005 r. ustawę o europejskim zgrupowaniu interesów gospodarczych i spółce europejskiej.
Rozporządzenie normuje umowę założycielską, ustrój wewnętrzny, publikację ogłoszeń związanych z działalnością EZIG i jego statut organizacyjny. W kwestiach nieuregulowanych rozporządzeniem WE stosuje się prawo państwa członkowskiego właściwego ze względu na umiejscowienie siedziby administracyjnej EZIG, rozumianej jako siedziba organizacji jako całości lub siedziba jednego z jego członków.
Geneza.
Europejskie Zgrupowanie Interesów Gospodarczych wywodzi się z postanowień Traktatu Europejskiego (modyfikującego traktaty rzymskie), którego art. 235 stanowił, iż wspólnym dążeniem państw unijnych w celu stworzenia wspólnego rynku jest przyjęcie instrumentu prawnego w formie europejskiej grupy interesów gospodarczych. Pierwotnie koncepcja tej regulacji powstała w oparciu o projekt oparty na prawie francuskim ("Groupement d'Interet Economique") i została rozparzona przez Komisję 21 grudnia 1973 r. Po pięciu latach pracy Komisja 22 kwietnia 1978 r. po konsultacjach z komitetami Ekonomicznym i Społecznym Parlamentu Europejskiego przedstawiła projekt, który został ostatecznie przyjęty 25 lipca 1985 r.
Forma prawna.
Konstrukcja prawna EZIG zbliżona jest do przyjętej w Kodeksie spółek handlowych konstrukcji prawnej spółki jawnej. Zgodnie zatem z przepisami rozporządzenia WE i ustawy o europejskim zgrupowaniu interesów gospodarczych i spółce europejskiej, do EZIG z siedzibą w Polsce mają zastosowanie przepisy o spółce jawnej. Na mocy tych przepisów EZIG jest jednostką organizacyjną nieposiadającą osobowości prawnej. Do EZIG mają zastosowanie przepisy dotyczące spółki jawnej zawarte zarówno w K.s.h. jak i innych ustawach.
EZIG podlega wpisowi do rejestru przedsiębiorców (w Krajowym Rejestrze Sądowym) na zasadach określonych dla spółek jawnych. Istotną odmiennością w stosunku do spółki jawnej jest to, że do prowadzenia spraw i reprezentacji EZIG powołuje się osoby trzecie, którymi są zarządcy zgrupowania. Publikatorem właściwym do ogłoszeń pochodzących od EZIG jest Monitor Sądowy i Gospodarczy.
Uczestnicy.
Członkami europejskiego zgrupowania interesów gospodarczych mogą być zarówno spółki, w rozumieniu art. 48 ust. 2 TWE, inne osoby prawne prawa publicznego lub prywatnego, jak i osoby fizyczne. Przedsiębiorcy będący osobami fizycznymi muszą spełniać warunek prowadzenia na terenie UE działalności gospodarczej w zakresie: przemysłu, handlu, rzemiosła, rolnictwa, wolnych zawodów lub innych usług. Jeśli chodzi o spółki i inne podmioty wyposażone w osobowość prawną, muszą być one założone zgodnie z prawem jednego z państw członkowskich Unii, a także mieć siedzibę i główny zarząd na terenie UE. Konieczny jest przy tym ponadnarodowy charakter EZIG: musi ono składać się co najmniej z dwóch spółek lub innych osób prawnych mających swój zarząd główny w różnych państwach członkowskich bądź dwóch osób fizycznych prowadzących działalność w różnych państwach członkowskich. Ewentualnie, jego skład może tworzyć spółka lub inna osoba prawna mająca swój zarząd w jednym państwie członkowskim i osoba fizyczna prowadząca działalność w drugim państwie członkowskim (tzw. „skład mieszany”). Jedno europejskie zgrupowanie interesów gospodarczych nie może być członkiem innego EZIG.
Członkowie i zarządcy.
Obowiązkowymi organami EZIG są: kolegium członków EZIG oraz organ administracyjny (zarządca lub zarządcy). Inne wspólne organy mogą być ustanowione pod warunkiem powołania ich w umowie (np. kolegium arbitrów). Każdy członek zgrupowania posiada jeden głos, choć pewni członkowie mogą dysponować większą liczbą głosów, pod warunkiem, że żaden członek nie będzie dysponował większością głosów. Prawo reprezentowania (samoistnego lub łącznego) EZIG posiadają tylko zarządcy.
Nazwa.
Polska ustawodawca realizując rozporządzenie WE, przetłumaczył nazwę nowo powstałej formy współpracy gospodarczej jako europejskie zgrupowanie interesów gospodarczych. Jednak spotkać można również nazwę europejskie ugrupowanie interesów gospodarczych.

</doc>
<doc id="170411" url="https://pl.wikipedia.org/wiki?curid=170411" title="Leki dostępne bez recepty lekarskiej">
Leki dostępne bez recepty lekarskiej

OTC (ang. "over-the-counter drug") – w medycynie, leki wydawane bez recepty lekarskiej. Idea OTC umożliwia pacjentom samoleczenie w powszechnych dolegliwościach, jak również w okresie przed zasięgnięciem porady lekarskiej. i krajach Ameryki Łacińskiej i Południowej przez Pan American Health Organisation.
Przeciwieństwem do leków dostępnych bez recepty lekarskiej, są leki wydawane z przepisu lekarza (oznaczane w Polsce symbolem Rp), wydawane z przepisu lekarza do zastrzeżonego stosowania (Rpz), wydawane z przepisu lekarza i zawierające środki odurzające lub substancje psychotropowe (Rpw) oraz stosowane wyłącznie w lecznictwie zamkniętym (Lz).

</doc>
<doc id="170413" url="https://pl.wikipedia.org/wiki?curid=170413" title="(20) Massalia">
(20) Massalia

(20) Massalia – jedna z większych planetoid z pasa głównego.
Odkrycie.
Planetoida została odkryta 19 września 1852 roku przez Jeana Chacornaca i niezależnie przez Annibale’a de Gasparisa. 
Nazwa asteroidy pochodzi od łacińskiego odpowiednika nazwy Marsylia, gdzie Jean Chacornac dokonał swego odkrycia. Annibale de Gasparis obserwacje prowadził w Neapolu.
Orbita.
Orbita (20) Massalii nachylona jest do płaszczyzny ekliptyki pod kątem 0,71°. Na jeden obieg wokół Słońca ciało to potrzebuje 3 lat i 269 dni, krążąc w średniej odległości 2,41 j.a. od Słońca. Średnia prędkość orbitalna tej asteroidy to ok. 19 km/s. 
Planetoida ta jest największym obiektem w rodzinie planetoidy Massalia.
Właściwości fizyczne.
(20) Massalia ma rozmiary 160×145×130 km. Jej albedo wynosi 0,21, a jasność absolutna to 6,5. Średnia temperatura na jej powierzchni sięga 174 K. Planetoida ta zalicza się do asteroid typu S. Jej powierzchnia jest stosunkowo jasna i zawiera krzemiany.
Ciało to rotuje w czasie 8 godzin i 6 minut, a oś obrotu nachylona jest pod kątem 45º do płaszczyzny ekliptyki.

</doc>
<doc id="170415" url="https://pl.wikipedia.org/wiki?curid=170415" title="Jelena Lichowcewa">
Jelena Lichowcewa

Jelena Aleksandrowna Lichowcewa, ros. Елена Александровна Лиховцева (ur. 8 września 1975 w Ałma-Acie), tenisistka rosyjska, przez pewien czas reprezentantka Kazachstanu, czołowa deblistka świata, mistrzyni Wimbledonu 2002 i Australian Open 2007 w grze mieszanej, zdobywczyni Pucharu Federacji 2004.
Kariera tenisowa.
Od stycznia 1992 tenisistka zawodowa, praworęczna, z oburęcznym bekhendem. Znana jest głównie z osiągnięć deblowych, ale sukcesy odnosi również w grze pojedynczej – do czerwca 2005 wygrała trzy turnieje (1993 Montpellier, 1997 Gold Coast, 2004 Forrest Hills), była w finałach turniejów w Strasburgu (1999), Lipsku (2000), Ad-Dauha (2003), Montrealu ("Canadian Open", 2004); w 1999 i 2000 wystąpiła w turnieju Masters w grze pojedynczej (odpadła dwukrotnie w I rundzie), w październiku 1999 osiągnęła najwyższą w karierze pozycję w rankingu światowym – nr 15 (od 1994 regularnie klasyfikowana w czołowej pięćdziesiątce na świecie). W turniejach wielkoszlemowych w singlu osiągnęła ćwierćfinały Australian Open 2000 i Wimbledonu 2002 oraz półfinał French Open 2005.
Jako deblistka wygrała do czerwca 2005 23 turnieje cyklu "WTA Tour"; były wśród tych zwycięstw prestiżowe turnieje w Rzymie ("Italian Open", 2001, z Carą Black z Zimbabwe), Lipsku (1998, z Ai Sugiyamą; 2001, z Nathalie Tauziat), Hilton Head (1999, z Janą Novotną). Cztery razy docierała do finałów wielkoszlemowych, nie odnosząc jednak zwycięstwa (2000 US Open, 2004 Australian Open, French Open i US Open); była ponadto w dalszych pięciu półfinałach debla w turniejach wielkoszlemowych. W latach 1998–2004 regularnie kwalifikowała się do turnieju Masters w deblu, w latach 2001–2002 przegrywając dopiero w finałach. We wrześniu 2004 osiągnęła pozycję nr 3 w rankingu światowym deblistek.
Pierwszy tytuł wielkoszlemowy zdobyła w 2002, wygrywając wspólnie z Hindusem Maheshem Bhupathim konkurencję miksta na Wimbledonie. W parze z Danielem Nestorem wygrała Australian Open 2007 oraz w 2006 była w finałach Australian Open i French Open.
W 1995 debiutowała w reprezentacji narodowej w Pucharze Federacji; występuje zarówno w grze pojedynczej, jak i podwójnej. Była w składzie zwycięskiej ekipy w 2004 – nie wystąpiła w finale, ale w trzech poprzednich rundach, mając za partnerkę Swietłanę Kuzniecową, odniosła zwycięstwa deblowe w meczach z Australią, Argentyną i Austrią. Była również w ekipie olimpijskiej Rosji na trzech igrzyskach – Atlancie 1996, Sydney 2000 i Atenach 2004.
Życie prywatne.
21 września 1999 w Las Vegas w Nevadzie Jelena poślubiła Michaela Baranowa. Jej ojciec, Aleksandr, prowadzi własną firmę, a matka Walentyna zajmuje się domem. Rosjanka ma brata, który jest studentem.

</doc>
<doc id="170416" url="https://pl.wikipedia.org/wiki?curid=170416" title="(19) Fortuna">
(19) Fortuna

(19) Fortuna – jedna z większych planetoid z pasa głównego.
Odkrycie.
Planetoida została odkryta przez Johna Russella Hinda 22 sierpnia 1852 w Londynie. Nazwana została na cześć Fortuny, bogini kierującej ludzkimi losami.
Orbita.
Orbita (19) Fortuny jest nachylona do płaszczyzny ekliptyki pod kątem 1,57°. Na jeden obieg wokół Słońca ciało to potrzebuje 3 lat i 298 dni krążąc w średniej odległości 2,44 au od Słońca. Średnia prędkość orbitalna tej planetoidy to ok. 18,94 km/s.
Właściwości fizyczne.
(19) Fortuna ma średnicę ok. 200 km i w przybliżeniu sferyczny kształt. Jej albedo wynosi zaledwie 0,04, a jasność absolutna to 7,13. Średnia temperatura na jej powierzchni sięga 180 K. Planetoida ta zalicza się do planetoid węglowych typu G. Jej powierzchnia jest ciemna i zawiera proste związki węgla.
Planetoida ta rotuje w czasie 7 godzin i 27 minut.

</doc>
<doc id="170418" url="https://pl.wikipedia.org/wiki?curid=170418" title="Przeziębienie">
Przeziębienie

Przeziębienie (znane także jako choroba przeziębieniowa, zapalenie nosogardła, zapalenie błony śluzowej gardła, nosa i krtani, ostry nieżyt nosa lub zaziębienie) – wirusowa choroba zakaźna górnych dróg oddechowych ze szczególnie nasilonymi objawami w obrębie nosa, najpowszechniejsza choroba zakaźna występująca u ludzi. Objawami przeziębienia są: kaszel, ból gardła, nieżyt nosa oraz niewielka gorączka lub stan podgorączkowy. Objawy zwykle ustępują w ciągu siedmiu dni, choć niektóre mogą utrzymywać się do trzech tygodni. Przeziębienie może być wywołane przez ponad 200 wirusów, z których najpowszechniejszymi są rinowirusy.
Objawy i przebieg.
Do typowych objawów przeziębienia należą: kaszel, nieżyt nosa, niedrożność nosa i ból gardła; czasem towarzyszą im także ból mięśniowy, zmęczenie, ból głowy i utrata apetytu. Ból gardła występuje u około 40% osób przeziębionych, a kaszel – u około 50%. Bóle mięśniowe pojawiają się w połowie przypadków. U osób dorosłych gorączka zwykle nie występuje, jest za to częsta u niemowląt i małych dzieci.
Kaszel jest zazwyczaj łagodny w porównaniu z tym występującym podczas grypy. Kaszel i gorączka u dorosłych wskazują na wyższe prawdopodobieństwo grypy, jednak między tymi dwoma stanami chorobowymi istnieje wiele podobieństw. Część wirusów, które wywołują przeziębienie, może również spowodować wystąpienie infekcji bezobjawowej. Kolor plwociny lub wydzieliny z nosa może się wahać od przezroczystego do żółtego lub zielonego i nie można na jego podstawie stwierdzić, który czynnik jest odpowiedzialny za infekcję.
Postęp choroby.
Przeziębienie zwykle rozpoczyna się zmęczeniem, dreszczami, kichaniem i bólem głowy, po czym przez kilka dni osoba chora ma katar i kaszel. Objawy pojawiają się w ciągu 16 do 72 godzin od ekspozycji i nasilają się między drugim a czwartym dniem od pojawienia się infekcji. Zazwyczaj objawy ustępują w ciągu siedmiu do dziesięciu dni, lecz w niektórych przypadkach mogą utrzymywać się do trzech tygodni. U dzieci kaszel utrzymuje się przez ponad dziesięć dni w 35–40% przypadków, a przez ponad 25 dni u 10% chorych.
Przyczyny.
Wirusy.
Przeziębienie jest infekcją wirusową górnych dróg oddechowych. Najczęściej wywołuje je rinowirus (30–80%), rodzaj pikornawirusa o 99 znanych serotypach. Innymi wirusami wywołującymi przeziębienie są: koronawirusy (10–15%), wirusy paragrypy, wirus RSV, adenowirusy, enterowirusy i metapneumowirusy. Często obecny jest więcej niż tylko jeden wirus. W sumie ponad 200 różnych typów wirusów jest związanych z występowaniem przeziębień.
Przenoszenie.
Wirus przeziębienia jest zazwyczaj przenoszony drogą powietrzną, przez bezpośredni kontakt z zainfekowaną wydzieliną z nosa lub materiałem zakaźnym. Nie stwierdzono, którą z tych dróg przeziębienie przenosi się najczęściej. Wirusy mogą przetrwać w środowisku przez długi czas, aby potem przedostać się na dłonie ludzi i następnie zostać przeniesione do oczu i nosa, gdzie następuje zarażenie. Przeniesienie następuje często w punktach opieki nad dzieckiem i szkole na skutek przebywania na niewielkim obszarze wielu dzieci z niską odpornością, a także często z powodu niewystarczającej higieny. Infekcja zostaje potem przeniesiona do domu, gdzie wirusy mają kontakt z innymi członkami rodziny. Nie istnieją dowody na to, że recyrkulacja powietrza podczas lotów komercyjnych jest metodą przenoszenia się wirusów wywołujących przeziębienie. Jednak ludzie siedzący blisko osoby zainfekowanej są bardziej narażeni na zarażenie. Rinowirus wywołuje przeziębienia, które są najbardziej zaraźliwe podczas pierwszych trzech dni występowania objawów; potem możliwość zarażenia się znacznie maleje.
Pogoda.
Według powszechnego przekonania przeziębienia można nabawić się przez wydłużoną ekspozycję na niekorzystne warunki pogodowe, tj. deszcz czy warunki zimowe; od tego pochodzi też nazwa choroby. Rola wychłodzenia ciała jako czynnika zwiększającego ryzyko przeziębienia jest kontrowersyjna. Nie potwierdzono między innymi, że nagłe ochłodzenie powierzchni ciała jest czynnikiem ryzyka przeziębienia. Niektóre wirusy wywołujące przeziębienie są sezonowe i występują najczęściej podczas zimnej i mokrej pogody. Niektórzy twierdzą, że wzrost przeziębień w okresie jesienno-zimowym spowodowany jest głównie zwiększoną ilością czasu spędzanego w zamkniętych pomieszczeniach i blisko innych osób; dotyczy to szczególnie dzieci wracających do szkoły. Może to być jednak także związane ze zmianami w układzie oddechowym, których skutkiem jest zwiększona podatność. Niska temperatura może osłabiać reakcje immunologiczną komórek układu oddechowego. Niska wilgotność zwiększa tempo przenoszenia, prawdopodobnie dlatego, że w suchym powietrzu cząsteczki wirusa mogą zostać rozproszone na większe obszary i dłużej utrzymują się w powietrzu.
Inne.
Odporność grupowa, wytworzona na podstawie uprzedniej ekspozycji na wirusy przeziębienia, odgrywa ważną rolę w ograniczaniu rozprzestrzeniania się wirusów, co widać u młodszych pokoleń, wśród których występowanie infekcji układu oddechowego jest większe. Słabe funkcjonowanie systemu immunologicznego jest także czynnikiem ryzyka choroby. Niedobór snu i niedożywienie zostały również powiązane z większym ryzykiem rozwinięcia infekcji po ekspozycji na rinowirusy; sądzi się, że ma to związek z ich wpływem na funkcje immunologiczne. Wśród osób, które śpią mniej niż 7 godzin na dobę, prawdopodobieństwo infekcji w przypadku ekspozycji na rinowirusa było trzy razy większe niż w przypadku śpiących więcej niż 8 godzin na dobę.
Patofizjologia.
Uważa się, że objawy przeziębienia są powiązane z odpowiedzią immunologiczną organizmu na wirus. Mechanizm tej odpowiedzi immunologicznej jest swoisty dla każdego wirusa. Na przykład zarażenie rinowirusem następuje zazwyczaj przez kontakt bezpośredni; poprzez nieznane mechanizmy przywiera on do ludzkich receptorów ICAM-1 w celu uwolnienia mediatorów reakcji zapalnej. Następnie mediatory te wywołują objawy przeziębienia. Zazwyczaj nie następuje uszkodzenie tkanki nabłonkowej nosa. Natomiast wirusem RSV można się zarazić zarówno przez kontakt bezpośredni, jak i drogą powietrzną. Następnie wirus ulega replikacji w nosie i gardle przed rozprzestrzenieniem się w dolnych drogach oddechowych. Wirus RSV przyczynia się do uszkodzenia nabłonka nosa. Wirus paragrypy zazwyczaj skutkuje stanem zapalnym nosa, gardła i oskrzeli. U małych dzieci, jeśli zainfekowana zostanie także tchawica, objawy wirusa mogą przypominać objawy podgłośniowego zapalenia krtani ze względu na niewielki rozmiar dróg oddechowych.
Rozpoznanie.
Różnicowanie pomiędzy różnymi infekcjami górnych dróg oddechowych wywoływanymi przez wirusy ogólnie polega na ocenie miejsca pojawienia się objawów. W przypadku przeziębienia objawy zlokalizowane są w obrębie jamy nosowej, zapalenia gardła w obrębie gardła, a w przypadku zapalenia oskrzeli w obrębie płuc. W dużej mierze objawy mogą na siebie nachodzić i pojawiać się w wielu obszarach. Przeziębienie często określane jest mianem zapalenia nosogardzieli, któremu towarzyszy stan zapalny gardła o różnym nasileniu. Przeziębienie często rozpoznawane jest przez samych chorych. Rzadko dokonuje się oznaczenia czynnika wirusowego odpowiedzialnego za chorobę, a samo oznaczenie typu wirusa na podstawie objawów jest na ogół niemożliwe.
Zapobieganie.
Wyłącznie działania fizyczne uznawane są za skuteczną metodę zapobiegającą rozprzestrzenianiu się wirusów przeziębienia. Działania takie obejmują przede wszystkim mycie rąk i stosowanie maseczek twarzowych; w placówkach medycznych powszechnie stosowane są fartuchy i rękawiczki jednorazowe. Działania takie jak kwarantanna nie są możliwe ze względu na powszechność infekcji i ich nieswoiste objawy. Szczepienia ochronne są trudne do przeprowadzenia, gdyż w procesie chorobowym uczestniczy zbyt wiele wirusów, które szybko mutują. Stworzenie szczepionki skutecznej na szerszą skalę jest zatem mało prawdopodobne.
Regularne mycie rąk jest skuteczną metodą ograniczania rozprzestrzeniania wirusów przeziębienia, zwłaszcza wśród dzieci. Nie wiadomo, czy, poza myciem rąk, podawanie leków przeciwwirusowych lub przeciwbakteryjnych zmniejsza ryzyko infekcji. Korzystne może być noszenie maseczki twarzowej w środowisku, w którym przebywają osoby zakażone; niemniej dane dotyczące korzyści płynących z zachowania większego dystansu społecznego są niewystarczające do wyciągnięcia jednoznacznych wniosków. Suplementacja cynkiem może przyczynić się do zmniejszenia częstości zachorowań. Standardowa suplementacja witaminą C nie obniża ryzyka wystąpienia przeziębienia.
Innymi metodami zapobiegania przeziębieniu jest przyjmowanie przez okres 8–12 tygodni preparatów zawierających jeżówkę, a także regularne ćwiczenia fizyczne.
Postępowanie z chorymi.
Obecnie nie są dostępne leki lub preparaty roślinne, których skuteczność w skracaniu czasu infekcji została w jednoznaczny sposób potwierdzona. Leczenie polega zatem na łagodzeniu objawów. Do metod leczenia zachowawczego, które uznaje się za zasadne, zalicza się odpoczynek, przyjmowanie płynów w celu utrzymania odpowiedniego nawodnienia organizmu oraz przepłukiwanie gardła ciepłą i słoną wodą. W dużej mierze efekt terapeutyczny i korzyści wynikające z takiego działania przypisuje się efektowi placebo.
Leczenie objawowe.
Sposoby leczenia, które mogą doprowadzić do złagodzenia objawów, obejmują podawanie niezłożonych analgetyków i leków o działaniu przeciwgorączkowym takich jak ibuprofen i paracetamol. Zgromadzone dane nie pozwalają stwierdzić, czy leki przeciwkaszlowe są skuteczniejsze od prostych leków przeciwbólowych i nie zaleca się ich stosowania u dzieci ze względu na brak dowodów na ich skuteczność oraz potencjalne szkody związane z ich stosowaniem. W roku 2009 w Kanadzie ograniczono stosowanie leków przeciwkaszlowych i na przeziębienie wydawanych bez recepty wskazanych do leczenia dzieci w wieku poniżej szóstego roku życia w związku z potencjalnym ryzykiem i nieudowodnionymi korzyściami z ich stosowania. Nadużywanie dekstrometorfanu (leku wydawanego bez recepty) doprowadziło do zakazu stosowania tego preparatu w wielu krajach.
U osób dorosłych objawy takie, jak katar można łagodzić przy pomocy leków przeciwhistaminowych pierwszej generacji; stosowanie tych leków wiąże się jednak z występowaniem zdarzeń niepożądanych w postaci np. zwiększonej senności. Inne preparaty o działaniu udrażniającym, np. pseudoefedryna, również są skuteczne w populacji pacjentów dorosłych. Aerozol do nosa z bromkiem ipratropium również może ograniczać objawy kataru, jednak jego działanie udrażniające jest niewielkie. Z drugiej strony leki przeciwhistaminowe drugiej generacji nie wydają się skuteczne.
Ze względu na brak badań nie można stwierdzić, czy zwiększone przyjmowanie płynów może mieć korzystny wpływ na objawy lub skrócić przebieg nieżytu dróg oddechowych, podobnie jak w przypadku podgrzanego nawilżonego powietrza. W jednym badaniu wykazano skuteczność wcierania substancji na bazie olejków eterycznych w łagodzeniu takich objawów, jak kaszel nocny, niedrożność nosa i zaburzenia snu.
Antybiotyki i leki przeciwwirusowe.
Antybiotyki nie są skuteczne w przypadku zakażeń wirusowych, a zatem nie mają żadnego wpływu na wirusy powodujące przeziębienie. Ze względu na możliwe zdarzenia niepożądane podawanie antybiotyków przynosi szkody; niemniej są one powszechnie przepisywane pacjentom. Częstymi przyczynami powszechnego przepisywania antybiotyków są między innymi: oczekiwania pacjentów, że zostanie im przepisany antybiotyk, chęć lekarza do zrobienia czegoś dla pacjenta oraz trudności w wykazaniu związku przyczynowo-skutkowego pomiędzy zdarzeniami niepożądanymi a antybiotykami. Obecnie nie są dostępne skuteczne leki przeciwwirusowe do leczenia przeziębienia, chociaż dane wstępne wskazują na istnienie korzyści.
Alternatywne sposoby leczenia.
Choć istnieje wiele alternatywnych sposobów leczenia przeziębienia, nie udało się uzyskać dowodów świadczących o skuteczności któregoś z nich. Zgodnie ze stanem wiedzy na 2010 rok nie udało się dowieść skuteczności lub szkodliwości terapii miodem ani przepłukiwania nosa. Badania wykazały, że przyjmowanie dużych dawek cynku w postaci tabletek do ssania pozwala skrócić czas trwania objawów przeziębienia. W związku ze znacznymi różnicami w zakresie badań konieczne jest przeprowadzenie kolejnych badań dotyczących skuteczności działania cynku. Okazało się również, że witamina C jest nieskuteczna w leczeniu przeziębienia mimo przeprowadzonych badań – z wyjątkiem specyficznych przypadków, np. osób, które ćwiczyły fizycznie w niskich temperaturach. Przyjmowanie preparatów zawierających jeżówkę skraca czas trwania objawów. Skuteczność suplementów na bazie jeżówki może różnić się w zależności od ich rodzaju. Nie udało się potwierdzić skuteczności czosnku. Pojedyncza próba w zakresie stosowania witaminy D nie wykazała pozytywnego działania.
Rokowanie.
Przeziębienie charakteryzuje się najczęściej łagodnym przebiegiem, a jego objawy są ograniczone i mijają w ciągu tygodnia. Do poważnych powikłań dochodzi, jeżeli w ogóle, u osób bardzo starych, młodych lub z immunosupresją. Wtórne zakażenie bakteryjne może być przyczyną zapalenia zatok, zapalenia gardła lub zapalenia ucha. Uważa się, że do zapalenia zatok dochodzi u 8% chorych, natomiast do zapalenia ucha – u 30% chorych.
Epidemiologia.
Przeziębienie jest najczęściej spotykaną ludzką chorobą i cierpią na nią osoby mieszkające we wszystkich częściach świata. Osoby dorosłe przeziębiają się zazwyczaj od dwóch do pięciu razy rocznie, natomiast u dzieci może dochodzić do przeziębienia od sześciu do dziesięciu razy rocznie (nawet do dwunastu razy rocznie w przypadku dzieci chodzących do szkoły). Odsetek zapaleń objawowych jest większy u osób starszych, co wiąże się z osłabieniem systemu odpornościowego.
Historia.
Choć przyczyny przeziębienia nie udało się ustalić aż do lat 50. XX w., do przeziębień dochodziło już w starożytności. Objawy i leczenie przeziębienia zostały opisane w egipskim papirusie Ebersa, najstarszym pisemnym źródle medycznym, który został spisany przed XVI w. p.n.e. Nazwa „przeziębienie” została wprowadzona w XVI w., ponieważ objawy choroby były podobne do objawów, do jakich dochodziło u osób wystawionych na działanie zimna.
W 1946 r. w Wielkiej Brytanii Medical Research Council (Rada Badań Medycznych) założyła Common Cold Unit (Instytut ds. Przeziębienia), w którym w 1956 roku odkryto rinowirusa. W latach 70. XX w. pracownicy CCU udowodnili, że stosowanie interferonu w czasie fazy inkubacyjnej rinowirusa pozwala uchronić się w pewnym stopniu przed chorobą, ale nie udało się opracować dokładnej metody leczenia. Instytut został rozwiązany w 1989 r., dwa lata po tym, jak jego pracownikom udało się zakończyć badania w zakresie pastylek zawierających glukonian cynku stosowanych w ramach działań profilaktycznych oraz leczenia przeziębień związanych z rinowirusem, które to metody stanowiły jedyne skuteczne sposoby leczenia opracowane w instytucie.
Wpływ na gospodarkę.
Wpływ przeziębienia na ekonomię większej części świata pozostaje niejasny. W USA przeziębienie jest co roku przyczyną 75–100 milionów wizyt w gabinetach lekarskich, co nawet przy ostrożnej kalkulacji może oznaczać koszt wysokości 7,7 miliardów dolarów rocznie. Amerykanie wydają 2,9 miliarda dolarów na leki dostępne bez recepty i kolejne 400 milionów USD na leki działające objawowo, wydawane na receptę. Ponad jedna trzecia osób, które udają się do lekarza, otrzymuje receptę na antybiotyk, co może mieć związek z opornością na antybiotyki. Przeziębieni uczniowie opuszczają 22–189 milionów dni szkolnych. W związku z tym rodzice opuszczają 126 milionów dni roboczych, żeby opiekować się dziećmi w domu. Po zsumowaniu ze 150 milionami dni roboczych opuszczanych przez pracowników w efekcie przeziębienia przeziębienie może oznaczać dla gospodarki straty w wysokości 20 miliardów dolarów rocznie. Stanowi to tym samym 40% strat związanych z czasem pracy odnotowywanych w USA.
Badania.
W czasie badań związanych z przeziębieniem przebadano wiele środków przeciwwirusowych; jednak zgodnie ze stanem wiedzy na 2009 r., żaden środek nie został uznany za skuteczny i dopuszczony do sprzedaży. Prowadzone są badania leku przeciwwirusowego znanego jako pleconaril, który wydawał się być bardzo obiecujący w zwalczaniu pikornawirusów, a także próby BTA-798. Doustnie podawany pleconaril powodował znaczne zagrożenia; trwają badania nad lekiem w formie aerozolu.
Naukowcy z University of Maryland, College Park oraz University of Wisconsin-Madison odtworzyli genom wszystkich znanych szczepów wirusowych odpowiedzialnych za przeziębienie.

</doc>
<doc id="170419" url="https://pl.wikipedia.org/wiki?curid=170419" title="T28">
T28

T28 Super Heavy Tank (późniejsze oznaczenie: T95 Gun Motor Carriage) – największy czołg superciężki zaprojektowany dla potrzeb amerykańskiej armii w czasie II wojny światowej.
Historia.
Pierwotnie planowano jego użycie przy forsowaniu Linii Zygfryda, w późniejszym okresie planowano jego wykorzystanie w czasie inwazji Japonii.
Nie posiadał wieży przez co miał stosunkowo niską sylwetkę i według standardowej terminologii był raczej działem pancernym, a nie czołgiem. Całkowita masa pojazdu miała wynosić 86 ton, a w porównaniu z innymi czołgami amerykańskimi tego okresu miał bardzo gruby pancerz (do 300 mm), co miało mu zapewnić ochronę nawet przed niemiecką armatą 88 mm. Napęd zapewniał mu silnik spalinowy GAF V-8 o mocy jedynie 410 KM, co pozwalało mu na osiągnięcie prędkości zaledwie 14 km/h. Miał cztery gąsienice, zamiast tradycyjnych dwóch, dwie zewnętrzne mogły być zdejmowane w czasie transportu.
Jego uzbrojenie główne stanowiła armata T5E1 o kalibrze 105 mm.
Planowano zbudować pięć prototypów, a następnie 25 egzemplarzy produkcyjnych, w rzeczywistości zbudowano jedynie dwa prototypy, z których żaden nie wziął udziału w walkach.

</doc>
<doc id="170420" url="https://pl.wikipedia.org/wiki?curid=170420" title="(5145) Pholus">
(5145) Pholus

(5145) Pholus – planetoida z grupy centaurów, obiegający Słońce pomiędzy orbitami Saturna i Urana po bardzo eliptycznej orbicie o mimośrodzie 0,5719 w czasie 91 lat i 176 dni. Średnia odległość (5145) Pholusa od Słońca wynosi 20,30 j.a. Ma ona średnicę ok. 190 km. Została odkryta 9 stycznia 1992 roku w programie Spacewatch w Obserwatorium Kitt Peak przez Davida Rabinowitza. Nazwa planetoidy pochodzi od centaura Folosa, przyjaciela Heraklesa w mitologii greckiej.
Obiegając Słońce, Pholus przecina trajektorię Saturna, a w momencie, gdy jest od niego najdalej, znajduje się poza orbitą Neptuna. Jego powierzchnia charakteryzuje się czerwoną barwą.

</doc>
<doc id="170421" url="https://pl.wikipedia.org/wiki?curid=170421" title="T-28 (ujednoznacznienie)">
T-28 (ujednoznacznienie)



</doc>
<doc id="170429" url="https://pl.wikipedia.org/wiki?curid=170429" title="Elena Likhovtseva">
Elena Likhovtseva



</doc>
<doc id="170430" url="https://pl.wikipedia.org/wiki?curid=170430" title="Centaury (planetoidy)">
Centaury (planetoidy)

Centaury – małe ciała Układu Słonecznego, które poruszają się wokół Słońca po orbitach pomiędzy orbitami Jowisza i Neptuna. Wykazują one cechy pośrednie pomiędzy planetoidami i kometami, niektóre posiadają nawet słabą komę.
Definicje.
Według Minor Planet Center, działającego przy Międzynarodowej Unii Astronomicznej, centaury to obiekty o peryheliach poza orbitą Jowisza (5,5 j.a.) i półosi wielkiej orbity mniejszej niż w przypadku Neptuna (30,1 j.a.). Nieco inaczej definiuje je Jet Propulsion Laboratory: to półoś wielka orbity centaura musi być zawarta w powyższych granicach (5,5 j.a. &lt; a &lt; 30,1 j.a.), co włącza do tej grupy ciała docierające bliżej Słońca, jak (5335) Damocles. Z kolei Deep Ecliptic Survey definiuje centaury według kryterium dynamicznego: są to ciała nie pozostające w rezonansie orbitalnym z planetami, których oskulacyjne (chwilowe) odległości peryheliów pozostają mniejsze niż oskulacyjna półoś wielka orbity Neptuna dla dowolnie długiego czasu symulacji.
Odkrycia.
Pierwszym znanym centaurem (według definicji JPL) był (944) Hidalgo, odkryty jeszcze w 1920 roku, jednak centaury zostały zidentyfikowane jako odrębna populacja małych ciał Układu Słonecznego dopiero w latach 70. XX wieku, po odkryciu (2060) Chirona. Wcześniej wiedziano o istnieniu pasa planetoid, położonego pomiędzy orbitami Marsa i Jowisza, trojańczyków – dwóch grup planetoid krążących po orbicie Jowisza oraz ciał przecinających orbity planet wewnętrznych.
Według stanu na 1 stycznia 2023 roku znane były 683 centaury, z czego 158 miało nadane numery, a 23 było także nazwane.
Orbity.
Niektóre centaury cechują się bardzo wydłużonymi orbitami, których peryhelia znajdują się wewnątrz orbit Neptuna czy Urana, ale aphelia leżą bardzo daleko od Słońca. Przykładem takiego obiektu jest (65489) Ceto. Przypuszcza się, że trajektorie ciał o tak wydłużonych orbitach zostały zakłócone przez oddziaływanie grawitacyjne gazowych olbrzymów. Podobne, choć jeszcze dłuższe orbity, mają obiekty poruszające się w tzw. dysku rozproszonym.
Orbity centaurów nie są długookresowo stabilne, ze względu na perturbacje ze strony gazowych olbrzymów. Czas połowicznego zaniku całej populacji to około 2,7 miliona lat.
Właściwości fizyczne.
Centaury mają raczej szary kolor powierzchni, co tłumaczy się oddziaływaniem wiatru i promieniowania słonecznego, które w przeciągu miliardów lat „pociemniły” ich powierzchnie. Wyjątkami są tu (8405) Asbolus, (5145) Pholus czy (7066) Nessus, które charakteryzują się czerwonym odcieniem powierzchni. Ciemna powierzchnia jest bardziej typowa dla komet niż dla planetoid.
Największym znanym centaurem jest (10199) Chariklo o średnicy 260 km.
Natura centaurów.
Pochodzenie centaurów stanowiło zagadkę od lat 70. XX wieku; uważano, że mogą one pochodzić z pasa planetoid lub Pasa Kuipera. Dzięki misji WISE ustalono, że około 2/3 tych ciał to komety, przybyłe z dalekich od Słońca obszarów Układu Słonecznego. Nie ma pewności co do natury pozostałych obiektów; mogą to być zarówno planetoidy, jak też nieaktywne komety, które uległy całkowitemu odgazowaniu.
W 2020 roku dwoje astronomów – Fathi Naoumi (Francja) i Maria Helena Morais (Brazylia) – w artykule opublikowanym na łamach "Monthly Notices of the Royal Astronomical Society" na podstawie przeprowadzonych symulacji numerycznych wykazało, że przynajmniej 17 centaurów pochodzi spoza Układu Słonecznego.
Nazwane centaury.
Lista nazwanych centaurów na dzień 1 stycznia 2023 roku:
¹ Obiekt nie jest centaurem według definicji Minor Planet Center.

</doc>
<doc id="170434" url="https://pl.wikipedia.org/wiki?curid=170434" title="Studnia kwantowa">
Studnia kwantowa

Studnia kwantowa – studnia potencjału powodująca ograniczenie przestrzenne cząstek w pewnym obszarze poprzez bariery potencjału. W zależności od kształtu funkcji potencjału, istnieją różne rodzaje studni kwantowych. Najczęściej jako poglądowy model rozważa się jednowymiarową studnię potencjału lub studnię o symetrii sferycznej. Przykładem studni potencjału o symetrii sferycznej jest potencjał kulombowski jądra atomowego.
Cząstka w studni kwantowej nie może posiadać dowolnej energii. Oznacza to, że poziomy energetyczne cząstki w studni potencjału są skwantowane.
Jednowymiarowa nieskończona studnia kwantowa.
Nieskończona studnia kwantowa jest obiektem teoretycznym. Potencjał bariery jest nieskończony, czyli cząstka nawet o dowolnie dużej energii nie może opuścić studni. Funkcja falowa takiej cząstki zeruje się na ściankach studni, co daje warunek brzegowy w równaniu Schrödingera. Wewnątrz studni stacjonarne równanie Schrödingera przyjmuje postać
Rozwiązaniami tego równania z powyższym warunkiem brzegowym są wszystkie funkcje trygonometryczne znikające w punktach formula_2 Rozwiązania te można sparametryzować jedną liczbą naturalną formula_3
Poziomy energetyczne cząstki są określone wzorem
gdzie:
Jak widać z tego wzoru, odległość między poszczególnymi poziomami rośnie, gdy rośnie energia cząstki.
Jednowymiarowa skończona studnia kwantowa.
Niektórzy autorzy przez studnie potencjału rozumieją tylko studnię nieskończoną. Dla skończonego potencjału rezerwują nazwę – dół lub jama potencjału.
Skończona prostokątna studnia kwantowa.
Cząstka o energii mniejszej od energii studni zachowuje się podobnie jak w studni o nieskończonej wysokości, energia cząstki może przyjmować tylko określone wartości, ale ze względu na to, że energia cząstki musi być mniejsza od energii wysokość potencjału studni, liczba poziomów energetycznych cząstki jest skończona. W studni o skończonej głębokości, w przeciwieństwie do studni o nieskończonej głębokości, cząstka „wnika” w obszar poza studnią, ale szansa znalezienia cząstki maleje wykładniczo wraz z odległością od brzegu studni. Zależy też od różnicy energii potencjału i energii cząstki. Jeżeli w pewnej odległości znajduje się obszar o energii mniejszej od energii cząstki cząstka może przeniknąć i pozostać w nim, jest to wytłumaczenie efektu tunelowego.
Cząstka, która ma energię większą od maksymalnego poziomu tej studni, jest cząstką swobodną, ale prawdopodobieństwo znalezienia jej w jednostkowym obszarze studni jest większe niż poza nią.
Inne rodzaje skończonych studni kwantowych.
Oprócz studni prostokątnej wyróżnia się również studnie paraboliczne, schodkowe i o innych kształtach.
Potencjał kulombowski.
Istotną rolę w fizyce pełni potencjał kulombowski. Energia elektronu w takiej studni potencjału rozciąga się od najniższej możliwej energii (energii stanu podstawowego) do wartości 0. Odwrotnie niż w nieskończonej prostokątnej studni potencjału, odległość między poziomami energetycznymi maleje, gdy energia elektronu rośnie.

</doc>
<doc id="170439" url="https://pl.wikipedia.org/wiki?curid=170439" title="(2060) Chiron">
(2060) Chiron

(2060) Chiron, inaczej 95P/Chiron – małe ciało Układu Słonecznego zaliczane do planetoid z grupy centaurów (w tym kontekście używane jest pierwsze oznaczenie) oraz do komet okresowych (drugie oznaczenie).
Chiron krąży pomiędzy orbitami Saturna i Urana. Ma średnicę pomiędzy 148 a 208 km, krąży w średniej odległości 13,7 au. od Słońca. Został odkryty 18 października 1977 przez Charlesa Kowala w obserwatorium astronomicznym na Mount Palomar. Nazwa planetoidy pochodzi od Chirona, jednego z najbardziej znanych centaurów w mitologii greckiej.
W otoczeniu Chirona zaobserwowano słabą komę, będącą cechą charakterystyczną komet, która powstała w wyniku wybuchów gazu na jego powierzchni (zjawisko to związane jest z okresowym podnoszeniem się temperatury wskutek działania promieni słonecznych).

</doc>
<doc id="170440" url="https://pl.wikipedia.org/wiki?curid=170440" title="Atom (standard)">
Atom (standard)

Atom – standard kanałów informacyjnych mający zastąpić RSS. Został utworzony dla rozwiązania problemów związanych z istnieniem równoległych standardów RSS (Really Simple Syndication/Rich Site Summary i RDF Site Summary) oraz błędów tych specyfikacji. Atom unika niejasności specyfikacji RSS, poprawia zgodność z XML i innymi standardami, dodaje elementy, których brakowało w RSS oraz określa protokół publikacji kanałów (APP). Pliki Atom posiadają rozszerzenie .atom lub .xml.
Specyfikacja języka znajduje się w .
Przykład.
 &lt;?xml version="1.0" encoding="utf-8"?&gt;
 &lt;feed xmlns="http://www.w3.org/2005/Atom"&gt;
 &lt;title&gt;Przykład kanału&lt;/title&gt;
 &lt;subtitle&gt;Podtytuł&lt;/subtitle&gt;
 &lt;link href="http://przyklad.pl/feed/" rel="self" /&gt;
 &lt;link href="http://przyklad.pl/"/&gt;
 &lt;id&gt;tag:domena.pl,2007-01-25:atom-xxx-xxx-xxx-xxx&lt;/id&gt;
 &lt;updated&gt;2005-06-13T16:20:02Z&lt;/updated&gt;
 &lt;author&gt;
 &lt;name&gt;Jan&lt;/name&gt;
 &lt;email&gt;john@example.com&lt;/email&gt;
 &lt;/author&gt;
 &lt;entry&gt;
 &lt;title&gt;Tytuł&lt;/title&gt;
 &lt;link href="http://przyklad.pl/atom01"/&gt;
 &lt;link rel="alternate" type="text/html" href="http://przyklad.pl/2003/12/13/atom03.html"/&gt;
 &lt;link rel="edit" href="http://przyklad.pl/2003/12/13/atom03/edit"/&gt;
 &lt;id&gt;urn:uuid:1225c695-cfb8-4ebb-aaaa-80da344efa6a&lt;/id&gt;
 &lt;updated&gt;2005-06-13T16:20:02Z&lt;/updated&gt;
 &lt;summary&gt;Jakiś tekst.&lt;/summary&gt;
 &lt;/entry&gt;
 &lt;/feed&gt;

</doc>
<doc id="170444" url="https://pl.wikipedia.org/wiki?curid=170444" title="Diecezja świdnicka">
Diecezja świdnicka

Diecezja świdnicka (; ; ) – jedna z trzech diecezji obrządku łacińskiego w metropolii wrocławskiej. Została ustanowiona 24 lutego 2004 przez papieża Jana Pawła II dekretem uzupełniającym bullę "Totus Tuus Poloniae populus" (z ), który wszedł w życie 25 marca 2004.
Historia.
24 lutego 2004 Jan Paweł II, po konsultacjach nuncjatury apostolskiej w Polsce, dokonał wyboru Świdnicy (spośród kilku miast południowo-zachodniego Śląska, w tym Nysy, Wałbrzycha, Kłodzka i Świdnicy) na stolicę nowej diecezji na Dolnym Śląsku. Zrealizował w ten sposób założenia bulli "Totus Tuus Poloniae populus". Nowa diecezja powstała z przyporządkowania 13 dekanatów wyłączonych z archidiecezji wrocławskiej i 8 dekanatów z diecezji legnickiej.
Jan Paweł II mianował i prekonizował pierwszego biskupa diecezjalnego, którym został ks. infułat Ignacy Dec – dotychczasowy rektor Papieskiego Wydziału Teologicznego we Wrocławiu. Uroczysty ingres do katedry świdnickiej i święcenia biskupie miały miejsce 25 marca 2004. Głównym szafarzem święceń był kard. Henryk Gulbinowicz – arcybiskup metropolita wrocławski. W inauguracji nowej diecezji wzięło udział wiele osób ze świata nauki i duchowieństwa, na czele z szeroką reprezentacją Konferencji Episkopatu Polski, na czele z jej przewodniczącym abp Józefem Michalikiem oraz prymasem kard. Józefem Glempem. Obecny był także nuncjusz apostolski w Polsce abp Józef Kowalczyk.
Biskup rozpoczął tworzenie struktur diecezjalnych. Na początku erygował świdnicką kurię biskupią, a także powołał diecezjalną Caritas. Ustanowił również radę kapłańską, kolegium konsultorów, radę duszpasterską oraz inne instytucje potrzebne w zarządzaniu diecezją.
8 maja 2004 podczas uroczystej mszy świętej, ogłoszono w obecności m.in. kard. Henryka Gulbinowicza arcybiskupa seniora wrocławskiego i abpa Mariana Gołębiewskiego metropolity wrocławskiego, decyzję o powołaniu do istnienia Wyższego Seminarium Duchownego Diecezji Świdnickiej, którego patronem został św. Wojciech – biskup i męczennik. Biskup Dec utworzył cztery kapituły kanonickie: świdnicką kapitułę katedralną (2005), wałbrzyską kapitułę kolegiacką (2010), kłodzką kapitułę kolegiacką (2016), strzegomską kapitułę kolegiacką (2017).
19 marca 2008 papież Benedykt XVI mianował rektora Wyższego Seminarium Duchownego Diecezji Świdnickiej – ks. prałata Adama Bałabucha, pierwszym biskupem pomocniczym w dziejach diecezji świdnickiej.
W latach 2015–2017 po diecezji peregrynowała figura Matki Bożej Fatimskiej.
31 marca 2020 papież Franciszek mianował nowego ordynariusza diecezji. Został nim Marek Mendyk – dotychczasowy biskup pomocniczy diecezji legnickiej. 23 kwietnia 2020 kanonicznie objął diecezję, natomiast ingres do katedry św. Stanisława i św. Wacława w Świdnicy odbył 12 września 2020.
Diecezja świdnicka jest jedyną polską diecezją, której nie nawiedził żaden papież podczas trwania swojego pontyfikatu.
Podział administracyjny.
Diecezja świdnicka podzielona jest na 24 dekanaty:

</doc>
<doc id="170447" url="https://pl.wikipedia.org/wiki?curid=170447" title="Diecezja legnicka">
Diecezja legnicka

Diecezja legnicka (; , ) – jedna z trzech diecezji obrządku łacińskiego w metropolii wrocławskiej. Ustanowiona 25 marca 1992 przez papieża Jana Pawła II bullą "Totus Tuus Poloniae populus".
Historia.
25 marca 1992 Jan Paweł II ustanowił diecezję legnicką i jej pierwszego ordynariusza, bpa Tadeusza Rybaka oraz biskupa pomocniczego Adama Dyczkowskiego. 19 kwietnia 1992 roku bp Tadeusz Rybak powołał diecezjalny Caritas. 24 maja 1992 roku miał miejsce ingres bpa Tadeusza Rybaka, a 3 października biskup powołał Diecezjalną Radę Duszpasterską. Również w październiku tego samego roku wydano pierwszy numer „Legnickich Wiadomości Diecezjalnych” – urzędowego pisma Legnickiej Kurii Biskupiej, a w grudniu – pierwszego „Schematyzmu Diecezji Legnickiej”. W IV Niedzielę Wielkiego Postu bp legnicki wystosował pierwszy list pasterski do diecezjan. W latach 1992–1993 odbywała się peregrynacja kopii obrazu Matki Bożej Częstochowskiej w diecezji legnickiej.
Biskupi.
 
Dekanaty.
Od czerwca 2022 diecezja składa się z następujących dekanatów:
Dekanaty historyczne:

</doc>
<doc id="170449" url="https://pl.wikipedia.org/wiki?curid=170449" title="Światłosiła">
Światłosiła

Światłosiła – stosunek średnicy instrumentu optycznego do jego ogniskowej:
gdzie:
Jest to stała określająca ilość światła docierającego do ogniska głównego soczewki czy zwierciadła.
W fotografii używa się do tego celu pojęcia „liczba przysłony”, które jest odwrotnością światłosiły, a światłosiła nazywana jest potocznie „jasnością obiektywu”, choć w rzeczywistości jest wartością otworu względnego obiektywu, czyli pierwiastkiem jasności obiektywu.

</doc>
<doc id="170450" url="https://pl.wikipedia.org/wiki?curid=170450" title="Walery Gostomski">
Walery Gostomski

Walery Gostomski (ur. 9 grudnia 1854 w Borucinie koło Nieszawy, zm. 30 stycznia 1915 w Wiedniu) – polski historyk literatury, krytyk literacki, członek Towarzystwa Naukowego Warszawskiego.
Był synem Adama (dziedzica Borucina koło Nieszawy) i Eufemii z Ossowskich. Kształcił się w gimnazjach realnych we Włocławku i Warszawie (do 1872), następnie studiował filologię na uniwersytecie w Petersburgu i mechanikę na politechnice w Rydze (1872-1877). Podczas studiów został przyjęty do korporacji akademickiej Arkonia. Po studiach przez trzy lata prowadził w dobrach rodzinnych gospodarstwo rolne; później pracował jako nauczyciel języka polskiego w prywatnych szkołach w Rydze (1880-1893) i Warszawie (1893-1908). W 1908 został członkiem rzeczywistym Towarzystwa Naukowego Warszawskiego. Po wybuchu I wojny światowej przebywał początkowo w Kieleckiem, następnie kolejno w Zakopanem, Krakowie, wreszcie w Wiedniu, gdzie zmarł.
Jako badacz zajmował się historią literatury polskiego romantyzmu i pozytywizmu, historią literatury powszechnej, komparatystyką; był również krytykiem literackim i publicystą. Współpracował ze środowiskami katolickimi, w ideologii Kościoła katolickiego widział postęp filozofii i estetyki; w modernizmie odnajdywał świeży prąd życia religijnego. W publicystyce zajmował się problematyką społeczno-narodową, pod koniec życia zdecydowanie sympatyzując z endecją. Był pionierem badań ideowo-moralnych i estetycznych nad dziełem literackim w ośrodku warszawskim; badał m.in. motywy religijne w lirykach Mickiewicza. Dokonał analizy literackiej "Wesela" Wyspiańskiego, "Ślubów panieńskich" Fredry, "Krzyżaków" Sienkiewicza, zajmował się też "Boską Komedią" Dantego, "Faustem" Goethego, twórczością Lwa Tołstoja, Nietzschego, D’Annunzio. Interesował się wpływami muzyki van Beethovena i Wagnera na literaturę.
Jego najważniejszym dziełem była 2-tomowa "Historya literatury powszechnej w zarysie" (1898). Ogłosił ponadto m.in.:
Ponadto opublikował przekłady "Z życia i sztuki" Ernesta Hello (1901), "Filozofia moralna" Victora Cathreina (1904-1905), "Apologia chrześcijaństwa" Paula Schanza (1905-1906).
Źródła:

</doc>
<doc id="170455" url="https://pl.wikipedia.org/wiki?curid=170455" title="Rewelersi">
Rewelersi

Rewelersi ( „hulaka”) – męski zespół wokalny (najczęściej kwartet), prezentujący repertuar z gatunku muzyki rozrywkowej, zazwyczaj w programach rewiowych lub kabaretowych. Znane przedwojenne i powojenne zespoły rewelersów: Chór Dana, Chór Czejanda, Chór Eryana. W programie TVP poświęconym Marianowi Hemarowi występował chór rewelersów, który tworzyli: Marian Opania, Marian Kociniak, Wiktor Zborowski i Jacek Borkowski.

</doc>
<doc id="170456" url="https://pl.wikipedia.org/wiki?curid=170456" title="Tofu">
Tofu

 – sojowy produkt spożywczy, otrzymywany w procesie koagulacji napoju sojowego.
Historia.
Jest wiele teorii dotyczących powstania tofu. Po raz pierwszy o nim wspomina w 965 roku chińskie dzieło "Qīng yì lù" autorstwa Tao Gu (903–970). Teoria, że ​​tofu zostało wynalezione przez księcia Liu Ana ok. 164 r. p.n.e. jest obecnie podważana przez uczonych, gdyż pojawiła się ona około 1000 lat po rzekomym wynalazku.
Opis.
W Polsce i na Zachodzie twarożek nazywany jest tofu, w wymowie pochodzącej z języka japońskiego. Chińskie tofu jest delikatniejsze i chudsze od japońskiego ze względu na inną tradycję przygotowywania mleka sojowego. W Japonii tofu zaczęto przyrządzać dopiero w drugim tysiącleciu n.e. Jada się je także w Korei, Wietnamie, Tajlandii i innych państwach regionu.
Tofu jest bogatym źródłem białka, co miało dawniej szczególne znaczenie w opartej głównie na niskobiałkowym ryżu i pozbawionej mleka kuchni chińskiej. Jest także źródłem roślinnych tłuszczów nienasyconych i wielu witamin. Tofu jest niskokaloryczne i nie zawiera cholesterolu. Stanowi często spotykany składnik oryginalnych potraw orientalnych i kuchni europejskiej, dań mięsnych, wegetariańskich i wegańskich.
Tofu jest ważnym składnikiem wegetariańskiej kuchni ("shōjin-ryōri") buddyjskich świątyń.
Wartości odżywcze.
W tofu znajduje się białko sojowe, zawierające aminokwasy egzogenne. Ponad 80% znajdującego się w nim tłuszczu roślinnego to tłuszcze nienasycone, kwas linolowy oraz lecytyna, co stało się powodem rozpowszechnienia poglądu o atrakcyjności tofu jako ich źródła w diecie człowieka.
Tofu jest również źródłem wapnia, a także innych soli mineralnych i witamin: soli żelaza, fosforu, potasu, sodu, witamin z grupy B, choliny i witaminy E.
Wartość składników odżywczych w 100 g:
Tofu w kuchni.
Tofu nie ma własnego, swoistego smaku i podczas przyrządzania przyjmuje smak innych produktów. Daje się natomiast łatwo i szybko przyrządzać na dziesiątki różnych sposobów.
W kuchni japońskiej tofu można podzielić na dwa główne rodzaje: 

</doc>
<doc id="170460" url="https://pl.wikipedia.org/wiki?curid=170460" title="Iwona Radziszewska">
Iwona Radziszewska

Iwona Radziszewska, z domu Marciniec (ur. 30 października 1969) – polska prezenterka telewizyjna, z wykształcenia aktorka.
Życiorys.
W 1992 ukończyła studia na PWST w Warszawie. Zagrała jedną rolę w Teatrze Telewizji – Melę w "Moralności pani Dulskiej" z 1992. W 1991 pojawiła się także w "Burzy" na deskach warszawskiego Teatru Ateneum. Wystąpiła także w filmie "Nad rzeką, której nie ma".
Pracowała w „Gazecie Wyborczej” i "Wiadomościach". Do sierpnia 2003 była prezenterką "Faktów" w TVN, kiedy to zajęła się współtworzeniem nowego kanału Grupy ITI – TVN Style. Jego szefową była w latach 2004–2006. W TVN Style prowadziła także swój własny program "Świat według...". Od początku 2006 do kwietnia 2007 pracowała nad projektem miesięcznika dla kobiet w wydawnictwie G+J Polska.
1 lutego 2008 rozpoczęła pracę na stanowisku rzecznika prasowego Ministerstwa Kultury i Dziedzictwa Narodowego.
Pod koniec 2010 zdecydowała się powrócić do pracy w mediach, wiążąc się z Telewizją Polską. W styczniu 2011 została prowadzącą programu "Celownik" w TVP1, a w kwietniu 2011 współprowadzącą weekendowych wydań programu "Kawa czy herbata?" w TVP1. Na początku 2012, kiedy jej mąż - Piotr Radziszewski - został dyrektorem TVP1, przeszła do TVP2, gdzie do sierpnia 2012 i ponownie od stycznia 2013 do sierpnia 2015 współprowadziła poranny magazyn "Pytanie na śniadanie", najpierw w duecie z Jackiem Rozenkiem, a następnie z Łukaszem Nowickim. Od września 2013 do marca 2014 prowadziła "Panoramę dnia" w TVP Info. Od lipca 2014 do stycznia 2016 pracowała w redakcji portalu portalu tvp.info, następnie odeszła z TVP.
Życie prywatne.
Jest żoną Piotra Radziszewskiego, mają syna Michała.

</doc>
<doc id="170464" url="https://pl.wikipedia.org/wiki?curid=170464" title="Ekstynkcja">
Ekstynkcja



</doc>
<doc id="170465" url="https://pl.wikipedia.org/wiki?curid=170465" title="Anar">
Anar

Anar (azer. Anar Rzayev Rəsul oğlu, ur. 1938) – azerski pisarz, reżyser i scenarzysta, tworzący także po rosyjsku.
Życiorys.
Ukończył filologię na uniwersytecie państwowym w Baku, później także kursy dla scenarzystów oraz kursy reżyserskie w Moskwie. Zadebiutował w 1960 roku publikując wiersze na łamach pisma "Azerbejdżan". Wydał kilka zbiorów opowiadań, a także powieści. W twórczości porusza kwestie społeczno-moralne współczesnego człowieka, nie stroniąc od konwencji fantastycznej, czego wyrazem jest np. niewielka powieść pt. "Kontakt" (1978).
Anar opracował literacko narodowy epos Azerów noszący nazwę Księga mego dziadka Korkuta publikując jego skróconą, prozatorską wersję.
Po polsku ukazały się wydania następujących dzieł autora: 

</doc>
<doc id="170475" url="https://pl.wikipedia.org/wiki?curid=170475" title="Ill nino">
Ill nino



</doc>
<doc id="170477" url="https://pl.wikipedia.org/wiki?curid=170477" title="Jeziora (herb szlachecki)">
Jeziora (herb szlachecki)

Jeziora – herb szlachecki Królestwa Polskiego.
Opis herbu.
W polu błękitnym pomiędzy dwiema gwiazdami złotymi przewiązany trzykrotnie na krzyż takiż pęk liktorski w skos. Klejnot: trzy pióra strusie. 
Pochodzenie herbu.
Cesarz rosyjski Mikołaj I, jako król polski, nadał w roku 1842 nowe szlachectwo Królestwa Polskiego urzędnikowi warszawskiego fiskusa Janowi Józefowi Maciejowi Jeziorańskiemu (1795–1846), synowi Dominika i Urszuli z Kozłowskich. Podniesienie do rangi szlachectwa nastąpiło z racji otrzymania przez niego Orderu św. Stanisława 3. klasy. Dyplom szlachectwa wraz z herbem wydano w 1857 już jego synom Janowi Jeziorańskiemu i Karolowi Jeziorańskiemu (1832-1904).

</doc>
<doc id="170483" url="https://pl.wikipedia.org/wiki?curid=170483" title="Szałe">
Szałe

Szałe – wieś w Polsce położona w województwie wielkopolskim, w powiecie kaliskim, w gminie Opatówek. W latach 1975–1998 miejscowość administracyjnie należała do województwa kaliskiego.
We wsi znajduje się sztuczny zbiornik stanowiący ośrodek rekreacyjny zwłaszcza w okresie letnim - Jezioro Pokrzywnickie. Znajduje się on obok Kalisza, około 5 km od centrum miasta; otoczony jest z jednej strony Lasem Winiarskim, zaś z drugiej strony zabudową głównie jednorodzinną. Znajduje się tam (od strony lasu) kilka dzikich plaż, a z drugiej strony (od strony zabudowy) plaża strzeżona czynna w sezonie letnim. Znajduje się tam także przystań jachtowa, pole namiotowe oraz inne podmioty typowo rekreacyjno-wypoczynkowe.
Dojazd komunikacją miejską (Kaliskie Linie Autobusowe): linia 3A (przez centrum miasta).

</doc>
<doc id="170488" url="https://pl.wikipedia.org/wiki?curid=170488" title="Zbrocze">
Zbrocze

Zbrocze – płytkie zagłębienie wytwarzane na głowni broni białej (wzdłuż jej osi). Funkcją zbrocza jest zwiększenie sztywności i wytrzymałości głowni, co jednocześnie umożliwia zredukowanie jej masy względem egzemplarzy nie wyposażonych w ten element.
Zbrocze najczęściej występuje w formie pojedynczego zagłębienia, ale zdarzają się również formy podwójne lub potrójne (rzadziej w większej liczbie). Wąskie zbrocze określane jest jako bruzda, natomiast jego najwęższy rodzaj jako strudzina lub struzina.
Popularnym błędem jest interpretowanie funkcji zbrocza jako elementu którym ma spływać krew po ugodzeniu ofiary, w rzeczywistości jest to jednak wyłącznie element konstrukcyjny - technologiczny.

</doc>
<doc id="170489" url="https://pl.wikipedia.org/wiki?curid=170489" title="Mały Wilk">
Mały Wilk

Mały Wilk (; ur. ok. 1820, zm. 1904) – wódz wojenny Indian plemienia Szejenów. Był indiańskim przywódcą, który nie godził się na osadnictwo białych na Zachodzie. Wielokrotnie ocierał się o śmierć, wojna wypełniła większą część jego długiego życia (żył 84 lata).
W latach 1866–1868 brał udział w Wojnie Czerwonej Chmury. Jako jeden z wodzów podpisał traktat pokojowy w Forcie Laramie 29 kwietnia 1868. Około 1878 on i Tępy Nóż poprowadzili ok. 300 Szejenów z rezerwatu koło Fort Reno w Oklahomie przez Kansas, Nebraskę i terytorium Dakotów do ziemi przodków w Montanie, umykając amerykańskiej kawalerii.

</doc>
<doc id="170490" url="https://pl.wikipedia.org/wiki?curid=170490" title="Warsztat">
Warsztat



</doc>
<doc id="170491" url="https://pl.wikipedia.org/wiki?curid=170491" title="Czeremcha (województwo podlaskie)">
Czeremcha (województwo podlaskie)

Czeremcha (biał. Чаромха, "Čaromcha") – osada w Polsce położona w województwie podlaskim, w powiecie hajnowskim, w gminie Czeremcha.
Osada liczy 2640 mieszkańców. W latach 1975–1998 miejscowość administracyjnie należała do województwa białostockiego.
Przez miejscowość przepływa rzeka Nurzec.
W osadzie jest 37 nazw ulic.
Osada jest siedzibą gminy Czeremcha.
Położona jest 4 km od przejścia granicznego w Połowcach przy drodze krajowej nr 66. Czeremcha posiada węzłową stację kolejową, przez co ma połączenia kolejowe z Warszawą, Siedlcami, Białymstokiem, Hajnówką i Wysokim na Białorusi. 
Historia.
Miejscowość powstała w 1906 jako kolejarska osada przy węźle kolejowym. W tym miejscu przecięły się nowo wybudowana w 1906 linia kolejowa Wołkowysk – Siedlce z czynną już od 1873 linią Brześć – Białystok. Początkowo nosiła nazwę Czeremcha Osada w odróżnieniu od istniejącej w pobliżu Czeremchy Wsi.
20 sierpnia 1920 roku pod miejscowością 16 pułk ułanów mjr. Ludwika Kmicic-Skrzyńskiego z 4 Brygady Jazdy zniszczył uderzeniową grupę artylerii ciężkiej Armii Czerwonej. Ułani zdobyli wszystkie działa (24 armaty i 13 haubic). Według danych sowieckich straty ich własnej grupy wyniosły 49 dowódców i 1.613 żołnierzy oraz 1.441 koni (przed walką grupa liczyła 3155 żołnierzy i 1729 koni).
Według Powszechnego Spisu Ludności z 1921 roku 
W 1929 r. należała do gminy Kleszczele, powiat Bielsk. Liczyła 951 mieszkańców.
W lipcu 1944 roku o miejscowość prowadziła walki 5 Dywizja Pancerna SS „Wiking” z wojskami radzieckimi.
W Czeremsze znajdowała się strażnica Wojsk Ochrony Pogranicza.
4 maja 2018 roku odbył się pierwszy amatorski wyścig kolarski z metą w Czeremsze, nazwany przez organizatorów „Tour de Czeremcha”. Zawody rozpoczęły się na warszawskim Bemowie, a trasa liczyła 216 kilometrów.

</doc>
<doc id="170493" url="https://pl.wikipedia.org/wiki?curid=170493" title="CD Action">
CD Action



</doc>
<doc id="170498" url="https://pl.wikipedia.org/wiki?curid=170498" title="Erich Raeder">
Erich Raeder

Erich Johann Albert Raeder (ur. 24 kwietnia 1876 w Wandsbek, zm. 6 listopada 1960 w Kilonii) – niemiecki oficer marynarki w stopniu wielkiego admirała, jeden z wysokich rangą przywódców wojskowych III Rzeszy. Raeder uzyskał stopień wielkiego admirała ("Großadmiral") w 1939, będąc pierwszą osobą osiągającą taki stopień wojskowy w czasie wojny od czasu admirała Alfreda von Tirpitza. Raeder dowodził morskimi siłami zbrojnymi Niemiec ("Kriegsmarine") w pierwszej połowie II wojny światowej. Został odsunięty od obowiązków w 1943, kiedy to jego miejsce zajął admirał Karl Dönitz. Międzynarodowy Trybunał Wojskowy w Norymberdze skazał Raedera na karę dożywotniego więzienia, z którego jednak został zwolniony w 1955 na skutek problemów zdrowotnych.
Życiorys.
Kariera przed II wojną światową.
Raeder urodził się w rodzinie nauczycielskiej w Wandsbek koło Hamburga (obecnie dzielnica Hamburga) w Niemczech. Do szkoły morskiej marynarki cesarskiej (Kaiserliche Marine) wstąpił w 1894, a już 3 lata później, w 1897 osiągnął stopień oficerski. W tym okresie brał również udział w wojnie na Bliskim Wschodzie. Ukończył Akademię Morską w latach 1903-1904. W roku 1912 został kapitanem okrętu. W czasie I wojny światowej służył na różnych stanowiskach, uczestniczył w bitwie na Dogger Bank w 1915 oraz w bitwie jutlandzkiej w 1916. Po wojnie Raeder w dalszym ciągu szybko awansował uzyskując stopień kontradmirała w 1922, a następnie wiceadmirała w 1925. W październiku 1928 r. Raeder otrzymał stopień admirała i został mianowany szefem sztabu marynarki wojennej Rzeszy, zaś w roku 1935 naczelnym dowódcą marynarki wojennej. Pomimo swojej niechęci do partii nazistowskiej Raeder wspierał Adolfa Hitlera w próbach przebudowy niemieckiej floty. Za zasługi 20 kwietnia 1936 r. Hitler awansował Raedera do stopnia admirała generała ("Generaladmiral"). W swoich planach rozbudowy floty, Raeder musiał często konkurować z Göringiem i jego wizją rozbudowy Luftwaffe.
II wojna światowa.
Pomimo tej trudnej rywalizacji otrzymał awans do stopnia wielkiego admirała ("Großadmiral") w 1939 r. Pod koniec tego roku zaproponował inwazję na Danię oraz Norwegię w celu uzyskania portów poza zasięgiem lotnictwa brytyjskiego umożliwiających dostęp do Morza Północnego. Operacje te skończyły się sukcesem, aczkolwiek straty, które poniosła marynarka niemiecka były relatywnie wysokie.
Raeder nie był przychylnie nastawiony do operacji "Lew morski", czyli planowanej inwazji Wysp Brytyjskich. Uważał, że flota może działać lepiej jako formacja wspomagająca, chciał zwiększenia floty okrętów podwodnych, budowy małych jednostek. Był zwolennikiem silnych wpływów Niemiec w rejonie Morza Śródziemnego, również w Afryce Północnej, był zwolennikiem inwazji na Maltę.
Raeder uważał, że dopóki Niemcy nie będą panować w powietrzu nad kanałem La Manche, inwazja na Anglię będzie niemożliwa. Ponieważ Luftwaffe przegrało lotniczą bitwę o Anglię, plan inwazji na Wyspy Brytyjskie został odłożony, a na skutek ataku Niemiec na Związek Radziecki, co spowodowało utworzenie drugiego frontu, całkowicie odrzucony. Ciosem dla jego pozycji było zatopienie pancernika "Bismarck" w maju 1941, po którym Hitler odebrał mu wolną rękę w planowaniu operacji ofensywnych dużymi okrętami nawodnymi. Raeder mocno sprzeciwiał się realizacji planu Barbarossa, czyli inwazji na ZSRR.
Odsunięcie od władzy.
Po tym okresie seria nieudanych operacji (m.in. bitwa na Morzu Barentsa) wraz z dużymi sukcesami floty podwodnej dowodzonej przez Karla Dönitza doprowadziły do odejścia Raedera na stanowisko Admirała Inspektora niemieckiej floty w styczniu 1943, a następnie do jego odejścia na emeryturę w maju 1943. Na stanowisku dowódcy marynarki wojennej Rzeszy zastąpił go 30 stycznia 1943 admirał Karl Dönitz, dotychczasowy dowódca floty okrętów podwodnych.
Okres powojenny.
W momencie kapitulacji przebywał w szpitalu, aresztowany 23 czerwca 1945. Międzynarodowy Trybunał Wojskowy w Norymberdze skazał Raedera na karę dożywotniego więzienia za udział we wspólnym planowaniu wojny napastniczej, w jej przygotowaniu, prowadzeniu oraz za łamanie praw wojennych ustanowionych w Hadze. Z powodu choroby został zwolniony z więzienia w Spandau 26 września 1955 r. W 1957 r. wydał swoją biografię "Moje życie" ("Mein Leben"). Erich Raeder zmarł 6 listopada 1960 w Kilonii.

</doc>
<doc id="170501" url="https://pl.wikipedia.org/wiki?curid=170501" title="Leszek Pacholski (ur. 1945)">
Leszek Pacholski (ur. 1945)

Leszek Pacholski (ur. 11 lutego 1945 w Osnabrück) – polski naukowiec, profesor nauk matematycznych, logik, informatyk. W latach 2005–2008 rektor Uniwersytetu Wrocławskiego.
Życiorys.
W 1967 ukończył studia matematyczne na Uniwersytecie Wrocławskim, w latach 1967–1968 pracował jako asystent na macierzystej uczelni. W latach 1968–1994 był pracownikiem Instytutu Matematycznego Polskiej Akademii Nauk. Tam na podstawie pracy "O przeliczalnie zwartych produktach zredukowanych" otrzymał stopień naukowy doktora. Habilitował się w 1972 w tej samej instytucji w oparciu o rozprawę zatytułowaną "O przeliczalnych uniwersalnych algebrach Boole’a i zwartych klasach modeli". W latach 1973–1993 był kierownikiem Zakładu Podstaw Matematyki, w latach 1980–1990 kierownikiem Oddziału Instytutu we Wrocławiu. 11 maja 1993 otrzymał tytuł naukowy profesora. W październiku 1994 powrócił na Uniwersytet Wrocławski i rozpoczął pracę w Instytucie Informatyki na Wydziale Matematyki i Informatyki. W latach 1995–1998 kierował Zakładem Teorii Informatyki, w latach 1998–2005 Zakładem Języków Programowania, a w latach 1996–2005 był dyrektorem Instytutu Informatyki. W latach 2005–2008 pełnił funkcję rektora Uniwersytetu Wrocławskiego. W 2008 objął ponownie stanowisko dyrektora Instytutu Informatyki.
Odznaczony Krzyżem Kawalerskim Orderu Odrodzenia Polski (2000). Wyróżniony Nagrodą im. Stefana Banacha (1974), Nagrodą Fundacji Alfreda Jurzykowskiego (1994) oraz Nagrodą Ministra Nauki (2014).

</doc>
<doc id="170503" url="https://pl.wikipedia.org/wiki?curid=170503" title="Dom studencki">
Dom studencki

Dom studencki ("dom akademicki", pot. "akademik") – obiekt mieszkalny dla studentów w czasie studiów wyższych, będący pod nadzorem uczelni.
Opis.
Na ponad 1,5 mln studentów w Polsce przypadają 504 domy studenckie, które oferują 136 905 miejsc. Oznacza to, że akademiki mogą zaspokoić tylko 8,8% zapotrzebowania na kwatery dla studentów.
Na terenie domów studenckich zastosowanie mają takie same przepisy, jak na terenie uczelni (pewna autonomia).
Akademiki niekiedy są usytuowane w obrębie osiedli akademickich – kampusów.
Pochodzenie nazwy.
Nazwa "akademik" powstała od nazwy własnej jednego z pierwszych domów studenckich jaki powstał w Polsce – DS Akademik, zastępując wcześniejszą "bursę". To placówka Politechniki Warszawskiej wybudowana w latach dwudziestych XX w. w Warszawie. Nazwa tego budynku do dziś nie została zmieniona.

</doc>
<doc id="170504" url="https://pl.wikipedia.org/wiki?curid=170504" title="Świecko">
Świecko

Świecko (niem. "Schwetig") – wieś sołecka z osadą w Polsce położona w województwie lubuskim, w powiecie słubickim, w gminie Słubice.
Położenie.
Świecko położone jest przy drodze lokalnej Słubice – Urad, przy drodze krajowej nr 29 Słubice–Krosno Odrzańskie oraz przy drodze krajowej nr 2 (docelowo autostradzie A2). Ta ostatnia stanowi fragment trasy europejskiej E30. W ciągu tej trasy znajdowało się drogowe przejście graniczne Świecko (Słubice)–Frankfurt nad Odrą (Güldendorf) z Niemcami, łączące polską drogę krajową nr 2 z niemiecką autostradą A12.
W przyszłości planowane jest włączenie Świecka do miasta Słubice.
Historia.
W XIV w. Świecko stanowiło własność rodziny von Lossow, jednak w 1345 r. została zakupione przez magistrat we Frankfurcie nad Odrą. Należało do parafii w Rybocicach (niem. "Reipzig").
13 czerwca 1855 r. straszna nawałnica zniszczyła we wsi 20 domów mieszkalnych i niemal tyle samo stodół.
Od 1873 do 1945 r. wieś wchodziła w skład powiatu Weststernberg w rejencji frankfurckiej pruskiej prowincji Brandenburgia.
W latach 1940–1945 w Świecku istniał obóz pracy wychowawczej „Oderblick” (Widok na Odrę), w którym przebywało przeciętnie 480 osób różnej narodowości. 3 listopada 1941 r. ze względu na brak instalacji sanitarnych i inne ciężkie warunki bytowe szybko wybuchła epidemia tyfusu brzusznego i krwawej biegunki. Obóz został zamknięty, a 7 maja 1942 r. o ponownym otwarciu obozu poinformował szef rejencyjnej placówki Gestapo we Frankfurcie nad Odrą SS-Sturmbahnführer Reinhard Wolf. Od 1 czerwca 1944 r. przyjmowano również kobiety.
Od 1945 r. w granicach Polski. W miejscowości działało państwowe gospodarstwo rolne (PGR) – Zakład Rolny w Świecku wchodzący w skład Lubuskiego Kombinatu Rolnego w Rzepinie.
W latach 1975–1998 miejscowość administracyjnie należała do województwa gorzowskiego. W 1977 r. na terenie dawnego obozu umieszczono tablicę pamiątkową z brązu: „"Dla uczcenia pamięci więźniów obozu karnego w Świecku, którzy byli torturowani i ginęli z rąk hitlerowskich faszystów w latach 1940–1945. Maj 1977. Społeczeństwo Ziemi Lubuskiej"”.
Przynależność polityczno-administracyjna.
Przynależność polityczno-administracyjna (podkreślenie – następująca zmiana):
Transport.
Do 21 grudnia 2007 r. w miejscowości znajdowało się drogowe przejście graniczne z Niemcami, zlikwidowane na mocy Układu z Schengen.

</doc>
<doc id="170506" url="https://pl.wikipedia.org/wiki?curid=170506" title="Aleksander Hirschberg">
Aleksander Hirschberg

Aleksander Hirschberg (ur. 15 grudnia 1847 we Lwowie, zm. 27 lipca 1907 tamże) – historyk polski, profesor Uniwersytetu Lwowskiego, kustosz Zakładu Narodowego im. Ossolińskich we Lwowie, członek korespondent AU.
Życiorys.
Aleksander Ireneusz Hirschberg urodził się 15 grudnia 1847 we Lwowie w rodzinie urzędniczej pochodzenia niemieckiego. Jego ojciec, Ludwig Hirschberg v. Habenschwert (ok. 1804 - 2 grudnia 1865), był nadkomisarzem lwowskiej C. k. Dyrekcji Policji. Matka, Ludwika, wywodziła się ze szlacheckiej familii Wyhowskich. Ochrzczony został 28 grudnia 1847 w kościele św. Andrzeja (Bernardynów). Rodzicami chrzestnymi zostali krewni ze strony matki: Adam i Paulina Wyhowscy.
W 1865 ukończył gimnazjum we Lwowie, następnie studiował historię na Uniwersytecie Lwowskim (1866-1871). W 1871 rozpoczął praktykę w Zakładzie im. Ossolińskich pod kierunkiem Wojciecha Kętrzyńskiego; rok później obronił doktorat na uniwersytecie. W 1875 przeszedł na stanowisko sekretarza naukowego Zakładu, w 1876 został kustoszem. Także w 1875 habilitował się w dziedzinie historii Polski i został docentem w Katedrze Historii Nowożytnej Uniwersytetu Lwowskiego; w 1883 przeszedł do Katedry Historii Polski (dwa lata wcześniej bez powodzenia ubiegał się o objęcie tej katedry, przegrał jednak konkurs na stanowisko z Tadeuszem Wojciechowskim). W 1887 roku brał udział w założeniu Ligi Polskiej w Szwajcarii, której był członkiem. W 1903 został profesorem nadzwyczajnym. Na Uniwersytecie Lwowskim wykładał historię Polski od XV do XVIII wieku; ponadto w latach 1872-1875 wykładał historię nowożytną w C. K. Wyższej Szkole Realnej we Lwowie.
Członek korespondent Towarzystwa Muzeum Narodowego Polskiego w Rapperswilu od 1890. W 1903 został wybrany na członka-korespondenta AU (późniejsza PAU). W 1881 był jednym z założycieli (obok Jana Amborskiego) Towarzystwa Oświaty Ludowej, w latach 1882-1901 pełnił funkcję prezesa. Współpracował z organami towarzystwa, pismami „Nowinami” i „Chatą”. Uczestniczył w działalności politycznej; w latach 1876-1877 należał do radykalnej lwowskiej organizacji niepodległościowej – Konfederacji Narodu Polskiego. W późniejszych latach sympatyzował z ugrupowaniami ludowymi, w 1887 uczestniczył – wraz z Teodorem Tomaszem Jeżem – w obradach Ligi Polskiej i Skarbu Narodowego w Genewie.
W pracy naukowej zajmował się historią nowożytną Polski i Rosji oraz dyplomatyką. Badał życie i działalność przedstawicieli rodu Łaskich - Hieronima (wojewody sieradzkiego) i Jana (arcybiskupa gnieźnieńskiego, prymasa Polski). Wiele uwagi poświęcił Dymitrowi Samozwańcowi I; badał jego pobyt w Polsce, wyprawę moskiewską, wpływ na politykę wewnętrzną Polski. Wysunął teorię o pozaślubnym pochodzeniu Dymitra od Stefana Batorego oraz przedstawił własną hipotezę dotyczącą śmierci cara. Odnalazł wiele nieznanych i zapomnianych materiałów źródłowych dotyczących dymitriady, dokonał analizy listów i pamiętników towarzyszy wypraw Dymitra. Odbył serię podróży naukowych do Włoch, Szwecji, Niemiec, Turcji, Rosji, Grecji, Hiszpanii; efektem tych podróży było odkrycie licznych materiałów archiwalnych dotyczących historii Polski XVI i XVII wieku, a także dokładne spisy poloników zgromadzonych w Rikarkivet w Sztokholmie i bibliotece uniwersyteckiej w Uppsali.
Przygotował do wydania m.in. "Dyaryusz legacyi Jerzego Ossolińskiego" (1878), "Zbiór pamiętników do historii powstania polskiego w 1830-31" (1882), "Pamiętniki" Stanisława Niemojewskiego z lat 1606-1608 (1899), dzienniki Jana Piotra Sapiehy (1901) i Wacława Dyamentowskiego (1901). Był autorem m.in. wspomnień z podróży "Grecya. Wrażenia z podróży" (1895), "Z wycieczki naukowej do Szwecyi" (1896), "Hiszpania. Wspomnienia z podróży" (1896). Ponadto ogłosił szereg prac naukowych, najważniejsze z nich:
Jego najbardziej znanym uczniem był Ludwik Finkel. Swój bogaty księgozbiór przekazał historykowi lwowskiemu Augustowi Paszudzkiemu. Pochowany został na cmentarzu Łyczakowskim we Lwowie.

</doc>
<doc id="170507" url="https://pl.wikipedia.org/wiki?curid=170507" title="Lordoza">
Lordoza

Lordoza (z gr. λορδός "lordós" – „zgięty w tył, wypukły z przodu”) – łukowate wygięcie kręgosłupa w stronę brzuszną. U człowieka fizjologiczna lordoza występuje w odcinku szyjnym i lędźwiowym kręgosłupa. Pogłębiona lordoza lędźwiowa oznacza zbyt duże wygięcie kręgosłupa do przodu. Przyczyną głębszej lordozy może być nadmierna tkanka tłuszczowa na brzuchu, słabe mięśnie, a nawet zaawansowana ciąża. Powiększona lordoza szyjna odpowiada za zbyt duże wygięcie kręgosłupa w odcinku szyjnym. Przyczyną może być, np. nieumiejętne wykonywanie ćwiczeń na siłowni. W niektórych schorzeniach np. w porażeniach mięśni i zniekształceniach kręgów, zwichnięciach stawów biodrowych dochodzi do nadmiernego wygięcia kręgosłupa ku przodowi zwanego hiperlordozą. Może ona spowodować znaczne dolegliwości bólowe. W jej leczeniu stosuje się gorsety usztywniające, czasem też konieczne jest leczenie operacyjne.

</doc>
<doc id="170508" url="https://pl.wikipedia.org/wiki?curid=170508" title="Nassau (Bahamy)">
Nassau (Bahamy)

Nassau – największe miasto i stolica Bahamów, położone na wyspie New Providence.
Liczba mieszkańców: 248 948 (dane z 2010).
Historia.
Wyspy Bahama jako pierwszy z Europejczyków zobaczył w 1492 roku Krzysztof Kolumb. Jednak nieurodzajne gleby i brak wody pitnej spowodowały, że Europejczycy przez 150 lat nie interesowali się tym archipelagiem. Opanowali go w 1648 roku Anglicy. Nassau nosiło wówczas nazwę Charles Town na cześć ówczesnego króla Anglii – Karola II. W 1684 roku miasto zostało zniszczone w wyniku hiszpańskiego rajdu. Miasto odbudowano i w 1695 roku przemianowano na Nassau – od króla Wilhelma III z dynastii Orańskiej-Nassau. Na przełomie XVII i XVIII wieku o władzę w tym regionie rywalizowały Hiszpania, Francja i Wielka Brytania. Za konflikty te Bahamy zapłaciły wysoką cenę – w 1703 roku armada hiszpańsko-francuska zburzyła doszczętnie Nassau, a żołnierze splądrowali ruiny.
Kolonię pozostawiono własnemu losowi, a Nassau stało się macierzystym portem korsarzy. Początkowo rabowali oni na zlecenie króla Wielkiej Brytanii wrogie Koronie okręty. Z czasem pozycja Brytyjczyków w Ameryce Północnej wzmocniła się na tyle, że nie potrzebowali dłużej korzystać z usług piratów jako straży przedniej w realizacji imperialnych planów. Poza tym morscy rabusie coraz częściej napadali na brytyjskie statki handlowe. Aby położyć kres zbójeckim praktykom, gubernator Bahamów Woodes Rogers dokonał w stolicy publicznej egzekucji dziewięciu korsarskich kapitanów, za co do dziś czczony jest na wyspach jako bohater.
Obecnie.
Dziś miasto łączy w sobie niepowtarzalny urok Bahamów z nowoczesnością. Jest ono centrum kulturalnym i politycznym Bahamów. Z Nassau połączona jest mostem wysepka Paradise Island, miejsce imponujących hoteli, kasyn, plaż i rozrywki.
Bardzo wiele dzisiejszych promów pasażerskich pływających po Bałtyku jest tam zarejestrowana i pływa pod flagą tego portu. Związane jest to z niskimi podatkami. Przechowuje się tutaj pieniądze z transakcji międzynarodowych: nie ma tu ani podatku dochodowego, ani podatku od zysków, dlatego 400 tutejszych banków i 80 towarzystw ubezpieczeniowych zarządza pieniędzmi klientów z całego świata.

</doc>
<doc id="170510" url="https://pl.wikipedia.org/wiki?curid=170510" title="Dębe Wielkie">
Dębe Wielkie

Dębe Wielkie – wieś w Polsce położona w województwie mazowieckim, w powiecie mińskim, w gminie Dębe Wielkie. Miejscowość jest siedzibą gminy Dębe Wielkie.
Położenie.
Miejscowość położona jest przy drodze krajowej nr 92, 30 km od Warszawy. Na terenie wsi znajdują się dwa przystanki kolejowe na linii kolejowej nr 2 – Dębe Wielkie oraz Nowe Dębe Wielkie.
Spis powszechny w 2011 ustalił populację wsi na 3084 osoby. Według danych przedstawionych przez władze gminne w 2020 było ich 3746.
Historia.
Najwcześniejsze pisemna wzmianka o wsi, pod nazwą Dambe, pochodzi z 1416 roku. Wieś była wtedy własnością książąt mazowieckich. Po inkorporacji Mazowsza Dębe Wielkie należało do króla i stanowiło ośrodek królewszczyzny obejmującej Puszczę Dębską oraz wsie Kobierne, Rysie, Mrowiska, Wólkę Wybraniecką, Goździówkę, Zalesie oraz puszczańskie Kąty (późniejsze Kątniki i Chobot). Wieś królewska Dębe położona była w drugiej połowie XVI wieku w powiecie garwolińskim ziemi czerskiej województwa mazowieckiego. W XIX wieku było własnością rządową.
Ze względu na położenie przy szosie brzeskiej wielokrotnie dochodziło tutaj do walk i potyczek.
31 marca 1831 r. podczas wojny polsko-rosyjskiej polskie oddziały pod dowództwem gen. Jana Skrzyneckiego odniosły zwycięstwo nad rosyjskim korpusem gen. Grigorija Rosena.
W 1898 podczas wiecu socjalistów SKPiL i PPS-Lewicy w Dębem Wielkim został aresztowany Feliks Dzierżyński. 10 września 1939 roku pociągi ewakuacyjne jadące z Warszawy utknęły w korku w okolicach stacji kolejowej Dębe Wielkie. Dołączył do nich pociąg pancerny nr 52 „Piłsudczyk”, który stał się celem ataku ze strony Luftwaffe. Piłsudczyk bronił swoją załogę oraz ludność cywilną. W 1944 walki pomiędzy Armią Czerwoną a hitlerowcami.
W latach 1975–1998 miejscowość administracyjnie należała do województwa siedleckiego.
Znane osoby związane z miejscowością.
W Dębem Wielkim 3 kwietnia 1886 r. urodził się Stefan Aleksander Okrzeja – robotnik, członek PPS i Organizacji Bojowej PPS, działacz niepodległościowy i socjalistyczny.
W tej miejscowości urodził się Marek Piotrowski – kick-bokser, między innymi mistrz świata według ISKA, PKC i FFKA (full-contact) oraz Karate Kyokushin.

</doc>
<doc id="170511" url="https://pl.wikipedia.org/wiki?curid=170511" title="Magazyn">
Magazyn



</doc>
<doc id="170514" url="https://pl.wikipedia.org/wiki?curid=170514" title="Bartosz Paprock">
Bartosz Paprock



</doc>
<doc id="170516" url="https://pl.wikipedia.org/wiki?curid=170516" title="Bartosz Paprocki">
Bartosz Paprocki

Bartłomiej (Bartosz) Paprocki, Bartolomej Paprocký herbu Jastrzębiec (ur. ok. 1540 w Paprockiej Woli, ("obecnie nazywanej Starą Wolą") koło Sierpca, zm. 27 grudnia 1614 we Lwowie) – podczaszy dobrzyński, heraldyk polski i czeski (nazywany ojcem heraldyki polskiej i czeskiej), autor wielu herbarzy, pisarz, historyk, poeta i tłumacz, wydał liczne prace heraldyczne, wśród nich „"Herby rycerstwa polskiego"”. Działał w Polsce, a na przełomie XVI i XVII wieku w Czechach i na Morawach. Założył wieś Bartoszowiny w województwie świętokrzyskim.
Rodzina.
Urodził się w rodzinie Paprockich, w Paprockiej Woli w parafii Sierpc. Był synem Jędrzeja Paprockiego, herbu Jastrzębiec i Elżbiety z Jeżewskich. Miał dwóch braci – Rosłańca, późniejszego proboszcza płońskiego i Wojciecha. Studiował na Akademii Krakowskiej, po czym przebywał u zamożnych krewnych m.in. na dworze Modliszewskiego, Gorajskiego, Piotra Gorajskiego. Po śmierci rodziców, powrócił do domu i zajął się gospodarowaniem pozostałymi po nich dwiema małymi wsiami – Paprocką Wolą i Głogołami. Ożenił się z bogatą, dwukrotną wdową, Jadwigą, z domu Kossobudzką, córką Mikołaja, kasztelana sierpeckiego, dziedziczką Krajkowa i połowy Lipy koło Raciąża. Po jej śmierci wyjechał do Czech.
Twórczość.
Początkowo pisał wiersze, jednak wkrótce poświęcił się pisarstwu historycznemu oraz heraldyce. Dzięki dziełom poświęconym szlachcie polskiej jak „"Gniazdo cnoty"” (1578) oraz „"Herby rycerstwa polskiego"” (1584) pogłębił i przyczynił się do utrwalenia wiedzy o genealogii polskich rodów szlacheckich. Wyjechał do Warszawy na dwór Andrzeja Taranowskiego, sekretarza królewskiego, któremu towarzyszył w jego drugim poselstwie do Stambułu. Po powrocie do kraju dowiedział się o śmierci żony, która nastąpiła w 1572 r. Osiadłszy na swych włościach otrzymał godność podczaszego ziemi dobrzyńskiej.
W 1577 r. wziął udział w gdańskiej wyprawie Stefana Batorego. W latach 80. XVI w. związał się z rodem Zborowskich. Stał się stronnikiem Habsburgów, popierając austriackiego księcia Maksymiliana w nieudanych staraniach o tron polski po śmierci Batorego (1586). Po zwycięstwie zwolenników Zygmunta III w bitwie pod Byczyną (1588) zmuszony został opuścić kraj i udał się na emigrację do Czech i na Morawy, gdzie spędził 22 lata. Przebywał na dworze biskupa ołomunieckiego – Stanisława Pawłowskiego w Kromieryżu. Przez ten czas opanował język czeski i oddał się pracy pisarskiej. Wkrótce uzyskał także czeski indygenat. Był autorem historii Moraw, herbarzy szlachty morawskiej i czeskiej oraz tłumaczem wierszy Jana Kochanowskiego na język czeski. Był także autorem wielu utworów poezji okolicznościowej, satyr, panegiryków i pamfletów. Wartością dzieł Paprockiego jest korzystanie z licznych źródeł polskich i czeskich, które nie zachowały się do czasów dzisiejszych. 
W 1610 roku u kresu życia powrócił z ogarniętych wojnami religijnymi Czech do Polski. Pozbawiony środków do życia mieszkał u cystersów w Wąchocku oraz Lądzie. 
Zmarł nagle we Lwowie w 1614 r. i został pochowany w krypcie u franciszkanów (franciszkański "klasztor i kościół św. Krzyża we Lwowie przy placu Castrum przekształcono w r. 1785 na umieszczenie głównej szkoły normalnej, urzędu mierniczego, teatru miejskiego i sali redutowej").
Uwagi.
Jest w Polsce jeszcze jedna wieś związana z nazwiskiem Bartłomieja Paprockiego, którą w roku 1599 obejmuje Stanisław Paprocki, po Bartłomieju, swoim bracie stryjecznym.

</doc>
<doc id="170517" url="https://pl.wikipedia.org/wiki?curid=170517" title="Bartosz Bartłomiej Paprocki">
Bartosz Bartłomiej Paprocki



</doc>
<doc id="170518" url="https://pl.wikipedia.org/wiki?curid=170518" title="Bartolomej Paprocký">
Bartolomej Paprocký



</doc>
<doc id="170520" url="https://pl.wikipedia.org/wiki?curid=170520" title="Magazyn (budowla)">
Magazyn (budowla)

Magazyn – część składowa infrastruktury magazynowej. 
Miejsce przeznaczone do składowania i przemieszczania zapasów na wyodrębnionej przestrzeni, która może zajmować plac nieosłonięty (składowisko, składnica), plac półosłonięty (wiata), część budowli, całą budowlę lub kilka budowli magazynowych.
Budowa i przeznaczenie magazynu.
Wyroby lub towary odporne na czynniki atmosferyczne (wiatr, słońce, deszcz, temperatura) przechowuje się na pryzmach (składnicach, składowiskach). Dodatkowo niektóre składowiska posiadają wiaty, które chronią towary przed deszczem.
Towary wrażliwe na czynniki atmosferyczne przechowuje się w pomieszczeniach zamkniętych (halach). Pomieszczenie znajduje się w budynku jednokondygnacyjnym, który może być wykonany z lekkich konstrukcji stalowych. Budynek magazynu przypomina prostokąt o proporcji boków 3:5 lub 2:3.
W małych magazynach handlowych powierzchnia użytkowa wynosi minimum 500 m², a wysokość strefy składowej od 5,4 do 7,2 m. Natomiast w magazynach halowych wysokość nie przekracza 12 m. Zadaniem magazynów handlowych jest dostosowanie asortymentów do preferencji klientów.
Magazyny przemysłowe (wysokiego składowania) posiadają większą powierzchnię i wysokość użytkową. Wysokość konstrukcji może wynosić 45 m, a słupy regałów tworzą wtedy konstrukcję wsporczą budynku. Celem budowania tak dużych i wysokich magazynów jest zapewnienie rytmiczności realizacji zadań.
Wyposażenie magazynu.
Podstawowym wyposażeniem – w zależności od przeznaczenia magazynu – są urządzenia do składowania, środki transportu magazynowego i pomocnicze urządzenia magazynowe.
Urządzenia do składowania:
Środki transportu:
Pomocnicze urządzenia magazynowe:
Obsługa magazynu.
Wielkość magazynu wpływa na zwiększenie lub zmniejszenie zakresu obowiązków. Małe i średnie magazyny zatrudniają magazyniera oraz pracowników magazynowych (np. wydawcę, pakowacza, operatora wózka jezdniowego napędzanego). W dużych magazynach dodatkowo zatrudnia się kierownika lub dyspozytora magazynu.
Rodzaje magazynów.
Ze względu na rozwiązania techniczno-budowlane i stopień zabezpieczenia podatności magazynowej magazyny dzieli się na:
Klasyfikacja magazynów.
Dla rozróżnienia powierzchni magazynowych wprowadzono umowny podział na obiekty klasy A i B.
Za magazyny klasy A uznawane są te, które usytuowane są w pobliżu autostrady lub drogi ekspresowej. Posiadają parking dla samochodów ciężarowych i osobowych oraz plac manewrowy. Sam budynek magazynu klasy A powinien spełniać szereg wymogów technicznych, takich jak: wysokość netto sięgająca min. 10 m, maksymalna głębokość magazynu wynosząca 75 m lub większa, minimalna nośność posadzki – 5 t/m².
Najbardziej pożądana siatka słupów to 12 × 24 m lub 12 × 22,5 m. Ważną rolę pełni wyposażenie obiektu w system tryskaczy, system oświetleniowy zapewniający natężenie światła min. 150 lux, odpowiednią ilość bram załadunkowych (min. 1 szt./1000 m²) oraz bram wjazdowych z poziomu „0” (min. 1 szt./5000 m²). Rozwiązania energooszczędne w postaci np. oświetlenia LED zaczynają także stanowić element budynków klasy A.
Budynki magazynowe nie spełniające wymagań magazynów klasy A zalicza się do klasy B.
Zarządzanie magazynami.
W zarządzaniu magazynami pomocne mogą okazać się systemy ERP. Obsługują one m.in.

</doc>
<doc id="170521" url="https://pl.wikipedia.org/wiki?curid=170521" title="Ostrów (powiat przeworski)">
Ostrów (powiat przeworski)

Ostrów – wieś w Polsce położona w województwie podkarpackim, w powiecie przeworskim, w gminie Gać.
W miejscowości ma swoją siedzibą rzymskokatolicka parafia św. Fabiana i św. Sebastiana.
W latach 1975–1998 miejscowość należała administracyjnie do województwa przemyskiego.
Historia.
Wieś usytuowana jest na cyplu moreny czołowej, która wbija się swoimi wysokimi brzegami w równą jak stół dolinę Markówki (dopływ Mleczki). Nazwa „ostrów” to dawne określenie oznaczające wyspę na rzece lub bagnach.
Pierwsze wzmianka o wsi pochodzi z 1375 roku, kiedy Otton z Pilczy herbu Topór nadał rycerzowi Wierzbieńcie wieś Mikulicze (ob. Mikulice), jednocześnie wymienia w nim wsie sąsiednie jak: Ostrów, Nizaczyce (Niżatyce), Sethescha (Sietesz). Potem te dobra dziedziczyła Elżbieta Granowska z Pileckich (1372–1420). Była jedynym dzieckiem wojewody sandomierskiego dziedzica Sieteszy Ottona z Pilczy i Jadwigi Melsztyńskiej (córki Jana, matki chrzestnej Jagiełły, siostry Spytki). Gdy w 1384 roku zmarł jej ojciec, odziedziczyła po nim ogromne posiadłości łańcuckie oraz Ostrów i Pilicę stając się najbogatszą panną w Polsce. Podczas trwającego 13 lat małżeństwa z Wincentym Granowskim Elżbieta urodziła dwóch synów i trzy córki. Zorganizowała tu parafię przed 1391 rokiem. 12 grudnia 1410 roku Elżbieta została wdową i poślubiła 2 maja 1417 w Sanoku króla Władysława Jagiełłę, i tak Ostrów stały się miejscowością królewską.
W 1515 roku, Niżatyce należały do tzw. klucza kańczudzkiego. Wieś płaciła podatek zw. poborem z 8 łanów kmiecych. Ostrów w 1583 roku należał do rodu Jarosławskich i płacił podatek z 16 ¼ łanu kmiecego i od 2 młynów wodnych. Oprócz kmieci wieś zamieszkiwało 12 zagrodników posiadający swoje domy na gruncie pana lub sołtysa, za użytkowany grunt płacili wyższy czynsz, 6 zagrodników najemnych osadzonych na ziemi gminnej, 4 komorników posiadających bydło, 20 komorników najemnych tzw. „gołych”, 4 czeladzi i 1 fachowiec od młynów wodnych. W tym samym roku część wsi przejął Konstanty Korniakt w tym: 8 łamów kmiecych, 3 zagrodników osadzonych na ziemi pana lub sołtysa, 5 zagrodników najemnych, 6 komorników posiadających bydło, 7 komorników najemnych tzw. gołych i 3 młyny wodne.
W 1589 roku była to wieś szlachecka Ostrow, położona w ziemi przemyskiej województwa ruskiego, która posiadała 8 łanów kmiecych.
W 1628 roku Ostrów w regestrach poborowych był wzmiankowany wspólnie z Niedzwiadzą (obecnie Wolica), te wsie miały 13 łanów i wchodziły w skład klucza białobockiego, którego właścicielem od 1624 roku była wdowa po Konstantynie Korniakcie. W latach 1651 i 1658 wieś była wzmiankowana jako "Ostrow et Niedzwiedza", a klucz białobocki był od 1637 roku własnością Karola Franciszka Korniakta. W 1674 roku wieś była wzmiankowana wspólnie z Mikulicami.
Kościół.
Parafia św. Fabiana i św. Sebastiana w Ostrowie została erygowana 26 stycznia 1601 roku przez biskupa Wawrzyńca Goślickiego. Parafia została uposażona przez Konstantego Korniakta, a w jej skład weszły Ostrów i Mikulice. W 1624 roku drewniany kościół został spalony przez Tatarów. W 1627 roku zbudowano nowy kościół, który w 1708 roku został konsekrowany. Z tamtego kościoła pozostał w wieży obecnej świątyni dzwon z 1645 roku. W XIX wieku do parafii przyłączono Białoboki. W latach 1938-1940 zbudowano murowany kościół, który został poświęcony w 1940 roku. 27 października 2002 roku odbyła się konsekracja kościoła, której dokonał abp Józef Michalik.
Na starej części cmentarza znajduje się neogotycka XIX-wieczna kaplica grobowa.

</doc>
<doc id="170523" url="https://pl.wikipedia.org/wiki?curid=170523" title="Anakreont z Teos">
Anakreont z Teos

Anakreont z Teos, "Anakreon", łac. "Anacreon" (ur. ok. 570 p.n.e., zm. ok. 485 p.n.e.) – grecki poeta liryczny pochodzący z jońskiego miasta Teos. 
Życiorys.
Po opanowaniu miast małoazjatyckich przez Persów Cyrusa, jego rodzina opuściła Teos wraz z innymi obywatelami, którzy zasiedlili dawniejszą kolonię grecką w Abderze. Anakreont uczestniczył tam w walkach z napastniczymi plemionami Traków. Później udał się na Samos na zaproszenie tyrana Polikratesa, na którego dworze pozostawał przez wiele lat (533-522 p.n.e.). Po tragicznej śmierci tyrana przybył do Aten na dwór Pizystratydów, gdzie zyskał szczególne względy Hipparcha jako mecenasa sztuki i literatury. Zetknął się też tam z poetą Symonidesem z Keos. W następstwie wygnania Pizystratydów z Aten przeniósł się prawdopodobnie do Tesalii (zapewne na dwór Echekratesa).
Zmarł w Teos lub w Abderze, w wieku 85 lat, podobno wskutek zadławienia się winogronem. Mieszkańcy rodzinnego miasta wystawili mu kenotaf i posąg; inny, autorstwa Fidiasza, wystawiono w Atenach.
Twórczość.
Był autorem poezji jambicznej, pieśni lirycznych i elegii opiewających wino, śpiew i miłość. Jego wiersze zostały zebrane w Bibliotece Aleksandryjskiej w pięć ksiąg. Znaczna część jego twórczości zachowała się jedynie we fragmentach.
Anakreont najchętniej pisał wiersze ośmiozgłoskowe. Był poetą bardzo popularnym, w okresie hellenistycznym naśladowanym przez innych twórców tworzących tzw. anakreontyki – m.in. przez Kallimacha, Teokryta i aleksandryjskich epigramatyków.
Przekłady jego twórczości na polski publikowane były przez Jana Czubka, Jerzego Danielewicza, Jana Pietrzyckiego, Stefana Srebrnego, Wiktora Steffena, Alfreda Szczepańskiego. 

</doc>
<doc id="170527" url="https://pl.wikipedia.org/wiki?curid=170527" title="Język czamalalski">
Język czamalalski

Język czamalalski (nazwa własna: Чамалалдуб мичIчI) – jeden z niewielkich języków kaukaskich, używany przez Czamalalów. Należy do języków andyjskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich. Czamalalski jest blisko spokrewniony z językiem bagulalskim, oraz tindyjskim.
Dane mówiące o liczbie osób posługujących się tym językiem są bardzo rozbieżne i niepewne. Według statystyk w 1926 r. języka tego używało 3438 osób. W późniejszym czasie Bagulalowie uznawani byli za odłam Awarów i tak też zapisywani podczas kolejnych spisów powszechnych. Szacunki z roku 1968 mówiły o 5 tys. użytkowników języka, dane, podawane za rok 1990 donosiły o ok. 5 tys. Bagulalów, natomiast według spisu powszechnego, przeprowadzonego na terenie Federacji Rosyjskiej w 2000 r. liczba osób posługujących się tym językiem wynosiła 12 osób, z tego 3 na terenie Dagestanu. Porównanie danych statystycznych z różnych lat pozwala stwierdzić, iż użytkownicy czamalalskiego zostali najprawdopodobniej uznani za użytkowników innego języka kaukaskiego (andyjskiego bądź też awarskiego), o ile, statystyki zostały przekłamane. Możliwe jest bowiem, iż w ciągu ostatnich lat doszło do pełnej asymilacji Czamalalów.
Językiem czamalalskim posługuje się ludność w kilku niewielkich wioskach w południowodagestańskim okręgach cumadyjskim.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Niektórzy Czamalalowie znają także rosyjski, jako język urzędowy Federacji Rosyjskiej.
Czamalalski jest językiem ergatywnym. Posiada bardzo skomplikowaną deklinację (ze względu na znaczną liczbę przypadków) i względnie prostą koniugację. Ze względu na historię tego języka widoczne są wpływy języka tureckiego, arabskiego oraz rosyjskiego. Obserwuje się także obecność pewnych słów, zapożyczonych przypuszczalnie z godoberyjskiego.
Język czamalalski jest bardzo słabo zbadany. Studia nad językiem czamalalskim zapoczątkowały pod koniec XIX w. prace niemieckiego kaukazologa, Adolfa Dirra (1867–1930), lecz badania na większą skalę podjęto dopiero po II wojnie światowej, szczególnie w latach 90. XX w., kiedy to zorganizowano szereg ekspedycji naukowych, mających na celu zebranie informacji naukowych na temat tego języka.

</doc>
<doc id="170528" url="https://pl.wikipedia.org/wiki?curid=170528" title="Kanianka lnowa">
Kanianka lnowa

Kanianka lnowa ("Cuscuta epilinum" Weihe) – gatunek rośliny jednorocznej należący do rodziny powojowatych ("Convolvulaceae"). Jest pasożytem całkowitym lnu. Pochodzi z obszaru śródziemnomorskiego. W polskiej florze jest archeofitem. Niegdyś była rośliną dość pospolitą w uprawach lnu, obecnie w Polsce jest rośliną wymarłą.
Biologia.
Z nasion po wykiełkowaniu powstaje nitkowata siewka, która zapuszcza do ziemi korzeń służący jej do pobierania wody i soli mineralnych. Nitkowaty pęd rosnąc zatacza koła. Rośnie szybko (do 2,5 cm na dobę). Wytwarza się na nim strefa haustorialna. Rosnący pęd nie przeprowadza fotosyntezy, lecz korzysta ze zgromadzonych w nasieniu substancji zapasowych. Siewki dorastają do długości 8 cm i przy braku rośliny żywicielskiej mogą żyć do 20 dni, a następnie giną. Jeśli napotka na pędy rośliny żywicielskiej, zapuszcza do nich ssawki (haustorium). Jeśli napotkają się dwa pędy kanianki, często pasożytują na sobie wzajemnie. Po zapuszczeniu ssawek do rośliny żywicielskiej korzeń obumiera i kanianka prowadzi całkowicie pasożytniczy tryb życia, czerpiąc od rośliny żywicielskiej wszystkie potrzebne jej składniki - substancje organiczne i wodę wraz z solami mineralnymi.
Ekologia.
Występuje w uprawach lnu, jako chwast.
Nasiona roznoszone są przez owady (zoochoria), oraz przez wodę (hydrochoria). Gatunek charakterystyczny związku "Lolio-Linion" i zespołu "Spergulo-Lolietum remoti".
Roślina introdukowana do flory Ameryki Północnej, gdzie uznana jest za szkodliwy chwast.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków wymarłych i zaginionych w naturze (kategoria zagrożenia: Ex). W wydaniu z 2016 roku posiada kategorię RE (wymarły na obszarze Polski)..
W Polskiej Czerwonej Księdze Roślin otrzymała kategorię EX. 

</doc>
<doc id="170529" url="https://pl.wikipedia.org/wiki?curid=170529" title="Mirosław Rozmus">
Mirosław Rozmus

Mirosław Zdzisław Rozmus (ur. 11 sierpnia 1955 we Wrocławiu, zm. 4 stycznia 2018) – generał dywizji Wojska Polskiego, komendant główny Żandarmerii Wojskowej w latach 2010–2015.
Życiorys.
Mirosław Zdzisław Rozmus urodził się 11 sierpnia 1955 we Wrocławiu. W latach 1975–1979 był podchorążym Wyższej Szkoły Oficerskiej Wojsk Zmechanizowanych im. Tadeusza Kościuszki we Wrocławiu. Po ukończeniu szkoły dowodził plutonem i kompanią rozpoznawczą w 27 Sudeckim pułku czołgów średnich im. Niemieckich Bojowników Antyfaszystowskich w Gubinie.
W 1984 ukończył Wyższy Kurs Doskonalenia Oficerów (kierunek rozpoznanie ogólnowojskowe) w Centrum Doskonalenia Oficerów im. gen Stanisława Popławskiego w Rembertowie. Po ukończeniu kursu został wyznaczony na stanowisko szefa rozpoznania 23 pułku czołgów średnich w Słubicach.
W latach 1989–1991 był słuchaczem Akademii Wojskowej w Brnie. W 1991, po ukończeniu akademii, wyznaczony został na stanowisko starszego oficera operacyjnego w sztabie odtwarzanej wówczas 9 Dywizji Zmechanizowanej w Rzeszowie. W 1992 przeniesiony został do 30 pułku zmechanizowanego na stanowisko szefa sztabu. W 1993 został dowódcą 5 batalionu strzelców podhalańskich im. gen. bryg. Andrzeja Galicy. W latach 1993–1994 był słuchaczem Górskiej i Zimowej Szkoły Walki w Mittenwaldzie. W 1996 roku ukończył Kurs Przygotowania Operacyjnego Oficerów Wojsk Lądowych w Akademii Obrony Narodowej w Rembertowie.
W latach 1996–1999 pełnił służbę na stanowisku szefa sztabu-zastępcy dowódcy 21 Brygady Strzelców Podhalańskich w Rzeszowie, a w latach 1998–1999 pełnił obowiązki dowódcy tej Brygady. W latach 1999-2000 był słuchaczem Podyplomowych Studiów Operacyjno-Strategicznych w Akademii Obrony Narodowej w Rembertowie. W 2000 wyznaczony został na stanowisko zastępcy dowódcy 21 BSPodh, a w 2002 roku objął jej dowództwo.
W okresie od lipca 2005 roku do lutego 2006 dowodził 1 Brygadową Grupą Bojową Wielonarodowej Dywizji Centrum-Południe (V zmiana PKW Irak).
W latach 2001–2005 był słuchaczem Zaocznych Studiów Doktoranckich na Wydziale Strategiczno-Obronnym w Akademii Obrony Narodowej w Warszawie. W 2007 uzyskał stopień naukowy doktora w specjalności – bezpieczeństwo i prawo międzynarodowe. W 2006 został wyznaczony na stanowisko zastępcy dowódcy 11 Lubuskiej Dywizji Kawalerii Pancernej im. Króla Jana III Sobieskiego w Żaganiu.
17 grudnia 2010 wyznaczony został na stanowisko komendanta głównego Żandarmerii Wojskowej. Funkcję tę pełnił do 11 czerwca 2015. Był honorowym członkiem Stowarzyszenia Rannych i Poszkodowanych w Misjach Poza Granicami Kraju.
30 czerwca 2015 zakończył czynną służbę wojskową.
Od 2016 roku był pracownikiem naukowo-dydaktycznym Uniwersytetu Wrocławskiego w Instytucie Studiów Międzynarodowych (Zakład Studiów nad Bezpieczeństwem).
Został pochowany 9 stycznia 2018 na rzeszowskim cmentarzu Wilkowyja.

</doc>
<doc id="170530" url="https://pl.wikipedia.org/wiki?curid=170530" title="Charyton">
Charyton

Charyton ("Charytan, Charytonowicz, Charytanowicz") – polski herb szlachecki, pochodzenia greckiego
Opis herbu.
W polu czerwonym, złoty monogram z liter И i E. W klejnocie pięć piór strusich.
Najwcześniejsze wzmianki.
Herb pochodzenia greckiego, w Polsce od ok. 1416.
Herbowni.
Charyton, Charytonowicz, Charytanowicz, Chludziński , Chłopicki, Obryński, Obrzyński

</doc>
<doc id="170532" url="https://pl.wikipedia.org/wiki?curid=170532" title="Cieleski">
Cieleski

Cieleski – herb szlachecki, odmiana herbu Trestka.
Najwcześniejsze wzmianki.
Źródła piszą o Cieleskich (v. Cielskich) z Cieleszyna Świeckiego w roku 1650.
Herbowni.
Jedna rodzina herbownych (herb własny):
Cieleski, Cielski.

</doc>
<doc id="170533" url="https://pl.wikipedia.org/wiki?curid=170533" title="Ciężosił">
Ciężosił

Ciężosił − polski herb szlachecki, nadany w Królestwie Kongresowym.
Opis herbu.
Opis zgodnie z klasycznymi regułami blazonowania:
"Na tarczy obramowanej złotem, w polu błękitnym na w środku i na końcach trójkąta srebrnego takież gwiazdy; ponad górnym bokiem trójkąta, pszczoła złota. W klejnocie pod rozwartym cyrklem srebrnym, opartym na dwóch gałązkach wawrzynu, łabędź srebrny w lewo."
Najwcześniejsze wzmianki.
Nadany przez cara Aleksandra I 7 października 1816 Wojciechowi Langemu, za wybitne zasługi w kierowaniu pracami inżynierskimi.
Herbowni.
Jedna rodzina herbownych (herb własny): Lange.

</doc>
<doc id="170534" url="https://pl.wikipedia.org/wiki?curid=170534" title="14 Brygada Obrony Terytorialnej">
14 Brygada Obrony Terytorialnej

14 Brygada Obrony Terytorialnej Ziemi Przemyskiej im. Hetmana Polnego Koronnego Jerzego Sebastiana Lubomirskiego
(14 BOT) – związek taktyczny Wojsk Obrony Terytorialnej Sił Zbrojnych RP.
Formowanie i zmiany organizacyjne.
Rozkaz Szefa Sztabu Generalnego z 14 grudnia 1999 był pierwszym mówiącym o sformowaniu 14 BOT. Na bazie pozostałego po 14 Brygadzie Pancernej stanu osobowego, uzbrojenia i sprzętu Dowódca Śląskiego Okręgu Wojskowego polecił swoim rozkazem sformować Brygadę do 31 grudnia 2000.
Pierwsze wcielenie żołnierzy odbyło się jeszcze przed końcem 2000. Powstanie Brygady w Przemyślu było odpowiedzią na pojawiające się zagrożenia klęskami żywiołowymi i awariami przemysłowymi. Nie bez znaczenia była również silna presja lokalnej społeczności, władz samorządowych i parlamentarzystów, opierająca się na "Programie Integracji z Organizacją Traktatu Północnoatlantyckiego i Modernizacji Sił Zbrojnych RP na lata 1998-2012".
Już w pierwszym roku swojego istnienia żołnierze Brygady brali bezpośredni udział w ratowaniu ludności cywilnej w gminie Radomyśl, kiedy to pod wodą znalazły się tysiące hektarów użytków rolnych, zniszczeniu uległo kilkaset kilometrów dróg i setki budynków.
Rok później, współpracując z 6 Brygadą Desantowo-Szturmową żołnierze brali udział w likwidacji zatorów lodowych na rzekach Podkarpacia.
Brygada regularnie brała udział we wspólnych ćwiczeniach z Policją Państwową i Państwową Strażą Pożarną, które są kierowane przez wojewodę podkarpackiego.
W 2007 r. brygadę przekształcono w 14 batalion OT, który 1 lipca 2008 r. włączono w skład 21 Brygady Strzelców Podhalańskich jako 14 batalion zmechanizowany. Obecnie batalion rozformowany, pozostałości wcielone do 5 bsp w składzie 21 Brygady Strzelców Podhalańskich.
Tradycje.
Wykorzystując inicjatywę kadry zawodowej, organizacji i stowarzyszeń społecznych Przemyśla, dowódca brygady wystąpił do Ministra Obrony Narodowej o przekazanie prawa do przejęcia i kultywowania tradycji wszystkich jednostek Wojska Polskiego mających w nazwie numer "14.". Takimi jednostkami, zgodnie z decyzją Ministra Obrony Narodowej, są:
Święto brygady obchodzone było 1 lipca.
Patronem był hetman polny koronny Jerzy Sebastian Lubomirski.
Przekształcenia.
14 pułk piechoty → 14 pułk zmechanizowany → 14 Ośrodek Materiałowo – Techniczny → 14 pułk zmechanizowany → 14 Brygada Pancerna → 14 Brygada Obrony Terytorialnej → 14 batalion Obrony Terytorialnej → 14 batalion zmechanizowany.

</doc>
<doc id="170536" url="https://pl.wikipedia.org/wiki?curid=170536" title="Karęga">
Karęga

Karęga ("de Quatro") – herb szlachecki.
Opis herbu.
Na tarczy czterodzielnej - I i IV pole srebrne, II i III szare. W klejnocie trzy pióra strusie.
Herbowni.
Karęga,

</doc>
<doc id="170538" url="https://pl.wikipedia.org/wiki?curid=170538" title="Trestka">
Trestka

Trestka – herb szlachecki.
Najwcześniejsze wzmianki.
Boniecki pisze o: "Luszkowskich herbu Trestka z Luszkówka w powiecie świeckim, w Prusach. Wojciech z Luszkówka miał świadczyć w 1309 r. w procesie przeciw Krzyżakom ".
Herbowni.
Luszkowski, Trestka, Zembowski, Trop, Łuszkowski, Tropp.

</doc>
<doc id="170539" url="https://pl.wikipedia.org/wiki?curid=170539" title="Powłoka walencyjna">
Powłoka walencyjna

Powłoka walencyjna – ostatnia, najdalej odsunięta od jądra powłoka elektronowa atomu. Elektrony na niej są najsłabiej związane z atomem i mogą uczestniczyć w tworzeniu wiązań chemicznych. W przypadku elektronów znajdujących się niżej zazwyczaj nie jest to możliwe, choć są od tego liczne wyjątki.
Pojęcie powłoki walencyjnej powstało w czasach obowiązywania modelu atomu Bohra. Współcześnie wiadomo już, że w wielu przypadkach w wiązaniach chemicznych uczestniczą nie tyle elektrony z powłoki walencyjnej, lecz raczej z tzw. orbitali frontalnych, które nie zawsze opisują elektrony z ostatniej powłoki elektronowej. Szczególnie w przypadku związków koordynacyjnych metali przejściowych i lantanowców często zdarza się, że w tworzeniu wiązań chemicznych uczestniczą też elektrony formalnie leżące na niższych powłokach elektronowych.

</doc>
<doc id="170541" url="https://pl.wikipedia.org/wiki?curid=170541" title="Hymn Gibraltaru">
Hymn Gibraltaru

Oficjalnym hymnem Gibraltaru, zależnego od Wielkiej Brytanii jest "God Save the King". W referendum w roku 1994 mieszkańcy wybrali jednak własny, miejscowy hymn – "Gibraltar Anthem". Autorem melodii i słów jest Peter Emberley.

</doc>
<doc id="170542" url="https://pl.wikipedia.org/wiki?curid=170542" title="Trzywdar (herb szlachecki)">
Trzywdar (herb szlachecki)

Trzywdar ("Tria in donum") − polski herb szlachecki, używany przez kilkadziesiąt rodzin głównie z terenu Mazowsza i Podlasia. Herb ten pojawia się również na ścianie jednej z kamienic Lwowa, przy ulicy Sołomii Kruszelnyckiej 15. Według Andrzeja Kulikowskiego jest to odmiana herbu Grabie. Bardziej prawdopodobne jest jednak, że wywodzi się on z herbu Brodzic, które to przypuszczenie wyraził Józef Szymański.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym trzy krzyże łacińskie w rosochę, srebrne, z których dolny uszczerbiony z prawej; między nimi po jednej gwieździe złotej.
W klejnocie pięć piór strusich.
Klejnot herbu pozostawał nieustalony do XVII wieku, dopiero Szymon Okolski przypisał mu trzy pióra strusie. Tak też opisuje klejnot Antoni Swach w swoim herbarzyku z 1705. Kasper Niesiecki z kolei przypisał mu pięć piór strusich, którą to wersję przytaczają współczesne herbarze Znamierowskiego i Gajla.
Najwcześniejsze wzmianki.
W "Herbarzu rodowym" Alfreda Znamierowskiego można znaleźć informacje, że najstarsza zapiska sądowa pochodzi z 1425 r, zaś najstarsza pieczęć z 1444. Jest to błąd, przekazy te dotyczyły bowiem podobnego herbu Brodzic (zwanego też "Trzy krzyże", Franciszek Piekosiński traktuje te herby osobno). Józef Szymański stwierdza, że herb ten pojawia się w źródłach dopiero w XVI wieku. Według niego, najwcześniejszą pieczęcią z Trzywdarem jest ta z 1501 roku, należąca do Pawła Zakliczowskiego. Inne przekazy ikonograficzne pochodzą z zabytków sakralnych: dwóch portali i chrzcielnicy z końca XVI wieku, belki tęczowej i stalli z 1595 oraz nagrobka J. Modzelewskiego z 1596 w Luszynie koło Gostynina. Niezależnie od tego Szymański spekuluje, że Trzywdar mógł zostać przedstawiony w średniowiecznym herbarzyku Ambrożego z Nysy. Widnieje tam podobny herb, ale bez gwiazdy u czoła i pełnym krzyżem u podstawy, nazwany tam Brodzicem.
Legenda herbowa.
Zgodnie z legendą przytaczaną przez Kaspra Niesieckiego:
Józef Szymański przyjmuje pochodzenie Trzywdara od Brodzica za prawdopodobne.
Herbowni.
Tadeusz Gajl podaje następujące nazwiska:
Burzyński, Butyński, Bużyński, Bylica, Dąbrówka, Gąsiorowski, Jedwabiński, Kitkiewicz, Komelski, Kotelski, Kumelski, Kumulski, Łomieński, Łomiński, Mocarski, Moczarski, Moczulski, Poletyłło, Poletyło, Radłowski, Rajkowski, Rakowski, Raykowski, Rogienicki, Rossowski, Szwander, Tobilewicz, Tychoniewicz, Wyszyński, Żędzian.
Józef Szymański dodaje do tej listy nazwiska Modzelewski i Zakliczowski. Należy jednak zaznaczyć, że te dwa nazwiska należą do właścicieli odpowiednio nagrobka i pieczęci. Ponieważ nie da się ustalić barw przedstawionego tam herbu, nie jest pewne, czy nie należy im przypisać herbu Trzywdar II – identycznego rysunkiem ale o innych barwach

</doc>
<doc id="170548" url="https://pl.wikipedia.org/wiki?curid=170548" title="Olej sezamowy">
Olej sezamowy

Olej sezamowy – olej roślinny otrzymywany poprzez tłoczenie na zimno nasion sezamu indyjskiego ("Sesamum indicum"). Ma jasno- po ciemnożółty do brązowego kolor i lekko orzechowy, łagodny zapach i smak. Odmiana stosowana w przemyśle spożywczym ma ciemno brązowy kolor i mocny aromat.

</doc>
<doc id="170552" url="https://pl.wikipedia.org/wiki?curid=170552" title="Teos">
Teos

Teos (gr. Τέως) – starożytne miasto jońskie w Karii.
Należało do tzw. dodekapolis – dwunastu miast założonych podczas migracji Jonów z Peloponezu na wybrzeża Azji Mniejszej około 1000 p.n.e. 
Miasto żyło z handlu morskiego, w starożytności posiadało dwa porty. Najsłynniejszą jego budowlą była największa w świecie greckim świątynia Dionizosa. Teos było miejscem urodzin poety Anakreonta, także jednym z ośrodków, w których rozwijało się starożytne aktorstwo. Główną siedzibę miało tam związane z kultem Dionizosa "Kathegemona" stowarzyszenie artystów Dionizosa, w którego skład wchodzili aktorzy, poeci i muzycy z Jonii.
Jako jedno z pierwszych miast greckich zostało napadnięte przez wojska Cyrusa, wskutek czego zostało opuszczone przez mieszkańców. Część z nich założyła ok. 540 p.n.e. w Tracji Abderę, inni – Fanagorię na północnym wybrzeżu Morza Czarnego.
Pozostałości Teos znajdują się niedaleko Izmiru, odległe o ok. 1 km od wsi Sığacık.

</doc>
<doc id="170553" url="https://pl.wikipedia.org/wiki?curid=170553" title="Języki didojskie">
Języki didojskie

Języki didojskie (czasem używa się też określenia języki cezyjskie; ros. дидойские языки, цезские языки) – grupa blisko spokrewnionych ze sobą niewielkich języków kaukaskich, używanych w południowej części Dagestanu, na terenie Federacji Rosyjskiej. Dane, podające liczbę użytkowników języków didojskich są przede wszystkim szacunkowe, według różnych źródeł jest to od ok. 11,5 tys. osób (1970 r.), przez ok. 13 tys. (1993 r.), aż po 23 tys. (zgodnie ze spisem powszechnym, przeprowadzonym na terenie Federacji Rosyjskiej w 2000 r.).
Języki didojskie wraz z awarskim oraz językami andyjskimi tworzą tzw. zespół awaro-didojski (zwany także awaro-andyjsko-didojskim) w ramach szerszej grupy języków dagestańskich (północno-zachodnich języków kaukaskich).
W grupie tej wyróżniach się pięć języków, dzielących się poza tym na drobniejsze dialekty, które mogą dość znacznie różnić się między sobą, utrudniając wzajemne zrozumienie między ich użytkownikami.
Podczas ostatniego spisu powszechnego, przeprowadzonego na terenie Federacji Rosyjskiej w roku 2002, po raz pierwszy od 1926 r. uwzględniono każdy z tych języków osobno. Podczas poprzednich spisów ludność tę zapisywano zwykle jako Awarów.
Do języków didojskich zaliczane są następujące języki (obok nazw języków podano liczbę użytkowników języka zgodnie z wynikiem spisu powszechnego przeprowadoznego w 2000 r., natomiast w nawiasach – dotychczasowe szacunki):
Żaden z języków didojskich nie rozwinął piśmiennictwa. Funkcję lingua franca pomiędzy użytkownikami języków didojskich, a zarazem języka literackiego pełni jeden z głównych języków literackich Dagestanu, awarski.
Dla języków didojskich charakterystyczny jest rozbudowany wokalizm (samogłoski faryngalne, nosowe, długie / krótkie) oraz skomplikowany system spółgłoskowy. Dominuje typ aglutynacyjny z bardzo rozbudowaną deklinacją (duża liczba przypadków miejscowych, odpowiadające konstrukcjom przyimkowym w językach indoeuropejskich) i względnie prostą koniugacją.

</doc>
<doc id="170554" url="https://pl.wikipedia.org/wiki?curid=170554" title="Spruce Goose">
Spruce Goose



</doc>
<doc id="170555" url="https://pl.wikipedia.org/wiki?curid=170555" title="Hughes H-4">
Hughes H-4



</doc>
<doc id="170556" url="https://pl.wikipedia.org/wiki?curid=170556" title="H-4 Hercules">
H-4 Hercules



</doc>
<doc id="170558" url="https://pl.wikipedia.org/wiki?curid=170558" title="Pelle erobreren">
Pelle erobreren



</doc>
<doc id="170559" url="https://pl.wikipedia.org/wiki?curid=170559" title="C-5 Galaxy">
C-5 Galaxy



</doc>
<doc id="170560" url="https://pl.wikipedia.org/wiki?curid=170560" title="DIGIBooster Pro">
DIGIBooster Pro

DIGIBooster Pro – edytor muzyczny typu tracker dla AmigaOS, korzystający z systemu sterowników dźwięku AHI, jedna z najbardziej zaawansowanych aplikacji tego typu stworzonych na Amigę. Do 1999 roku program był rozwijany przez polskich programistów Tomasza oraz Waldemara Piastę, a następnie prawa do niego przejęła niemiecka firma APC&amp;TCP.
Rozwój.
Jak dotąd (2009) ostatnia wydana wersja nosi numer 2.21. Po przejęciu praw do DIGIBoostera firma APC&amp;TCP zapowiedziała, że program zostanie przepisany z asemblera na C, aby umożliwić jego przeportowanie na systemy oparte na procesorze PowerPC (przede wszystkim MorphOS). W 2004 r. ukazała się wersja beta demo programu dla systemów MorphOS i AmigaOS. Po kilku latach niepewności co do dalszego losu edytora, 19 stycznia 2009 r. pojawiła się oficjalna informacja, iż trwają prace nad wersją 3 programu.
Pierwszym zwiastunem DigiBoostera 3 stał się program DigiRoller wydany 30 maja 2009 roku. Jest to odtwarzacz modułów DigiBoostera Pro, umożliwiający też zgranie utworu do pliku WAVE lub AIFF. DigiRoller wykorzystuje nowy silnik syntezy dźwięku, z którego ma również korzystać DigiBooster 3. Program został przez wydawcę udostępniony jako freeware.
3 lutego 2014 roku ukazała się zapowiadana wersja 3.0 programu, dla systemów operacyjnych AmigaOS 3, AmigaOS 4 i MorphOS, dwie ostatnie wersje zostały skompilowane dla procesorów PowerPC.
Rozpoznawane formaty plików audio (sampli).
Program umożliwia także import plików audio w formatach MP2 i MP3 - opcja ta wymaga biblioteki mpega.library, nie będącej częścią pakietu.

</doc>
<doc id="170562" url="https://pl.wikipedia.org/wiki?curid=170562" title="Hughes H-4 Hercules">
Hughes H-4 Hercules

Hughes H-4 Hercules – amerykańska łódź latająca zaprojektowana jako samolot transportowy, jedyny zbudowany egzemplarz został oblatany w 1947 roku; największy samolot konstrukcji drewnianej, jaki kiedykolwiek powstał.
Historia powstania.
Duże straty zadawane przez niemieckie U-Booty i lotnictwo konwojom zmierzającym ze Stanów Zjednoczonych przez Atlantyk do portów Wielkiej Brytanii zmusiły Departament Wojny USA do poszukiwania alternatywnych sposobów dalekodystansowego transportu sprzętu wojskowego i żołnierzy. Koncepcja Henry’ego Kaisera, przemysłowca odpowiedzialnego m.in. za masową produkcję na potrzeby wojenne frachtowców typu "Liberty", i Howarda Hughesa, projektanta lotniczego, właściciela firmy Hughes Aircraft, zakładała budowę olbrzymiej łodzi latającej zdolnej do przewozu 750 w pełni uzbrojonych żołnierzy lub dwóch czołgów typu M4 Sherman. W związku z wojennym deficytem metali, zaprojektowany samolot miał być wykonany w większości z drewna, dlatego jego krytycy nazwali go "Spruce Goose" (pl. "Świerkowa Gęś", choć wykorzystano głównie drewno brzozowe) lub "Flying Lumberyard" (pl. "Latający Tartak"). Pomysłodawcy otrzymali rządowy kontrakt na budowę trzech prototypów, opiewający na kwotę 22 mln dolarów.
Prace konstrukcyjne przeciągnęły się do tego stopnia, że nie zdążono zbudować ani jednego z nich przed końcem II wojny światowej. W 1947 roku Hughes został wezwany w celu złożenia przed komisją senacką wyjaśnień dotyczących wykorzystania rządowych funduszy, m.in. na realizację tego projektu. Konstruktor, niewzruszony sceptycyzmem czy wręcz wrogością komisji, ostentacyjnie przystąpił do dalszych prób konstrukcji. 2 listopada 1947 roku pilotowana przez niego łódź latająca wzniosła się na wysokość 20 m i z prędkością 130 km/h pokonała dystans 1,6 km. Oblot nie przekonał jednak oponentów. Uważali, że lot tak gigantycznej maszyny był możliwy jedynie dzięki wystąpieniu efektu przypowierzchniowego, zachodzącego podczas lotu nad wodą na niskiej wysokości, i moc silników nie będzie wystarczająca do prawdziwych lotów.
Trudno dziś ocenić, czy program został przerwany przez kongres z powodu zakończenia wojny, gdy taki samolot stał się zbędny i nieekonomiczny, a ze swoją drewnianą konstrukcją przestarzały, czy też ze względu na zbyt słabe osiągi, o czym świadczyć może wykonanie tylko jednego lotu na bardzo małej wysokości, gdzie samolot utrzymywał się w powietrzu dzięki efektowi przypowierzchniowemu. „Świerkowa Gęś” już nigdy nie wystartowała, chociaż była utrzymywana w stanie zdolnym do lotu aż do śmierci Hughesa w 1976 roku. W 1977 roku marynarka wojenna USA rozważała wykorzystanie samolotu w czasie prac nad ekranoplanami, ostatecznie jednak zrezygnowano z tego pomysłu.
W 1980 roku łódź została nabyta przez California Aero Club, który eksponował ją w Long Beach, w Kalifornii. W 1988 roku przeszła na własność The Walt Disney Company; od 1993 roku znajduje się w muzeum lotnictwa w McMinnville, w stanie Oregon, gdzie stała się jedną z głównych atrakcji.
Mimo iż projekt upadł, jednak H-4 można uznać w pewnym sensie za protoplastę współczesnych ciężkich samolotów transportowych w rodzaju Lockheeda C-5 Galaxy, An-124 czy An-225.
Opis konstrukcji.
Hughes H-4 Hercules jest łodzią latającą zaprojektowaną do przewozu ludzi i towarów na duże odległości. Jednokadłubowa konstrukcja, z wolnonośnymi skrzydłami, stałymi pływakami i pojedynczym statecznikiem pionowym. Wnętrze kadłuba podzielone na dwie części – pierwszą stanowiły pomieszczenia załogi, drugi to duży pokład transportowy. Poniżej zbiorniki paliwa. Konstrukcja drewniana – głównie laminowane drewno brzozowe.
Film.
Historia Howarda Hughesa oraz budowy samolotu została zaprezentowana w filmie "Aviator" (2004) w reżyserii Martina Scorsese.

</doc>
<doc id="170563" url="https://pl.wikipedia.org/wiki?curid=170563" title="Las Wolski">
Las Wolski

Uroczysko Las Wolski, popularnie: Lasek Wolski – obszar leśny w zachodniej części Krakowa, pełniący funkcje rekreacyjne. Obejmuje powierzchnię 419 ha. Stanowi fragment Lasów Miejskich Krakowa. W lesie urządzono krakowskie zoo.
W lesie położonych jest kilka polan wypoczynkowych – największa Polana Juliusza Lea (o pow. 2,42 ha), ponadto Polana na Sowińcu, Polana im. Wincentego Wobra, Polana im. Jacka Malczewskiego, Polana Bielańska, Polana Harcerska.
Sieć ścieżek spacerowych liczy ok. 40 km długości, część z nich jest oznakowana. Infrastrukturę turystyczną uzupełniają parkingi i obiekty gastronomiczne.
W 1917 roku teren lasu został zakupiony przez Kasę Oszczędności Miasta Krakowa i przekazany miastu z przeznaczeniem na park ludowy.
Przyroda.
Las Wolski porasta najwyższe wzgórza Pasma Sowińca (Sowiniec – 358 m n.p.m., Pustelnik – 352 m, Ostra Góra – 347 m, Srebrna Góra – 317 m). Urozmaicona rzeźba terenu jest rezultatem stosunkowo dużych wysokości względnych. Stoki porozcinane są głęboko wciętymi wąwozami i parowami (od południa: Skowronków Dół, Wroni Dół, Łupany Dół; od zachodu: Mokry Dół, Gomółczy Dół; od północy: Zielony Dół, Wolski Dół; od wschodu: Poniedziałkowy Dół, Wilczy Dół i inne mniejsze), w górnych partiach o łagodniejszych zboczach. Górują nad nimi jurajskie skałki wapienne.
W Lesie Wolskim występują 32 gatunki drzew. Dominują siedliskowe typy lasu wyżynnego i mieszanego wyżynnego zajmujące odpowiednio 61% i 39% obszaru. Skład gatunkowy drzewostanu jest zbliżony do naturalnego, dzięki czemu ma wysokie wartości krajobrazowe. Drzewostany z dominującym dębem, bukiem i brzozą zajmują około 89% obszaru. Są to lasy brzozowo-dębowe, brzozowo-dębowo-bukowe, dębowe wielogatunkowe, lite buczyny, buczyny wielogatunkowe i brzeziny wielogatunkowe. Miejscowe gospodarstwo leśne odpowiada za utrzymanie trwałości drzewostanu poprzez zabiegi hodowlane takie jak cięcia pielęgnacyjne, inicjowanie odnowień czy cięcia sanitarne. Leśnicy dążą do zachowania drzew starych, dziuplowatych i zasiedlonych przez ptaki.
Skały i jaskinie.
W Lesie Wolskim jest wiele zbudowanych z wapieni wychodni. Największe z nich to Panieńskie Skały, Bielańskie Skałki, Wolski Murek i Kawalerskie Skały. Panieńskie Skały i Bielańskie Skałki to rezerwaty przyrody i wspinaczka na nich jest zabroniona. Uprawiana jest natomiast wspinaczka na Wolskim Murku i Kawalerskich Skałach.
W Lesie Wolskim znajduje się kilka niewielkich jaskiń i schronisk. W skałach parowu Zielony Dół znajdują się Jaskinia w Lesie Wolskim, Jaskinia w Zielonym Dole i Schronisko w Zielonym Dole. W Kawalerskich Skałach znajduje się Szczelina przed Gajówką, a w niewielkich skałach na zachód od Kawalerskich Skał Szczelina pod Gajówką. Na Srebrnej Górze jest Kawerna Bielany i Schronisko pod wsią Bielany.
Szlaki turystyczne.
Przez Las Wolski przebiega również odcinek pętli północnej szlaku Twierdzy Kraków.
Dojazd.
Linia autobusowa 134 kursuje pod zoo z przystanku Cracovia Stadion, natomiast linia 102 z Krowodrzy Górki, przez ulicę Piastowską, w kierunku Zakamycza, z którego do Lasu Wolskiego można dojść od strony kopca Piłsudskiego. Dla samochodów są dwa parkingi przy ulicy Leśnej: na Łysej Górze i przed Ogrodem Zoologicznym.

</doc>
<doc id="170564" url="https://pl.wikipedia.org/wiki?curid=170564" title="Jena">
Jena

Jena – miasto na prawach powiatu w środkowych Niemczech, w kraju związkowym Turyngia, nad rzeką Soławą. Liczy 104 449 mieszkańców (31 grudnia 2009), jest po Erfurcie drugim co do wielkości miastem kraju związkowego.
Historia.
Średniowiecze.
Przez długi czas początki miasta identyfikowano z osadą "Jani" pochodzącą z końca IX wieku, jednak wśród historyków nie ma co do tego zgody. Inna teoria głosi, że nazwa odnosi się do dzisiejszego "Wenigenjena", gdzie w okolicy kościoła Schillera (niem. "Schillerkirche") odkryto rozległe ślady osadnictwa z VIII i IX stulecia. W tekstach łacińskich Jena nazywana jest Atenami nad Soławą (łac. "Athenae ad Salam"). Pierwsze udokumentowane wzmianki pochodzą z 1182 roku.
Władcy Lobdeburga, będący od XII wieku właścicielami Jeny, podnieśli w 1230 r. osadę do godności miasta. Wkrótce wybudowano mury miejskie. Szybki rozkwit uprawy wina przyniósł mieszkańcom spore zyski. W 1286 zakon dominikanów wzniósł tu swój klasztor, w 1301 r. przy kościele św. Michała "(Michaeliskirche)" powstał klasztor cysterek.
Wraz z osłabieniem dynastii Lobdeburgów pojawiają się hrabiowie Schwarzburg oraz Wettynowie. Ci ostatni w 1331 r. całkowicie przejmują miasto w posiadanie. Rok późnej nadają mu prawa miejskie na prawie z Gothy. W 1414 r. powstaje klasztor karmelitów. Dobrobyt miejski wyraża się w przebudowie kościoła św. Michała "(Michaeliskirche)" w 1380/90 r. oraz ratusza pod koniec XIV wieku. Od roku 1423 Jena należy do elektoratu Saksonii, nad którym po śmierci ostatniego przedstawiciela dynastii askańskiej władzę przejmują Wettynowie. W wyniku podziału lipskiego (niem. "Leipziger Teilung") w 1485 r. Jena pozostaje w należącym do ernestyńskiej linii Wettynów elektoracie Saksonii.
Nowożytność.
Reformacja przyszła do miasta w 1523 r. wraz z radykalnym teologiem Martinem Reinhardtem, którego wypędzono rok później po interwencji Marcina Lutra. W 1525 r. chłopi i część mieszkańców miasta zniszczyli klasztor karmelitów oraz zdewastowali klasztor dominikanów. W wyniku porażki w wojnie szmalkaldzkiej w latach 1546-47 ród Ernestynów stracił godność elektorów. Od tego czasu Jena należała do Księstwa Saksonii. W roku 1548 utworzono Szkołę Wyższą przy klasztorze dominikanów, z której po dziesięciu latach powstał uniwersytet.
Decyzja o powołaniu uniwersytetu zaważyła na dalszym rozwoju miasta. Od początku XVI wieku w mieście działało drukarstwo, które rozkwitało w kooperacji z uczelnią i przyniosło miastu w XVII wieku w tej dziedzinie drugie miejsce po Lipsku. Po podziale kraju w 1572 r. uniwersytet pozostał pod ernestyńskim protektoratem, podczas gdy miasto przypadło Księstwu Weimar.
Przez krótki okres (1672-1690) Jena była stolicą samodzielnego księstwa Sachsen-Jena. Po śmierci ostatniego księcia Sachsen-Jena miasto w roku 1692 przypadło ernestyńskiej linii książąt Sachsen-Eisenach, a w 1741 r. księstwu Sachsen-Weimar, które w 1828 r. podniesiono do rangi wielkiego księstwa Sachsen-Weimar-Eisenach. Stan ten utrzymał się do roku 1918.
W okresie teologicznych sporów drugiej połowy XVI stulecia uniwersytet był centrum luterańskiej ortodoksji (Matthias Flacius). Po wojnie trzydziestoletniej przeżył okres rozkwitu i między 1706 a 1720 r. z liczbą 1 800 studentów znalazł się w czołówce niemieckich uczelni. Okres baroku wyraził się we wspaniałych budowlach miejskich. Dwór książęcy zachęcał do troski o sztukę i muzykę. W 1570 r. działalność rozpoczęło "Collegium Musicum", które organizowało koncerty akademickie.
Zmniejszenie uprawy wina, spadek liczby studentów i kłopoty drukarstwa w XVIII wieku spowodowały kryzys miejskiej gospodarki. W 1788 r. finanse miasta poddane zostały pod zarząd przymusowy. W okresie rządów księcia Karola Augusta (1775-1828) oraz jego ministra Johanna Wolfganga Goethego nowe ideały z Weimaru wywarły wpływ na Jenę i doprowadziły do drugiego okresu rozkwitu uniwersytetu. Goethe poświęcił mu swój urzędowy i osobisty wkład. W 1794 r. zaprzyjaźnił się z Friedrichem Schillerem, który od 1789 r. pracował jako profesor i do 1799 r. mieszkał w mieście.
Od 1794 r. na uniwersytet powołano Johanna Gottlieba Fichtego, a cztery lata później Friedricha Wilhelma Josepha Schellinga. W latach 1801-07 nauczał tu Georg Wilhelm Friedrich Hegel, dzięki czemu Jena stała się głównym ośrodkiem niemieckiej filozofii idealizmu. Uniwersytet słynął ze szczególnego liberalizmu, jednak od 1800 r. jego renoma stopniowo się obniżała w wyniku odejścia sławnych wykładowców (w 1799 r. zwolnienie Fichtego).
XIX wiek.
14 października 1806 r. w bitwie pod Jeną-Auerstedt Napoleon Bonaparte pokonał wojska pruskie i saskie. Bitwa stoczona na wzgórzach przed miastem spowodowała spore szkody. Przeciwko rządom napoleońskim zrodził się silny opór, szczególnie wśród studentów, którzy w 1813 r. tłumnie wstępowali do wolnego korpusu Lützowa.
W 1815 r. utworzono w Jenie pierwszy burszenszaft, wolność prasy w księstwie dała okazję do walki o zjednoczenie narodu. Wartburgfest – manifestacja studentów niemieckich z 1817 r. – wyszedł z jeńskiego uniwersytetu i wzbudził nieufność niemieckich rządów konserwatywnych. Za pretekst do wprowadzenia wzmocnionej kontroli prasy posłużyło władzom zamordowanie Augusta von Kotzebue przez Karla Ludwiga Sanda, studenta teologii, w 1819 r. Doprowadziło to do wprowadzenia kuratora na uniwersytecie, ograniczenia wolności prasy i rozwiązania burszenszaftu.
Na gospodarkę tego okresu wielki wpływ miała działalność uniwersytetu. Oprócz tego zyski przynosiła uprawa wina, chmielu, ogrodnictwo i rolnictwo oraz drukarstwo. Po 1800 r. powstały mniejsze rzemieślnicze zakłady, utworzona w 1820 r. przędzalnia czesanki miała po dwudziestu latach jako jedyne przedsiębiorstwo ponad 100 pracowników, a w 1864 r. wprowadziła maszynę parową. W 1830 r. Jena liczyła 5 491 mieszkańców. Wraz z budową kolei Saalbahn z Großheringen do Saalfeld/Saale w 1874 r. oraz linii Weimar – Gera w 1876 r. miasto stało się węzłem komunikacyjnym. W 1843 r. wzniesiono wytwórnię fortepianów, w 1859 r. fabrykę pieców, w 1886 r. fabrykę cementu, a w 1895 r. wytwórnię przyrządów pomiarowych.
Z utworzonej w 1846 r. przez Carla Zeissa pracowni z przyrządami optycznymi, która w 1860 r. miała 20 współpracowników, dzięki znaczącemu współdziałaniu z Ernstem Abbe powstało przedsiębiorstwo mechaniki precyzyjnej i optyki o światowym zasięgu, od 1880 r. działające we własnych budynkach fabrycznych. Dzięki współpracy z Otto Schottem mogło korzystać z wybudowanej w 1884 r. fabryki szkła, co stanowiło istotny impuls do jego dalszego rozwoju. W 1886 r. wyprodukowano 10 000. mikroskop, podarowany bakteriologowi Robertowi Kochowi na urodziny. W 1889 r. utworzono fundację Carla Zeissa, z której środki w dużych ilościach przeznaczono na uniwersytet, na którym w tamtym okresie pracował m.in. zoolog Ernst Haeckel. W 1841 r. na uczelni doktoryzował się Karol Marks (in absentia). W 1908 r. w miejscu dawnego zamku wzniesiono nową siedzibę uniwersytetu. Liczba studentów wrosła z 500 między rokiem 1800 a 1880, do 2 000 w roku 1914. Wydziały nauk przyrodniczych i medycyny musiały zostać rozbudowane.
XX wiek.
19 marca 1901 r. otwarto miejską elektrownię, a 1 kwietnia odbyło się uroczyste uruchomienie elektrycznych tramwajów. Wraz ze zjednoczeniem księstw turyńskich w 1920 r., Jena stała się częścią nowego kraju związkowego – Turyngii, od 1922 r. miastem na prawach powiatu. Równocześnie utworzono powiat Stadtroda, do którego należały tereny wokół miasta. Wśród robotników wielkich fabryk Zeissa i Schotta mocne poparcie znalazły partie SPD i KPD, tak że w okresie Republiki Weimarskiej partie konserwatywne i NSDAP osiągnęły tu najgorsze wyniki w całej Turyngii. W późniejszym okresie w mieście silny był sprzeciw wobec polityki nazistów.
Wraz objęciem urzędu kanclerza przez Adolfa Hitlera rozpoczęło się w mieście prześladowanie i dyskryminacja wszystkich sił politycznych i humanistycznych. Wiele osób skazano na ciężkie więzienie, niektórych umieszczono w obozie koncentracyjnym Bad Sulza, później w Buchenwaldzie. Wielu popularnych naukowców zwolniono ze stanowisk. Na uniwersytecie pojawiali się głosiciele poglądów o rasizmie (katedra antropologii) i antysemityzmie (współpraca z kościelnym „instytutem badań i usunięcia wpływów żydowskich na życie kościelne”). 1 kwietnia 1933 r. zbojkotowano żydowskie sklepy i pracownie. W październiku 1938 r. podczas Polenaktion wydalono dziesięciu Żydów bez przynależności państwowej do Polski. W listopadzie doszło do antyżydowskich ekscesów. W następstwie tego wiele rodzin i samotnych Żydów wyemigrowało za granicę. W latach 1942-1945 pozostałych Żydów wywożono do gett i obozów zagłady, gdzie ich mordowano. W niektórych klinikach dochodziło do aktów przymusowej sterylizacji i eutanazji. Pomimo to działały grupy oporu, które ukrywały poszukiwanych, a także wyrażały swój sprzeciw wobec faszyzmu i wojny w postaci rozdawania ulotek i innych akcji. Gdy w czasie wojny tysiące robotników przymusowych przywieziono do jeńskich zakładów zbrojeniowych, nawiązała się współpraca między nimi a miejscowymi grupami oporu. Doszło nawet do zamachu bombowego na miejscową siedzibę NSDAP pod koniec wojny.
W czasie drugiej wojny światowej alianckie naloty bombowe spowodowały poważne zniszczenia, szczególnie w lutym i marcu 1945 r. Najcięższe bombardowanie miało miejsce 19 marca 1945 r. Podczas ostrzału miasta przez amerykańską artylerię 11 kwietnia 1945 r. zginęło 40 osób. Dwa dni później oddziały armii USA wzięły miasto bez walki. W czasie wojny zniszczono 15% powierzchni miasta, a podczas ataków bombowych zginęło 850 osób. 1 lipca 1945 r. miasto zajęły wojska Armii Czerwonej, Jena stała się częścią radzieckiej strefy okupacyjnej Niemiec. Łącznie na miasto zrzucono 870 ton bomb. Ataki lotnicze wyrządziły ciężkie szkody, duża część centrum miasta została całkowicie zniszczona, ruiny częściowo historycznych domów mieszczańskich zostały później rozebrane. Kościół św Michała "(St. Michael)" przetrwał wojnę mocno uszkodzony, kościół uniwersytecki został całkowicie zniszczony (ruiny rozebrano w 1956 r.). Naloty uszkodziły jego wieżę, jak też budynki "Collegium". Częściowo zniszczony został ratusz, całkowicie biblioteka uniwersytecka, której pozostałości rozebrano. "Abbeanum" doznało ciężkich szkód, odbudowano je w roku 1951. Całkowicie zniszczonych zostało sześć instytutów uniwersyteckich, częściowo wiele klinik przy ulicy "Bachstrasse".
15 października 1945 r. uniwersytet jako pierwsza niemiecka uczelnia wznowił działalność. W roku 1946 przedsiębiorstwa Zeiss i Schott zdemontowano w 94% i wraz z ponad 300 specjalistami z obu fabryk wywieziono do ZSRR. W 1950 r. utworzono zakład farmaceutyczny Jenapharm. W czasach NRD miasto należało od 1952 r. do okręgu Gera.
W czasie powstania robotniczego z 17 czerwca 1953 przeszło 30 000 mieszkańców protestowało przeciw polityce rządu NRD. Domagano się wolnych wyborów, zjednoczenia Niemiec i dymisji rządu. W celu stłumienia demonstracji do akcji wprowadzono radzieckie czołgi. Wprowadzono stan wyjątkowy i aresztowano ponad 100 osób. 18 czerwca w budynku radzieckiej komendantury w Weimarze stracono urodzonego w 1927 r. w Jenie ślusarza Alfreda Dienera. Diener wraz z dwoma delegatami górników przedstawił żądania demonstrantów w biurze pierwszego sekretarza partii SED w okręgu.
W 1957 r. wprowadzono budowę bloków z wielkiej płyty. Pomiędzy 1965 a 1975 r. powstało nowe osiedle "Jena-Lobeda-West". Wraz z przebudową centrum miasta od 1968 r. wyburzono historyczną część wokół "Eichplatz" i postawiono wieżowiec uniwersytetu. Rok później nadano orkiestrze symfonicznej Jena nazwę "Jenaer Philharmonie". W latach 1971-83 powstało osiedle mieszkaniowe "Jena-Lobeda-Ost".
W 1975 r. Jena osiąga 100 000 mieszkańców. W połowie lat siedemdziesiątych miasto staje się znaczącym centrum demokratycznej opozycji i podziemia w NRD. W czasie poprzedzającym bezpośrednio upadek Muru Berlińskiego w 1989 r. w mieście odbywają się największe demonstracje w jego historii, na placu Centralnym gromadzi się często około 40 000 ludzi. Do roku 1991 w mieście stacjonowała 79 Dywizja Pancerna grupy radzieckich sił zbrojnych w Niemczech.
Po reformie administracyjnej z 1 lipca 1994 r. powiat Jena staje się częścią powiatu Saale-Holzland.
Komunikacja.
W mieście znajduje się 5 stacji kolejowych:
Współpraca.
Miejscowości partnerskie

</doc>
<doc id="170565" url="https://pl.wikipedia.org/wiki?curid=170565" title="Ekranolot">
Ekranolot



</doc>
<doc id="170566" url="https://pl.wikipedia.org/wiki?curid=170566" title="Ekranopłat">
Ekranopłat



</doc>
<doc id="170567" url="https://pl.wikipedia.org/wiki?curid=170567" title="Dodekapolis">
Dodekapolis

Dodekapolis – w starożytności grupa lub związek dwunastu miast. Herodot wymienia dwa takie związki:

</doc>
<doc id="170574" url="https://pl.wikipedia.org/wiki?curid=170574" title="Dąbrowy Krotoszyńskie">
Dąbrowy Krotoszyńskie

Dąbrowy Krotoszyńskie – jeden z największych w Polsce kompleksów naturalnych lasów dębowych, zajmuje teren blisko 23 tys. ha.
Charakterystyka.
Trzy zespoły naturalnych, urozmaiconych dąbrów świetlistych (dąb szypułkowy, dąb bezszypułkowy, grab zwyczajny, leszczyna pospolita) ze starodrzewiem, częściowo (miejscowo) przemieszanych z nowymi nasadzeniami sosny i innych drzew (bór mieszany i inne). 
Położenie.
Dąbrowy Krotoszyńskie położone są na pograniczu trzech powiatów: krotoszyńskiego, ostrowskiego i pleszewskiego, w południowej części województwa wielkopolskiego. 
Ochrona.
Cały kompleks znajduje się na terenie utworzonego w 1993 roku Obszaru Chronionego Krajobrazu Dąbrowy Krotoszyńskie i Baszków Rochy. Ponadto, na terenie Dąbrów wyodrębniono trzy leśne rezerwaty przyrody, w których przedmiotem ochrony jest naturalny, urozmaicony las dębowy ze starodrzewiem:
Zlokalizowano tu też trzy rezerwaty florystyczne:
Teren kompleksu objęty jest też obszarem Natura 2000 (PLH300002) "Uroczyska Płyty Krotoszyńskiej", powołanym przez Ministra Środowiska 12 stycznia 2011 (Dz. U. nr 25, poz. 133). Obszar obejmuje 34.225,2 ha na terenie gmin: Dobrzyca, Krotoszyn, Odolanów, Ostrów Wlkp., Pleszew, Raszków, Rozdrażew, Sulmierzyce i Zduny.
Ochrona gatunkowa.
Na terenie kompleksu występują m.in.: dzięcioł średni (jedna z 10 największych ostoi w Polsce – 450–460 par lęgowych, 4% populacji krajowej), dzięcioł zielonosiwy (20–25 par), ortolan (350–400 par, największa liczebność w Wielkopolsce i jedno z największych zagęszczeń w kraju – powyżej 1 pary na km²).
Turystyka.
Przez teren kompleksów leśnych wytyczono szlaki rowerowe i piesze, np. szlak rowerowy "Dąbrowy Krotoszyńskie" z Krotoszyna (okólny, 39 km).
Zobacz też.
Opisane obiekty krajoznawcze na terenie Dąbrów Krotoszyńskich i w ich bezpośrednim sąsiedztwie:

</doc>
<doc id="170575" url="https://pl.wikipedia.org/wiki?curid=170575" title="Samogwałt">
Samogwałt



</doc>
<doc id="170576" url="https://pl.wikipedia.org/wiki?curid=170576" title="Tom-tom">
Tom-tom

Tom-tom lub rzadziej tom – instrument z grupy membranofonów o nieokreślonej wysokości dźwięku, będący częścią zestawu perkusyjnego. Najczęstsze rozmiary tom-tomów to: 10″ × 12″ i 11″ × 13″ (głębokość / średnica). W budowie przypomina werbel (z wyjątkiem sprężyn i napinającego je mechanizmu). W zestawie perkusyjnym tomy umieszcza się zwykle nad bębnem basowym lub montuje do niego przy pomocy statywu. Najniższą brzmieniowo i największą jego odmianą jest kocioł.

</doc>
<doc id="170579" url="https://pl.wikipedia.org/wiki?curid=170579" title="Vita Andersen">
Vita Andersen

Vita Andersen (ur. 29 października 1942 w Kopenhadze, zm. 20 lipca 2021) – duńska pisarka. Autorka powieści, w tym dla dzieci, oraz wierszy.
Andersen dużą część dzieciństwa spędziła w domu dziecka i rodzinach zastępczych; pisząc korzystała z tych doświadczeń. Jej powieści często traktują o dzieciach i o dorosłych, którzy zawodzą, kiedy są potrzebni. Tematy poruszane przez Andersen są często nieprzyjemne, np. dotyczą chorób psychicznych. Książki Vity Andersen przetłumaczono na większość europejskich języków; autorka jest laureatką wielu nagród.

</doc>
<doc id="170582" url="https://pl.wikipedia.org/wiki?curid=170582" title="Floor tom">
Floor tom

Floor tom (zwany też studnia, kocioł) – instrument muzyczny z grupy membranofonów, będący częścią zestawu perkusyjnego, rodzaj tomu o większych rozmiarach, zazwyczaj stawiany na podłodze. Typowe rozmiary to 16 cali x 16 cali, rzadziej 18 cali x 16 cali czy 18 cali x 18 cali. Mniejsze floor tomy (np. 14 cali x 14 cali) są charakterystyczne dla jazzowych zestawów perkusyjnych.

</doc>
<doc id="170588" url="https://pl.wikipedia.org/wiki?curid=170588" title="Benedykt III">
Benedykt III

Benedykt III (ur. w Rzymie, zm. 17 kwietnia 858) – 104. papież w okresie od 29 września 855 do 17 kwietnia 858.
Życiorys.
Benedykt III był Rzymianinem, synem Piotra.
Po śmierci Leona IV padł wybór na kardynała prezbitera Hadriana, ale on wyboru nie przyjął. W drugim podejściu wybór padł na kardynała-prezbitera od św. Kaliksta Benedykta. Jednak stronnictwo cesarskie, dokonało elekcji ekskomunikowanego kardynała Anastazego Bibliotekarza. Udał się on po wsparcie do współcesarza Ludwika II i powrócił do Rzymu z posłańcami cesarskimi którzy razem z Krescencjuszami uwięzili Benedykta III. Antypapież musiał jednak ustąpić gdyż cesarz przekonał się, że papieża Benedykta III popiera duchowieństwo.
W dniu konsekracji Benedykta III zmarł Lotar I, więc papież podjął próby rozwiązania konfliktu pomiędzy jego spadkobiercami: Lotarem II, Ludwikiem II i Karolem Łysym. Poparł postanowienia synodu z Soissons z 853 roku.
Papież Benedykt III odrestaurował bazylikę św. Pawła za Murami, cmentarz św. Marka oraz zrekonstruował baptysterium w bazylice Matki Bożej Większej. Papież Benedykt III zmarł nagle w Rzymie i pochowano go w bazylice św. Piotra.

</doc>
<doc id="170589" url="https://pl.wikipedia.org/wiki?curid=170589" title="William Shockley">
William Shockley

William Bradford Shockley (ur. 13 lutego 1910 w Londynie, Wielka Brytania; zm. 12 sierpnia 1989 w Stanford, USA) – amerykański fizyk, współwynalazca tranzystora (razem z Johnem Bardeenem i Walterem Brattainem); trójka uczonych została uhonorowana w roku 1956 Nagrodą Nobla w dziedzinie fizyki.
Shockley był profesorem Stanford University i członkiem Narodowej Akademii Nauk w Waszyngtonie. Odkrywca w roku 1950 opisującego diody prawa nazwanego jego imieniem i konstruktor, rok później, tranzystora bipolarnego.
W późniejszych latach życia stał się postacią kontrowersyjną, głównie z powodu popierania eugeniki i płynących z tego oskarżeń o rasizm.
Linki zewnętrzne.
 

</doc>
<doc id="170590" url="https://pl.wikipedia.org/wiki?curid=170590" title="William Bradford Shockley">
William Bradford Shockley



</doc>
<doc id="170591" url="https://pl.wikipedia.org/wiki?curid=170591" title="PPS-Lewica">
PPS-Lewica



</doc>
<doc id="170592" url="https://pl.wikipedia.org/wiki?curid=170592" title="Podstawowe twierdzenie rachunku całkowego">
Podstawowe twierdzenie rachunku całkowego

Podstawowe twierdzenie rachunku całkowego, podstawowe twierdzenie analizy, twierdzenie Newtona-Leibniza – twierdzenie mówiące o tym, że podstawowe operacje rachunku różniczkowego i całkowego – różniczkowanie i całkowanie – są operacjami odwrotnymi. Dokładniej, jeżeli dana jest funkcja ciągła formula_1 to pochodna jej funkcji górnej granicy całkowania jest równa formula_2 Bezpośrednią konsekwencją twierdzenia jest możliwość wykorzystania funkcji pierwotnej do obliczania całki oznaczonej danej funkcji.
Prawdopodobnie twierdzenie to znał już nauczyciel Isaaca Newtona, Isaac Barrow (1630–1677). Pierwszy znany dowód przypisywany jest szkockiemu matematykowi Jamesowi Gregory’emu (1638–1675).
Twierdzenie.
Niech formula_3 będzie funkcją zmiennej rzeczywistej o wartościach rzeczywistych, całkowalną w sensie Riemanna w przedziale formula_4 Wówczas:
(1) Funkcja formula_3 jest całkowalna na każdym przedziale formula_6 dla formula_7 i odwzorowanie formula_8 dane wzorem
jest ciągłe w przedziale formula_4 Jeżeli ponadto formula_3 jest ciągła w pewnym punkcie formula_12 to funkcja formula_13 jest różniczkowalna w formula_14 oraz formula_15
(2) Jeżeli formula_8 jest funkcją ciągłą na formula_17 i różniczkowalną na formula_18 oraz
to
innymi słowy, zachodzi wzór na całkę Leibnitza-Newtona formula_22
oprócz tego na formula_23
Dowód.
(1) Wykażemy, że jeśli formula_3 jest ciągła na formula_26 to funkcja formula_8 dana wzorem
jest różniczkowalna w każdym punkcie odcinka formula_4 Niech formula_30 i formula_31 będą tak dobrane, by leżały w przedziale formula_32 Wówczas
i
Odejmując stronami, otrzymujemy
Z własności całki oznaczonej wynika, że
skąd mamy natychmiast
Na mocy twierdzenia o wartości średniej dla rachunku całkowego istnieje formula_38 takie, że
Stąd
a po podzieleniu obu stron przez formula_41
Jak widać, wyrażenie to jest ilorazem różnicowym funkcji formula_13 w punkcie formula_44 Przechodząc po obu stronach do granicy z formula_45 otrzymujemy
Zauważmy, że wyrażenie po lewej stronie jest definicją pochodnej funkcji formula_13 w punkcie formula_48
Ponieważ formula_50 jasne jest, że gdy formula_45 to formula_52 W konsekwencji,
Ponieważ funkcja formula_3 jest ciągła w punkcie formula_55 więc granica po prawej stronie równa jest wartości funkcji w punkcie formula_44 Stąd
i dowód jest zakończony.
Powyższy dowód pokazuje różniczkowalność funkcji formula_13 w punkcie formula_55 o ile funkcja podcałkowa formula_3 jest ciągła przynajmniej na pewnym otoczeniu punktu formula_44 Bez tego założenia nie możemy powoływać się na twierdzenia o wartości średniej dla rachunku całkowego. Dowód w pełnej ogólności może być przeprowadzony przy użyciu definicji całki Riemanna i sum Riemanna.
(2) Zauważmy najpierw, że jeśli wiemy, że funkcja formula_62 jest ciągła, to możemy zastosować pierwszą część twierdzenia. Ale w ogólnym przypadku funkcja formula_63 może być nieciągła w wielu punktach i nie mamy podstaw aby twierdzić, że funkcja formula_64 jest wszędzie różniczkowalna. Przeprowadzimy więc dowód, odwołując się bezpośrednio do definicji całki Riemanna.
Wykażemy, że formula_65 (co wystarczy, bo możemy zastąpić formula_66 przez dowolny formula_7).
Niech formula_68 Ustalmy na pewien czas dodatnią liczbę formula_69 Z definicji całki Riemanna widzimy, że możemy wybrać podział z punktami pośrednimi formula_70 odcinka formula_17 taki że dla każdego podziału formula_72 rozdrabniającego formula_70 mamy
Następnie wybierzmy podział formula_75 rozdrabniający formula_70 i taki, że oznaczając
mamy
Wybór podziału formula_75 jest możliwy, bo aby zapewnić warunek (a) wystarczy dobrać formula_83 (dla formula_84) dostatecznie blisko siebie (pamiętajmy, że formula_13 jest ciągła), a aby zapewnić warunek (b) wystarczy skorzystać z twierdzenia Lagrange’a. Następnie zauważmy, że
Stąd widzimy, że
Tak więc pokazaliśmy, że dla dowolnej dodatniej liczby formula_89 zachodzi nierówność formula_90 Stąd wnioskujemy, że formula_91 co należało udowodnić.
Przykłady.
to mimo iż jest ona nieciągła w punkcie 0, funkcja
ma pochodną w punkcie 0, lecz jest ona równa 1.
Na mocy twierdzenia podstawowego mamy natychmiast formula_96 co można również sprawdzić bezpośrednio, wyliczając całkę oznaczoną.
Zauważmy, że formula_98 gdzie formula_99 a formula_100 a zatem z twierdzenia o pochodnej funkcji złożonej mamy
Ponieważ formula_102 na mocy twierdzenia podstawowego otrzymujemy
co również można sprawdzić, obliczając explicite całkę definiującą formula_104
Uogólnienia.
Twierdzenie podstawowe prawdziwe jest bez zmian również, gdy założymy całkowalność funkcji w sensie Lebesgue’a.
Lebesgue udowodnił kilka faktów będących wzmocnieniem omawianego twierdzenia. Mianowicie, jeżeli funkcja formula_3 jest całkowalna w sensie Lebesgue’a na przedziale formula_26 to jej pierwotna formula_107 ma pochodną w tym przedziale prawie wszędzie równą formula_108 Na odwrót, jeżeli funkcja formula_13 jest różniczkowalna w przedziale formula_17 a jej pochodna formula_111 jest "ograniczona" w przedziale formula_26 to formula_3 jest całkowalna w sensie Lebesgue’a i prawdziwy jest wzór:
Istnieje też wersja twierdzenia dla funkcji zmiennej zespolonej: jeżeli formula_115 jest otwartym podzbiorem zbioru liczb zespolonych, a formula_116 jest funkcją, która ma holomorficzną funkcję pierwotną formula_13 na formula_118 to dla dowolnej krzywej formula_119 całka krzywoliniowa
W końcu, podstawowe twierdzenie rachunku różniczkowego można uogólnić także na całki krzywoliniowe i powierzchniowe na rozmaitościach. Najdalej idącym twierdzeniem w tym kierunku jest twierdzenie Stokesa.

</doc>
<doc id="170594" url="https://pl.wikipedia.org/wiki?curid=170594" title="Lebedos">
Lebedos

Lebedos (gr Λέβεδος) – starożytne miasto greckie, należące do jońskiego dodekapolis; jego ruiny położone są w pobliżu tureckiego Hypsili-Hissar. 
Miasto zostało założone na wyspie w Zatoce Efeskiej przez osadników kierowanych przez Andromona. Ze stałym lądem łączył je falochron portu. Lizymach, satrapa Tracji zamierzał przenieść mieszkańców Lebedos do Efezu, ale sprzeciwili się temu Efezyjczycy. Pod koniec IV wieku p.n.e. Antygon miał zamiar połączyć Lebedos z Teos w nowe miasto Teos. W latach 226-190 p.n.e. miasto nosiło nazwę Ptolemais na cześć Ptolemeusza II.
Z okresu rzymskiego pochodzą ruiny publicznych łaźni, w których wykorzystywano wodę z siarkowych źródeł termalnych.

</doc>
<doc id="170595" url="https://pl.wikipedia.org/wiki?curid=170595" title="Andrzej Strejlau">
Andrzej Strejlau

Andrzej Michał Strejlau (ur. 19 lutego 1940 w Warszawie) – polski piłkarz nożny i ręczny, trener obu dyscyplin, działacz sportowy i społeczny, komentator telewizyjny.
Jako zawodnik piłki nożnej rywalizował w zespołach warszawskich, głównie na poziomie trzeciej ligi (z krótkim epizodem w ekstraklasie), jako szczypiornista zaś przez kilka lat grał w pierwszej i drugiej lidze oraz reprezentował Polskę w międzypaństwowych spotkaniach piłki ręcznej odmiany 11-osobowej (trawiastej) oraz 7-osobowej (halowej). Trenował futbolistów w wielu klubach z Warszawy, najdłużej w Legii (1975–1979 i 1987–1989). Pracował też m.in. na Islandii, w Grecji i w Chinach. Przez wiele lat związany z Akademią Wychowania Fizycznego w Warszawie i Polskim Związkiem Piłki Nożnej. Jako trener–selekcjoner prowadził juniorską i młodzieżową reprezentację Polski. 
W latach 1989–1993 pełnił funkcję selekcjonera reprezentacji Polski w piłce nożnej (w 1974 zastępował też na tym stanowisku Kazimierza Górskiego w trzech spotkaniach).
Po zakończeniu kariery trenerskiej został ekspertem i komentatorem spotkań piłkarskich w wielu stacjach telewizyjnych. Zajmował się też działalnością społeczną i – jako działacz – klubową i związkową, za którą był wielokrotnie nagradzany i odznaczany.
Młodość i wykształcenie.
Dziadkowie Strejlaua na przełomie XIX i XX wieku wyjechali z Mazowsza (ślub wzięli w Warszawie) do Mitawy w Kurlandii. Tam urodził się ojciec Andrzeja, Michał Strejlau. W drugiej dekadzie XX wieku rodzina opuściła Mitawę i niektórzy jej członkowie osiedli w Warszawie. Brat Michała, Ignacy był żołnierzem Armii Krajowej, walczył w powstaniu warszawskim. Siostra Janina miała dwoje dzieci: śpiewaczkę operową Bognę Sokorską i malarza Janusza Kaczmarskiego, którego synem był bard Solidarności, poeta i pieśniarz Jacek Kaczmarski.
Andrzej był drugim dzieckiem Michała i Zofii z Kuczejewskich (mieli też o cztery lata starszą córkę Jolantę). Michał był pięściarzem Skry/Budowlanych Warszawa (waga piórkowa), później też trenerem bokserskim. Współpracował z Feliksem Stammem. Matka kilka miesięcy po narodzinach syna została aresztowana przez Niemców podczas ulicznej łapanki i osadzona w obozie koncentracyjnym Ravensbrück. Do domu wróciła po pięciu latach, już po zakończeniu wojny. Syn nie rozpoznał jej ani po twarzy, ani po figurze.
Jest absolwentem I Liceum Ogólnokształcącego im. Bolesława Limanowskiego w Warszawie (początkowo pod nazwą TPD nr 1) oraz Akademii Wychowania Fizycznego w Warszawie (1963). Po zakończeniu studiów podjął pracę naukową będąc nauczycielem akademickim i asystentem na tej uczelni. 
Kariera sportowa.
W 1954 został członkiem juniorskiej drużyny piłki nożnej AZS-AWF Warszawa, której trenerem był Jerzy Talaga. Był bramkostrzelnym napastnikiem. W okresie szkolnym grał w koszykówkę (reprezentacja jego szkoły zdobyła w 1958 mistrzostwo miasta), był też bokserem (1 zwycięstwo – 1 porażka). Podczas studiów uprawiał piłkę ręczną (najpierw grał na kole, później na rozegraniu), występował w grającej w I i II lidze Varsovii i od 1960 w Warszawiance. W barwach tego drugiego klubu rywalizował w pierwszej lidze, był reprezentantem Polski w piłce ręcznej 11-osobowej oraz 7-osobowej (w tym juniorskiej i młodzieżowej). Jako piłkarz nożny był najskuteczniejszym zawodnikiem trzecioligowej akademickiej drużyny (33 gole w lidze). Karierę szczypiornisty zakończył w pierwszej połowie lat 60. XX wieku.
Od 15 lutego do 30 sierpnia 1964 był zawodnikiem pierwszoligowej piłkarskiej Gwardii Warszawa prowadzonej przez trenera Kazimierza Górskiego. W ekstraklasie zadebiutował 19 kwietnia w domowym meczu 18. kolejki sezonu 1963/64 z Polonią Bytom (2:0), zmieniając w przerwie Wiktora Troczyńskiego. Po raz drugi wystąpił w kończącej rozgrywki 26. kolejce (1:1 w Warszawie z ŁKS Łódź), rozgrywając tym razem całe spotkanie. Odszedł z klubu z powodu choroby kręgosłupa i groźby paraliżu.
W sezonie 1965/66, będąc trenerem trzecioligowego Hutnika Warszawa, zdobył w rozgrywkach mistrzowskich co najmniej trzy bramki. W 1966 grał krótko w rezerwach Legii Warszawa. W latach 70. XX wieku występował ponadto w reprezentacji oldbojów Warszawy.
Kariera trenerska.
W okresie gry w piłkę ręczną w pierwszoligowej Warszawiance przez pewien czas był jej grającym trenerem.
W styczniu 1963 został stypendystą PZPN, pierwszym w historii tej federacji. Po ukończeniu studiów pozostał na macierzystej uczelni, rozpoczynając pracę naukową na stanowisku asystenta w Katedrze Gier Zespołowych. Został też wtedy trenerem koordynatorem gier zespołowych w Warszawiance. Przez trzy miesiące był nauczycielem wychowania fizycznego w szkole podstawowej w Wólce Węglowej. Latem 1964 został trenerem występujących na czwartym poziomie rozgrywkowym piłkarzy HKS Warszawa (na początku 1965 klub ten zmienił nazwę na Hutnik). Zespół wygrał rozgrywki grupy II klasy A i awansował do ligi okręgowej Warszawskiego Okręgowego ZPN (trzeci poziom krajowy). Strejlau odszedł wówczas z klubu, lecz wrócił jako grający szkoleniowiec w kolejnym sezonie: hutnicy awansowali wówczas z przedostatniego, jedenastego miejsca na ósmą lokatę, lecz wskutek reorganizacji rozgrywek spadli na czwarty szczebel ligowy (nadal pod nazwą ligi okręgowej).
Reprezentacje narodowe.
W 1965 i 1966 pomagał Kazimierzowi Górskiemu w prowadzeniu zajęć podczas centralnych obozów juniorskich odbywających się pod auspicjami krajowej federacji piłkarskiej. W 1965 jako stażysta PZPN współpracował z dorosłą kadrą podczas zgrupowania na obiektach warszawskiej AWF. W latach 1966–1968 trenował drużynę AZS-AWF Warszawa, z którą w 1967 awansował do III ligi i w kolejnym sezonie zajął w niej siódme miejsce.
Przy okazji spotkania reprezentacji Polski z NRD w 1966 (0:2) współpracował z trenerem Antonim Brzeżańczykiem (w selekcjonerskiej trójce byli wtedy Klemens Nowak, Brzeżańczyk i Górski). Z kolei w 1970 współpracował z
selekcjonerem Ryszardem Koncewiczem przy okazji gry z Albanią (3:0).
W 1968 został trenerem reprezentacji Polski juniorów młodszych, a potem starszych. W maju kolejnego roku jego podopieczni wzięli udział w rozgrywanym w Niemczech Wschodnich turnieju finałowym UEFA Youth Tournament Under 18, mającym rangę nieoficjalnych mistrzostw Europy. W fazie grupowej (1/4 finału) przegrali ze Szkocją 0:1, zremisowali z Jugosławią 0:0 i ulegli Austrii 0:3, zajmując ostatnie miejsce w grupie i odpadając z gry. W eliminacjach do kolejnej edycji Turnieju Młodzieżowego, rozgrywanych od listopada 1969 do kwietnia 1970 biało-czerwoni zostali wyprzedzeni przez ZSRR i Rumunię, zajęli w tabeli ostatnie miejsce i nie pojechali na mistrzostwa.
W 1970 Strejlau został selekcjonerem młodzieżowej reprezentacji Polski (U23). W latach 1970–1972 jego zespół brał udział w eliminacjach do mistrzostw Europy w tej kategorii wiekowej. Rywalizując w grupie z Niemcami Zachodnimi, Albanią i Turcją polski zespół zajął drugie miejsce i na tym zakończył rywalizację. W kolejnej edycji (1972–1974) biało-czerwoni wygrali grupę eliminacyjną przed Niemcami Zachodnimi i Danią (w wyjazdowym meczu w RFN Polacy przegrywali 0:2, aby ostatecznie zwyciężyć 3:2; rewanż zakończył się bezbramkowym remisem), awansując do rundy pucharowej. W ćwierćfinale wyeliminowali Bułgarię (2:1 na wyjeździe i 0:0 u siebie), w półfinale zaś odpadli z NRD (0:0 i 2:2).
Brał udział w przygotowaniach prowadzonej przez Górskiego reprezentacji A do eliminacji olimpijskich w pierwszej połowie 1972. Podczas igrzysk był pozasztabowym obserwatorem meczów grupowych rywali Polaków bez prawa wstępu do wioski olimpijskiej, a obserwacje przekazywał przez pośrednika. Po powrocie do kraju złożył w PZPN wymówienie, które nie zostało przyjęte. Ponownie współpracownikiem Górskiego w sztabie kadry był w latach 1974–1975 i 1976, w tym podczas mistrzostw świata 1974 i igrzysk olimpijskich 1976, gdzie Polacy zajmowali odpowiednio trzecie i drugie miejsce.
W kwietniu 1974 poprowadził w dwóch towarzyskim meczach w Port-au-Prince z Haiti (1:2 i 3:1) polską drużynę młodzieżową, która zgodnie z uzgodnieniami obu federacji wystąpiła pod szyldem pierwszej reprezentacji. Również w październiku tamtego roku, w zastępstwie i zgodnie z wytycznymi Górskiego dowodził polskim zespołem – w istocie również była to drużyna młodzieżowa – w meczu kategorii A z Kanadą (2:0). W lutym 1975, wobec choroby Górskiego, pojechał z kadrą narodową jako głównodowodzący na cykl meczów sparingowych z zespołami klubowymi w Grecji, Jugosławii, RFN i Szwajcarii.
Po raz kolejny asystentem selekcjonera, tym razem Jacka Gmocha, był w latach 1977–1978, uczestnicząc w tej roli w mistrzostwach świata, z których polski zespół odpadł w drugiej rundzie. Po odejściu Gmocha jesienią 1978 był wymieniany przez media jako jeden z kandydatów do zastąpienia go na stanowisku selekcjonera. Władze piłkarskie wybrały jednak Ryszarda Kuleszę. Łącznie w latach 1966–1978 Strejlau znalazł się w sztabie reprezentacji A w roli asystenta w 36 oficjalnych spotkaniach.
W maju 1975 poprowadził w Urugwaju prestiżowy kurs trenerski dla najlepszych szkoleniowców z Ameryki Południowej. Na przestrzeni lat wygłosił wiele prelekcji i wykładów szkoleniowych w różnych częściach świata.
Legia Warszawa i Zagłębie Sosnowiec.
W 1975 został trenerem Legii Warszawa. W kontrakcie znalazł się jednak zapis stanowiący, że musi stawić się przy kadrze narodowej na każde wezwanie jej selekcjonera. W latach 1976–1979 warszawski zespół zajmował w rozgrywkach ligowych kolejno ósme, ósme, piąte i szóste miejsce w tabeli. Z rozgrywek Pucharu Polski odpadał natomiast w 1/8, półfinale (porażka 1:2 z Polonią Bytom), półfinale (1:1 i 3–5 w karnych z Zagłębiem Sosnowiec) i ponownie w 1/8. W 1977, rywalizując w Pucharze Intertoto ze Slavią Praga, BSC Young Boys oraz Landskrona BoIS, Legia zajęła w fazie grupowej druga pozycję. Z kolei w rozgrywanym w tym samym roku Pucharze Ligi legioniści zajęli w swojej grupie ostatnią lokatę. Strejlau pracował przy ul. Łazienkowskiej cztery pełne sezony. W całej historii klubu dłuższy jednorazowy staż miał tylko Wacław Kuchar.
Pod koniec 1979 został trenerem Zagłębia Sosnowiec, któremu groził spadek do II ligi. Zastąpił wówczas Józefa Gałeczkę, który zmuszony był przejść operację. Zespół zakończył zmagania sezonu 1979/80 na dwunastym miejscu w szesnastozespołowej tabeli i utrzymał się w elicie. Strejlau prowadził też Zagłębie w rundzie jesiennej sezonu 1980/81 (całe rozgrywki ukończyło ono na ostatnim bezpiecznym, czternastym miejscu).
Fram.
W połowie 1981 PZPN otrzymał z Islandii propozycję pracy dla jednego z polskich trenerów. Przyjął ją Strejlau i kilka miesięcy później podpisał umowę z wicemistrzem i finalistą krajowego pucharu Knattspyrnufélagið Fram. Obowiązki trenera podjął w lutym 1982. Sezon ligowy 1982 Fram ukończył na dziewiątym, przedostatnim miejscu (z trzema punktami straty do czwartej lokaty) i spadł do drugiej ligi. Udział w Pucharze UEFA Islandczycy zakończyli na pierwszej rundzie (0:3 i 0:4 z Shamrock Rovers). W sezonie 1983 Fram zwyciężył w rozgrywkach zaplecza i z pierwszej pozycji w tabeli wrócił do ekstraklasy. Polak szkolił jednocześnie drużynę seniorską (która wygrała dodatkowo turniej o mistrzostwo Reykjavíku) oraz zespół juniorów, z którym zdobył puchar i mistrzostwo kraju. Strejlau całkowicie zmienił organizację i system treningów w klubie na dotychczas nieznany na Islandii. Zmiany te mocno przyczyniły się do sukcesów klubu w okresie lat 1985–1990, gdy Fram zdobył trzy tytuły mistrza i trzy puchary kraju. Strejlau okazjonalnie pomagał też Bogdanowi Kowalczykowi podczas treningów prowadzonej przez niego drużyny szczypiornistów mistrza Islandii, Knattspyrnufélagið Víkingur. Przed powrotem do Polski był namawiany do przenosin i pracy trenerskiej w Niemczech Zachodnich.
Larisa.
Jeszcze w 1979 Strejlau otrzymał ofertę pracy z Grecji, jednak PZPN nie wyraził zgody na wyjazd. Zaproponował wtedy by w jego miejsce pojechał Gmoch, który skorzystał z okazji i został szkoleniowcem PAS Janina. W połowie 1984 Strejlau przejął grecki zespół AE Larisa, który w ciągu dwóch sezonów poprowadził w 56 meczach ligowych, zajmując w tabeli szóste i ósme miejsce. W czerwcu 1985 Larisa zdobyła pierwsze trofeum w historii klubu – Puchar Grecji. W finale pokonała mistrza kraju, PAOK FC 4:1. W kolejnej edycji rozgrywek drużyna odpadła w pierwszej rundzie. W Pucharze Zdobywców Pucharów 1984/85 Larisa osiągnęła ćwierćfinał, eliminując Siófoki Bányász (1:1 i 2:0), Servette FC (2:1 i 1:0) i odpadając z Dinamem Moskwa (0:0 i 0:1). Rok później, w edycji 1985/86 Grecy zostali wyeliminowani w pierwszej rundzie przez UC Sampdoria (1:1 i 0:1). W następstwie sukcesów Strejlauowi zostało przyznane honorowe obywatelstwo miasta Larisy.
Po jednym ze spotkań, które Larisa przegrała z Panathinaikosem AO 1:2 (w którym – zdaniem polskiego trenera – sędzia wyraźnie sprzyjał ateńczykom) i krytycznych pomeczowych wypowiedziach Strejlaua, w Grecji wprowadzono obowiązkowe pomeczowe konferencje prasowe dla trenerów.
Powrót do Legii Warszawa.
Po powrocie z Grecji w 1986 został dyrektorem sportowym Legii Warszawa. Pracował na tym stanowisku ponad rok, a po odejściu Jerzego Engela i krótkim okresie pracy Lucjana Brychczego jako pierwszego trenera, Strejlau po raz drugi w karierze przejął obowiązki głównego szkoleniowca w tym klubie. Rozgrywki ligowe sezonu 1987/88 wojskowi ukończyli na trzecim miejscu, a w Pucharze Polski osiągnęli półfinał, przegrywając w finale z Lechem Poznań (1:1 i 2–3 w karnych). W następnym sezonie legioniści zajęli w lidze czwarte miejsce oraz zdobyli Puchar Polski, po wygranej w finale z Jagiellonią Białystok (5:2). Z Pucharu UEFA odpadli w pierwszej rundzie (1:3 i 3:7 z Bayernem Monachium). Trener odszedł z Legii po nominacji na selekcjonera reprezentacji Polski. Jest rekordzistą warszawskiego klubu – poprowadził ją w największej w historii liczbie spotkań ligowych (164). Do 2013 był też najlepszy pod względem liczby oficjalnych meczów we wszystkich rozgrywkach (199); o pięć gier wyprzedził go wówczas Jan Urban.
Selekcjoner.
Strejlau 26 czerwca 1989 został selekcjonerem reprezentacji Polski, zmieniając Wojciecha Łazarka. Drugim kandydatem na to stanowisko był Leszek Jezierski, a o wyborze Strejlaua miał zdecydować głos Zygmunta Lenkiewicza, członka Komitetu Wykonawczego PZPN. Reakcją na porażkę trenera ŁKS Łódź było złożenie przez niego rezygnacji ze stanowiska szefa Rady Trenerów i członkostwa w tejże.
W maju 1990 polski zespół brał udział w towarzyskim turnieju , w którym po porażce z Kolumbią (1:2) i zwycięstwie z Kostaryką (2:0) zajął trzecie miejsce.
Zespół pod wodzą Strejlaua dokończył nieudane eliminacje mistrzostw świata 1990 (Polacy zajęli w grupie trzecie miejsce, za Szwecją i Anglią, które uzyskały promocję), porażką kończyła się także walka o awans do mistrzostw Europy 1992 (awansowali Anglicy, biało-czerwonych wyprzedziła w tabeli również Irlandia) i mistrzostw świata 1994 (na mundial dostały się Norwegia i Holandia, polską reprezentację ubiegła również Anglia). Trener zrezygnował ze stanowiska 22 września 1993 po porażce w eliminacyjnym meczu z Norwegią (0:1), co zapowiadał – w przypadku niepowodzenia – przed grą, m.in. z powodu konieczności poddania się długo odwlekanej operacji. Strejlau prowadził biało-czerwonych w 54 spotkaniach, z czego Polska 18 wygrała, 22 zremisowała, a 14 przegrała (bramki 62–62). W czasie całej swojej kariery, licząc od 1966 pracował w sztabie drużyny narodowej A w 93 spotkaniach (częściej członkami sztabu byli tylko Hubert Małowiejski i Bernard Blaut).
W połowie lat 90. XX wieku prezydent Atlético Madryt Jesús Gil rozważał zatrudnienie Strejlaua na stanowisku trenera tej drużyny.
Zagłębie Lubin.
Od 24 października 1995 do 15 czerwca 1996 Strejlau był trenerem Zagłębia Lubin. W jego debiucie miedziowi przegrali w 1/16 finału Pucharu Polski z Wartą Poznań 1:2, odpadając z rozgrywek. Do końca sezonu ligowego Zagłębie rozegrało 21 spotkań mistrzowskich, z czego siedem wygrało, siedem zremisowało i siedem przegrało (w bramkach 20–23) i zajęło w osiemnastozespołowej lidze dziesiąte miejsce. Wobec podejrzeń o ustawianie spotkań przez klub, trener poszedł na zwolnienie lekarskie, przebywając na nim do zakończenia kontraktu.
Wyjazd do Chin.
Na początku 1997 prowadził w Chinach wykłady dla trenerów reprezentacji. Chińczycy zaproponowali mu współpracę polegającą na doradzaniu i nadzorowaniu treningów w Szanghaju. Polak zajmował się reprezentacją tego miasta do lat 21, przygotowującą się do Igrzysk Ogólnochińskich. 17 lipca 1997 został szkoleniowcem pierwszoligowego seniorskiego zespołu Shenhua FC, zastępując Jordana Stojkowa (stało się to zaraz po tym jak młodzieżowcy Strejlaua pokonali prowadzony przez Bułgara zespół Shenhua 2:1) i zostając pierwszym polskim trenerem piłkarskim pracującym w Chinach. W debiucie jego zespół przegrał z Beijing Guo’an 1:9. Było to najwyższe zwycięstwo Guo’an i najwyższa porażka Shenhua w historii. Szanghajczycy przegrali też dwa kolejne mecze po 0:1, po czym do końca sezonu nie przegrali ani razu, odnosząc osiem zwycięstw i dwukrotnie remisując. W ostatniej kolejce pokonali mistrza Chin Dalian Wanda 4:2. Shenhua zajęło w dwunastozespołowej tabeli drugie miejsce i zdobyło tytuł wicemistrza kraju. Na koniec roku zespół przegrał spotkanie finałowe Pucharu Chin z Guo’an 1:2.
Strejlau prowadził zespół także w rundzie wiosennej sezonu 1998, aż do końca kontraktu, który wygasł w połowie roku. Zastąpił go wtedy Brazylijczyk Muricy Ramalho. Shenhua po raz kolejny zdobyło w tamtych rozgrywkach tytuł wicemistrzowski.
W 2006 Strejlau otrzymał propozycję poprowadzenia reprezentacji Chin, lecz odmówił. Wcześniej odrzucił również ofertę prowadzenia Widzewa Łódź; trenerem łodzian został wówczas Franciszek Smuda.
Z powodu przypisywanego mu uzależnienia od futbolu, a także nałogowego palenia papierosów, w środowisku piłkarskim bywał nazywany "Narkomanem", a także "Narko".
Kariera działacza.
Strejlau przez wiele lat pracował w Wydziale Szkolenia Polskiego Związku Piłki Nożnej, dwukrotnie piastując stanowisko szefa szkolenia polskiej federacji (1981 i 1986–1987). W latach 1986–1987 był jednocześnie koordynatorem reprezentacji olimpijskiej. W 1999 został dyrektorem sportowym PZPN.
W 2001 przez sześć miesięcy był wiceprezesem i dyrektorem ds. sportowych Orlenu Płock. Z kolei w latach 2003–2009 był prezesem Hutnika Warszawa. W okresie jego rządów klub popadł w duże zadłużenie, w wyniku czego następca Strejlaua, Maciej Purchała złożył doniesienie do prokuratury. Na jaw wyszły też problemy z zaginioną dokumentacją finansową.
Po wybuchu afery korupcyjnej w polskiej piłce, z powodu której prokuratura zatrzymała kilkaset osób, od 30 czerwca 2005 do 31 grudnia 2006 Strejlau pracował jako przewodniczący Kolegium Sędziów PZPN, razem z Leszkiem Saksem zajmując się obsadzaniem sędziów i obserwatorów na mecze ligowe. Nadzorował ponadto szkolenie arbitrów. Wspólnie z Rafałem Rostkowskim rozpoczął proces tworzenia w Polsce grupy sędziów zawodowych (pierwszymi zostali Grzegorz Gilewski, Rostkowski i Maciej Wierzbowski). Współpracował ściśle z prokuraturą w zakresie korupcji wśród sędziów, do której cały czas dochodziło również podczas jego szefowania w kolegium, gdy – jak twierdził – był oszukiwany nawet przez najbliższych współpracowników. Jeden z pomorskich działaczy na zadane podczas przesłuchania pytanie o uczciwych w polskiej piłce odparł, że nie zna nikogo poza Strejlauem.
W latach 2008–2009 pełnił funkcję rzecznika prasowego PZPN. Przez pewien czas zajmował też stanowisko prezesa Stowarzyszenia Trenerów Piłki Nożnej. 
W marcu 2017 został przewodniczącym Klubu Seniora PZPN, zastępując zmarłego w poprzednim roku Henryka Loskę. Za cel klubu obrał integrację środowiska i pomoc doradczą dla młodszych działaczy.
W grudniu 1999 za wybitne zasługi w działalności w Polskim Związku Piłki Nożnej został odznaczony Krzyżem Oficerskim Orderu Odrodzenia Polski. W 2001 został członkiem honorowym PZPN, a w 2018 przyznano mu Diamentową Odznakę Honorową federacji. 
Działalność społeczna.
Oprócz drużyn zawodowych prowadził też w ramach piłkarskich spotkań towarzyskich i charytatywnych m.in. Reprezentację Artystów Polskich, reprezentacje dziennikarzy, dziennikarzy sportowych czy policjantów. Jest członkiem kapituły dziecięcego Turnieju „Gramy o Złotą Piłkę” im. Aleksandra Zaranka.
W 2004 bez powodzenia kandydował w wyborach do Parlamentu Europejskiego z listy centroprawicowego Narodowego Komitetu Wyborczego Wyborców Macieja Płażyńskiego.
W 2014 został laureatem Nagrody m.st. Warszawy, a w 2015 odebrał Medal za Zasługi dla Policji. 
Pełni rolę eksperta rady dzielnicy Bielany. 7 września 2018 został wybrany na trzyletnią kadencję do Rady Seniorów tej dzielnicy, zostając jej rzecznikiem prasowym.
W 2019 został ambasadorem XX edycji turnieju Z podwórka na Stadion o Puchar Tymbarku. 
Działalność medialna.
Doradzał reżyserowi Januszowi Zaorskiemu przy tworzeniu scenariusza do filmu "Piłkarski poker" (1988). Po latach próbował doprowadzić do nakręcenia drugiej części filmu. Ma za sobą też kilka innych epizodów filmowych: zagrał działacza sportowego w "Poranku kojota" (2001), samego siebie w jednym z odcinków serialu "Usta usta" (2010) oraz użyczył głosu komentatora w etiudzie "A.D. 2019" (2019). Wystąpił też w obrazach dokumentalnych "Deyna" (2003) i "Mistrz Kici" (2014).
Wraz z Hanką Bielicką poprowadził jeden z programów sylwestrowych w telewizji Polsat. W 2010 wziął udział w kampanii reklamowej nowego Stadionu Wojska Polskiego pod hasłem "Nowy stadion Legii. O takim marzyłeś". W materiale promującym obiekt zjada truskawkę masowany po głowie przez damskie dłonie.
W 2012 gościł na spotkaniu z cyklu Akademii Sztuk Przepięknych na 18. festiwalu Przystanek Woodstock w Kostrzynie nad Odrą.
Od września 2015 do czerwca 2022 komentował sportowe zdarzenia również na Twitterze, gdzie nadal obserwują go ponad 74 tys. osób. W 2017 wystąpił jako gość specjalny w trzecim odcinku programu telewizji Polsat "The Brain. Genialny umysł". W lutym 2019 podczas plebiscytowej gali Piłki Nożnej otrzymał przyznaną przez WP Sportowe Fakty nagrodę dla Osobowości Roku 2018 w Social Mediach. 19 lutego 2020 został ambasadorem firmy TUZ Ubezpieczenia.
Przez wiele lat jako ceniony komentator wydarzeń boiskowych oraz ekspert w studiu meczowym współpracował ze stacjami telewizyjnymi podczas transmisji spotkań piłkarskich m.in. reprezentacji Polski, Ekstraklasy i Ligi Mistrzów. Pierwsze spotkania komentował na antenie Telewizji Polskiej podczas Euro 1992 w Szwecji. W kolejnych latach, oprócz TVP pojawiał się w Canal+ i Polsacie Sport. Później na stałe związał się z Eurosportem, skąd w maju 2019 przeniósł się do TVP Sport. W 2021 relacjonował ze stadionów dla Telewizji Polskiej Mistrzostwa Europy 2020, po których zakończył karierę komentatora sportowego. 
Od marca 2020 jest felietonistą internetowego serwisu sport.tvp.pl. W 2020 wraz z Michałem Polem prowadził program "Piłka Nocna" transmitowany na żywo w Kanale Sportowym, w serwisie internetowym YouTube. Od 2022 w podobnym formacie występuje również w programach serwisu Meczyki.pl.
Publikacje.
W 1994 ukazała się napisana wspólnie z Andrzejem Personem w formie wywiadu-rzeki książka "Autobiografia: Andrzej Strejlau". Z kolei w listopadzie 2018 wydano w podobnej formule, lecz obszerniejszą treściowo, napisaną z Jerzym Chromikiem książkę "On, Strejlau", która w głosowaniu czytelników znalazła się na podium plebiscytu Sportowa Książka Roku 2018. Strejlau i Chromik odbyli trasę autorską promującą książkę, a ich liczne spotkania z czytelnikami cieszyły się dużą popularnością.
Konflikt z Jackiem Gmochem.
Zatarg Strejlaua i Jacka Gmocha uznawany był za jeden z najsłynniejszych i najbardziej tajemniczych konfliktów w polskim futbolu. Obaj uważani byli za innowatorów i czołowych polskich specjalistów swoich czasów od szkolenia piłkarskiego. Ich wzajemna niechęć sięga pierwszej połowy lat 70. XX wieku, kiedy pracowali jako asystenci selekcjonera reprezentacji Polski Kazimierza Górskiego i już wtedy zachowania Gmocha wskazywały na jego uraz do Strejlaua. Rywalizowali ze sobą również w kolejnych latach, m.in. podczas pracy w lidze greckiej.
Punktem kulminacyjnym sporu był wywiad udzielony przez Gmocha w 2010 Przeglądowi Sportowemu, w którym umniejszył on rolę Górskiego i Strejlaua w międzynarodowych osiągnięciach biało-czerwonych w latach 70. i przypisał sobie stworzenie koncepcji rozwoju polskiej piłki, której efektem miały być wszystkie sukcesy drużyny narodowej w latach 1972–1986. Stwierdził ponadto, że Górski nadużywał alkoholu, a Strejlau był tylko fasadą. Strejlau uznał wypowiedź za skandaliczną, w jego i Górskiego obronie stanęli byli reprezentanci kraju, którzy wystosowali list otwarty prostujący tezy Gmocha (podpisali go Władysław Żmuda, Andrzej Szarmach, Jan Tomaszewski, Włodzimierz Lubański, Antoni Szymanowski, Lesław Ćmikiewicz, Marek Kusto, Kazimierz Kmiecik, Jerzy Kraska i Jan Domarski). Obaj trenerzy sugerowali sobie również wzajemnie niejasne powiązania ze służbami specjalnymi; Gmoch domagał się od rywala oświadczenia lustracyjnego, posądzając go o współudział w jego prześladowaniach, utrudnianiu mu życia i zakazu powrotu z Grecji do ojczystego kraju; Strejlau kontrował zaś, że Gmoch "jest ostatnim, który powinien mówić o służbach" i sam powinien zrobić rachunek sumienia. 
W 2018 Strejlau w wywiadzie z Pawłem Wilkowiczem powiedział, że nigdy nie poda ręki Gmochowi.
Życie prywatne.
W czasie studiów zdiagnozowano u niego chorobę Scheuermanna. Mimo zakazu lekarzy (szczególnie uderzania piłki głową) i groźby paraliżu uprawiał czynnie sport jeszcze przez kilka lat. 
Podczas studiów na warszawskiej AWF, ukończył studium wojskowe oraz kurs oficerski, uzyskując stopień podporucznika rezerwy Wojska Polskiego. 
Podczas gry w Gwardii Warszawa w 1964 był przez rok fikcyjnie zatrudniony w sekcji 1 wydziału 5 Biura Ochrony Rządu bez stopnia służbowego, jako specjalista samochodowy, choć nie posiadał wtedy prawa jazdy. Reperkusją tego zatrudnienia było umieszczenie po latach jego nazwiska na tzw. liście Wildsteina.
Szwagier Ignacego Ordona. Żonaty z Marią, z domu Złomańczuk (ślub cywilny w 1964, kościelny w 1965), również absolwentką warszawskiej AWF, którą poznał na uczelni, na której był wówczas wykładowcą. Mają dwóch synów: Piotra i Tomasza, absolwentów AWF, trenerów piłkarskich związanych z Legią Warszawa. Doczekali się wnucząt, w tym wnuka Tymona (ur. 2016). Piotr pracował w tym klubie w dziale marketingu, jako rzecznik (1998–2004), współtrener zespołu Młodej Ekstraklasy (2008–2010) i kierownik pierwszej drużyny (2010–2013), był też jednym z pomysłodawców akademii dla dzieci. Od 2013 związany jest w różnych rolach z klubem Wicher Kobyłka. Z kolei Tomasz był w sztabie trenera Dariusza Wdowczyka w Legii (2005–2007) i Polonii Warszawa (2007–2008), szkolił też juniorskie zespoły Hutnika, rezerwy Legii, pomagał Dariuszowi Dziekanowskiemu przy juniorskiej reprezentacji Polski. Samodzielnie prowadził krótko Hutnika (2001) i Polonię (2008). 
W 1989 Andrzej Strejlau przeżył wypadek samochodowy pod Szczebrzeszynem. W późniejszym czasie miał kolejny taki wypadek, tym razem podróżując z Michałem Listkiewiczem na trasie Gdańsk–Łódź. Przeszedł rekonstrukcję stawu biodrowego. Cierpi na cukrzycę. Do 2006 był nałogowym palaczem, kamerom telewizyjnym zdarzało się sfilmować go z papierosem nawet na ławce trenerskiej podczas meczów. W 2014 wraz z żoną otrzymał Medal za Długoletnie Pożycie Małżeńskie.

</doc>
<doc id="170596" url="https://pl.wikipedia.org/wiki?curid=170596" title="Ratusz Kazimierza">
Ratusz Kazimierza



</doc>
<doc id="170598" url="https://pl.wikipedia.org/wiki?curid=170598" title="Uniwersytet Europejski Viadrina we Frankfurcie nad Odrą">
Uniwersytet Europejski Viadrina we Frankfurcie nad Odrą

Uniwersytet Europejski Viadrina we Frankfurcie nad Odrą (niem. "Europa-Universität Viadrina Frankfurt (Oder)") – uniwersytet znajdujący się we Frankfurcie nad Odrą, w kraju związkowym Brandenburgia, we wschodnich Niemczech oraz w Słubicach, województwie lubuskim (Collegium Polonicum).
W semestrze zimowym 2021/2022 na Uniwersytecie Europejskim Viadrina studiowało 4851 studentów. 30,7% stanowili obcokrajowcy z łącznie 105 państw. W 2021 uczelnia zatrudniała 588 pracowników, w tym 73 profesorów. Od 2022 Prezydentką (niem. "Präsidentin") Uniwersytetu jest Prof. Dr. Eva Kocher.
Historia.
Początki uniwersytetu sięgają 1989, kiedy w wyniku zmian politycznych społeczność Frankfurtu nad Odrą zapragnęła przywrócenia Viadriny. Postanowiono powołać uczelnię przy ówczesnej granicy Unii Europejskiej, pełniącą rolę pomostu między Wschodem i Zachodem. Kraj Związkowy Brandenburgia zlecił Senatowi Założycielskiemu, złożonemu z 16 wybitnych międzynarodowych naukowców, opracowanie koncepcji nowego uniwersytetu we Frankfurcie, w efekcie czego Uniwersytet Europejski Viadrina został założony 15 lipca 1991. Uroczystość otwarcia miała miejsce 6 września 1991, zaś pierwszy rok akademicki rozpoczął się 19 października 1992. Pierwszym Rektorem został prof. dr Knut Ipsen z Uniwersytetu Ruhry w Bochum. Viadrina wkrótce stała się uczelnią transgraniczną, kiedy 10 czerwca 1998 otwarto Collegium Polonicum w Słubicach jako jednostkę wspólną z Uniwersytetem im. Adama Mickiewicza w Poznaniu.
Uczelnia nawiązuje do historii pierwszej frankfurckiej uczelni – Uniwersytetu Viadrina (niem. ""), funkcjonującego w latach 1506–1811, kontynuując jego tradycje. Prawnym następcą dawnego uniwersytetu jest jednak dzisiejszy Uniwersytet Wrocławski.
Nazwa "Viadrina" pochodzi z łaciny i oznacza po polsku 'odrzańska', stanowiąc nawiązanie do Uniwersytetu Viadrina (1506–1811).
Senatorzy-Założyciele w latach 1991–1993.
(z podaniem przynależności w chwili członkostwa w Senacie):
Struktura uczelni.
Wydziały.
Uniwersytet posiada trzy wydziały:
Wydział Prawa.
Dziekan: Prof. Dr. Ulrich Häde (2022)
Katedry:
Wydział Kulturoznawstwa.
Dziekan: Prof. Dr. Timm Beichelt (2022)
Katedry:
Wydział Nauk Ekonomicznych.
Dziekan: Prof. Ingo Geishecker PhD (2022)
Katedry:
Collegium Polonicum.
Collegium Polonicum w Słubicach jest jednostką naukowo-dydaktyczną poza strukturami wydziałowymi. Jest to wspólna jednostka Uniwersytetu im. Adama Mickiewicza w Poznaniu oraz Uniwersytetu Europejskiego.
Placówki naukowo-badawcze.
Przy Uniwersytecie działa kilka placówek naukowo-badawczych:

</doc>
<doc id="170602" url="https://pl.wikipedia.org/wiki?curid=170602" title="Mahajana">
Mahajana

Mahajana (skt. "mahāyāna" „Wielki Wóz”, chiń.: 大乘, "dàshèng"; kor. 대승 "taesŭng", jap.: 大乗, "daijō", wiet. đại thừa) – kierunek buddyzmu, który wyodrębnił się w I wieku p.n.e.
Geneza i historia.
Jak wynika z badań, źródłem nauk mahajany jest wyłoniona na bazie przekazu Buddy Siakjamuniego ok. 320 r. p.n.e. tradycja mahasanghika, której odnalezione teksty, przechowywane obecnie m.in. w kolekcji Schøyen, datowane są na II w. n.e. np. Mahaparinivana Sutra spisana w języku gandhari królestwa Gandhara. Na mahajanę wpływ miał wtedy tzw. Greko-buddyzm, pochodzący z królestwa Greko-Baktryjskiego a potem królestw Indo-Greckich, który stanowiął połączenie cywilizacji antycznej Grecji z ówczesnym buddyzmem. Przykładem są nauki Pyrrona z Elidy (ur. ok. 360 p.n.e., zm. ok. 286 p.n.e.), których rekonstrukcja dowodzi istnienia metod typowych dopiero dla madhjamaki, takich jak reductio ad absurdum, tetralemma, soteriologiczna wolność od skrajności (poglądów) tzw. ataraksja. Podczas pierwszego stulecia naszej ery mahajana rozprzestrzeniła się na tereny Dalekiego Wschodu. Następnie w Indiach w mahajanie pod wpływem tantryzmu hinduistycznego wyodrębniła się wadżrajana i w tej formie od piątego wieku naszej ery dotarła na Daleki Wschód, a od ósmego wieku, kiedy zaczęto popularyzować tantry jogi najwyższej, została przeniesiona do Tybetu i dalej do Mongolii. Obecnie mahajanę rozwija się szczególnie w krajach Dalekiego Wschodu oraz na Zachodzie.
Charakterystyczną cechą buddyzmu mahajany na tle nauk hinajany, tudzież theravady, jest zmiana ideału soteriologicznego, rozumienie „pustości” (sanskryt. Siunjata), nauki o naturze Buddy oraz zastosowanie terminu trzech ciał Buddy.
Teoria.
Ideałem staje się nie arhat, który osiągnął wyzwolenie od cierpień nirwana poprzez wyrzeczenie się Samsary, ale bodhisattwa – czyli istota, która rozwinęła postawę bodhiczitty, aby osiągnąć Doskonałe Oświecenie dla pożytku wszystkich czujących istot. W tym celu bodhisattwa nie zważając na cierpienia samsary, decyduje się świadomie nadal odradzać po śmierci, aby nauczać innych i dać im także szansę na oświecenie. Ścieżka Bodhisattwy obejmuje 10 poziomów (sanskryt. bhumi), które odróżniają się w doskonaleniu oświeconych cech i właściwości, oczyszczaniu zasłon wyzwolenia od samsary, które osiąga się na 6 poziomie (bhumi) i zasłon niewiedzy (co do natury rzeczywistości Siunjata), którą w pełni się usuwa podczas Wadżra Samadhi na 10 poziomie (bhumi).
Ostatecznym celem mahajany stało się osiągnięcie Doskonałego Oświecenia, czyli trzech ciał Buddy, tzn. Nirmanakai, Sambhogakai oraz Dharmakai dla pożytku czujących istot. Urzeczywistnić to można poprzez praktykę sześciu transcendentnych cnót (sans. Paramita), ale w czasie trzech niezliczonych kalp (zgodnie z zasadami reinkarnacji).
Sześć transcendentalnych cnót, wyzwalających aktywności (Paramity) to:
Poprzez praktykę paramit mahajana utrzymuje również duży nacisk nagromadzenie zasługi (praktykując paramity szczodrości, moralnego prowadzenia, cierpliwości, radosnych wysiłków) oraz nagromadzenie mądrości (praktykując paramity medytacyjnego skupienia i mądrości).
Kluczowe jest kultywowanie miłującej dobroci (sanskryt. Bodhiczitta) i pomaganie czującym istotom oraz medytacje nad brakiem wrodzonej inherentnej egzystencji własnej tożsamości „ja” oraz nad brakiem istnienia przejawień zjawisk (potocznie zwanego „pustością” sanskryt. Siunjata).
W mahajanie istnieją dwie tradycje nauk odnoszących się do natury rzeczywistości tzw. Siunjaty. Pierwsza tradycja związana jest z przekazem Nagardżuny o madhjamace „Środkowej Ścieżce”. Druga tradycja związana jest z przekazem Asangi o „naturze Buddy”, przekazem na którym później oparto nauki czittamatry. Przekaz Nagardżuny o „Środkowej Ścieżce” to podejście pomagające ukazać naturę rzeczywistości poprzez wyeliminowanie wszystkiego tego, co nią nie jest, tzn. wszystkich niewłaściwych „skrajnych” poglądów i praktyk. Przekaz ten jest precyzyjny w tym sensie, że nakierowuje w ten sposób na doświadczenie natury rzeczywistości nawet zanim faktycznie bezpośrednio się ją doświadczyło. Przekaz Asangi o „naturze Buddy”, to podejście pomagające za to ukazać naturę rzeczywistości, taką jaka powinna ona być. Ten drugi przekaz jest mniej precyzyjny, gdyż próbuje ująć doświadczenie natury rzeczywistości zanim faktycznie bezpośrednio się ją doświadczyło. Tym niemniej oba te przekazy bezsprzecznie się wspomagają tworząc jedną kompleksową całość.
Istotne są również nauki o całkowitym oczyszczeniu swojej karmy, cierpieniu oraz inne nauki przyjmowane z hinajany jako podstawa i odniesienie, np. Dwanaście ogniw współzależnego powstawania. Prawo działań karmy to prawo działań przyczyn i skutków, w myśl którego, poprzez dążenia i działania, istota gromadzi przyczyny, które w przyszłości objawią się jako skutki w ciągu obecnego życia, bądź przyszłych odrodzeń w samsarze. Nie ma tu jednak żadnego fatum, bądź przeznaczenia, gdyż karmiczne skutki działań można ciągle zmieniać.
Praktyka.
W tradycyjnej praktyce mahajany wyróżnia się dwa etapy:
Praktyki medytacyjnego skupienia i doskonałego widzenia (poglądu) stosuje się w ramach kultywowania w mahajanie Sześciu Transcendentalnych Cnót w celu nagromadzeniu zasługi i nagromadzeniu mądrości, aby osiągnąć Doskonałe Oświecenie dla pożytku wszystkich czujących istot.
Tradycje mahajany.
Szkoły silnie związane z pierwotną tradycją mahajany znajdziemy dziś w Tybecie, Bhutanie, Wietnamie, Chinach, Japonii, Mongolii oraz Korei. Jest najbardziej różnorodna, ze względu na największe rozpowszechnienie i łatwość asymilacji lokalnych tradycji. Obecnie poza tymi tradycyjnymi buddyjskimi krajami mahajanę można spotkać niemal na całym świecie. Wyewoluowała w różnych kierunkach jak wadżrajana, chán (a później zen), amidyzm, shingon i inne.

</doc>
<doc id="170603" url="https://pl.wikipedia.org/wiki?curid=170603" title="Daniela Hantuchová">
Daniela Hantuchová

Daniela Hantuchová (ur. 23 kwietnia 1983 w Popradzie) – słowacka tenisistka, mistrzyni czterech turniejów wielkoszlemowych w grze mieszanej (Karierowy Wielki Szlem), trzykrotna wicemistrzyni w grze podwójnej i półfinalistka Australian Open 2008 w grze pojedynczej, klasyfikowana w rankingu WTA na 5. miejscu w grze pojedynczej (2003) i 5. w grze podwójnej (2003), zdobywczyni Pucharu Federacji 2002 i dwukrotnie Pucharu Hopmana w barwach Słowacji, reprezentantka Słowacji podczas letnich igrzysk olimpijskich. Tenisistka praworęczna z oburęcznym backhandem.
Kariera tenisowa.
Daniela Hantuchová rozpoczęła treningi tenisowe w wieku sześciu lat. Dziesięć lat później trafiła do Akademii Tenisowej Nicka Bollettieriego na Florydzie w Stanach Zjednoczonych. Jako juniorka zagrała między innymi w ćwierćfinale French Open 1998, przegrywając z Jeleną Diemientjewą. W klasyfikacji dziewcząt do lat osiemnastu zajmowała indywidualnie 13. miejsce, deblowo zaś 6. (notowanie z 31 grudnia 1998).
1999–2000.
Status profesjonalnej tenisistki otrzymała w 1999 roku. W październiku po raz pierwszy jej nazwisko znalazło się w drabince głównego turnieju WTA; miało to miejsce w Bratysławie. Daniela przegrała wtedy z Sabine Appelmans 4:6, 4:6. Pierwsze zawodowe spotkanie wygrała w maju 2000 w Strasburgu, eliminując Irodę Tulyaganovą 6:4, 6:4. W turnieju tym doszła do swojego pierwszego ćwierćfinału w WTA Tour, pokonała jeszcze Nadię Pietrową, nie sprostała jednak Ricie Kuti-Kis. Do jednej czwartej finału dostała się też kilka miesięcy później w Luksemburgu, gdzie wzbudziła sensację, ogrywając w drugiej rundzie najwyżej rozstawioną siódmą zawodniczkę świata Nathalie Tauziat.
2001.
W styczniu 2001 w Melbourne odnotowała swój pierwszy mecz w drabince głównej turnieju wielkoszlemowego, została wówczas wyeliminowana przez Annę Kurnikową. Dwa tygodnie później poprawiła swój najlepszy wynik w rozgrywkach WTA, dochodząc do półfinału – okazała się lepsza od Amandy Coetzer (10 WTA), uległa dopiero Jennifer Capriati. W maju awansowała do drugiej rundy French Open, a wkrótce do półfinału w Birmingham. Zadebiutowała we wszystkich turniejach należących do Wielkiego Szlema i zameldowała się w ćwierćfinałach w Zurychu oraz Lipsku, co pozwoliło jej awansować do grona czterdziestu najlepszych tenisistek globu. Jednocześnie osiągała znaczące sukcesy w grze podwójnej i mieszanej (mistrzostwo Wimbledonu).
2002.
W marcu 2002 wygrała zmagania pierwszej kategorii w Indian Wells, eliminując po drodze Justine Henin, Lisę Raymond, Barbarę Schett i w finale Martinę Hingis. Był to jej pierwszy tytuł indywidualny w karierze (następny zdobyła dopiero pięć lat później, również w Indian Wells). Awansowała do czołowej dwudziestki rankingu WTA. W maju odnotowała czwartą rundę French Open oraz ćwierćfinał Wimbledonu (pokonana przez Serenę Williams). Z Amerykanką przegrała też walkę o miejsce w półfinale US Open, ale po drodze ponownie okazała się lepsza od Henin. Swój drugi tytuł singlowy próbowała zdobyć w Filderstadt, w decydującym spotkaniu uległa jednak Kim Clijsters. Po tym turnieju weszła do ścisłej światowej czołówki. W tym samym sezonie została współautorką sukcesu Słowacji – nasze południowe sąsiadki zdobyły po raz pierwszy (i jak dotąd – jedyny) Puchar Federacji.
2003.
W styczniu 2003 Hantuchová wystąpiła w swoim trzecim wielkoszlemowym ćwierćfinale, tym razem w Australian Open. Przegrała z Venus Williams. Wynik pozwolił jej jednak, jako pierwszej Słowaczce w dziejach awansować do czołowej piątki rankingu WTA. Do października odnotowała sześć innych ćwierćfinałów.
2004.
W czerwcu 2004 doszła do finału w Eastbourne, ulegając po zaciętym trzysetowym meczu Swietłanie Kuzniecowej. W trzeciej rundzie Wimbledonu przegrała z późniejszą niespodziewaną mistrzynią, Mariją Szarapową. Sezon zakończyła na 31. miejscu na liście światowej (był to jedyny przypadek pomiędzy latami 2002–2010, gdy Hantuchovej zabrakło w czołowej trzydziestce klasyfikacji WTA na zakończenie rozgrywek).
2005.
W 2005 bliska była zdobycia pucharu w Los Angeles, ale musiała uznać wyższość doskonale dysponowanej Clijsters. Trzykrotnie wystąpiła w półfinałach: w Dosze, Cincinnati i Filderstadt. W tym roku triumfowała również w grze mieszanej w Paryżu i Nowym Jorku, w związku z czym skompletowała Karierowego Wielkiego Szlema w tej konkurencji jako trzecia kobieta w erze open i szósta w historii.
2006.
Jesienią 2006 przeszła do finału w Zurychu, ale nie sprostała w nim Szarapowej. W trzech z czterech imprez wielkoszlemowych znalazła się w czwartej rundzie.
2007.
W roku 2007 powróciła do czołowej dziesiątki notowań WTA, a stało się to po ponownym triumfie Słowaczki w Indian Wells (po pięcioletniej przerwie od zdobycia przez nią ostatniego singlowego tytułu, de facto w tym samym turnieju). Trzecie mistrzostwo indywidualne dołożyła do swojej kolekcji w październiku, pokonując Patty Schnyder w finale w Linzu. Na Bali i w Luksemburgu musiała zadowolić się pozycją wicemistrzyni, ulegając odpowiednio Lindsay Davenport i Anie Ivanović. Jej zarobki za występy na światowych kortach przekroczyły pięć milionów dolarów i została pierwszą kobietą w historii Słowacji, która może pochwalić się takim wynikiem.
2008.
W styczniu 2008 ustanowiła swój najlepszy rezultat w grze pojedynczej w Wielkim Szlemie, dochodząc do półfinału Australian Open. Wyeliminowała w ćwierćfinale Agnieszkę Radwańską, a potem została ograna przez Ivanović 6:0, 3:6, 4:6, pomimo że prowadziła 6:0, 2:0. Ponadto osiągnęła trzy ćwierćfinały, również w Indian Wells. Sezon wiosenno – letni spędziła lecząc kontuzję i wycofała się ze startu w kilku ważnych turniejach, w tym French Open. Na koniec roku doszła jeszcze do półfinału na Bali.
2009.
W sezonie 2009 jej najlepszym rezultatem był półfinał, który odnotowała w Warszawie, sześciokrotnie odpadała w fazie ćwierćfinałów.
2010.
W 2010 została wicemistrzynią w Monterrey, gdzie lepsza od niej okazała się Anastasija Pawluczenkowa. Była w półfinałach w Charleston (porażka z Samanthą Stosur), San Diego (z Agnieszką Radwańską) i na Bali (z Alisą Klejbanową).
2011.
W lutym 2011 Hantuchová wygrała swój czwarty singlowy tytuł w karierze (po dziewięciu latach od pierwszego mistrzostwa i czterech od ostatniego); miało to miejsce w Pattaya. W półfinale zwyciężyła trzecią rakietę świata, Wierę Zwonariową, a w finale Sarę Errani. W trzeciej rundzie French Open pokonała aktualną liderkę rankingu WTA, Caroline Wozniacki, odnosząc tym samym najcenniejsze zwycięstwo w swojej dwunastoletniej karierze tenisowej.
2012.
W lutym 2012 roku, jako obrończyni trofeum, zwyciężyła w turnieju w tajlandzkiej Pattai. Był to jej piąty tytuł w karierze. W pojedynku o mistrzostwo wygrała 6:7(4), 6:3, 6:3 z Rosjanką Mariją Kirilenko.
2013.
Sezon 2013 rozpoczęła od udziału w turnieju w Brisbane, gdzie osiągnęła ćwierćfinał gry pojedynczej i półfinał gry podwójnej. W Sydney odpadała z rywalizacji w pierwszych rundach. Na Australian Open osiągnęła pierwszą rundę singla i debla oraz drugą rundę gry mieszanej. Następnie występowała w Pattai, lecz nie udało jej się obronić trofeum, gdyż odpadła po drugim meczu gry pojedynczej i pierwszym gry podwójnej.
Na kortach w Dosze osiągnęła trzecią rundę singla i ćwierćfinał debla. W Dubaju natomiast nie udało jej się wygrać żadnego meczu. W Indian Wells osiągnęła ćwierćfinał gry deblowej, a w singlu przegrała w drugiej rundzie z najwyżej rozstawioną Wiktoryją Azaranką. W Miami wygrała po jednym meczu z każdej konkurencji. Występ w Charleston zakończyła na pierwszej rundzie singla. W Marrakeszu osiągnęła pierwszą rundę gry pojedynczej i ćwierćfinał debla.
Osiągnięcia.
Słowaczka regularnie odnosi sukcesy w turniejach gry podwójnej. Aktualnie (stan na 17 lutego 2013) ma na koncie dziewięć pucharów w tej konkurencji. 26 sierpnia 2002 zajmowała najwyższe w karierze, piąte miejsce w rankingu WTA w deblu. Listę jej mistrzostw otwierają zawody w Bratysławie w 2000; razem z Kariną Habšudovą triumfowały po walkowerze Petry Manduli i Patricii Wartusch. W 2001 z Jeleną Bowiną wygrała w Luksemburgu, rok później w Amelia Island i New Haven u boku utytułowanej Arantxy Sánchez Vicario. Wkrótce rozpoczęła współpracę ze znakomitą deblistką, Ai Sugiyamą i razem z nią zdobyła tytuły w trzech imprezach: w 2005 w Birmingham oraz w 2006 w Dosze i Rzymie. W 2011, po pięciu latach bez mistrzostwa, wygrała w Miami zawody kategorii Premier Mandatory, a więc najcenniejsze spośród wszystkich jej triumfów w tej konkurencji. Partnerką Słowaczki była Polka Agnieszka Radwańska. W deblowych turniejach wielkoszlemowych dwukrotnie grała w finałach z Ai Sugiyamą, miało to miejsce podczas French Open 2006 i Australian Open 2009 i raz z Arantxą Sánchez Vicario (Australian Open 2002).
Daniela Hantuchová znana jest także ze swoich osiągnięć w grze mieszanej. W latach 2001–2005 wygrała każdy z turniejów Wielkiego Szlema w tej konkurencji jeden raz, kompletując Karierowego Wielkiego Szlema. W historii tenisa dokonały tego przed nią tylko cztery kobiety: Doris Hart, Margaret Smith Court, Billie Jean King, Martina Navrátilová, a po niej do tego grona dołączyła Cara Black. Pierwszy tytuł zdobyła w Wimbledonie 2001 razem z Leošem Friedlem, drugi w Australian Open 2002 z Kevinem Ullyettem, a kolejne dwa w 2005: we French Open z Fabrice’em Santoro i US Open z Maheshem Bhupathim. Tylko raz nie wygrała finału gry mieszanej – w Wimbledonie 2002 z Zimbabwejczykiem Ullyetem zostali pokonani przez Bhupathiego i Jelenę Lichowcewą.
Tenisistka od 1999 roku regularnie broni barw Słowacji w rozgrywkach o Puchar Federacji. W 2002 doprowadziła swoją drużynę do zwycięstwa. Słowaczki w finale na Gran Canaria pokonały Hiszpanki. Hantuchová zdobyła dwa punkty po meczach z Conchitą Martínez i Magüi Serna. W składzie zwycięskiej ekipy zagrały jeszcze Janette Husárová, Henrieta Nagyová i Martina Suchá. W 2002 Słowacja po raz pierwszy i jak do tej pory jedyny wygrała Puchar Federacji. Później nie udało im się już przekroczyć fazy ćwierćfinałów Grupy Światowej.
Słowaczka trzykrotnie reprezentowała Słowację w rozgrywkach o Puchar Hopmana. W 2003 i 2005 została mistrzynią tego turnieju, w 2004 musiała zadowolić się finałem. Obydwa zwycięstwa wywalczyła u boku Dominika Hrbatego, a w finałach pokonywali najpierw Włochów: Davide Sanguinettiego i Silvię Farinę Elię, a potem Argentyńczyków: Guillermo Corię i Giselę Dulko. W 2004 razem z Karolem Kučerą dostali się do finału po rezygnacji reprezentacji australijskiej i przegrali z Jamesem Blake’em oraz Lindsay Davenport. W 2009 Słowacy ponownie sięgnęli po Puchar Hopmana, Hrbaty wywalczył go u boku Dominiki Cibulkovej, która rywalizowała z Hantuchovą o pozycję najlepszej tenisistki w swoim kraju.
Daniela dwukrotnie występowała w letnich igrzyskach olimpijskich jako członkini reprezentacji Słowacji. Zarówno w Atenach, jak i w Pekinie, odpadła w drugiej rundzie, przegrywając najpierw z Patty Schnyder, a potem z Caroline Wozniacki. W grze podwójnej dwukrotnie występowała u boku Janette Husarovej, ale panie nigdy nie wygrały meczu w ramach turnieju olimpijskiego.
Za sezon 2001 otrzymała od WTA nagrodę Debiut Roku, a w 2002 za Największy Postęp. W 2003 była nominowana do Laureus Sport Awards w kategorii Debiut Roku.
Kariera medialna.
Daniela Hantuchová uznawana jest za jedną z najpiękniejszych tenisistek w WTA Tour. W 2006 razem z Aną Ivanović prowadziły pierwszy program telewizyjny zrealizowany przez WTA, zatytułowany "Never miss a shot". W styczniu 2005 znalazła się na okładce włoskiego wydania magazynu Vogue. Jest bohaterką wielu tenisowych gier komputerowych. W lutym 2009 z Tatianą Golovin i Mariją Kirilenko wystąpiły w sesji zdjęciowej w kostiumach kąpielowych dla jednego z magazynów sportowych.
Życie prywatne.
Ojciec Danieli, Igor jest informatykiem, a matka Marianna, toksykologiem. Jej rodzice rozstali się w 2003 roku, co było jedną z przyczyn słabszej formy tenisistki. Pojawiły się również podejrzenia o to, że zawodniczka choruje na anoreksję, ona jednak temu zaprzeczyła. Hantuchová ma starszego brata Igora, który pracuje jako architekt w Bratysławie. Tenisistka dostała się do jednej z najlepszych uczelni wyższych na Słowacji, ale zrezygnowała z niej ze względu na karierę tenisową. Mówi po słowacku, angielsku i niemiecku, uczy się hiszpańskiego. Od szóstego roku życia przez osiem lat trenowała grę na fortepianie. Interesuje się wieloma sportami, między innymi pływaniem. Lubi gotować, jej ulubione jedzenie to sushi, owoce morza oraz czekolada. Ulubieni aktorzy Hantuchovej to Brad Pitt i George Clooney. W gronie jej ulubionych projektantów są Armani, Cavalli, Dior i Missoni. Najlepiej czuje się w Rzymie i Kapsztadzie. Wzorami sportowców są dla niej Roger Federer, Pete Sampras, Michael Jordan i Michael Schumacher.

</doc>
<doc id="170604" url="https://pl.wikipedia.org/wiki?curid=170604" title="Patti Reagan">
Patti Reagan



</doc>
<doc id="170605" url="https://pl.wikipedia.org/wiki?curid=170605" title="Myus">
Myus

Myus – jedno z miast jońskich zaliczane do dodekapolis, położone w Karii nad rzeką Meander, u ujścia Zatoki Latmijskiej. 
Według Strabona Myus miał założyć Kydrelos, syn Kodrosa, króla Aten. Należało do miast, których dochody Artakserkses podarował Temistoklesowi. Wyludnione od czasów rzymskich.

</doc>
<doc id="170606" url="https://pl.wikipedia.org/wiki?curid=170606" title="Ser przeworski">
Ser przeworski

Ser przeworski - ser podpuszczkowy, zaliczany do dojrzewających, produkowany w Polsce z mleka krowiego oraz naparu z mięty i majeranku. Posiada smak delikatnie pikantny i zapach ziół.

</doc>
<doc id="170607" url="https://pl.wikipedia.org/wiki?curid=170607" title="Marek Piekarczyk">
Marek Piekarczyk

Marek Józef Piekarczyk (ur. 13 lipca 1951 w Poznaniu) – polski wokalista i autor tekstów, a także osobowość telewizyjna. Znany z występów w zespole rockowym TSA, którego wokalistą jest (z przerwami) od 1981 roku. W latach 1990–1991 członek formacji Balls’ Power. Prowadzi także solową działalność artystyczną.
Kariera muzyczna.
Karierę muzyczną rozpoczął w 1969, występował w zespołach Biała 21, Cechy i Sektor A. Razem z Waldemarem Koperkiewiczem był także współzałożycielem zespołu Dwustan, Tristan i Izolda, który wykonywał poezję śpiewaną, zaś w 1973 roku – po przeprowadzce z Nowego Wiśnicza do Ciechanowa – grupy Monastyr, z którą występował do 1975 roku. Na początku lat 80. został wokalistą zespołu TSA. Od 1982 roku, muzycy zaczęli wydawać płyty długogrające, a ich utwory zajmowały czołowe miejsca na listach przebojów. Po latach formacja została uznana za prekursora heavy metalu w Polsce. Wraz z zespołem, Piekarczyk dał ok. 1000 koncertów w Polsce, USA, Kanadzie, Belgii, Holandii, Czechosłowacji, Rosji, Francji, Finlandii, Litwie, Białorusi, Ukrainie i Niemczech.
W 1986 rozpoczął współpracę z Jerzym Gruzą i Teatrem Muzycznym w Gdyni, gdzie zagrał rolę Jezusa w rock-operze "Jesus Christ Superstar". Zespół TSA był tam współtwórcą opracowania muzycznego i wykonywał z orkiestrą teatru wszystkie partie instrumentalne. Odbyło się ok. 200 spektaklów w Polsce i za granicą (USA, Kanada, Finlandia, Rosja). Ostatni spektakl miał miejsce 4 czerwca 1999 w Gdyni na Skwerze Kościuszki jako plenerowe widowisko dla wielotysięcznej widowni, z okazji przyjazdu papieża Jana Pawła II.
W latach 1990–1991 śpiewał w bocheńskim zespole Balls’ Power, z którym nagrał płytę pt. "XES". W latach 1992–1998 mieszkał z rodziną w Nowym Jorku, gdzie, oprócz pracy w różnych zawodach, koncertował z miejscowymi artystami i występował na koncertach dla amerykańskiej Polonii. W 1994, po śmierci Ryszarda Riedla zorganizował koncert charytatywny dla jego rodziny pod hasłem „Nasz Rysiek Kochany”. Zorganizował również koncert charytatywny dla polskich muzyków poszkodowanych podczas powodzi w 1997. Po powrocie z USA stworzył projekt "Marek Piekarczyk i Przyjaciele" i wyruszył w trasę koncertową po Polsce.
W 2000 przyłączył się do projektu „Dom Muzyki” wspomagający budowę Domu Muzyki dla Artystów Niepełnosprawnych. W ramach tego projektu współpracował też z Andrzejem „e-mollem” Kowalczykiem i wziął udział w kilkunastu koncertach i w nagraniu płyty-cegiełki "Trans-formacje – Oddział Otwarty", a także w następnym wydawnictwie pt. "Dom Muzyki".
Po reaktywowaniu TSA w oryginalnym składzie został wokalistą i autorem tekstów z płyty "Proceder", która ukazała się w kwietniu 2004 pod szyldem wydawnictwa Metal Mind Productions.
W marcu 2007 ukazała się płyta pt. "Yugopolis", na której pojawiły się m.in. dwa utwory ("Gdzie jest nasza miłość" i "Czy pamiętasz?"), współtworzone i zaśpiewane przez Piekarczyka. Płyta osiągnęła status złotej już w pierwszym dniu sprzedaży. W 2007 muzyk przyłączył się gościnnie do projektu muzycznego Night Rider Symphony, z którym w 2008 wystąpił w chicagowskim Harris Theater na koncercie z okazji jubileuszu XX-lecia Festiwalu Filmu Polskiego w Ameryce. Impreza odbyła się pod patronatem burmistrza miasta Chicago i Gubernatora Stanu Illinois.
24 października 2009 wydał solowy album studyjny pt. "Źródło", której motto („Kto ma dostęp do źródła, nie czerpie z kałuży”) zakładało powrót do muzycznych korzeni artysty.
25 sierpnia 2013 wystąpił w koncercie Lata Zet i Dwójki w Uniejowie, wykonał wówczas utwór „Czy pamiętasz” i razem z Edytą Górniak i Marią Sadowską, piosenkę „Tysiące głosów”, napisaną przez Marka Kościkiewicza na potrzeby promocji trzeciej edycji programu "The Voice of Poland".
24 marca 2018 w Gostyniu zagrał ostatni koncert z zespołem TSA. 30 czerwca 2018 zagrał (z Tadeuszem Apryjasem i Jackiem Borowieckim) po raz pierwszy po rozstaniu z TSA koncert akustyczny w Warszawie (utwory z albumu "Źródło"). W maju 2021 powrócił do noworeaktywowanego TSA.
Działalność pozamuzyczna.
Zanim w wieku 30 lat został zawodowym muzykiem, był malarzem i zajmował się ceramiką.
W latach 2013–2014, od 2021 zasiadał w jury programu TVP2 "The Voice of Poland". W 2019 został trenerem w pierwszej polskiej edycji programu "The Voice Senior".
W listopadzie 2014 ukazała się książka autobiograficzna „Marek Piekarczyk. Zwierzenia kontestatora” napisana razem z dziennikarzem Leszkiem Gnoińskim.
W latach 2016–2018 współprowadził w rozgłośni radiowej RMF FM audycję "Buntownik z wyboru". Od września 2018 razem z Marcinem Jędrychem jest gospodarzem programu "Rockandrollowa historia świata".
Odznaczenia.
15 czerwca 2013, podczas Dni Bochni 2013, odebrał z rąk burmistrza Bochni oficjalną statuetkę i dokument przyznający mu tytuł Honorowego Ambasadora Królewsko-Górniczego Miasta Bochnia.
26 stycznia 2017 został nagrodzony honorowym tytułem "Ambasadora Gniezna". Tytuł przyznany został przez Prezydenta Miasta Gniezna, Tomasza Budasza.
Życie prywatne.
Jest synem oficera. W młodości dorabiał jako ceramik i zdun (budował piece elektryczne, węglowe i gazowe). Był też robotnikiem budowlanym, pracującym głównie przy stawianiu bloków mieszkalnych.
W 1978 urodził mu się syn ze związku z jego partnerką Ewą. Chłopiec był wcześniakiem, który zmarł niedługo po porodzie. Kilka miesięcy po stracie dziecka para zawarła związek małżeński. W 1980 na świat przyszedł ich syn Maciej. Z tego samego związku ma jeszcze córkę – Sonię (ur. 1984). W 1998 małżeństwo artysty zakończyło się rozwodem. Od drugiej połowy lat 90. XX wieku mieszkał w USA, skąd po kilku latach wrócił do Polski. W 2002 poznał swoją drugą żonę, z którą pobrał się w 2008, ma z nią syna, Filipa (ur. 2009).
W Stanach Zjednoczonych pracował jako elektryk i magazynier w centrum handlowym.
Muzyk przez wiele lat leczył się na depresję. Od czasu pobytu w USA był wegetarianinem, od wiosny 2020 roku jest weganinem.

</doc>
<doc id="170609" url="https://pl.wikipedia.org/wiki?curid=170609" title="Anton Corbijn">
Anton Corbijn

Anton Corbijn, właśc. Anton Johannes Gerrit Corbijn van Willenswaard (ur. 20 maja 1955 w Strijen) – holenderski fotograf, reżyser filmów fabularnych i wideoklipów muzycznych.
Życiorys.
Reżyserował m.in. teledyski Depeche Mode "Personal Jesus" z 1989 i "Heart-Shaped Box" Nirvany z 1993. W 2007 roku wyreżyserował brytyjski film biograficzny o wokaliście zespołu Joy Division Ianie Curtisie pt. "Control". Właśnie pod wpływem grupy Joy Division i rozwijającego się gatunku post punk Corbijn przeprowadził się w latach 70. z Holandii do Londynu.
Corbijn unika nowoczesnej, pełnej przepychu techniki fotograficznej, preferując raczej bardziej surowy styl i często czarno-białą kolorystykę.
Współpraca i twórczość.
Kim Wilde
Kylie Minogue

</doc>
<doc id="170611" url="https://pl.wikipedia.org/wiki?curid=170611" title="Rich Site Summary">
Rich Site Summary

Rich Site Summary ("RSS") – oparta na języku XML technika przesyłania nagłówków wiadomości. Rodzaj kanału internetowego.
Zasady działania.
Umieszczony na serwerze plik w formacie RSS można subskrybować w specjalnym czytniku RSS, zarówno samodzielnym programie, jak i wtyczce do przeglądarki internetowej. Użytkownik pobiera nagłówki wiadomości (tytuły i krótkie opisy) i może wczytać interesujące go informacje znajdujące się na stronach WWW. Zaletą RSS jest możność zaabonowania wielu źródeł informacji jednocześnie i przeglądania nagłówków oraz czytania wiadomości w jednym programie.
RSS 0.91 wymaga odpowiedniej deklaracji DTD.
Przykład RSS 0.91.
&lt;?xml version="1.0"?&gt;
&lt;!DOCTYPE rss SYSTEM "http://my.netscape.com/publish/formats/rss-0.91.dtd"&gt;
&lt;rss version="0.91"&gt;
 &lt;channel&gt;
 &lt;language&gt;pl&lt;/language&gt;
 &lt;description&gt;Tytuł feeda&lt;/description&gt;
 &lt;link&gt;URI do Feeda&lt;/link&gt;
 &lt;title&gt;Tytuł feeda&lt;/title&gt;
 &lt;image&gt;
 &lt;link&gt;URI&lt;/link&gt;
 &lt;title&gt;Tytul obrazka&lt;/title&gt;
 &lt;url&gt;http://www.przyklad.pl/obrazek.gif&lt;/url&gt;
 &lt;/image&gt;
 &lt;/channel&gt;
&lt;/rss&gt;
RSS 0.91/0.92/0.93 jest często mylony z RSS 1.0 – RDF Site Summary. RSS 0.91/0.92/0.93 jest zbliżony do RSS 2.0 – Really Simple Syndication. RSS 2.0 jest powszechnie uważany za następcę Rich Site Summary.
Linki zewnętrzne.
Dla odbiorców:
Dla twórców:

</doc>
<doc id="170614" url="https://pl.wikipedia.org/wiki?curid=170614" title="Adamówka (gmina)">
Adamówka (gmina)

Adamówka to gmina wiejska w województwie podkarpackim, w powiecie przeworskim. Siedzibą władz gminy jest Adamówka. Według danych z 30 czerwca 2011 gminę zamieszkiwało 4338 osób. Natomiast według danych z 31 grudnia 2019 roku gminę zamieszkiwało 4057 osób. Gmina leży w obrębie Sieniawskiego Obszaru Chronionego Krajobrazu. Rozwija się tutaj hodowla ryb, uprawa owoców i warzyw.
Historia.
W 1866 roku zaczęła obowiązywać galicyjska ustawa o gminach, na mocy której powstały gminy jednostkowe. Każda wieś stawała się gminą z własnym wójtem i radą gminną na 3-letnią kadencję, a od 1884 roku kadencje były 6-letnie. 1 sierpnia 1934 roku utworzono gminę zbiorową w której skład weszły dotychczasowe gminy jednostkowe: Adamówka, Cieplice, Dobcza, Dobra, Krasne, Majdan Sieniawski, Pawłowa, Słoboda
W latach 1940–1944 pod okupacją niemiecką istniała gmina Cieplice, w której skład wchodziły: Adamówka, Cieplice, Dąbrowica, Dobcza, Krasne, Pawłowa, Piskorowice, Rudka i Słoboda. 
W 1954 roku na mocy reformy podziału administracyjnego w miejsce gminy utworzono gromady: Adamówka ("Adamówka, Krasne, Pawłowa, Dobcza"), Cieplice ("Cieplice, Słoboda") i Majdan Sieniawski ("Majdan Sieniawski"), którymi zarządzali przewodniczący Prezydium Gromadzkiej Rady Narodowej). 
1 stycznia 1960 roku Gromada Cieplice została zniesiona, a jej obszar włączono do Gromady Adamówka. 1 stycznia 1973 roku z terenów Gromady Adamówka i Majdan Sieniawski, utworzono gminę zbiorową w Adamówce, którą zarządzał naczelnik gminy. W 1990 roku przywrócono stanowisko wójta, który od 2002 roku jest wybierany w wyborach bezpośrednich.
Struktura powierzchni.
Według danych z roku 2002 gmina Adamówka ma obszar 134,27 km², w tym:
Gmina stanowi 19,23% powierzchni powiatu.
Demografia.
Dane z 30 czerwca 2004:
Pozostałe miejscowości.
Pawłowa (osada leśna), Pod Piwnem (gajówka).
Sąsiednie gminy.
Kuryłówka, Leżajsk, Sieniawa, Stary Dzików, Tarnogród, Wiązownica,

</doc>
<doc id="170617" url="https://pl.wikipedia.org/wiki?curid=170617" title="Leoš Friedl">
Leoš Friedl

Leoš Friedl (ur. 1 stycznia 1977 w Jindřichowym Hradcu) – czeski tenisista, zwycięzca Wimbledonu 2001 w grze mieszanej, reprezentant w Pucharze Davisa.
Kariera tenisowa.
Jako zawodowy tenisista Friedl występował w latach 1997–2011.
Sukcesy odnosił głównie w grze podwójnej, triumfując w 16 turniejach rangi ATP World Tour. Ponadto Czech jest również uczestnikiem 16 przegranych finałów.
W 2001 wygrał wspólnie z Danielą Hantuchovą mikstowy turniej na trawiastych kortach Wimbledonu. W finale pokonali wynikiem 4:6, 6:3, 6:2 parę Liezel Huber–Mike Bryan.
We wrześniu 2005 zadebiutował w reprezentacji Czech w Pucharze Davisa przeciwko Niemcom. Rozegrał 1 przegrany mecz deblowy przeciwko duetowi Tommy Haas–Alexander Waske. Partnerem deblowym Friedla był František Čermák.
Najwyżej sklasyfikowany w rankingu deblistów był na 14. miejscu w sierpniu 2005.

</doc>
<doc id="170618" url="https://pl.wikipedia.org/wiki?curid=170618" title="Adamówka (województwo podkarpackie)">
Adamówka (województwo podkarpackie)

Adamówka – wieś w Polsce położona w województwie podkarpackim, w powiecie przeworskim, w gminie Adamówka, na Płaskowyżu Tarnogrodzkim. Leży przy drodze wojewódzkiej nr 835.
Miejscowość jest siedzibą gminy Adamówka.
Kościół w Adamówce jest kościołem filialnym rzymskokatolickiej parafii św. Judy Tadeusza w Krasnem.
Dobra tabularne ordynacji Czartoryskich, położone w 1905 roku w powiecie jarosławskim Królestwa Galicji i Lodomerii.
W latach 1853–1975 Adamówka administracyjnie należała do powiatu jarosławskiego.
W latach 1975–1998 miejscowość administracyjnie należała do województwa przemyskiego.
Historia.
Wieś została założona przez Adama Sieniawskiego – właściciela dóbr sieniawskich. Pierwsza wzmianka o niej pochodzi z 1668. Źródła podają, że we wsi znajdował się duży folwark, była też karczma i młyn. Podczas I wojny światowej w okolicy Adamówki toczyły się ciężkie walki. Pamiątką po nich jest cmentarz wojenny.
W 1934 roku powstała Gmina (zbiorowa) Adamówka, w której skład weszły dotychczasowe gminy jednostkowe: Adamówka, Cieplice, Dobcza, Dobra, Krasne, Majdan Sieniawski, Pawłowa i Słoboda.
W 1897 roku wybrano zwierzchność gminną, której naczelnikiem został Mikołaj Szegda. W 87 domach było 489 mieszkańców, a w obszarze dworskim było w 8 domach 79 mieszkańców. W 1921 roku w Adamówce było 101 domów. W 1945 roku na Ukrainę wysiedlono 185 osób z 46 domów.
7 października 1974 roku odsłonięto we wsi pomnik ku czci 4 funkcjonariuszy MO z Adamówki, którzy w latach 1944–1947 zginęli w walkach z UPA.
Kościół.
Adamówka najpierw należała do parafii w Majdanie Sieniawskim, a od 1957 roku należy do parafii Krasne. W 1909 roku zbudowano drewnianą kaplicę pw. "Matki Bożej Różańcowej", która została rozbudowana w 1978 roku. Od 1967 roku nabożeństwa były odprawiane w każdą niedzielę. W latach 2002-2008 zbudowano murowany kościół filialny, który został 9 listopada 2008 roku konsekrowany przez abp metropolitę Przemyskiego Józefa Michalika i otrzymał wezwanie: Matki Bożej Królowej Rodzin.
Oświata.
Początki szkolnictwa w Adamówce są datowane na 1889 rok, gdy powstała szkoła "niezorganizowana", która nie posiadała stałego nauczyciela. Szkoła została reskryptem Rady szkolnej krajowej 1 września 1891 roku zorganizowana jako publiczna. W latach 1891-1892 szkoła była filialna, a od 1892 roku była 1-klasowa. W latach 1889-1905 szkoła nie posiadała stałego nauczyciela (posada opróżniona; posada nieobsadzona).
27 sierpnia 1959 została oddana do użytku w Adamówce szkoła-pomnik tysiąclecia, wybudowana jako piąta w kraju i pierwsza w województwie rzeszowskim.
Patronem szkoły podstawowej jest św. Jan Paweł II.
W 1999 roku podjęto decyzję o budowie budynku gimnazjum, który wybudowano w latach 2000-2001. 24 sierpnia 2001 roku na podstawie uchwały Rady Gminy w Adamówce patronem gimnazjum została sł. boża Anna Jenke. 3 września 2001 roku odbyło się poświęcenie gimnazjum, którego dokonał abp Józef Michalik. 18 listopada 2007 roku oddano do użytku Halę Sportową.

</doc>
<doc id="170619" url="https://pl.wikipedia.org/wiki?curid=170619" title="Erythraj">
Erythraj

Erythraj (tur. Ildir) – miasto greckie w Jonii, jedno z miast dodekapolis, położone na półwyspie na wprost wyspy Chios, obecnie na terytorium Turcji. 
Pośredniczyło w handlu między Egiptem, Cyprem i zachodnimi krajami. Główna świątynia Erythraj była poświęcona Atenie Pallas. Miasto należało do Związku Ateńskiego. Ok. 450 p.n.e. stacjonował tam ateński garnizon, który wprowadził ustrój demokratyczny. W mieście rządziła wybieralna rada, całkowicie jednak uzależniona od władzy Aten.

</doc>
<doc id="170620" url="https://pl.wikipedia.org/wiki?curid=170620" title="Shogun">
Shogun



</doc>
<doc id="170622" url="https://pl.wikipedia.org/wiki?curid=170622" title="Cieplice (województwo podkarpackie)">
Cieplice (województwo podkarpackie)

Cieplice – wieś w Polsce położona w województwie podkarpackim, w powiecie przeworskim, w gminie Adamówka.
W latach 1853–1975 Cieplice administracyjnie należały do powiatu jarosławskiego.
W latach 1940–1944 pod okupacją niemiecką Cieplice były siedzibą gminy Cieplice.
W latach 1975–1998 miejscowość administracyjnie należała do województwa przemyskiego.
Historia.
Początki Cieplic sięgają XV wieku. Okolicę charakteryzują ciepłe źródełka (które nie zamarzają nawet w zimie), od których pochodzi nazwa wsi. W 1815 roku były zamieszkiwane przez 8500 osób, a w okresie przedwojennym liczba mieszkańców wynosiła 4500 osób, głównie wyznania greckokatolickiego.
W 1628 roku wieś była wzmiankowana w rejestrach poborowych jako "Wola Cieplica", która posiadała 8 łanów kmiecych. W 1651 i 1658 roku wieś była wzmiankowana jako "Cieplica". W 1674 roku wieś posiadała 58 domów i była wzmiankowana jako "Cieplice".
W 1921 roku w Cieplicach było 418 domów. Według W. Kubijowicza w 1939 roku w Cieplicach było 3630 mieszkańców (w tym: 2680 Ukraińców, 320 ukraińskich rzymskokatolików, 530 Polaków i 100 Żydów). W 1945 roku wieś była wielokrotnie atakowana przez polskich partyzantów, którzy dokonali licznych mordów i rabunków. W Cieplicach zamordowano ok. 75 Ukraińców, a na miejscowym cmentarzu pochowano ok. 1000 Ukraińców z pobliskich terenów. W 1945 roku na Ukrainę wysiedlono 2091 mieszkańców z 482 domów.
Kościół.
W 1655 roku została zbudowana drewniana cerkiew pw. Narodzenia Przenajświętszej Bogurodzicy, z fundacji Elżbiety Sieniawskiej. W 1904 roku zbudowano murowaną cerkiew.
Cieplice należały do parafii Wniebowzięcia NMP w Sieniawie. Po opuszczeniu tych terenów przez grekokatolików, cerkiew została przejęta przez kościół rzymskokatolicki. W 1968 roku została erygowana parafia pw. św. Piotra i Pawła, a jej pierwszym proboszczem został ks. Józef Bożętka (zm. 1982).
Parafia przynależy do dekanatu sieniawskiego w archidiecezji przemyskiej.
Oświata.
Początki szkolnictwa w Cieplicach są datowane na 1823 rok. Schematyzm Greckokatolickiej Eparchii Przemyskiej na rok 1830 podaje wzmiankę o istnieniu szkole trywialnej "Schola Trivialis".
W 1861 roku w szkole uczył nauczyciel Jakub Gierczak i było 60 uczniów. W 1875 roku szkoła stała się 2-klasowa; szkoły wiejskie były tylko męskie, a dopiero od 1890 roku były mieszane (koedukacyjne). Od 1876 roku szkoła w Cieplicach Górnych posiadała nauczycieli pomocniczych.
20 lipca 1892 roku reskryptem Rady szkolnej krajowej została zorganizowana 1-klasowa szkoła publiczna z językiem wykładowym ruskim w Cieplicach Dolnych. Od 1892 roku szkoły w Cieplicach były 1-klasowe. szkoła w Cieplicach Dolnych też posiadała nauczycieli pomocniczych.

</doc>
<doc id="170623" url="https://pl.wikipedia.org/wiki?curid=170623" title="Język chunzybski">
Język chunzybski

Język chunzybski (także: język chunzalski, język nachadzki; ros. гунзибский, гунзельский, хунзальский язык, także: нахадский язык; nazwa własna "Hunzibi") – jeden z niewielkich języków kaukaskich, używany przez ok. 1 tys. osób w południowym Dagestanie. Język chunzybski należy do języków didojskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich. Chunzybski jest blisko spokrewniony z językiem kapuczyńskim. Istnieją spory odnośnie do statusu chunzybskiego w ramach języków didojskich. Niektórzy badacze uważają go za odrębny język, inni zaś tylko za dialekt.
Dane, mówiące o liczbie osób posługujących się tym językiem nie są zbyt dokładne, ponieważ w dużej mierze opierały się na szacunkach. Według statystyk w 1926 r. języka tego używało zaledwie 105 osób. W późniejszym czasie użytkownicy chunzybskiego uznawani byli za odłam Awarów i tak też zapisywani podczas kolejnych spisów powszechnych. Szacunki z lat 1958 oraz 1967 mówiły o ok. 600 użytkownikach języka, dane, podawane za rok 1995 donosiły o ok. 2 tys., natomiast według spisu powszechnego, przeprowadzonego na terenie Federacji Rosyjskiej w 2000 r. liczba osób posługujących się tym językiem wynosi 1 tys. osób.
Językiem chunzybskim posługuje się ludność w trzech niewielkich wioskach w południowodagestańskim okręgach cuntyjskim. Nazwa języka pochodzi od nazwy wsi Chunzib. Inna, spotykana w literaturze nazwa tego języka, język nachadzki, pochodzi od nazwy wsi, w którym jest on używany (Nachada). Dla chunzybskiego nie wyróżnia się dialektów, istnieją tylko niewielkie różnice w fonetyce między językiem używanym we wsiach Chunzyb i Nachad.
Język chunzybski nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Wśród ludności rozpowszechniony jest także rosyjski, jako język urzędowy Federacji Rosyjskiej. 
Chunzybski jest językiem ergatywnym. Ze względu na historię tego języka widoczne są wpływy języka tureckiego, arabskiego, gruzińskiego oraz rosyjskiego.
Dźwięki.
Spółgłoski.
W języku chunzybskim występuje 35 spółgłosek.
Samogłoski.
Samogłoski w chunzybskim mogą być krótkie, długie lub nosowe.

</doc>
<doc id="170624" url="https://pl.wikipedia.org/wiki?curid=170624" title="Edward Louis Severson III">
Edward Louis Severson III



</doc>
<doc id="170625" url="https://pl.wikipedia.org/wiki?curid=170625" title="The Ex">
The Ex

The Ex – holenderski zespół rockowy propagujący w swej twórczości idee anarchizmu. Założony pod koniec lat 70. XX w. na fali popularności punk rocka, od tego czasu nagrał prawie 20 albumów, stając się jednym z najdłużej działających i najbardziej znaczących zespołów punkowych w historii. Muzyka grupy na przestrzeni lat ulegała daleko idącej ewolucji – od prostego anarchopunka, prezentowanego na pierwszej płycie "All Corpses Smell the Same", do eksperymentalnych brzmień punk/post punk/no wave w czasach współczesnych.
Zespół znany ze współpracy z wieloma artystami, m.in. z awangardowym wiolonczelistą Tomem Corą (rezultatem współpracy są dwie płyty "Scrabbling At the Lock" z 1991 i "And the Weathermen Shrug Their Shoulders" z 1993), brytyjską grupą Chumbawamba (płyta Destroy Fascism! z 1986, nagrana pod wspólną nazwą Antidote), czy z etiopskim saksofonistą Gétatchèwem Mèkuryą (m.in. album "Moa Anbessa" z 2006).
Grupa kilkakrotnie koncertowała w Polsce.

</doc>
<doc id="170626" url="https://pl.wikipedia.org/wiki?curid=170626" title="Średnia arytmetyczno-geometryczna">
Średnia arytmetyczno-geometryczna

Średnią arytmetyczno-geometryczną dwóch liczb rzeczywistych dodatnich formula_1 i formula_2 oznaczaną często w nomenklaturze anglojęzycznej przez formula_3 lub formula_4 nazywamy wspólną granicę następujących ciągów określonych rekurencyjnie:
gdzie formula_7 oraz formula_8 przy czym średnią tę można rozszerzyć dla liczb zespolonych. Granica ta istnieje dla dowolnych formula_9 rzeczywistych dodatnich, ponieważ formula_10 co wynika z nierówności Cauchy’ego między średnimi, i równocześnie kolejne różnice pomiędzy odpowiednimi wyrazami ciągów formula_11 i formula_12 dążą do zera:
Z samej konstrukcji mamy:
Przykład.
Aby wyznaczyć średnią arytmetyczno-geometryczną liczb formula_15 i formula_16 najpierw wyliczamy wartości średnich:
i dalej rekurencyjnie:
Po pięciu początkowych iteracjach otrzymujemy:
Jak widzimy na przykładzie, ciąg zgodnych cyfr po przecinku (zaznaczonych podkreśleniem) wydłuża się mniej więcej dwukrotnie z każdym powtórzeniem. Średnia arytmetyczno-geometryczna liczb 24 i 6 jest wspólną granicą podanych dwóch ciągów, równą w przybliżeniu 13,4581714817256154207668131569743992430538388544.
Własności.
Badania nad nią zapoczątkowane zostały jeszcze przez Gaussa, który w początkowym okresie swojej twórczości naukowej poświęcił jej dużo miejsca. W jego dzienniku z 30 maja 1799 roku czytamy nawet, że badania nad nią „stworzyły nowe pola rozwoju analizy”. Wkrótce odkrył on zaskakującą równość:
z której wynika, że długość ćwiartki lemniskaty Bernoulliego wyraża się zależnością:
Wielkość formula_24 nazywa się stałą Gaussa i wynosi w przybliżeniu formula_25
Czasami stałą Gaussa nazywa się odwrotność powyższej liczby.
Średnia arytmetyczno-geometryczna ma wiele ciekawych własności m.in.:
czyli w szczególności dla formula_28
Obecnie średnią arytmetyczno-geometryczną Gaussa wykorzystuje się w przeróżnych algorytmach służących do obliczania liczby π, z których najważniejszym wydaje się być odnaleziony w 1976 przez E. Salamina i R. Brenta:
gdzie:
oraz formula_32 i formula_33 zaś formula_34 i formula_35 dla formula_36 otrzymujemy ze wzorów powyżej.

</doc>
<doc id="170627" url="https://pl.wikipedia.org/wiki?curid=170627" title="Klazomenaj">
Klazomenaj

Klazomenaj (, spol. Kladzomeny; łac. "Clazomenae"; tur. Kilizman) – jedno z jońskich miast dodekapolis ("Panionion"), położone między Smyrną a Erythraj nad Zatoką Smyrneńską w Azji Mniejszej. Współczesna Urla, gdzie dostępne są pozostałości zabudowy antycznej. 
Według Herodota ("Dzieje" I, 16) założone przez osadników z jońskiego Kolofonu, później zdobyte przez lidyjskiego króla Alyattesa. Pierwotne miasto powstało na lądzie stałym, lecz na początku V w. p.n.e., z obawy przed Persami, mieszkańcy założyli miasto na przeciwległej wyspie, którą później (za Aleksandra Wielkiego) połączono tamą z lądem (Pauzaniasz, "Wędrówki po Helladzie" VII, 3,8n.). 
W V stuleciu Klazomenaj należało do ateńskiego Związku Morskiego i posiadało własny skarbiec na wota w delfickim sanktuarium Apolla, czczonego jako najważniejsze z bóstw miasta. Było miejscem urodzenia filozofa Anaksagorasa.
W 387 p.n.e. na mocy tzw. pokoju Antalkidasa zostało przyłączone do Persji. 
W okresie archaicznym i wczesnoklasycznym znane było jako centrum produkcji terakotowych sarkofagów (larnaksów) zdobionych czarnofigurowo. W drugiej połowie VI w. p.n.e. wytwarzano tam również eksportowane masowo (m.in. do Naukratis) naczynia z żółtej gliny powlekane angobą i oprócz motywów ludzkich i zwierzęcych, charakterystycznie zdobione ornamentem w postaci łuskowatego wzoru.
Klazomenaj należało też do grupy kilkunastu miast małoazjatyckich, w których powstały najstarsze mennice greckie.

</doc>
<doc id="170629" url="https://pl.wikipedia.org/wiki?curid=170629" title="Backpacking">
Backpacking

Backpacking („podróżowanie z plecakiem” od ang. "backpack" – „plecak”) – forma indywidualnej turystyki, polegająca na odbywaniu podróży z niewielkim bagażem. Taki model turystyki czynnej charakteryzuje się organizowaniem podróży na własną rękę, korzystaniem z transportu publicznego, tanich noclegów (np. w schronisku, namiocie).
Rodzaje backpackingu.
Oprócz typowego backpackingu wyróżnia się:
Backpacking w polskich mediach.
Pierwszym programem w ogólnopolskich mediach poświęconym backpackingowi był „Dziko i tanio” w Polskim Radiu Bis. Jest to poradnik, pokazujący, jak zorganizować tanią podróż w egzotyczne miejsce. Autor (Tomasz Michniewicz) spędził trzy tygodnie w Etiopii za 2700 zł i dwa tygodnie na Małych Antylach (Karaiby) za 3200 zł. Powstał również australijski program „Backpackers” który światową premierę miał w roku 2006. W Polsce był nadawany na kanale Extreme Sports Channel.

</doc>
<doc id="170632" url="https://pl.wikipedia.org/wiki?curid=170632" title="Bernhard Severin Ingemann">
Bernhard Severin Ingemann

Bernhard Severin Ingemann (ur. 28 maja 1789 w Torkilstrup, zm. 24 lutego 1862 w Sorø), duński pisarz, autor psalmów i powieści historycznych. Pisał też wiersze dla dzieci.
Ingemann wykładał język i literaturę duńską w Akademii w Sorø, jednej z najstarszych duńskich szkół z internatem.

</doc>
<doc id="170635" url="https://pl.wikipedia.org/wiki?curid=170635" title="Bóżnica">
Bóżnica



</doc>
<doc id="170638" url="https://pl.wikipedia.org/wiki?curid=170638" title="Alkoholany">
Alkoholany

Alkoholany (alkoksylany) – organiczne związki chemiczne o wzorze ogólnym ROM (gdzie: R – grupa alkilowa; M – atom metalu). Otrzymuje się je głównie podczas reakcji odpowiedniego alkoholu z metalem (sodem i potasem na zimno, zaś z magnezem i glinem na gorąco) w środowisku bezwodnym. Większość alkoholanów to związki jonowe, choć w niektórych (np. w "t"-butanolanie glinu) występują wiązania kowalencyjne.
Właściwości i zastosowanie.
Alkoholany są mocnymi zasadami, w wodzie ulegają rozkładowi w myśl reakcji + → ROH + . Jako zasady są one używane w licznych syntezach organicznych. Najczęściej używanymi alkoholanami są etanolan sodu i "t"-butanolan potasu. Najważniejszą reakcją, w której alkoksylany nie występują tylko jako zasady jest synteza eterów metodą Williamsona.

</doc>
<doc id="170641" url="https://pl.wikipedia.org/wiki?curid=170641" title="Maj 2005 w sporcie">
Maj 2005 w sporcie



</doc>
<doc id="170642" url="https://pl.wikipedia.org/wiki?curid=170642" title="Załogowe loty kosmiczne 1976-1980">
Załogowe loty kosmiczne 1976-1980



</doc>
<doc id="170646" url="https://pl.wikipedia.org/wiki?curid=170646" title="Priene">
Priene

Priene (Priena) – miasto jońskie leżące u ujścia rzeki Meander do dawnej Zatoki Latmijskiej (ruiny niedaleko współczesnej wsi Güllübahçe), w czasach przedjońskich zwane Kadme, obecnie stanowisko archeologiczne w Turcji.
Miasto zostało założone przez Ajgyptosa, wnuka Kodrosa. Podzieliło los większości miast jońskich i wpadło pod jarzmo Cyrusa. Za nielojalność i nieposłuszeństwo Persowie wywieźli ludność miasta. W 441 p.n.e. między Samos a Miletem wybuchła wojna o Priene. Kiedy miasto wpadło w ręce Macedończyków, Aleksander Wielki postanowił je przebudować. Zaprojektowano nowe założenie urbanistyczne oparte na siatce ulic, tzw. system hippodamejski, zlokalizowane na czterech tarasach na stoku wzgórza zwróconego w stronę doliny rzeki. Miasto przecinały ulice równoległe i prostopadłe do siebie, a odległości między nimi określała insula – zespół domu mieszkalnego. Siedem ulic biegnących na osi wschód-zachód znajdowało się mniej więcej na równym poziomie, co umożliwiało ruch kołowy, natomiast piętnaście węższych na osi północ-południe często przechodziło w schody. Priene leży na stoku nachylonym ku południowi w stronę równiny, na której wije się zakolami Meander. Centrum miasta z agorą, budowlami publicznymi i świątynią Zeusa usytuowano na drugim tarasie, powyżej znajdowało się sanktuarium Ateny Polias (gdzie znaleziono marmurowy blok z inskrypcją donacyjną Aleksandra Wielkiego), teatr i górny gimnazjon, na najwyższym tarasie sanktuarium Demeter, na najniższym zaś dolny gimnazjon i stadion. Na północ od miasta wznosiło się wzgórze, które stanowiło akropol. Całość, czyli akropol i dolne miasto, otaczał mur obronny.
W okresie hellenistycznym Priene liczyło 20 tysięcy wolnych mieszkańców.
Najważniejsze budowle: świątynia Asklepiosa z IV w. p.n.e., świątynia Ateny z 335 p.n.e. projektu Pyteosa, sanktuarium Demeter, teatr z 300 p.n.e. i Święta Stoa (II w. p.n.e.) na agorze.
Rodzinne miasto filozofa Biasa z Prieny.
Wykopaliska w Priene prowadziła w latach 1895-1898 ekspedycja niemiecka pod kierunkiem Carla Humanna i Theodora Wieganda.

</doc>
<doc id="170649" url="https://pl.wikipedia.org/wiki?curid=170649" title="La Espero">
La Espero

La Espero (esp. "nadzieja") – utwór używany jako hymn języka międzynarodowego esperanto. Do słów Ludwika Zamenhofa melodię (której jednak nigdy nie uznano za oficjalny hymn Światowego Kongresu Esperanto) skomponował Belg Félicien Menu de Ménil. Ta marszowa melodia - choć najbardziej popularna - nie była pierwszą, skomponowaną do słów Zamenhofa. W roku 1891 inną melodię hymnu zaproponował Claes A. Adelsköld.
Podczas pierwszego Światowego Kongresu Esperanto w roku 1905 zaproponowano dwa hymny: de Ménila i Adelskölda, jednak żadnego z nich nie przyjęto jako oficjalny. 

</doc>
<doc id="170651" url="https://pl.wikipedia.org/wiki?curid=170651" title="MKS Tarnovia">
MKS Tarnovia

Tarnovia Tarnów – klub sportowy z siedzibą w Tarnowie założony w 1909 roku.
Historia.
Oficjalnie przyjmuje się, że Tarnovia powstała w 1909 w chwili połączenia KS Pogoń Tarnów z Biało-Czerwonymi Tarnów. Nie jest znana dokładna data dzienna, bowiem istnieje jedynie kopia legitymacji piłkarza z 25 września, wtedy jeszcze zawodnika Pogoni. Można z tego wywnioskować, że do połączenia klubów musiało dojść po 25 września 1908.
W sezonie 1946/1947 kierowana przez trenera Władysława Lemiszkę Tarnovia wygrała Okręg Kraków, następnie zwyciężyła w II etapie, po czym w grupie finałowej zajęła trzecie miejsce, uzyskując z drużyną historyczny awans do I ligi. W pierwszym i jedynym jak dotąd występie pierwszoligowym edycji 1948 zespół prowadzili prof. Pachoń i trener Jesionka, a w jego II rundzie Artur Walter. Tarnovia zajęła w lidze 11 miejsce z 22 punktami i 10 zwycięstwami na koncie i spadła do II ligi. Najsłynniejszym piłkarzem Tarnovii w historii był Antoni Barwiński, który był 18-krotnym reprezentantem Polski. Tarnovia zyskała przydomek "Polskiej Barcelony".
Obecnie w klubie istnieją sekcje: piłki nożnej kobiet i mężczyzn, siatkówki kobiet i mężczyzn, tenisa stołowego kobiet i mężczyzn, wspinaczki sportowej oraz boksu.
Po sezonie 2005/2006 w wyniku reorganizacji rozgrywek IV ligi Tarnovia spadła do nowo utworzonej tarnowskiej grupy klasy okręgowej. Przed reorganizacją w województwie małopolskim istniały dwie, liczące po 16 zespołów grupy IV ligi – krakowska i tarnowsko-nowosądecka. Aby zachować możliwość gry w kolejnym sezonie w rozgrywkach tej klasy, należało uzyskać co najmniej 8 miejsce w tabeli. Piłkarze Tarnovii zdołali wywalczyć na murawie tylko 38 pkt i do upragnionego 8 miejsca, które zajmował drugi skład Sandecji Nowy Sącz stracili 7 oczek. W następstwie tego pierwszy skład najstarszego tarnowskiego klubu został rozwiązany, a w okręgówce występują niejako rezerwy, choć większość piłkarzy grających w poprzednim sezonie w pierwszej drużynie Tarnovii gra dalej.

</doc>
<doc id="170652" url="https://pl.wikipedia.org/wiki?curid=170652" title="Papier do pisania zwykły">
Papier do pisania zwykły

Papier do pisania zwykły – rodzaj papieru w gramaturach 60-140 g/m2 przeznaczony do pisania atramentem.
Papier taki jest wytwarzany w klasach 1-8 nieprzezroczysty, w kolorze białym, chociaż również barwiony np. na papeterię. Papier do pisania zwykły stosuje się do produkcji zeszytów, notesów, formularzy itp. Musi być dobrze zaklejony, aby atrament lub tusz nie rozlewały się – od pisanej atramentem linii o grubości 1,25 mm nie powinny odchodzić zacieki. Najczęściej stosowany jest papier bezdrzewny klasy III o gramaturze 80 g/m2 i 100 g/m2 oraz klasy V i VII o gramaturach 60 g/m2 i 70 g/m2.
Zawartość wypełniacza kaolin wynosi 7-9% masy papieru. Samozerwalność liczona jako średnia w obu kierunkach nie mniejsza niż 3 km dla klasy I; 2,8 km dla klasy III; 2,5 km dla klasy V; 2 km dla klasy VII.

</doc>
<doc id="170653" url="https://pl.wikipedia.org/wiki?curid=170653" title="Papier biurowy">
Papier biurowy

Papier biurowy to odmiana papieru do pisania zwykłego, wyróżniający się barwą kremową. Wytwarzany w klasie VII o gramaturze 60 g/m2.

</doc>
<doc id="170654" url="https://pl.wikipedia.org/wiki?curid=170654" title="Papier kwitariuszowy">
Papier kwitariuszowy

Papier kwitariuszowy – odmiana papieru do pisania zwykłego, wyróżniający się barwą różową, żółtą, pomarańczową i seledynową, przeznaczony do produkcji albumów (stąd też nazywany papierem albumowym). Wytwarzany w klasie VII o gramaturze 60 g/m2.

</doc>
<doc id="170655" url="https://pl.wikipedia.org/wiki?curid=170655" title="Papier lotniczy">
Papier lotniczy

Papier lotniczy – odmiana papieru do pisania zwykłego, przeznaczony do korespondencji lotniczej. Produkowany w klasie II o gramaturze od 25 do 30 g/m², biały lub o barwach jasnych.

</doc>
<doc id="170656" url="https://pl.wikipedia.org/wiki?curid=170656" title="Papier kopertowy">
Papier kopertowy

Papier kopertowy to odmiana papieru do pisania zwykłego, o barwach jasnych, zazwyczaj jasnozielony i jasnoniebieski, w klasie V o gramaturze 60 g/m2, jednostronnie gładzony.

</doc>
<doc id="170657" url="https://pl.wikipedia.org/wiki?curid=170657" title="Papier zeszytowy">
Papier zeszytowy

Papier zeszytowy – odmiana papieru do pisania zwykłego, lecz o nieco zmienionym składzie mas włóknistych, mocno satynowany i mocno zaklejony w masie, o gramaturze 65 g/m2.

</doc>
<doc id="170658" url="https://pl.wikipedia.org/wiki?curid=170658" title="Papier bezdrzewny">
Papier bezdrzewny

Papier bezdrzewny – rodzaj papieru wytwarzanego bez ligniny lub z bardzo małą jej zawartością.
Papier bezdrzewny jest pozbawiany ligniny występującej we włóknach drzewnych, a do produkcji tego papieru używa się celulozy. Usuwanie ligniny odbywa się metodami: siarczynową i siarczanową. Papier bezdrzewny w porównaniu do drzewnego jest odporniejszy na procesy starzenia się, ale jest bardziej przezroczysty.

</doc>
<doc id="170659" url="https://pl.wikipedia.org/wiki?curid=170659" title="Papier drzewny">
Papier drzewny

Papier drzewny – rodzaj papieru określany pod względem zawartości ligniny. W skład masy papierowej wchodzi lignina i celuloza.
Papier drzewny w porównaniu do bezdrzewnego jest mniej odporny na procesy starzenia się, ale jest mniej przezroczysty.

</doc>
<doc id="170660" url="https://pl.wikipedia.org/wiki?curid=170660" title="Scartabellat">
Scartabellat



</doc>
<doc id="170661" url="https://pl.wikipedia.org/wiki?curid=170661" title="Stopa dyskontowa">
Stopa dyskontowa



</doc>
<doc id="170663" url="https://pl.wikipedia.org/wiki?curid=170663" title="Boise">
Boise

Boise () – miasto w północno-zachodniej części Stanów Zjednoczonych. Stolica i największe miasto stanu Idaho. Miejscowość leży nad rzeką Boise, u stóp Gór Skalistych.
Dane ogólne.
Miasto zostało założone w czasie gorączki złota w 1862 roku. Prawa miejskie uzyskało w 1864 roku, a w 1865 roku zostało stolicą terytorium Idaho. W 1890 roku stało się stolicą stanową, gdy terytorium wstąpiło do Unii jako 43. stan.
Obecnie w mieście wydobywa się złoto, a także rozwinął się przemysł spożywczy, elektrotechniczny oraz drzewny. Od 1932 r. w mieście działa uniwersytet.

</doc>
<doc id="170666" url="https://pl.wikipedia.org/wiki?curid=170666" title="Wysocki (herb szlachecki)">
Wysocki (herb szlachecki)

Wysocki – odmiana herbu szlacheckiego Pierzchała (Kolumna).
Opis herbu.
W czerwonym polu pomiędzy dwoma złotymi półksiężycami, zwróconymi barkami do siebie, srebrna wieża szachowa. Prawdopodobnie jest to odmiana herbu Pierzchała (Sperski, Kolumna), tzw. Kolumna ze skrzydłami.
Z czasem zamiast skrzydeł domalowane zostały księżyce. Natomiast Znamierowski uważa herb za odmianę Ostoi.
Herbowni.
Dworzaninowicz, Korzeniewicz, Korzeniewiczowski, Wysocki.

</doc>
<doc id="170668" url="https://pl.wikipedia.org/wiki?curid=170668" title="Kulikowski (herb szlachecki)">
Kulikowski (herb szlachecki)

Kulikowski – herb szlachecki.
Opis herbu.
Na tarczy ściętej, w polu górnym czerwonym – srebrnego półtora krzyża; w dolnym błękitnym, nad rogami złotego półksiężyca dwie gwiazdy sześcioramienne złote. W klejnocie ramię zbrojne z mieczem.
Najwcześniejsze wzmianki.
Nadany 1676.
Herbowni.
Kulikowscy

</doc>
<doc id="170669" url="https://pl.wikipedia.org/wiki?curid=170669" title="Kujk">
Kujk

Kujk "(Koycke, Kuicke, Kuycke, Kuyk, Kwik, Kuike-Stüdziński, Kuycke-Studziński, Kuyk-Studzieński, Kujk-Studziński, Księżyc odmienny)" − kaszubski herb szlachecki, według Przemysława Pragerta odmiana herbu Księżyc.
Opis herbu.
Herb znany przynajmniej w dwóch wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Kujk "(Koycke, Kuicke, Kuycke, Kuyk, Kwik, Kuike-Stüdziński, Kuycke-Studziński, Kuyk-Studzieński, Kujk-Studziński, Księżyc odmienny)": "Na tarczy dwudzielnej w słup, w polu prawym srebrnym i lewym błękitnym, pod gwiazdą złotą w każdym polu – strzała w prawym polu opierzona błękitno, w lewym srebrno, utopione w półksiężycu z twarzą złotym na obu polach leżącym. W klejnocie nad hełmem w koronie krzyż kawalerski złoty lub srebrny. Labry błękitne, podbite srebrem."
Kujk odmienny "(Kuycke, Kuyk, Kuyk-Studzieński, Kujk-Studziński, Księżyc odmienny)": "Na tarczy dwudzielnej w słup, w polu prawym czerwonym i lewym błękitnym, po strzale srebrnej opierzeniem do góry, przeszywającej półksiężyc z twarzą złoty. W klejnocie nad hełmem bez korony krzyż kawalerski srebrny z dolnym ramieniem dłuższym. Labry z prawej czerwone, z lewej błękitne, podbite srebrem."
Najwcześniejsze wzmianki.
Herb w wariancie pierwszym wymieniają Ostrowski ("Księga herbowa rodów polskich"), "Nowy Siebmacher", oraz Żernicki ("Der polnische Adel", "Die polnischen Stamwappen") oraz Cramer ("Geschichte der Lande Lauenberg und Bütow"). Wariant odmienny znany tylko przez "Siebmachera".
Rodzina Kujk.
Drobna szlachta z okolic Bytowa. Nazwisko jej ma pochodzić od czasownika "koić". Pierwsza wzmianka z 1603 i 1608 (Christoff i Paul Kuyke), kolejne z 1621 (Gedicke), 1658 (Koycken), 1743 (Jan Kuyk). Kujkowie znani byli głónie jako właściciele części we wsi Studzienice, ale spotykano ich także we wsiach: Kętrzyno, Sobącz, Stawiska a także Mandelkow w Nowej Marchii. Rodzina służyła w armii pruskiej, gdzie zasilała szeregi oficerów średniej rangi.
Herbowni.
Kujk (Cuik, Kojk, Koycke, Koyke, Kuck, Kuike, Kuyck, Kuycke, Kuyk, Kuyke, Kwick, Kwik, błędnie Kirken, Gedicke). Rodzina przyjmowała też od posiadanej wioski nazwisko Studziński, z Kujk czyniąc przydomek.

</doc>
<doc id="170670" url="https://pl.wikipedia.org/wiki?curid=170670" title="Highland Glory">
Highland Glory

Highland Glory - zespół muzyczny z Norwegii grający melodyjny power metal.

</doc>
<doc id="170671" url="https://pl.wikipedia.org/wiki?curid=170671" title="Korczyk (herb szlachecki)">
Korczyk (herb szlachecki)

Korczyk – herb szlachecki.
Opis herbu.
W polu zielonym, pod złotym półksiężycem – dwie poprzeczne belki, czyli wręby srebrne, równoległe, wyższa krótsza, niższa dłuższa. W klejnocie trzy pióra pawie.
Najwcześniejsze wzmianki.
Nadany w 1775 przez Stanisława Augusta Poniatowskiego
Herbowni.
Dąbkowscy, Korczyk

</doc>
<doc id="170672" url="https://pl.wikipedia.org/wiki?curid=170672" title="Reinfection">
Reinfection

Reinfection - polski zespół muzyczny grający brutal death metal/grindcore. W roku 2004 działalność zespołu została wznowiona po kilku latach przerwy. Miejsce pochodzenia to Przysucha.

</doc>
<doc id="170673" url="https://pl.wikipedia.org/wiki?curid=170673" title="Współczynnik dyskontowy">
Współczynnik dyskontowy

Współczynnik dyskontowy – wartość bieżąca jednostki monetarnej, o określonym terminie płatności w przyszłości. Stanowi czynnik, który zrównuje wartość przyszłą kapitału z jego wartością bieżącą. Różnica pomiędzy wartością przyszłą a wartością bieżącą kapitału wynika ze zmienności wartości pieniądza w czasie. Współczynnik dyskontowy dany jest wzorem:
formula_1
gdzie:
Przykład.
Rozważmy inwestycję w 3-letnią lokatę bankową oprocentowaną 8% w skali roku. Na koniec okresu lokaty oczekujemy wypłacenia kwoty 1000 zł (jest to wartość przyszła - dostępna za 3 lata). Aby obliczyć kwotę, jaką trzeba wpłacić dziś na lokatę, należy zdyskontować wartość przyszłą kapitału (przeliczyć ją na wartość bieżącą) przy zastosowaniu współczynnika dyskontowego.
W zadanym przykładzie wartość współczynnika dyskontowego wynosi:
formula_5
Zgodnie z definicją współczynnika dyskontowego, stanowi on wartość jednej jednostki monetarnej, płatnej w przyszłości. Zatem wartość bieżąca jednej złotówki, która będzie wypłacona za 3 lata wynosi obecnie nieco ponad 79 gr. Aktualna wartość przyszłego 1000 zł wynosi obecnie 793,83 zł.
Zatem inwestując 793,83 zł w 3-letnią lokatę oprocentowaną 8% w skali roku, otrzymujemy 1000 zł na zakończenie okresu lokaty. Można to sprawdzić przy pomocy formuł procentu składanego.

</doc>
<doc id="170676" url="https://pl.wikipedia.org/wiki?curid=170676" title="Czopek (farmaceutyka)">
Czopek (farmaceutyka)

Czopek () – stała postać leku przeznaczona do stosowania doodbytniczego, dopochwowego lub docewkowego. 
Terminu „czopki” używa się głównie w odniesieniu do leków doodbytniczych. Leki dopochwowe częściej są nazywane globulkami (łac. "globuli vaginales", "ovula vaginalia", "suppositoria vaginalia"), a docewkowe – pręcikami (łac. "baccili medicati", "stylli"). 
Czopek składa się z substancji leczniczej rozpuszczonej lub zawieszonej w tak zwanym podłożu czopkowym. Czopki mogą działać miejscowo, tylko na odbytnicę (np. czopki glicerynowe), lub uwalniać substancję leczniczą do krążenia ogólnego (np. czopki z paracetamolem).
Czopki jako postać leku były sporządzane już w czasach starożytnych (w Egipcie, Mezopotamii, Grecji). Obecnie użycie czopków jest bardzo zróżnicowane: w niektórych krajach (np. Francji) w postaci czopków podaje się wiele leków (w tym przeciwkaszlowe), a w innych (np. Wielkiej Brytanii) ta droga podawania leków jest uważana za nieestetyczną i rzadko wykorzystywana. 
Zalety i wady czopków.
Zalety:
Wady:
Metody sporządzania czopków.
Metoda ręczna.
Jest to metoda stosowana wyłącznie w recepturze aptecznej. Polega na rozcieraniu substancji stałych mających się znaleźć w czopku razem z podłożem i następnie formowaniu z powstałej masy czopków. Jeśli lek jest rozpuszczalny w wodzie, najpierw się go rozpuszcza, a potem włącza do podłoża.
Metoda wytłaczania w czopkarce.
Stosowana jest zarówno w aptekach, jak i w przemyśle (rzadziej). Nadaje się wyłącznie do produkcji czopków na podłożach lipofilowych. 
Produkcja czopków w czopkarce polega na wymieszaniu wszystkich składników czopka (z odpowiednim nadmiarem podłoża) i umieszczeniu mieszaniny w komorze czopkarki. Następnie za pomocą tłoka wyciska się czopki przez odpowiednią formę.
Metoda wylewania.
Jest to metoda powszechnie wykorzystywana przez przemysł farmaceutyczny. Stosuje się ją również w recepturze aptecznej. 
Polega na stopieniu podłoża (w przypadku podłoży lipofilowych) lub rozpuszczeniu substancji żelujących w wodzie, z utworzeniem roztworu (w przypadku podłoży hydrofilowych) i następnie połączeniu podłoża z substancją leczniczą. Mieszaninę wylewa się do formy i pozostawia do zastygnięcia. Można używać form metalowych, które są wielokrotnego użytku, lub form plastikowych, które stają się jednocześnie opakowaniem dla czopków.
W metodzie tej ważne jest zastosowanie jako podłoża substancji o wysokiej lepkości (lub dodanie substancji zwiększających lepkość), aby substancja czynna nie opadała na dno. Zaletą tej metody jest otrzymywanie czopków o wysokiej czystości mikrobiologicznej oraz o estetycznym i jednolitym dla wszystkich czopków kształcie.
Podłoża do czopków.
Podłoża czopkowe są substancjami, lub mieszaninami substancji, stanowiącymi środowisko, w którym umieszcza się substancję leczniczą. Ich zadaniem jest nadawanie czopkom odpowiedniego kształtu i właściwości, w związku z czym muszą wykazywać pewne cechy.
Podłoża czopkowe nie mogą się topić w temperaturze pokojowej, ale jednocześnie muszą wykazywać małą różnicę w temperaturze topnienia i krzepnięcia (topnieć lekko ogrzane i krzepnąć szybko w temperaturze pokojowej). Muszą wykazywać lepkość zapewniającą równomierne rozmieszczenie substancji leczniczej i zapobiegającą jej opadaniu na dno podczas procesu technologicznego. Podłoża powinny wykazywać zjawisko kontrakcji, czyli zmniejszać swoją objętość w czasie krzepnięcia. Cecha ta jest szczególnie korzystna w produkcji czopków metodą wylewania z wykorzystaniem form wielokrotnego użytku: czopki zmniejszające się podczas krzepnięcia można łatwo wyjąć z formy bez ich uszkadzania. Dobrej jakości podłoża czopkowe powinny ponadto posiadać dobre właściwości emulgujące, wysoką trwałość na powietrzu i świetle oraz nie powinny drażnić błony śluzowej odbytnicy (chyba że jest to korzystne ze względów leczniczych).
Jakość czopków.
Do określenia jakości czopków służą badania ich dostępności farmaceutycznej. 
Aby substancja czynna mogła się wchłonąć do krążenia, musi najpierw uwolnić się z podłoża czopkowego i rozpuścić w otaczającym czopek płynie. Pierwszym etapem uwalniania jest deformacja czopka.
Całkowity czas deformacji czopków na podłożu lipofilowym (czyli czas ich topnienia) nie powinien przekraczać 15 minut w temperaturze 37 °C. Czopki wykonane na podłożu hydrofilowym powinny ulegać deformacji w ciągu maksymalnie 60 minut.
Na dostępność farmaceutyczną czopków wpływają:
Ważnym parametrem charakteryzującym jakość czopków jest również dostępność biologiczna, oddająca jeszcze lepiej niż dostępność farmaceutyczna przydatność czopków w terapii.
Innym wyznacznikiem jakości czopków jest ich czystość mikrobiologiczna. Czopki doodbytnicze, jako leki przeznaczone do jam ciała, powinny spełniać wymagania czystości:
W globulkach dopochwowych wymagania czystości mikrobiologicznej są takie jak dla czopków doodbytniczych i dodatkowo wymaga się, aby leki te były wolne od bakterii "Pseudomonas aeruginosa" i "Escherichia coli".

</doc>
<doc id="170677" url="https://pl.wikipedia.org/wiki?curid=170677" title="Silnica (rzeka)">
Silnica (rzeka)

Silnica – rzeka biorąca początek na południowo-wschodnim stoku Sosnowicy, na wysokości ok. 370 m n.p.m., o długości 17,4 km. Płynie m.in. przez Kielce, uchodzi do Bobrzy. Ma charakter rzeki górskiej ze spadkiem wynoszącym 6,4 ‰. Powierzchnia jej dorzecza wynosi 51,1 km², a długość na terenie miasta wynosi 17,0 km.
Na jej biegu w Kielcach znajduje się sztuczny zbiornik wodny o powierzchni ok. 9 ha, zwany Zalewem Kieleckim.
Koryto rzeki od połowy 2006 wchodzi w skład Kieleckiego Obszaru Chronionego Krajobrazu.
Silnicę zasilają liczne źródełka, stanowiące jej dopływy. Jednym z przykładów może być źródełko, które mieszkańcy miejscowości Dąbrowa na pograniczu Kielc i gminy Masłów nazywają "źródełkiem św. Michała Archanioła", ale nie jest to jego formalna nazwa.
Historyczna Silnica i pochodzenie nazwy.
Dawniej Silnicą (można spotkać też nazwę Sielnica) określana była rzeka, której źródła znajdowały się na wschód od kościoła św. Wojciecha w okolicach dzisiejszej ulicy Źródłowej (stąd wywodzi się jej obecna nazwa). Płynęła wzdłuż ulic: IX Wieków Kielc, Bodzentyńskiej, od której odchodziła na wysokości kościoła św. Wojciecha, a dalej wzdłuż Silnicznej (także zawdzięcza nazwę ciekowi) i Piotrkowskiej, gdzie łączyła się w okolicy mostu na ulicy IX Wieków Kielc z rzeką, której wcześniejsza nazwa brzmiała Dąbrówka.
Według legendy książę Mieszko, syn Bolesława Śmiałego, w czasie polowania w tutejszych lasach, strudzony napił się wody ze źródła i odzyskał siły. Stąd nazwa Silnica. A po znalezieniu w pobliżu kłów zwierzęcia założył osadę Kiełce (Kielce).
Oryginalny opis rzeki przepływającej przez Kielce daje ksiądz Jacek Ludwik Pycia (1877-1942). „Do rzeki Silnicy wpadały z prawej strony: spod Niewachlowa rzeka z głębokim na niej stawem (stąd pole koło tej rzeki zwie się na Głęboczce), od Czarnowa koło obecnej fabryki „Społem” pod most kolejowy płynąca struga przez stawy koło posesji Jabłonowskich wpadała do Silnicy, a właściwie do stawu użytkowanego przez seminarium duchowne (w obecnym ogrodzie miejskim) no i struga z drogi pod Karczówką (obecnie w nizinie wydobywa się woda) wpadająca do stawu wikariuszów kolegiaty (obecna nizina koło fabryki „Granat” i podwyższony tor kolejowy przechodzący przez staw dawny), a stąd do Silnicy koło karczmy na Zielonce. Z lewej strony do Silnicy wpadają wody ze źródeł i z pól koło kościółka Św. Wojciecha i przedmieścia Bożęckiego, z pól na Wielkopolu i kaplicy Św. Leonarda, z góry kolegiackiej, od zamku, z miasta. Na Silnicy były dwa młyny biskupie: jeden z prawej strony rzeki naprzeciwko łąk posesji kanonii Szewińskiej i Szydłówkowskiej (mniej więcej gdzie wodociąg kolejowy, a dzisiaj tor sportowy) między Silnicą i ulicą Czystą (Focha), a drugi na Pakoszu. Na Silnicy były trzy stawy biskupie: jeden niedaleko młyna, drugi oddany na użytek seminarium niedaleko stawu biskupiego (w obecnym ogrodzie miejskim) trzeci na Pakoszu. Nadto były stawy i wśród pól miejskich, np. o których czytamy: staw przy drodze Bożęckiej (późniejsza Karpowicizna na posesji Jarońskich), koło kościoła Św. Wojciecha prałat kustosz ma pole ze stawem i łąkami – obok pola kustosza było pole należące do wójta kieleckiego ze stawem i łąkami (obecna posesja należąca do schroniska kapłanów). Niemal przed każdym domem były sadzawki. Sadzawka była przed dawnym ratuszem w rynku. Sadzawki mieli organista i nauczyciel szkoły na placu Marii Panny. Woda deszczowa nieraz przerywa groble sadzawkowe i ryby uciekają do Silnicy.”
Do lat 20. XX wieku w mieście nie było kanalizacji i do Silnicy trafiały wszelkie nieczystości z okolicznych domów, a także hoteli „Bristol” i „Polski”, wynikiem czego z rzeki unosił się uciążliwy odór. W celu poprawy sytuacji w 1908 i 1917 roku podejmowane były nieudane próby nakrycia Silnicy kanałem. Dopiero w 1927 wraz z kanalizacją miasta Silnica została częściowo zakryta i schowana pod ziemią. Całkowitego przykrycia dawnej Silnicy dokonano w latach 50. XX wieku.
Obecnie ciek nosi nazwę Silniczka, która została nadana podczas porządkowania nazw ulic w celu odróżnienia starej rzeki od obecnej.
W 2011 roku, podczas budowy ulicy im. Lecha Kaczyńskiego, będący w złym stanie stary ceglany kanał został zastąpiony rurami z polietylenu.

</doc>
<doc id="170683" url="https://pl.wikipedia.org/wiki?curid=170683" title="Białoboki (województwo podkarpackie)">
Białoboki (województwo podkarpackie)

Białoboki – wieś sołecka w Polsce położona w województwie podkarpackim, w powiecie przeworskim, w gminie Gać.
Wierni Kościoła rzymskokatolickiego należą do parafii św. Fabiana i św. Sebastiana w Ostrowie.
Wieś szlachecka położona była w 1589 roku w ziemi przemyskiej województwa ruskiego.
W latach 1975–1998 miejscowość administracyjnie należała do województwa przemyskiego, lecz kilka kilometrów dalej było już województwo rzeszowskie
Wieś Białoboki leży 8 km. na południowy zachód od Przeworska, w wąskiej dolinie wybiegającej na północ od głównej doliny rzeczki Markówki.
Historia.
Wieś pierwszy raz wzmiankowana w Księdze Ziemskiej Przeworskiej w 1439 roku. Była to własność szlachty ruskiej, gniazdowej. Możliwe, że istniała już przed przyłączeniem Rusi Czerwonej do Polski. Wpis z 1445 roku wymienia właściciela Sieńkę z Urzejowic przekazującego Białoboki swojemu synowi Janowi Barzo. W 1454 roku jako dziedzic wymieniany jest inny z synów Sieńki, Ramsz z Białobok. Jan Barzy natomiast pisze się z Błozewa. W 1454 roku bracia Jan Barzy, Ramsz (Rampsz) i Aleksander odziedziczyli po zmarłym stryju Janie Derszniaku z Rokietnicy, podkomorzym przemyskim. W 1460 roku współwłaścicielem Białobok został Jakub Bierecki z Birczy. W 1483 roku Ramsz zamienił swoją część wsi za młyn i staw z Mikołajem sołtysem z Albigowej. Od 1487 roku część ta trzymana była przez Stanisława a następnie Ottę Pileckich właścicieli Łańcuta. Jakub Bierecki w 1496 roku sprzedał swoją część Janowi Pileckiemu. Syn Jana Mikołaj, właściciel Kańczugi, w 1498 roku darował ją swemu słudze Piotrowi Pruszynowskiemu. Pruszynowski był wymieniony jako dziedzic jeszcze w 1504 roku.
Według rejestru poborowego z 1515 roku wieś była wzmiankowana jako "Byaloboky" i podlegało opodatkowaniu 6 łanów kmiecych, karczma i pop.
Przed 1520 właścicielem został Wojciech Starzechowski, kasztelan i wojewoda bełski. Po nim dziedziczył około 1549 roku jego syn Jan Starzechowski (zm. 1567), podkomorzy lwowski i wojewoda podolski. Po jego śmierci Białoboki wraz z całym kluczem objął jego syn Stanisław, podkomorzy lwowski. Po śmierci Stanisława Starzechowskiego w 1582 roku odziedziczyli jego żona Anna z Tarłów Starzechowska i dzieci: Jan, Zofia, Dorota i Katarzyna. Opiekunem prawnym został Jan Tarło, wojewoda lubelski, ojciec Anny. Co najmniej od 1575 dzierżawcą klucza białobockiego był Mikołaj Sienieński, podkomorzy sanocki. Z umów wynika, że już wtedy w Białobokach istniał dwór obronny. Przed 1589 cały klucz białobocki: Białoboki, Ostrów, Wolica, część Dębowa, Mikulice, Rogóżno i Tarnawka zostały zakupione przez Konstantego Korniakta za sumę 100 tysięcy złotych. Starzechowscy byli u niego poważnie zadłużeni i trzymał on te dobra już wcześniej w dzierżawie.
W 1589 roku wieś należała już do Konstantego Korniakta (ojca), który płacił podatek zwany poborem od 4 i 1/2 łanu kmiecego, (co odpowiada powierzchni gruntów chłopskich przed parcelacją folwarku Lubomirskich w 1944 roku)
W samym środku doliny wsi, Białoboki od strony zachodniej usytuowane jest wzgórze dość pokaźnych rozmiarów, na którym wybudował swoje gniazdo rodowe Korniakt – Konstanty Korniakt.
W 1624 roku Tatarzy zniszczyli Białoboki wraz z warownią Korniaktów wybudowaną w 1609 roku. Od zadanych ran zmarł właściciel Konstanty Korniakt z Białobok (syn). Tatarzy stacjonowali w wąwozie w pobliskiej Wolicy - w wałach i urządzili tam magazyn broni zwany zwolicą. W sąsiedniej wiosce Urzejowice miał swoją bazę wódz tatarski, skąd robił wypady na sąsiednie wsie i zamek Korniaktów.
Wieś była następnie wzmiankowana w rejestrach poborowych z: 1628, 1651, 1658, a w 1674 roku wieś posiadała 91 domów (w tym 47 we folwarku).
W 2001 roku można było na wzgórzu jeszcze odnaleźć resztki murów zamku. Nikt nie prowadził na nim badań archeologicznych i nie można stwierdzić czy wzgórze to jest wzniesieniem naturalnym, czy usypane sztucznie na zupełnie płaskim terenie. Niewątpliwie gminne pastwiska to dno jeziora, lub osuszone bagno. Na drugim krańcu tej niecki, od południowo-wschodniej strony, na stromym brzegu leży wieś Ostrów, co w mowie Prasłowian znaczyło miejsce kultowe mieszczące się na bagiennej wyspie, lub półwyspie wchodzącym do jeziora.
Najazdy na zamek w Białobokach.
Konstanty Korniakt po ojcu odziedziczył nie tylko fortunę, ale i wiele nieprzyjaźni. Przeciw jego nobilitacji w 1601 roku protestował Hieronim Jazłowiecki, stracił za długi Sośnicę na rzecz Korniakta, i Stanisław Stadnicki -„Diabeł Łańcucki”, który również był dłużny Korniaktowi fortunę. Pierwszą awanturę, jaką wywołał Konstanty w ziemi przemyskiej, to 1603 roku, i pojedynek ze Stanisławem Branickim, którego porąbał szablą jako niespełna dwudziestolatek, a od 1609 roku stał się już postacią typową dla tamtego okresu.
Najechał zbrojnie na Marcina z Goraja, wypędził ze swoich włości Annę z Fredrów Jaksmanicką, w prywatnym więzieniu trzymał szlachcica Jaczewskiego, a za pomocą swego sługi Adama Żydowskiego zabił na rynku w Przemyślu, Marcina Sadowskiego. W 1609 roku napadł i zabił chorążego Rudnickiego oraz jego 16 podwładnych, zabierając ich dobra osobiste.
W czasie, gdy Stadnicki „Diabeł” prowadził wojnę z Łukaszem Opalińskim, Korniakt wygrywał cztery wielkie procesy przeciw Stadnickiemu; pierwszy o sumę 40 tysięcy zł, która należała się jeszcze jego ojcu z dóbr łańcuckich, drugi o 30 tysięcy zł za lasy w Albigowie i Wysokiej, trzeci o 100 tysięcy zł za dochody z gwałtownie odjętych włości i najazd na Sośnicę, czwarty o 42 tysięcy zł za zrabowane przy tym najeździe klejnoty i kosztowności. Suma pretensji to 212 tysięcy złotych, jak na tamte czasy olbrzymia. Gdyby Stadnicki ją spłacił, zostałby bankrutem. Trybunał zmniejszył ją o połowę, a i Korniakt w razie dobrowolnej ugody, chciał jeszcze obniżyć. Jednak, Stadnicki „Diabeł” w wojnie z Opalińskim zginął, a jego synowie zwani „Diablętami" Władysław, Zygmunt i Stanisław wzorem ojca nie zamierzali uzgadniać żadnych kompromisów. Najstarszy, Władysław w porozumieniu ze stryjecznym bratem Aleksandrem, sprzedał temu ostatniemu fikcyjnie majątek Łańcut i zebrał oddziały hajduków. Wojna z Korniaktem rozpoczęła się od nowa, aż do śmierci „Diabląt”. Konstanty Korniakt prowadził też wojnę z bratem „Diabła" Adamem Stadnickim- panem włości Dubiecka i wojewodą, sanockim oraz z jego synem Hieronimem. Konstanty zmarł w 1624 roku mając 40 lat, pozostawiając dwóch synów, Karola i Aleksandra.
Franciszek Korniakt ożeniony z Katarzyną Bełżecką, zmarł w 1672 roku, z małżeństwa urodził się syn Antoni i dwie córki, Leonora i Katarzyna, Antoni zmarł bezpotomnie, a zamek w Białobokach po jego śmierci uległ zapomnieniu i ruinie.
Stanisław Stadnicki herbu Szreniawa „Diabeł Łańcucki” urodził się około 1551 roku w Dubiecku, jako pierwszy syn Stanisława Mateusza Stadnickiego, ożenionego z Barbarą, siostrą Samuela Zborowskiego. Stanisław Mateusz uchodził w Polsce za filar reformacyjnego ruchu, a jego zamek w Niedźwiedzy w województwie krakowskim za twierdzę heretycka. W 1551 roku przeniósł się do Dubiecka i zaczął szerzyć reformację w Przemyskim. W Dubiecku znaleźli schronienie i protekcję dwaj wybitni reformatorzy, Jerzy Tobołka i Andrzej z Dynowa, obaj wyklęci przez kościół rzymskokatolicki. Dołączył do nich wikary z Niedźwiedzy, Wojciech z Iłży, który ochrzcił w obrzędzie luterańskim nowo narodzonego syna Stadnickiego. W Dubiecku rozpoczęto odprawiać nabożeństwa luterańskie z liturgia po Polsku i zaczęto szerzyć żywą propagandę różnowierstwa. W 1552 roku biskup Dziaduski rzucił na Stadnickiego ekskomunikę, pozbawiając go wszelkich dostojeństw i honorów oraz dóbr ruchomych i nieruchomych. W odpowiedzi w 1554 roku Stadnicki zajął kościół katolicki w Dubiecku, rozbił siekierą cyborium, sprofanował eucharystię, powyrzucał obrazy świętych i chorągwie. Następnie wprowadził do niego wśród śpiewu ambrozjańskiego hymnu, Wojciecha z Iłży. Odtąd był w otwartej wojnie z kościołem rzymskokatolickim, i stał się zwolennikiem nauk Kalwina, usunął Wojciecha z Iłży i sprowadził Franciszka Stankra, rozkazując mu ponownie ochrzcić swoje dzieci w tejże wierze. Założył szkołę reformacyjną w Dubiecku i sprowadził do niej 5 profesorów, rozwinął ją w zakład naukowy, szkoła zdobyła w krótkim czasie ogromna popularność, ogałacając z uczniów szkołę katedralną w Przemyślu. Stanisław Mateusz Stadnicki zmarł w 1563 roku, główne gniazdo rodziny przypadło Andrzejowi, z czego by wynikało, że był najmłodszym z braci, zwyczajem spadkowym przestrzeganym prawie w całe Polsce, samo gniazdo rodziny przypadało najmłodszemu synowi. Najstarszy, czyli Stanisław Stadnicki zw. „Diabłem Łańcuckim” otrzymał w dziale; Nienadowę, Szklary, Tarnawę, Piątkowe i Iskań.
Po raz pierwszy w aktach spotykamy go w latach 1573–1575, ale już jako gwałtownika i najeźdźcę, przybywa jeszcze, w Dubiecku i stamtąd najeżdża dalszych i bliższych sąsiadów, napada miasto Przeworsk na czele swoich hufców, wysadził bramę miasta, otoczył ratusz, rozbijając drzwi więzienia i uwolnił Stanisława Ilka, jednego ze swoich hajduków. W 1576 roku okolica musiała trochę odetchnąć, król Stefan Batory dał młodemu rotmistrzowi Stanisławowi Stadnickiemu list przypowiedni na 50 koni. Młody rotmistrz wyruszył na Gdańsk, a potem na Moskwę, gdzie dał przykład i dowody olbrzymiej odwagi i waleczności, potwierdzają to współcześni mu pisarze. Po śmierci Batorego, podczas nowej elekcji, Stadnicki stał pod chorągwiami Maksymiliana, przeciw Zygmuntowi III Wazie. Po klęsce pod Byczyną, Stadnicki grasował po ziemi krakowskiej uprawiając proceder rozbójniczy. Na rozkaz kanclerza Zamojskiego, woźny na rynku w Przemyślu, oskarżył Stadnickiego o zdradę stanu i powołał pod Sąd królewski. Stadnicki znikł z terenu Polski, przypuszczalnie udał się na Węgry, w Polsce pojawił się około 1592 roku.
O wojnach sąsiedzkich można dowiedzieć się z tzw. Królewskich Zakładów (wadia), które miały zapobiec i powstrzymać przeciwników od czynów gwałtownych. Przez nałożenie na rozpoczynającego awanturę olbrzymiej grzywny. Jak wiemy z przekazów historii, nałożone wadia niczego nie zmieniały w rozpoczęciu najazdów czy wojen sąsiedzkich. Takie wadia można odnaleźć i to opiewające na horrendalne sumy, nałożone na Krzysztofa Pileckiego i Stanisława Stadnickiego. Zwłaszcza po najeździe na Jordanówkę przez Pileckiego.
Stary Korniakt pożyczył Krzysztofowi Pileckiemu 17 tysięcy czerwonych złotych, które były ubezpieczone prawna intercyzą na samym Łańcucie i włościach do niego przyległych. Pilecki do chwili swojej śmierci zaciągniętej pożyczki nie zwrócił. W 1585 Stanisław Stadnicki przejął klucz łańcucki, (tj. Łańcut, oraz wsie; Albigowe, Wysoką, Markowe, Kraczkowe, Krzemienice, Czarną, Saninę (Soninę), Głuchów, Białobrzegi, Smolaczynę, Żołynię, Stadniki Małe i Wielkie z Hutą, Rakszawę z Rudą, Dąbrówkę, Kołki, Świętosławice). Wraz z długami, jakie na nim ciążyły, na tak skomplikowanych warunkach transakcji i nie do końca zdeklarowanych aktach prawnych, że od początku stały się kością niezgody pomiędzy; Stadnickimi, Sienieńskimi i Korniaktami.
Jedno w tym labiryncie prawnym było pewne, Stadnicki zamienił swoje dobra w Dubieckim na dobra łańcuckie. Przejął je od Anny z domu Sienieńskiej herbu Leliwa Pileckiej, wdowie po dwóch Pileckich, Janie staroście kościerzyńskim i Krzysztofie kasztelanie bieckim. Majątek Łańcut był tak obciążony inskrypcjami na rzecz Konstantego Korniakta (ojca), że Stadnicki do czasu spłaty wierzytelności, był raczej dzierżawcą, a nie właścicielem Łańcuta.
Stadnicki po ogłoszeniu go bankrutem politycznym,obywatelskim, materialnym oraz zdrajcą stanu i wywołańcem, po pomoc i pieniężny ratunek udał się do Korniakta (ojca), ten pożyczył mu 30 tysięcy złotych i pomógł wrócić z banicji. Uzyskana pożyczka pomogła Stadnickiemu odzyskać dobra Łańcut, ale w ten sposób stał się podwójnym dłużnikiem Korniakta.
Do czasu spłaty pierwszej sumy, miał dąć w posiadanie Korniaktowi dwie wsie: Krzemienice i Czarną, a do czasu spłaty drugiej sumy, majątek Głuchów z przynależnymi do niego włościami, Saniną (Soniną) i Białobrzegami. Korniakt miał nie usuwać Stadnickiego z samego Łańcuta, na mocy wywalczonych pretensji.
Jmć pan Stadnicki ni mniejszą intercyza zeznawa – czytamy w ugodzie z, 1599 r., "że dobra Łańcut nie inakszym prawem, jeno mocą intercyzy tej, obyczajem arendy, ujmujem i trzymać je do czasu mianowanego, tj. aż do wykupna będzie”."
W 1603 roku zmarł Korniakt (ojciec). Stadnicki wykorzystał ten fakt i najechał oddane pod zastaw wsie Krzemienice, Czarną i Albigowe, złupił chłopów i spalił folwarki, a Korniaktowi (synowi) zagroził, jeżeli o zaległe wierzytelności nadal będzie tak uporczywie upominał się to on, Stadnicki, przyjdzie do niego po sprawiedliwość. W czasie naznaczonych roków w Przeworsku o mało nie zabił dwóch doradców prawnych Korniakta, Adama Żydowskiego i Andrzeja Świdnickiego, którzy cudem uciekli z miasta.
Korniaktowie po sprowadzeniu się na ziemię przemyska, ze swoich trzech, rezydencji: Białobok, Złotowic i Sośnicy, tę ostatnią wybrali jako najlepiej ufortyfikowana fortece i tam umieścili swoje wszystkie najcenniejsze kosztowności i klejnoty, a także rezerwy gotówki, na dodatek Sośnica była zabezpieczeniem majątkowym matki Korniaktów, Anny Korniakt z domu, Dzieduszycka, która też trzymała tam swoje dobra. Stadnicki zorganizował najazd na Sośnice i nie tylko ją zdobył i złupił wszystkie dobra tam zgromadzone, ale pojmał również Korniakta, którego przewiózł do Łańcuta i umieścił w lochach swego zamku. Konstanty przesiedział pół roku w lochach Łańcuta, aż podpisał wraz z matką i bratem ugodę, o zrzeczeniu się pretensji o najazd na Sośnicę.
Zajazd.
W 1603 roku Anna Pilecka wyszła za mąż za Łukasza Opalińskiego, starostę Leżajskiego i puszcza klucz łańcucki. Białoboki przynależne do tego klucza otrzymał Korniakt (ojciec) za długi męża. Opalińscy należeli do żarliwych katolików, a nowo poślubiona żona Anna z Sienieńskich, Pilecka żyła w bliskich związkach rodzinnych z Kostkami i już z tradycji rodzinnej, z której wyszedł św. Stanisław Kostka patron uczącej się młodzieży. Była gorącą wyznawczynią religii rzymskokatolickiej. Natomiast Stadnicki to wyznawca Kalwinizmu, a gdzie w grę wchodzą antagonizmy religijne i nie do końca wyjaśnione sprawy majątkowe, wojna wisi w powietrzu.
Sąsiedzka wojna wybuchła, w 1607 roku z ogromna zaciekłością, przeciwnicy niszczyli wszystko, co stanęło na ich drodze. Opaliński zdobył Łańcut paląc zamek, Stadnicki zdobywa Leżajsk i rezydencję Opalińskich, Łąkę równając ją z ziemią. Końcowa faza tej wojny należy jednak do Opalińskiego. Stworzył on koalicje rodzinną, opartą na powiązaniach rodziny Kostków z rodzinami,Ligęzów, Sienieńskich, Świetosławskich, Wapowskich, Ostrogskich,a szczególnie Anny Ostrogskiej, która Przeworsk przeistoczyła w obóz warowny i miejsce zaciągu wojsk.
W 1610 roku Stadnicki tropiony przez podjazdy Opalińskiego od Łańcuta po Dynów i Przemyśl zręcznie unikał pogoni. 6 sierpnia nocą wyruszył, z Rybotycz do Iskania i Hadel, które należały do jego brata Marcina. Z Hadel najechał Tarnawke należącą do Anny Ostrogskiej gdzie ściął młynarza i jego syna, a wracając do Hadel w Husowie ściął jednego chłopa. 20 sierpnia 1610 roku wysłał do Jarosławia podjazd, natomiast sam zatrzymuje się w Tarnawie koło Chyrowa. Wysłani żołnierze spodziewając się dużej nagrody zdradzili Opalińskiemu miejsce pobytu Stadnickiego. Łukasz Opaliński wysyła silny oddział kozaków dostarczonych przez Anne Ostrogską.
Cytat z Prawem i Lewem; "Stadnicki widząc pogoń uciekł do lasu, paru kozaków rzuciło się za nim, a na ich czele biegł przyboczny sługa księżnej Anny, Persa Tatarzyn Macedoński. Pogoń Stadnickiego minęła, a ten chcąc przypuszczalnie sprawdzić czy jest już bezpieczny wychylił się z kryjówki, w tej samej chwili odwrócił się jeden z kozaków o nazwisku Szowleha i strzelił do Stadnickiego trafiając go w pierś. Stadnicki oprócz postrzału miał 10 ran od pchnięć i ciosów szabli. Według innych, to Macedoński zabił Stadnickiego, przeszukał jego kaftan, gdzie ponoć znalazł 2000 czerwonych zł, gdyż później poprawił mu się nagle żywot, a trupowi w triumfie odciąwszy głowę zaniósł, Opalińskiemu, który go za to złajał, ale i wynagrodził."
Historycy jednak zgodnie twierdzą, że właściwym powodem tej wojny była zwykła kobieca zawiść; Anny Ostrogskiej z domu Kostka, Anny Pileckiej – Opalińskiej z domu Sienieńska i Anny Stadnickiej córki Sambora z Ziemieńczyc, okolice Raciborza na Śląsku. Najmłodszy z „Diabląt” Stanisław, po śmierci swoich braci, w 1626 r. sprzedaje połowę, a za dwa lata resztę dóbr łańcuckich księciu Stanisławowi Lubomirskiem i przenosi się na Śląsk, przypuszczalnie osiedlił się w dobrach odziedziczonych po matce. Jedyny wnuk Stanisława Stadnickiego „Diabła”, oddał głowę pod katowski topór.

</doc>
<doc id="170685" url="https://pl.wikipedia.org/wiki?curid=170685" title="Tumidaj (powiat sieradzki)">
Tumidaj (powiat sieradzki)

Tumidaj – wieś w Polsce, położona w województwie łódzkim, w powiecie sieradzkim, w gminie Brzeźnio. Położona jest na trasie Łódź – Wrocław, przy dawnej drodze krajowej nr 14 (obecnie droga wojewódzka nr 482) z Sieradza do Złoczewa, przy rozwidleniu tej drogi z drogą do pobliskiej wsi Brzeźnio. Znana z karczmy (dziś budynek jest przekształcony na mieszkalny), w której rzekomo spotykać się miał Napoleon z panią Walewską. Przed frontem domu zachowały się poręcze do wiązania koni. Obecnie w sąsiedztwie tej karczmy wybudowano współczesny kompleks hotelowo-gastronomiczny (50 miejsc noclegowych, ok. 100 gastronomicznych i ok. 80 parkingowych).
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="170687" url="https://pl.wikipedia.org/wiki?curid=170687" title="Order Niepokalanego Poczęcia Najświętszej Marii Panny">
Order Niepokalanego Poczęcia Najświętszej Marii Panny

Order Niepokalanego Poczęcia Najświętszej Marii Panny – miał być pierwszym polskim nowożytnym odznaczeniem, ustanowionym na wzór dynastycznych zakonów rycerskich. Ustanowiony przez Władysława IV i zatwierdzony przez papieża Urbana VIII w 1634, został zlikwidowany w 1638, nie doczekawszy się żadnego odznaczonego.
Historia.
Jego ideę podsunął królowi Władysławowi IV Wazie w 1632 podskarbi nadworny koronny Jerzy Ossoliński. Zgromadzenie kawalerów orderu miało skupić wokół króla katolików popierających jego antyturecką politykę. Liczba ich miała wynosić siedemdziesięciu dwóch mianowanych przez króla „braci” krajowych i dwudziestu czterech zagranicznych. Projekt statutu zobowiązywał ich do posłuszeństwa wobec wielkiego mistrza orderu, którym miał być każdorazowy król polski, obejmujący ten urząd przy koronacji.
Projekt ustanowienia orderu Ossoliński w 1633 przedstawił w Rzymie papieżowi Urbanowi VIII, który 5 lipca 1634 wydał bullę zatwierdzającą fundację orderu. Ogłoszenie decyzji królewskiej w 1637 wywołało jednak opozycję szlachecko-magnacką. Cieszący się autorytetem magnaci jak Stanisław Koniecpolski czy Stanisław Lubomirski dowiedziawszy się, że figurują na liście kandydatów, odmówili przyjęcia. Ten drugi motywował swój krok wiekiem, podkreślając przy tym, że jak dotąd służył bez tego zaszczytu, tak nadal będzie wierny Rzeczypospolitej i królowi, ostrzegał też przed „nowościami”, budzącymi brak zaufania szlachty. Przeciwnikiem był też ówczesny prymas Jan Wężyk zaś wojewoda wileński, hetman wielki litewski Krzysztof Radziwiłł, będący z wyznania kalwinem, opracował memoriał „Rationes przeciwko Kawaleriej” i rozpoczął energiczną kampanię przeciw orderowi (pociągnęło to kolejne publikacje za i przeciw). Początkowo król odwlekł ostateczną decyzję, jednak w 1638 poświadczył na piśmie, że bez zgody Sejmu nie będzie stanowił orderów. Kwestionując książęcy tytuł Ossolińskiego Sejm równocześnie zakazał używania tytułów arystokratycznych, jako sprzecznych z równością szlachecką.
Według oceny jednego z historyków „Lepiej niż kawaleria służyłaby Polsce szkoła rycerska, jaką po kolei obiecywali zakładać różni elekci (także i Władysław IV), a jaką założy dopiero ostatni król, prawdziwy wychowawca i reformator. Kraj bowiem potrzebował więcej myśli politycznej niż elity orderowej, zaś pod tym względem złote czasy Władysławowe nie przyniosły prawie nic nowego (…)”.
Odtworzenie Orderu.
W 2019 na podstawie rysunków odtworzono Order Niepokalanego Poczęcia NMP. Zrobiła to Fundacja Order Jana III Sobieskiego, która została założona w Częstochowie w lutym 2019. Inicjatorem odtworzenia Orderu Niepokalanego Poczęcia NMP oraz Orderu Jana III Sobieskiego oraz fundatorem fundacji jest Tomasz Jaskóła, poseł na Sejm VIII kadencji. 

</doc>
<doc id="170688" url="https://pl.wikipedia.org/wiki?curid=170688" title="Sieniawa (gmina)">
Sieniawa (gmina)

Sieniawa – gmina miejsko-wiejska w Polsce w województwie podkarpackim, w powiecie przeworskim. W latach 1975–1998 gmina administracyjnie należała do województwa przemyskiego.
Siedziba gminy to Sieniawa.
Według danych z 30 czerwca 2004 gminę zamieszkiwały 6852 osoby. Natomiast według danych z 31 grudnia 2019 roku gminę zamieszkiwało 7041 osób.
Struktura powierzchni.
Według danych z roku 2002 gmina Sieniawa ma obszar 127,31 km², w tym:
Gmina stanowi 18,23% powierzchni powiatu.
Historia.
Utworzona 1 sierpnia 1934. W jej skład weszły następujące dotychczasowe gminy wiejskie: Dąbrowica, Dybków, Leżachów, Piskorowice, Rudka, Wylewa.
10 września 1934 roku gmina Sieniawa została podzielona na gromady: Dąbrowica, Dybków, Leżachów, Piskorowice, Rudka, Wylewa.
W 1954 roku na mocy reformy administracyjnej gminę zniesiono, a w jej miejsce utworzono gromady: Czerce, Leżachów, Wylewa.
1 stycznia 1960 roku zniesiono gromady Czerce, Leżachów i Wylewa, a ich obszar włączono no nowo utworzonej gromady Sieniawa.
1 stycznia 1973 roku w miejsce zniesionej gromady Sieniawa, utworzono gminę Sieniawa.
Demografia.
Dane z 31.12.2017 roku
Sąsiednie gminy.
Adamówka, Jarosław, Leżajsk, Tryńcza, Wiązownica

</doc>
<doc id="170689" url="https://pl.wikipedia.org/wiki?curid=170689" title="Tumidaj">
Tumidaj



</doc>
<doc id="170691" url="https://pl.wikipedia.org/wiki?curid=170691" title="Patrick Süskind">
Patrick Süskind

Patrick Süskind (ur. 26 marca 1949 w Ambach) – niemiecki pisarz oraz autor scenariuszy. Studiował historię na Uniwersytecie Ludwika i Maksymiliana w Monachium oraz Aix-en-Provence, obecnie mieszka w Monachium i Paryżu.
Jego najgłośniejsza powieść to "Pachnidło" (1985), która zdobyła uznanie w świecie literackim i w 2006 roku została zekranizowana przez Toma Tykwera, gdy wytwórnia filmowa Constantin-Film nabyła wyłączne prawa do jej ekranizacji. Ponadto Süskind brał udział przy pisaniu scenariuszy do kilku filmów: dziesięcioodcinkowego "Monaco Franze" (1984), w którym sam zagrał niewielką rolę drugoplanową, "Kir Royal" z 1986, filmu "Rossini" (1997) oraz "Vom Suchen und Finden der Liebe" (2005) w reżyserii Helmuta Dietla.
Jednoaktowy monolog Süskinda "Kontrabasista" z 1981 był w sezonie teatralnym 1984/85 najczęściej graną sztuką w teatrach niemieckojęzycznych (około 500 przedstawień).
Süskind udzielił niewielu wywiadów, nie uczestniczy w życiu publicznym, wielokrotnie odmawiał przyjęcia nagród literackich (Nagrody Gutenberga, Nagrody Tukana, Nagrody Literackiej FAZ).

</doc>
<doc id="170692" url="https://pl.wikipedia.org/wiki?curid=170692" title="G3 (cykl koncertowy)">
G3 (cykl koncertowy)

G3 – cykl koncertowy, którego pomysłodawcą był gitarzysta i kompozytor Joe Satriani. Realizowany jest jako występ 3 gitarzystów, improwizujących oraz prezentujących własne kompozycje podczas występu na żywo. Po trzech częściach koncertu, w której każdy z nich gra osobno, następuje ostatnia, w czasie której wspólnie wykonują standardy muzyki gitarowej m.in. kompozycje Jimiego Hendriksa. Na przestrzeni 10 lat razem z Satrianim wystąpili m.in. Kenny Wayne Shepherd, Eric Johnson, Steve Vai, Uli Jon Roth, Michael Schenker, Michel Cusson, John Petrucci, Yngwie Malmsteen, Robert Fripp, Paul Gilbert oraz Phil Collen.
Występy z cyklu G3 w poszczególnych latach.
Opracowano na podstawie materiału źródłowego.

</doc>
<doc id="170694" url="https://pl.wikipedia.org/wiki?curid=170694" title="Tryńcza (gmina)">
Tryńcza (gmina)

Tryńcza – gmina wiejska w Polsce położona w województwie podkarpackim, w powiecie przeworskim. W latach 1975–1998 gmina administracyjnie należała do województwa przemyskiego.
Siedziba gminy to Tryńcza.
Według danych z 30 czerwca 2004 gminę zamieszkiwało 8146 osób, gęstość zaludnienia wynosiła 115,4 osób/km².
Gmina stanowi wąski przegub w środkowej części powiatu przeworskiego zespajający jego południowe i północne gminy.
Struktura powierzchni.
Według danych z roku 2002 gmina Tryńcza ma obszar 70,56 km², w tym:
Gmina stanowi 10,1% powierzchni powiatu.
Historia.
Właścicielami tych terenów od 1387 roku była Jarosławska linia Tarnowskich herbu Leliwa. Najstarszymi miejscowościami wzmiankowanymi w początkach XV wieku, w pobliżu Przeworska są Gniewczyna i Tryńcza. W 1567 roku w Gorliczynie zmarł Jan Krzysztof Tarnowski ostatni przedstawiciel roku Tarnowskich, a jego żona Zofia ze Sprowy Odrowąż w 1575 roku poślubiła Jana Kostkę. W 1580 roku parafia w Gniewczynie została przekazana Bożogrobcom.
W 1589 roku wzmiankowana jest następna miejscowość Wola Podsańska, której główna zabudowa znajdowała się obok Sanu, a dalej w pojedynczych grupach zabudowań przy pastwiskach i lesie. W 1592 roku Anna Ostrogska poślubiła Aleksandra Ostrogskiego, których córka Zofia Ostrogska w 1613 roku poślubiła Stanisława Lubomirskiego. Po śmierci Zofii Ostrogskiej w 1622 roku, dobra Przeworskie (w tym: Tryńcza, Gniewczyna, Wola Podsańska, Grodzisko) przeszły na własność Lubomirskich. 
W XVIII wieku doszło do podziału dóbr przeworskich, z których Lubomirscy wydzielili i sprzedali dobra trynieckie. W 1762 roku właścicielem był Paweł Benoe. W 1817 roku dobra Trynieckie zakupił hr. Wojciech Mier, który zmarł w 1831 roku. W latach 1831–1835 właścicielką była jego żona Karolina Mier; a następnie Feliks Mier. Od 1843 roku właścicielem Tryńczy był Antoni Kellerman. W 1879 roku właścicielem Tryńczy, Gorzyce II, Ubieszyna i Wólki Małkowej była Domicella Kellerman; a w 1905 roku właścicielem był Józef Banhidy (posiadłość liczyła ogółem 201 hektarów, w tym 166 ha roli i 11 ha lasów). W 1908 roku Folwark Tryniecki sprzedano Bronisławowi Nowińskiemu za sumę 100 tys. koron, za które wybudowano murowany kościół pw. Świętego Kazimierza i w 1910 roku powstała parafia w Tryńczy. W 1922 roku folwark objął jego syn Marian Nowiński.
1 sierpnia 1934 roku powstała gmina zbiorowa Tryńcza, w której skład weszły dotychczasowe gminy jednostkowe: Tryńcza, Gniewczyna Łańcucka, Gniewczyna Tryniecka, Jagiełła, Gorzyce, Wólka Małkowa, Wólka Ogryzkowa, Głogowiec i Ubieszyn. 
10 września 1934 roku rozporządzeniem wojewody lwowskiego gmina Tryńcza została podzielona na gromady: Tryńcza, Gniewczyna Łańcucka, Gniewczyna Tryniecka, Jagiełła, Gorzyce, Wólka Małkowa, Wólka Ogryzkowa, Głogowiec i Ubieszyn.
W 1954 roku na mocy reformy podziału administracyjnego w miejsce gminy utworzono gromady: Tryńcza, Gniewczyna Łańcucka, Gorzyce.
1 stycznia 1973 roku zniesiono gromady i reaktywaowano gminę Tryńcza, w której skład weszły sołectwa: Głogowiec, Gniewczyna Łańcucka, Gniewczyna Tryniecka, Gorzyce, Jagieła, Tryńcza, Ubieszyn, Wólka Małkowa, Wólka Ogryzkowa.
Demografia.
Dane z 31.12.2017 roku
Sąsiednie gminy.
Białobrzegi, Grodzisko Dolne, Jarosław, Leżajsk, Przeworsk, Sieniawa

</doc>
<doc id="170695" url="https://pl.wikipedia.org/wiki?curid=170695" title="Rajd Turcji 2005">
Rajd Turcji 2005

Rezultaty Rajdu Turcji w 2005 roku:
Wydarzenia podczas rajdu.
Pogoda podczas Rajdu Turcji nie zapowiadała się zbyt dobrze. Pierwszego dnia często padało, co utrudniało i uatrakcyjniało walkę.
Drugiego dnia pogoda znacznie się poprawiła, co spowodowało znacznie mniejszą liczbę wypadków.
Po drugim dniu prowadził Loeb, drugi był Solberg, trzeci Grönholm. Trzeciego dnia miały miejsce tylko dwa OS-y, więc nic w czołówce już się nie zmieniło.
Warto zauważyć, że w tym rajdzie po raz pierwszy od ubiegłorocznego Rajdu Katalonii wystartował Hiszpan Carlos Sainz i zajął przyzwoitą pozycję. Na prośbę szefa zespołu Citroën Carlos wystartuje także w Rajdzie Grecji.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="170697" url="https://pl.wikipedia.org/wiki?curid=170697" title="Order Świętego Stanisława">
Order Świętego Stanisława

Order Świętego Stanisława – historyczny polski order nadawany w Rzeczypospolitej Obojga Narodów, Księstwie Warszawskim i Królestwie Polskim. Od 1831 roku istniał jako odznaczenie rosyjskie.
Historia.
W Rzeczypospolitej Obojga Narodów (1765-1795).
Order Świętego Stanisława Biskupa i Męczennika ustanowiony został 7 maja 1765 r. przez króla Stanisława Augusta Poniatowskiego, który został jego pierwszym Wielkim Mistrzem. Tak szybkie wprowadzenie nowego odznaczenia, w niecałe pół roku od koronacji, świadczyło o wcześniejszym projekcie, podobnie jak odznaczenie pierwszych kawalerów już następnego dnia od wydania ustawy, gdyż oznaki orderowe również musiały zostać dużo wcześniej wykonane. Order wzorowany był na saskim Orderze Świętego Henryka, od którego różnił się kilkoma szczegółami.
Order zajmował drugie miejsce w hierarchii polskich orderów, po Orderze Orła Białego, a przed ustanowionym w 1792 r. Orderem Virtuti Militari. Nadawany był corocznie 8 maja, podczas uroczystości ku czci św. Stanisława w kościele św. Krzyża w Warszawie. Jego otrzymanie miało być zachętą do dalszej służby publicznej, z perspektywą otrzymania wyższego odznaczenia.
Do otrzymania orderu należało m.in. udowodnić szlachectwo poprzez podanie czterech herbów ze strony ojca (po mieczu) i czterech ze strony matki (po kądzieli), czyli posiadanie pełni praw szlacheckich (przez pierwsze trzy pokolenia od nobilitacji dostęp do piastowania urzędów cywilnych i wojskowych był ograniczony), co podkreślało rycerski charakter orderu. Kawalerowie mieli zakaz posiadania orderów zagranicznych, ale był to przepis przez nich ignorowany, nawet król zwykle, oprócz wielkiej wstęgi Orła Białego, nosił pruski Order Orła Czarnego. Podobnie permanentnie łamane było statutowe ograniczenie liczby kawalerów do stu, a ich liczba łącznie przekroczyła ten przepis ponad dziesięciokrotnie.
Order nie był podzielony na klasy. Odznaka orderowa składała się ze złotego krzyża maltańskiego (czteroramiennego, ośmiorożnego), emaliowanego na czerwono. Pomiędzy ramionami umieszczono cztery orły białe, a wewnątrz krzyża znajdował się medalion z wizerunkiem Świętego Stanisława na awersie, a na stronie odwrotnej medalion zawierał cyfrę króla „S. A.” (od łac. "Stanislaus Augustus"). Gwiazda orderowa była wyszywana na lewym boku w srebrze, ośmioramienna, z monogramem króla „S. A. R.” (od łac. "Stanislaus Augustus Rex"), otoczonym dewizą orderu "Praemiando Incitat" (tłum. "nagradzając zachęca").
Krzyż orderowy wieszany był na wielkiej wstędze (czerwonej z białymi krawędziami), w postaci szerokiej szarfy z kokardą, przewieszonej z prawego ramienia do lewego boku, odwrotnie niż w przypadku starszego Orderu Orła Białego. W przypadku posiadania wyższego orderu był on noszony jako pojedyncza wielka wstęga, a niższy order wieszano na węższej wstędze na szyi (tzw. komandoria). Duchowni order zawsze nosili na szyi, ale ich wstęga miała normalną szerokość (nie była zwężana) i nie posiadała kokardy (tzw. "francuski sposób", gdyż tak noszony był najpierw Order Ducha Świętego), a na wierzch orderu nakładali pektorał na krótszym niż wstęga łańcuchu.
Pierwszym sekretarzem i jałmużnikiem orderu został ks. Michał Jerzy Poniatowski.
Dzieje orderu zostały przerwane III rozbiorem Polski, kiedy wszystkie trzy polskie ordery uległy likwidacji wraz z całym państwem. Do 1795 r. łącznie odznaczono 1666 osób.
W Księstwie Warszawskim (1809-1815).
16 lutego 1809 r. (niemal dwa lata po restytucji Orderu Orła Białego) monarcha Księstwa Warszawskiego Fryderyk August I, wznowił order pod nową nazwą Order Świętego Stanisława. Z powodu utraty prestiżu spowodowanego nadmiernymi nadaniami króla Stanisława Augusta postanowił, że nowi odznaczeni będą otrzymywać, dla odróżnienia od dawnych kawalerów, order na wstędze z dwoma białymi paskami wzdłuż boków, z czego ten bliżej krawędzi był węższy o połowę. Do końca swojego panowania przyznał ich jedynie osiemnaście, a otrzymali je: Stanisław Breza, Jan Paweł Łuszczewski, Aleksander Potocki, Julian Ursyn Niemcewicz, Aleksander Stanisław Potocki, Adam Broniec, Antoni Garczyński, Rajmund Rembieliński, Friedrich Christian Ludwig Senfft von Pilsach w 1809, Stanisław Kostka Zamoyski, Tadeusz Matuszewicz, Ignacy Sobolewski, Aleksander Benedykt Batowski, Piotr Łubieński, Józef Łuba, Stanisław Wodzicki, Wincenty Krasiński i Ludwik Michał Pac w 1812.
W Królestwie Polskim (1815-1830).
Po utworzeniu Królestwa Polskiego już 1 grudnia 1815 r. order został wprowadzony ponownie jako Order Polski Świętego Stanisława. Wielkimi mistrzami byli odtąd carowie rosyjscy z dynastii Romanowów, noszący też tytuł Króla Polski (Aleksander I i Mikołaj I). Order podzielono podobnie jak rosyjskie Order Świętego Jerzego i Order Świętej Anny, na cztery klasy, a awans do wyższej klasy był zastrzeżony dla posiadaczy klasy niższej:
Istnienie orderu jako odznaczenia polskiego zakończyła Uchwała Sejmu o detronizacji Mikołaja I. W latach 1815–1830 łącznie nadano 1660 orderów: 170 – I Klasy, 261 – II Klasy, 503 – III Klasy, 666 – IV Klasy.
Powiązania w XIX i XX wieku.
Od 1831 r. order włączony został do znaków zaszczytnych Cesarstwa Rosyjskiego jako Cesarski i Królewski Order Świętego Stanisława. Po 1918 r. nie został restytuowany przez władze II Rzeczypospolitej z powodu jego zruszczenia i degradacji. Zamiast tego powstał, nawiązujący do niego bezpośrednio kolorami wstęgi z czasów Rzeczypospolitej Obojga Narodów i kształtem krzyża orderowego, inny order zasługi – Order Odrodzenia Polski.
Od 2. połowy XX wieku prywatne odznaczenie o tej samej nazwie nadawane jest przez wiele organizacji lub osób, z których każda uważa się samozwańczo za kontynuatorów tradycji tego polskiego orderu. 
Literatura tematyczna.
Stanisław Łoza opublikował kompletną listę nadań przedrozbiorowych i okresu Księstwa Warszawskiego w książce "Kawalerowie Orderu Świętego Stanisława 1765–1813" w 1925, a listę odznaczonych w okresie Królestwa Polskiego w dziesięciu artykułach w czasopiśmie "Miesięcznik Heraldyczny" w latach 1930–1932.
Pracą o charakterze monograficznym jest publikacja z 2005 autorstwa Zbigniewa Dunina-Wilczyńskiego zatytułowana "Order Świętego Stanisława". Zawiera ona opis historii (włącznie z czasami carskimi) oraz obszerny aneks zawierający wszystkie akty prawne dotyczące orderu, kolejność starszeństwa w poszczególnych okresach aż do 1917 oraz listę odznaczonych do 1830 itp..
Szkice przedstawiające zmiany jakie zachodziły w samym odznaczeniu – począwszy od czasów stanisławowskich poprzez Księstwo Warszawskie, Królestwo Polskie, okres włączenia orderu do rosyjskiego systemu odznaczeń, aż po prywatne odznaczenie – zostały zamieszczone w książce Norberta Wójtowicza "Praemiando Incitat. Order Świętego Stanisława" (Warszawa 2007).
W 2009 r. ukazało się opracowanie, w formie niewielkiej książki, autorstwa Krzysztofa Filipowa o tytule "Order Świętego Stanisława", jako jedna z serii „Ordery Polskie”, mającej popularyzować wiedzę o polskiej falerystyce.
W 2015 r., z okazji 250. rocznicy ustanowienia orderu, zorganizowano wystawę na Zamku Królewskim w Warszawie prezentującą rzadki zbiór odznak orderowych i sylwetek kawalerów. Jej podsumowaniem była praca zbiorowa zatytułowana "Praemiando Incitat. Order Świętego Stanisława 1765-1831. W 250. rocznicę powołania orderu", zawierająca artykuły monograficzne dotyczące patrona, początków i munduru orderowego, oraz katalog kawalerów, odznak i herbów udostajniających order, a także jego historię w XIX wieku i nawiązania do niego, przy tworzeniu nowego systemu odznaczeniowego w II RP.

</doc>
<doc id="170698" url="https://pl.wikipedia.org/wiki?curid=170698" title="2 Tm 2,3">
2 Tm 2,3



</doc>
<doc id="170699" url="https://pl.wikipedia.org/wiki?curid=170699" title="Przeworsk (gmina wiejska)">
Przeworsk (gmina wiejska)

Przeworsk – gmina w powiecie przeworskim w województwie podkarpackim, otaczająca promieniście miasto Przeworsk. Gmina o charakterze rolniczym.
Historia.
1 sierpnia 1934 roku została utworzona gmina zbiorowa, w której skład weszły dotychczasowe gminy jednostkowe: Chałupki, Dębów, Gorliczyna, Grzęska, Maćkówka, Mirocin, Nowosielce, Rozbórz, Studzian, Świętoniowa, Ujezna i Żurawiczki.
10 września 1934 roku rozporządzeniem wojewody lwowskiego gmina Przeworsk została podzielona na gromady: Chałupki, Dębów, Gorliczyna, Grzęska, Maćkówka, Mirocin, Nowosielce, Rozbórz, Studzian, Świętoniowa, Ujezna i Żurawiczki.
W 1954 roku na mocy reformy podziału administracyjnego zniesiono gminę Przeworsk, a w jej miejsce utworzono gromady: Gorliczyna, Grzęska, Nowosielce, Rozbórz, Studzian, Żurawiczki.
31 grudnia 1961 roku gromada Nowosielce została zniesiona, a jej obszar włączony do gromady Studzian. 
1 stycznia 1969 roku zniesiono gromadę Gorliczyna, a jej obszar włączono do gromady Grzęska. Z gromady Grzęska wyłączono Świętoniową i włączono ją do gromady Gniewczyna Łańcucka. Siedziba gromady Grzęska została przeniesiona do Przeworska. W marcu 1969 roku zmieniono nazwę gromady Grzęska, na gromada Przeworsk.
1 stycznia 1973 roku reaktywowano gminę zbiorową Przeworsk, w której skład weszły sołectwa: Chałupki, Gorliczyna, Grzęska, Mirocin, Nowosielce, Rozbórz, Studzian, Świętoniowa, Ujezna, Urzejowice .
Sąsiednie gminy.
Białobrzegi, Gać, Jarosław, Kańczuga, Łańcut, Pawłosiów, Przeworsk (miasto), Tryńcza, Zarzecze

</doc>
<doc id="170700" url="https://pl.wikipedia.org/wiki?curid=170700" title="Zarzecze (gmina)">
Zarzecze (gmina)

Zarzecze – gmina wiejska w województwie podkarpackim, w powiecie przeworskim. Siedziba gminy to Zarzecze.
W latach 1975–1998 gmina położona była w województwie przemyskim.
Struktura powierzchni.
Według danych z roku 2002 gmina Zarzecze ma obszar 49,24 km², w tym:
Gmina stanowi 7,05% powierzchni powiatu.
Demografia.
Dane z 31.12.2017 roku
Infrastruktura gospodarcza.
Gospodarka gminy ma charakter rolniczy. W roku 2009 na terenie gminy działało blisko 150 podmiotów gospodarczych, głównie w sektorze usługowym i handlowym. Gmina posiada około 36 km dróg powiatowych, w tym połowę utwardzonych. 
W roku 1992 zakończono budowę sieci wodociągowej z trzema ujęciami wody zlokalizowanymi w Zarzeczu, Zalesiu i Urzejowicach. Do sieci wodociągowej o długości 76,6 km przyłączone jest 1449 bezpośrednich odbiorców. Roczne zużycie wody z wodociągów przypadające na jednego mieszkańca wynosi prawie 23 m³. Sieć kanalizacyjna z oczyszczalnią ścieków w Zarzeczu została wybudowana w latach 1994-2000. Obsługuje 1210 budynków we wszystkich sołectwach.
Na terenie gminy funkcjonuje 6 szkół podstawowych i 2 gimnazja publiczne oraz zespół szkół rolniczych.
Miejscowości w gminie.
W gminie znajduje się 9 miejscowości. Zostały uszeregowane na podstawie danych z 31 grudnia 2020. Pogrubiona została siedziba gminy.
Jednym z przysiółków jest Parcelacja Rożniatowska.
Sąsiednie gminy.
Kańczuga, Pawłosiów, Pruchnik, Przeworsk (gmina), Przeworsk (miasto), Roźwienica

</doc>
<doc id="170702" url="https://pl.wikipedia.org/wiki?curid=170702" title="Rogatka (Kalisz)">
Rogatka (Kalisz)

Rogatka – osiedle Kalisza położone na południowy zachód od Śródmieścia, ograniczone ulicami Poznańską, Harcerską, Górnośląską, Polną oraz aleją Wojska Polskiego. Graniczy ze Śródmieściem II, Czaszkami, Kalińcem, Widokiem i Korczakiem.
Najmniejsza pod względem powierzchni jednostka pomocnicza Kalisza.
Nazwa osiedla pochodzi od rogatki wrocławskiej – dawnego posterunku celnego położonego u zbiegu ulic Śródmiejskiej, Górnośląskiej, Nowego Światu i Harcerskiej.
Zabudowa osiedla jest zróżnicowana. Występują tu kamienice, bloki mieszkalne (również w zabudowie pierzejowej), wille i niewielkie domy parterowe.
W północno-wschodniej części Rogatki znajduje się zespół zabytkowych cmentarzy:
W latach 1967–1972 przy ulicy Polnej wybudowano kościół Opatrzności Bożej według projektu Władysława Pieńkowskiego.

</doc>
<doc id="170705" url="https://pl.wikipedia.org/wiki?curid=170705" title="Kańczuga (gmina)">
Kańczuga (gmina)

Kańczuga – gmina miejsko-wiejska w województwie podkarpackim, w powiecie przeworskim. W latach 1975–1998 gmina położona była w województwie przemyskim.
Siedziba gminy to Kańczuga.
Według danych z 30 czerwca 2004 gminę zamieszkiwało 12 766 osób. Natomiast według danych z 31 grudnia 2017 roku gminę zamieszkiwało 12 422 osób.
Struktura powierzchni.
Według danych z roku 2002 gmina Kańczuga ma obszar 105,15 km², w tym:
Gmina stanowi 15,06% powierzchni powiatu.
Demografia.
Dane z 31 grudnia 2017 roku.
Sąsiednie gminy.
Dubiecko, Gać, Jawornik Polski, Markowa, Pruchnik, Przeworsk, Zarzecze

</doc>
<doc id="170708" url="https://pl.wikipedia.org/wiki?curid=170708" title="2Tm2,3">
2Tm2,3

2Tm2,3 (zastępcza nazwa potoczna: Tymoteusz) – polski zespół muzyczny, grający muzykę rockową z przesłaniem chrześcijańskim (współczesną muzykę chrześcijańską, CCM). Teksty zespołu w większości zostały zaczerpnięte z Biblii.
Nazwa zespołu pochodzi od fragmentu Biblii i stanowi oznaczenie 3 wersu z 2 rozdziału drugiego listu św. Pawła do Tymoteusza („"Bierz udział w trudach i przeciwnościach jako dobry żołnierz Chrystusa Jezusa"”).
Historia.
Zespół powstał w 1996 roku, w wyniku spotkania się muzyków polskiej sceny alternatywnej (Acid Drinkers, Flapjack, Armia, Houk), którzy odkryli w swoim życiu wartości chrześcijańskie. Teksty swoich utworów oparli właściwie wyłącznie na Biblii (sporadycznie też na tekstach Ojców Kościoła), wplatając często strofy w języku hebrajskim i aramejskim.
W 1998 roku zespół zaangażował się w działalność antyrasistowską, a ich utwór znalazł się na pierwszej składance "Muzyka przeciwko rasizmowi", firmowanej przez Stowarzyszenie „Nigdy Więcej”.
W 2006 roku zespół wystąpił na Przystanku Woodstock w Kostrzynie nad Odrą.
Od początku istnienia zespół jako supergrupa złożona z muzyków wykonujących w macierzystych grupach różne style muzyczne, tworzy w szerokim zakresie stylistycznym – od muzyki metalowej, przez hardcore punk, po reggae, folk rock, a nawet folk i elementy elektroniczne. Łagodniejsze brzmieniowo odmiany słychać szczególnie na koncertach akustycznych, często odbywających się w kościołach lub przykościelnych salkach. Płyta "Pascha 2000" składa się z elektronicznych remiksów poprzednio wydanych utworów. Z drugiej strony album "888" utrzymany w całości w konwencji hard rockowo-punkowej, pokazał, iż grupa nie zerwała z ostrzejszym brzmieniem. Kolejna płyta studyjna, "dementi", jest utrzymana w stylistyce folkowej, bliskiej muzyce akustycznej.
Filmografia.
W 1996 roku powstał film dokumentalny pt. "2Tm2,3 – chrześcijański rock", ukazujący sesję nagraniową debiutanckiej płyty zespołu w studio DR w Wiśle. Film wyreżyserowali Andrzej Horubała i Maciej Chmiel.
Nagrania zespołu zostały wykorzystane w filmach "Wstań" (2000, reż. Marcin Świtalski) oraz "Kto nigdy nie żył…" (2006, reż. Andrzej Seweryn).

</doc>
<doc id="170713" url="https://pl.wikipedia.org/wiki?curid=170713" title="Jawornik Polski (gmina)">
Jawornik Polski (gmina)

Jawornik Polski – gmina wiejska w województwie podkarpackim, w powiecie przeworskim. W latach 1975–1998 gmina położona była w województwie przemyskim.
Siedziba gminy to Jawornik Polski.
Według danych z 30 czerwca 2004 gminę zamieszkiwały 4862 osoby.
Struktura powierzchni.
Według danych z roku 2002 gmina Jawornik Polski ma obszar 62,92 km², w tym:
Gmina stanowi 9,01% powierzchni powiatu.
Demografia.
Dane z 30 czerwca 2004:
Sołectwa.
Jawornik Polski, Hadle Kańczuckie, Hadle Szklarskie, Hucisko Jawornickie, Jawornik-Przedmieście, Manasterz, Widaczów, Zagórze
Sąsiednie gminy.
Dubiecko, Dynów, Hyżne, Kańczuga, Markowa

</doc>
<doc id="170719" url="https://pl.wikipedia.org/wiki?curid=170719" title="GPC Group">
GPC Group

GPC (GPC Group) – pierwotnie komitet Graphics Performance Characterization w ramach NCGA (National Computer Graphics Association), obecnie GPC Group, jest częścią Standard Performance Evaluation Corporation (SPEC) i nadzoruje następujące benchmarki testujące wydajność grafiki: APC (aplikacje), MBC (multimedia), OPC (OpenGL), PLB (modelowanie graficzne) i XPC (X Window System).

</doc>
<doc id="170720" url="https://pl.wikipedia.org/wiki?curid=170720" title="SPEC">
SPEC



</doc>
<doc id="170721" url="https://pl.wikipedia.org/wiki?curid=170721" title="Gartz (Oder)">
Gartz (Oder)

Gartz (Oder) – miasto w Niemczech, w kraju związkowym Brandenburgia, w powiecie Uckermark, siedziba urzędu Gartz (Oder) nad Odrą Zachodnią, przy granicy z Polską. Liczba mieszkańców wynosi około 2,5 tys.
Położenie.
Miasto Gartz jest położone przy drodze krajowej nr 2 w pobliżu Międzynarodowego Parku Dolina Dolnej Odry, 30 km na południe od Szczecina. 6 km na południe od miasta rzeka Odra dzieli się na dwa ramiona Odrę Wschodnią i Zachodnią. Zachodni nurt płynie wzdłuż wschodniej granicy miasta będąc równocześnie granicą pomiędzy Republiką Federalną Niemiec a Polską. Na drugim brzegu Odry znajduje się teren Elektrowni Dolna Odra w Nowym Czarnowie. W Gartz do Odry uchodzi niewielka rzeka Salveibach.
Podział administracyjny.
W skład Gartz (Oder) wchodzą następujące dzielnice: Gartz (Oder), Friedrichsthal, Geesow, Geesow Bahnhof, Hohenreinkendorf, Beatenhof, Freudenfeld, Heinrichshofer Ausbau, Salveymuhle 2, Salveymuhle 3.
Toponimia.
Nazwa pochodzi od staropołabskiego rzeczownika pospolitego *"gardec" (*"gard" ‘gród’ + przyrostek -"ec"), oznaczającego ‘grodziec, zamek, gród, miasteczko’. Tłumaczona na język polski jako "Gardziec Odrzański" lub "Grodzisk", także "Hradyszcze".
Obiekty zabytkowe i historyczne.
Muzeum Miasta Gartz z wystawą o historii miasta od XVIII wieku do dziś.
Komunikacja.
Drogi.
Miasto położone przy drodze krajowej nr B2, która jest przedłużeniem polskiej drogi krajowej nr 13.
Kolej.
Najbliższa stacja kolejowa znajduje się w oddalonym o 7 km Tantow na linii kolejowej Berlin – Szczecin. Do 1945 r. czynna była także linia Tantow – Gartz (Oder) ze stacją pośrednią w Geeskow.
Rowerowa.
Przez miasto przebiega międzynarodowy szlak rowerowy Odra – Nysa, łączący Sudety z wybrzeżem Morza Bałtyckiego.
Woda.
Nad Odrą znajduje się molo z przystanią pasażerską, z której odpływają statki wycieczkowe w rejsy spacerowe po Odrze.
Do 21 grudnia 2007 roku funkcjonowało tu rzeczne przejście graniczne Gartz – Widuchowa, które na mocy układu z Schengen zostało zlikwidowane.

</doc>
<doc id="170722" url="https://pl.wikipedia.org/wiki?curid=170722" title="Schwedt/Oder">
Schwedt/Oder

Schwedt/Oder – miasto w północno-wschodniej części Niemiec, w kraju związkowym Brandenburgia, w powiecie Uckermark, nad Odrą, przy granicy z Polską. Leży około 45 kilometrów na południowy zachód od Szczecina i 85 kilometrów na północny wschód od Berlina. Miasto leży w bezpośrednim sąsiedztwie parku narodowego Doliny Dolnej Odry.
Pod względem liczby mieszkańców jest największym miastem w powiecie, na dzień 31 grudnia 2020 Schwedt/Oder zamieszkiwane było przez 29 433 mieszkańców.
Toponimia.
Nazwa pochodzenia słowiańskiego, poświadczona w źródłach średniowiecznych w formie "Scwet" (1265), "Zuet" (1269), "Zweth" (1271), "Zswet" (1295), "Zweth" (1321), "Sweit" (1354), "Sweet" (1373), "Swet" (1375). Rekonstruowana połabska forma "*Svět" od "*svět" „światło”. Forma polska: "Świecie nad Odrą", "Świecie Odrzańskie", ew. "Świeć".
Historia.
Zbudowane w miejscu słowiańskiej osady. Od XII wieku stanowiło przedmiot sporów pomiędzy Marchią Brandenburską a księstwem pomorskim. W 1354 r. zostało przekazane przez margrabiego Brandenburgii Ludwika VI Rzymianina Pomorzu. W 1434 r. bezskutecznie oblegane przez elektora brandenburskiego Fryderyka I.
W 1481 r. miejscowość zakupił hrabia Johann von Hohnstein. W latach 1513 i 1587 odnowiono prawa miejskie. W 1609 r. wygasła tutejsza linia Hohnsteinów, a w trakcie wojny trzydziestoletniej miasto zostało przeszło 30-krotnie splądrowane. W 1631 roku w mieście rozbił obóz król szwedzki Gustaw II Adolf przed bitwą pod Breitenfeld. W 1637 zostało podpalone przez szwedzkie wojska pod wodzą Johana Banéra. W latach 1689–1788 miasto było siedzibą bocznej linii margrabiów Brandenburgii, po czym znalazło się pod kontrolą Królestwa Prus. W 1871 r. zostało częścią zjednoczonych Niemiec.
Znacznie zniszczone w 1945 r. podczas II wojny światowej. Po wojnie znalazło się w radzieckiej strefie okupacyjnej Niemiec, z której w 1949 utworzono NRD. Schwedt został miastem na prawach powiatu w okręgu Frankfurt nad Odrą i był prężnie rozwijającym się ośrodkiem przemysłowym. Najważniejszymi gałęziami przemysłu były przemysł naftowy, zakład produkcji papieru oraz fabryka obuwia. W czasach NRD w Schwedt znajdowało się ponadto jedyne więzienie wojskowe w kraju.
Od 1990 roku leży w granicach Republiki Federalnej Niemiec. W późniejszych latach do miasta przyłączono szereg wsi: w 1993 Blumenhagen, Gatow i Kunow, w 1998 Kummerow, w 2001 Criewen i Zützen, w 2002 Stendell, w 2003 Hohenfelde. 26 października 2003 przyłączono także miasteczko Vierraden. 1 stycznia 2021 do miasta przyłączono gminę Schöneberg, która stała się automatycznie jego dzielnicą. 19 kwietnia 2022 przyłączono kolejne trzy gminy – Berkholz-Meyenburg, Mark Landin i Passow oraz powierzono miastu Schwedt współzarządzanie gminą Pinnow.
W roku 1990 miasto liczyło prawie 54 tysiące mieszkańców, w roku 2005 – 37,3 tys., natomiast w roku 2018 liczba mieszkańców spadła poniżej 30 tys. Ogromna liczba pustostanów spowodowała, że wyburzono całe osiedla mieszkalne.
Gospodarka.
W mieście znajduje się wielka rafineria ropy naftowej "PCK Raffinerie", dostarczanej rurociągiem „Przyjaźń” z Rosji, a także rurociągi do miasta Rostock i Leuna. Kolejną ważną gałęzią gospodarki jest przemysł papierniczy. W mieście znajduje się także jedna z największych spalarni odpadów w Europie, w której spalane są śmieci z Brandenburgii i Pomorza Przedniego.
W 1994 otwarto centrum handlowe "Oder-Center".
Transport.
W mieście znajduje się stacja kolejowa oraz port rzeczny na kanale Hohensaaten-Friedrichsthal obsługujący miejscową papiernie i rafinerię.
Przez miasto przebiegają drogi krajowe B2 i B166. Autostrady A11 i A20 przecinają się niecałe 30 kilometrów od miasta przy węźle "Uckermark".
Do 2007 roku istniało drogowe przejście graniczne Krajnik Dolny-Schwedt.

</doc>
<doc id="170723" url="https://pl.wikipedia.org/wiki?curid=170723" title="American Power Conversion">
American Power Conversion

APC by Schneider Electric, daw. American Power Conversion Corporation – amerykańskie przedsiębiorstwo z siedzibą w West Kingston, Rhode Island, jeden z czołowych producentów systemów UPS.
Przedsiębiorstwo założyli w 1981 Rodger Dowdell, Neil Rasmussen i Emanual Landsman, inżynierowie pracujący uprzednio w MIT, z zamiarem opracowywania systemów wykorzystujących energię słoneczną, jednak po wyczerpaniu się wykorzystywanych przez przedsiębiorstwo funduszy rządowych APC zmieniło profil działania i od 1984 r. zajmuje się urządzeniami UPS.

</doc>
<doc id="170726" url="https://pl.wikipedia.org/wiki?curid=170726" title="Reinhold Curicke">
Reinhold Curicke

Reinhold Curicke (ur. 12 stycznia 1610 w Gdańsku, zm. 2 kwietnia 1667 tamże) – historyk gdański
Życiorys.
Studiował prawo na uniwersytetach w Rostocku i Królewcu. W Gdańsku pełnił od 1638 do śmierci funkcję sekretarza Rady Miejskiej. Jego dziełem życia jest czterotomowa monografia historyczna: „Historyczny opis miasta Gdańska” ("„Der Stadt Dantzigk historische Beschreibung”") pisana w latach 1638–1642. Była to pierwsza tak kompletna tego typu pozycja w dziejach miasta. Została wydana drukiem z inicjatywy syna autora Georga Reinhalda Curicke w Gdańsku i Amsterdamie w 1687 z rysunkami budowniczego miejskiego Piotra Willera dopiero w 1687. Powodem opóźniania wydania była zawarta w książce krytyka władz Gdańska i pozytywne uwagi o kalwinizmie, którego wyznawcą był autor.
Usunięte z „...Beschreibung” rozdziały na temat kalwinizmu ukazały się drukiem w 1652 jako tom pism polemicznych "Verbesserter historischer Auszug von Veränderung der Religion in Dantzig". W 1646 ukazało się inne krytyczne wobec luteranizmu pismo teologiczne Curickego – "Sackpfeife der Reformierten". W 1667 ogłosił komentarz do prawa morskiego miast hanzeatyckich Ius maritimum hanseaticum. Jego prywatna biblioteka liczyła około 2500 tomów.
W okresie Wolnego Miasta Gdańska imię Curickego (Curickeweg) nosiła obecna ulica Stefana Okrzei w Gdańsku-Wrzeszczu.

</doc>
<doc id="170727" url="https://pl.wikipedia.org/wiki?curid=170727" title="Anton Möller">
Anton Möller

Anton Möller (ur. ok. 1563 w Królewcu, zm. w styczniu 1611 w Gdańsku) – malarz gdański, autor obrazów alegorycznych, kompozycji o tematyce biblijnej i portretów.
Życiorys.
Syn nadwornego medyka i cyrulika księcia Albrechta. Twórczość artystyczną rozpoczął od kopiowania drzeworytów Albrechta Dürera, później dopracował się własnego stylu. Od 1578 pobierał nauki w Pradze na dworze Rudolfa II. Przypuszcza się, iż odwiedził też Włochy. Od 1587 przebywał w Gdańsku. Już w następnym roku stworzył 5 niewielkich obrazów dla Ławy Sądowej Dworu Artusa (zachował się tylko jeden z nich "Alegoria sprawiedliwości"). W latach 1601-1602 powstały 4 obrazy dla Komory Palowej Ratusza Głównego Miasta (zachowały się 2: "Grosz czynszowy" i "Budowa świątyni"), a w 1603 swoje największe dzieło "Sąd Ostateczny" w Dworze Artusa. W Toruniu przyozdobił sufit Ratusza Staromiejskiego cyklem 12 obrazów (zniszczone w 1703). Dla kościoła Mariackiego w Gdańsku namalował "Tablicę jałmużniczą" (1607), a dla kościoła św. Katarzyny obrazy do ołtarza głównego: "Ostatnią Wieczerzę", "Ukrzyżowanie" i "Sąd Ostateczny". Ponadto jest autorem rysunków do serii drzeworytów przedstawiających gdańskie stroje kobiece. Dla indywidualnych zleceniodawców tworzył znakomite portrety, np. "Portret gdańskiej patrycjuszki" z 1598.

</doc>
<doc id="170730" url="https://pl.wikipedia.org/wiki?curid=170730" title="Silumin">
Silumin

Silumin, alpaks, Al-Si – odlewniczy stop aluminium z krzemem o stężeniu 2–30%, najczęściej 5–13,5% oraz innymi (o mniejszym udziale procentowym) dodatkami, takimi jak miedź, magnez, mangan, nikiel i tytan. Jest odporny na korozję, o dobrej lejności, małym skurczu i małą skłonnością do pękania na gorąco. Stosowany głównie w przemyśle motoryzacyjnym (żarowytrzymałość), lotniczym (stopy lekkie), okrętowym (odporność na wodę morską) i konstrukcyjnym (możliwość wykonania złożonych kształtów).
Siluminy mają bardzo dobre właściwości odlewnicze, dokładnie wypełniają formę, tworzą skoncentrowaną jamę usadową i nie wykazują skłonności do pękania. Dodatki stopowe, takie jak magnez i miedź, zwiększają wytrzymałość, nikiel poprawia odporność korozyjną stopu. Siluminy o zawartości krzemu poniżej 4% nadają się także do obróbki plastycznej.
Najpopularniejsze siluminy to AK12 i AK20 (o 12% i 20% zawartości krzemu). Ze względu na małą rozszerzalność cieplną i mały współczynnik tarcia wykorzystywane są do produkcji tłoków i cylindrów.
W celu poprawy własności siluminów stosuje się ich modyfikację. Siluminy podeutektyczne i eutektyczne modyfikuje się sodem w postaci fluorku (NaF) lub chlorku (NaCl), albo potasem w postaci chlorku (KCl), co powoduje obniżenie temperatury przemiany eutektycznej i przeniesienie punktu eutektycznego ze stężenia 12,6% do 13% Si. Bardziej wydajnymi modyfikatorami są pierwiastki jak antymon (Sb) i stront (Sr) w postaci roztworów stałych w aluminium. Siluminy nadeutektyczne modyfikuje się fosforem.

</doc>
<doc id="170733" url="https://pl.wikipedia.org/wiki?curid=170733" title="Berek Joselewicz">
Berek Joselewicz

Józef Berek Joselewicz (ur. 1764 lub 19 marca 1765 w Kretyndze, zm. 5 lub 8 maja 1809 pod Kockiem) – polski kupiec żydowskiego pochodzenia, pułkownik wojska polskiego, oficer Legionów Polskich we Włoszech.
Życiorys.
Urodził się w należącej wówczas do Rzeczypospolitej Kretyndze na Żmudzi, jako syn Josla (stąd druga „odojcowska” część nazwiska). Był faktorem i handlarzem końmi. Zatrudniony przez księcia Massalskiego, biskupa wileńskiego, który wysyłał go w interesach za granicę. Podczas tych wojaży nauczył się francuskiego. Spędził trochę czasu w Paryżu, kiedy rozpoczęła się rewolucja francuska. Przeżycie to być może zainspirowało go do późniejszego przyłączenia się do Kościuszki.
Podczas insurekcji kościuszkowskiej w 1794 organizował Pułk Lekkokonny Starozakonny (żydowski). 17 września 1794 roku Kościuszko oficjalnie ogłosił utworzenie żydowskiego oddziału. Berek Joselewicz, wraz z innym Żydem, Józefem Aronowiczem, stworzyli patriotyczną odezwę w języku jidysz wzywającą do walki, wydaną 23 kwietnia.
500 mężczyzn odpowiedziało na wezwanie, uformowano z nich regiment kawalerii – według niektórych autorów Berek Joselewicz miał jednak za mało czasu i środków na jego sformowanie, bo jedynie 3 tygodnie i 3000 złp. Na prośbę Berka Joselewicza zapewniono im możliwość przestrzegania religijnych obyczajów, dostęp do koszernego jedzenia, powstrzymywania się od pracy w szabat (kiedy to było możliwe), a także noszenia tradycyjnych żydowskich bród. W okresie insurekcji warszawską Pragę zamieszkiwało ok. 7000 ludzi, z czego ok. 5000 stanowili Żydzi. Oprócz oddziału Berka Joselewicza sformowano oddziały żydowskiej milicji. Oddział Berka Joselewicza brał udział w obronie warszawskiej Pragi, podczas której został rozbity. Tylko część przeżyła, włączając w to samego Berka Joselewicza, który dostał się do niewoli rosyjskiej.
Dwa lata po klęsce insurekcji kościuszkowskiej w 1796 roku Berek Joselewicz, przebywając w Galicji, zaoferował austriackiemu zaborcy swoją pomoc w utworzeniu ochotniczego korpusu złożonego z Żydów. Według propozycji Berka Joselewicza korpus miał się składać z 6000 do 8000 żołnierzy. Pomysł przedstawiony został hrabiemu Janowi Gaisruckowi gubernatorowi wschodniej Galicji, a następnie przekazany do Wiednia, gdzie nie znalazł jednak uznania. Następnie wyemigrował do Włoch. Tam trafił do legionów Jana Henryka Dąbrowskiego. Został mianowany rotmistrzem. Brał udział w bitwach nad Trebbią i pod Novi. Następnie przeszedł do Legii Naddunajskiej, bił się pod Hohenlinden jako kapitan.
W polskich legionach musiał zmagać się z szykanami ze strony towarzyszy broni, ponieważ w przeciwieństwie do innych oficerów nie był szlachcicem i nominację oficerską otrzymał za zasługi, a nie, jak to wówczas było w zwyczaju, ze względu na szlacheckie urodzenie. Generał Kniaziewicz, dowodzący Legią Naddunajską, opisał to w liście do Wybickiego:
Zmuszony do odejścia z LN w czerwcu 1802, dzięki poparciu francuskiego gen. Mortiera (przyszłego marszałka) przeszedł do Legionu Hanowerskiego, jako dowódca kompanii wyborczej dragonów i wziął udział w bitwie pod Austerlitz, za co otrzymał Legią Honorową.
W kwietniu lub maju 1807 przeszedł do armii Księstwa Warszawskiego, dowodził szwadronem 5 pułku strzelców konnych. Walczył pod Tczewem, Gdańskiem i Frydlandem. 8 marca 1808 został kawalerem orderu Virtuti Militari. Zginął podczas potyczki z Austriakami pod Kockiem w 1809. Przy drodze Kock – Białobrzegi, w miejscu, w którym zatrzymały się konie wiozące rannego pułkownika, a on sam zmarł, umieszczono pionowy głaz z napisem „Berek Joselewicz ur. 1760 zg. 1809. Tu pochowany”.
W 1808 był członkiem loży wolnomularskiej Bracia Polacy Zjednoczeni.
Syn Berka Joselewicza, Józef Berkowicz (1789-1846), również wojskowy, brał udział w bitwie pod Kockiem, w której zginął jego ojciec.
Upamiętnienie.
13 czerwca 1909 odsłonięto we Lwowie tablicę upamiętniającą Berka Joselewicza przy ulicy jego imienia. Ulice jego imienia stanowiono też w Będzinie, Ozorkowie, Częstochowie (w dzielnicy Stare Miasto), Warszawie (w dzielnicy Praga-Południe), na krakowskim Kazimierzu, Brzesku, Chrzanowie, Lubartowie, Lesku, Myślenicach, Dąbrowie Tarnowskiej, Oświęcimiu, Przasnyszu, Przemyślu, Rzeszowie, Sarnakach, Siedlcach, Węgrowie, Sopocie, Sanoku, Nowym Sączu, Brzesku, Głogowie Małopolskim, Radomsku, Szczecinie (w dzielnicy Podjuchy), Tomaszowie Mazowieckim, Hrubieszowie, Chrzanowie, Jędrzejowie, Kocku, Kole, Kutnie, Mielcu, Łodzi, Brzezinach, Ostrołęce, Żaganiu, Biłgoraju, Kaliszu, Łosicach, Turobinie i Żarkach (niegdyś zwanych Żydowskimi lub Miasto).
W 200. rocznicę śmierci Berka Joselewicza odbyła się z inicjatywy Ambasady Francji w Polsce konferencja „Berek Joselewicz: bojownik o wolność”, której współorganizatorem było Muzeum Historii Żydów Polskich.
Poczta Polska wraz z Pocztą Izraelską wprowadziły do obiegu znaczek pocztowy w bloku dla upamiętnienia Roku Polskiego w Izraelu (2009) z postacią Berka Joselewicza z obrazu Juliusza Kossaka.

</doc>
<doc id="170735" url="https://pl.wikipedia.org/wiki?curid=170735" title="Ftalany">
Ftalany

Ftalany – sole i estry kwasu ftalowego. Są m.in. stosowane do produkcji żywic ftalanowo-glicerynowych (tzw. gliftali), które stanowią bazę dla lakierów i farb ftalowych, klejów (syntetyczna guma arabska) oraz niektórych laminatów. Używane również jako plastyfikatory.
Wpływ na zdrowie.
Ponieważ ftalany stosowane są powszechnie w produktach codziennego użytku, pojawiają się obawy o ich wpływ na zdrowie. Niektóre ftalany prawdopodobnie zwiększają ryzyko zachorowania na astmę u dzieci w wieku 5-11 lat, gdy tylko matka podczas ciąży oddychała zanieczyszczonym powietrzem. Wydaje się, że substancje te wpływają w jakiś bliżej nieokreślony sposób na działanie niektórych hormonów, co prowadzi ostatecznie do uszkodzeń układu nerwowego u dzieci. Siedmiolatki, których matki w czasie ciąży oddychały powietrzem silnie zanieczyszczonym ftalanami, mają IQ niższe o około siedem punktów od tych rówieśników, których matki oddychały powietrzem relatywnie czystszym. Siedem punktów w skali IQ to bardzo dużo, taka różnica może zaważyć na późniejszych osiągnięciach w szkole i sukcesach w pracy zawodowej. Ftalany prawdopodobnie mają też negatywny wpływ na jakość nasienia u mężczyzn.
Ponieważ ftalany stanowią potencjalne zagrożenie zdrowotne, zaleca się zmniejszenie ekspozycji na te substancje, poprzez unikanie spożywania jedzenia pakowanego w folie, podgrzewanego w foliach i silnie przetworzonego, unikanie produktów zawierających ftalany, takich jak perfumy, dezodoranty, odświeżacze powietrza, niektóre ręczniki papierowe oraz unikanie zanieczyszczonych pomieszczeń.

</doc>
<doc id="170736" url="https://pl.wikipedia.org/wiki?curid=170736" title="Rui Costa (ur. 1972)">
Rui Costa (ur. 1972)

Rui Manuel César Costa (wym. []; ur. 29 marca 1972 w Lizbonie) – portugalski piłkarz, pomocnik, wicemistrz Europy 2004.
Był jedną z czołowych postaci tzw. „złotego pokolenia” w piłce portugalskiej, wraz z reprezentacją młodzieżową (do lat 20) sięgał po mistrzostwo świata w tej kategorii wiekowej w 1989 i 1991. Piłkarze złotego pokolenia (m.in. także Luís Figo) nie odnieśli jednak oczekiwanego sukcesu w piłce seniorskiej, chociaż Rui Costa miał swój udział w zdobyciu brązowego (2000) i srebrnego medalu (2004) mistrzostw Europy. W 2004 Rui Costa trafił na honorową listę najwybitniejszych piłkarzy, opracowaną przez Pelégo na stulecie FIFA (tzw. FIFA 100). Po turnieju finałowym Mistrzostw Europy w 2004 zakończył karierę reprezentacyjną.
W swojej grze Costa wykorzystywał znakomite wyszkolenie techniczne. Dzięki jego niekonwencjonalnym podaniom napastnicy zdobywali wiele goli. W 2003 przez fachowców został uznany najlepszym rozgrywającym na świecie, wyprzedzając w tej klasyfikacji Zinédine’a Zidane’a. Strzelił bramkę reprezentacji Polski w wygranym 4:0 meczu na mistrzostwach świata w 2002.
Odnosił także sukcesy w piłce klubowej. Był zawodnikiem SL Benfica (z którą zdobył mistrzostwo Portugalii w 1994 i Puchar Portugalii w 1993), Fiorentiny (1996 Puchar i Superpuchar Włoch) i Milanu (2003 Puchar Włoch i Puchar Europy, 2004 mistrzostwo Włoch). Przed sezonem 2006/2007 wrócił do Benfiki.
Swoją karierę zakończył 11 maja 2008 roku w barwach Benfiki Lizbona. Następnie został jej menadżerem.

</doc>
<doc id="170739" url="https://pl.wikipedia.org/wiki?curid=170739" title="Milano">
Milano



</doc>
<doc id="170741" url="https://pl.wikipedia.org/wiki?curid=170741" title="Abdanek">
Abdanek



</doc>
<doc id="170742" url="https://pl.wikipedia.org/wiki?curid=170742" title="Czytnik Atom">
Czytnik Atom



</doc>
<doc id="170743" url="https://pl.wikipedia.org/wiki?curid=170743" title="Nadciśnienie">
Nadciśnienie



</doc>
<doc id="170744" url="https://pl.wikipedia.org/wiki?curid=170744" title="Międzywodzie">
Międzywodzie

Międzywodzie (do 1945 niem. "Heidebrink") – wieś w północnej Polsce, położona w województwie zachodniopomorskim, w powiecie kamieńskim, w gminie Dziwnów. Miejscowość wypoczynkowa z letnim kąpieliskiem na wyspie Wolin.
Według danych z 31 grudnia 2009 r. wieś miała 635 stałych mieszkańców.
Położenie.
Miejscowość położona we wschodniej części wyspy Wolin na Półwyspie Międzywodzkim, pomiędzy Bałtykiem a Zalewem Kamieńskim – stąd nazwa wsi. Leży przy drodze wojewódzkiej nr 102 Międzyzdroje - Kołobrzeg, między Kołczewem (7 km) a Dziwnowem (5 km). Około 1 km za Międzywodziem w kierunku zachodnim znajduje się lokalna droga do Wolina (trasa turystyczna).
W latach 1946-1998 miejscowość administracyjnie należała do województwa szczecińskiego.
Infrastruktura.
Kąpielisko dysponujące rozwiniętą bazą wypoczynkową, rekreacyjną i rehabilitacyjną. Latem działa w Międzywodziu niewielkie kino, dostępne są również wypożyczalnie pojazdów (skuterów, rowerów, gokartów), punkty wywoływania zdjęć, automaty z grami wideo, bilard. W miejscowości funkcjonują liczne punkty gastronomiczne, sklepy spożywcze, kioski oraz stoiska. 
W Międzywodziu nad morzem wyznaczono letnie kąpielisko obejmujące 600 m linii brzegowej (od ul. Westerplatte do ul. Szkolnej). Część plaży w Międzywodziu jest strzeżona przez ratowników WOPR. Plaża kończy się na wschód od Międzywodzia przy ujściu Dziwny.
W miejscowości funkcjonuje placówka pocztowa i punkt apteczny.
Swoją siedzibę miał tutaj klub sportowy „Bałtyk” Międzywodzie (A-klasa piłki nożnej do 2017 r.).
Znajduje się tutaj także kościół parafialny pw. Wniebowzięcia NMP.
Historia.
Pierwsze kąpielisko powstało na przełomie XIX-XX wieku, do 1939 rozwijało się w bardzo powoli. Po II wojnie światowej nastąpił znaczny rozwój, powstała promenada widokowa na wale wydm, wybudowano liczne ośrodki wczasowe i kolonijne, bibliotekę, punkt ochrony zdrowia i posterunek Milicji Obywatelskiej. 
W latach 1992–2000 w Międzywodziu była ustalona przystań morska.
W latach 1974–2005 Międzywodzie miało status miejscowości spełniającej warunki do prowadzenia lecznictwa uzdrowiskowego, dzięki czemu mogły być prowadzone tu zakłady lecznictwa. W oparciu o właściwości warunków naturalnych ustalono dla zakładów lecznictwa w Międzywodziu kierunki leczenia: choroby narządów ruchu i reumatyczne oraz kierunek klimatyczno-usprawniający

</doc>
<doc id="170745" url="https://pl.wikipedia.org/wiki?curid=170745" title="Berszten">
Berszten

Berszten ("Bersten, Zyrzawa") – herb szlachecki pochodzenia niemieckiego. Wiążą się z nim zawołania: "Rzyrzawa", "Żyrzawa".
Opis herbu.
W polu czerwonym trzy koła złote 2 nad 1. 
W klejnocie trzy pióra pawie.
Najwcześniejsze wzmianki.
Najstarszy zapis z 1414 r.
Herbowni.
Berszten, Gaszyński, Giebułtowski, Karniowski, Olbierowski, Olbierz, Olbierzowski, Pikarski, Wierzchliński.

</doc>
<doc id="170750" url="https://pl.wikipedia.org/wiki?curid=170750" title="Czytnik kanałów">
Czytnik kanałów

Czytnik kanałów (ang. "feed reader" lub "news aggregator"), czytnik RSS (ang. "RSS reader"), czytnik Atom (ang. "Atom reader") – program komputerowy do czytania kanałów internetowych w formatach RSS i Atom, opartych na języku XML.
Funkcjonowanie czytnika kanałów.
Czytnik kanałów pozwala wczytywać nagłówki wiadomości publikowanych w kanałach informacyjnych dostępnych w Internecie. Nagłówek zawiera tytuł, zwięzły opis oraz link odsyłający do bardziej szczegółowej informacji, znajdującej się w serwisie prowadzonym przez wydawcę kanału (może być nim każda osoba prowadząca serwis WWW). Czytnik RSS pozwala śledzić wiele kanałów jednocześnie. Zazwyczaj program jest dostarczany z predefiniowaną listą kanałów, ale użytkownik może do nich dodawać nowe, organizując je w grupy tematyczne.
Zaletą czytnika kanałów jest możliwość śledzenia w jednym interfejsie bieżących informacji pochodzących z wielu źródeł jednocześnie oraz wczytywania tych, które są dla czytelnika interesujące. Wszystkie czytniki potrafią wyświetlać strony WWW z pełnymi wiadomościami w swoim interfejsie i nie wymagają uruchamiania przeglądarki internetowej.
Wyróżnia się samodzielne czytniki kanałów oraz wtyczki (pluginy) do innych programów, przede wszystkim przeglądarek internetowych i programów pocztowych.
Przykładami wtyczek są rozszerzenia do przeglądarki Firefox Sage, czytnik wbudowany w przeglądarki Opera i Avant Browser oraz w programy pocztowe Thunderbird, Evolution i rozszerzenie zawarte w programie narzędziowym Desktop Sidebar. Firefox od wersji 1.0 posiada obsługę RSS/Atom w formie zakładek. Podobny mechanizm obsługi kanałów RSS wbudowany jest w przeglądarce Safari (od wersji 2.0) dla systemu MacOS X.
Kanały RSS obsługują także komunikatory takie jak np.: Miranda IM, Konnekt (za pomocą odpowiedniej wtyczki), WPkontakt czy Spik. Protokół Gadu-Gadu jest wykorzystywany przez bota nagadu.info. Podobne możliwości wysyłania wiadomości o nowych elementach kanału istnieją w protokole Jabber (XMPP), poprzez odpowiedni transport lub bota.
Do komercyjnych czytników RSS dla systemu operacyjnego Microsoft Windows należy m.in. Microsoft Outlook (od wersji 2007), FeedDemon, ale w serwisach z oprogramowaniem dostępne są także liczne darmowe czytniki, jak RSSreader, RSS Bandit czy polski Cafe News, Cliper lub Paseczek.
Z wolnodostępnych (głównie dla systemów Unix) czytników RSS można wymienić Liferea, akregator, straw, Blam!, RSSOwl. Istnieją również wtyczki do klientów pocztowych, takich jak Evolution, Thunderbird, Claws Mail.
Wyróżnia się również czytniki w postaci strony WWW, dedykowanej do przeglądania i organizowania (najczęściej po założeniu konta) publicznie dostępnych kanałów. Z czytników takich można korzystać przy użyciu dowolnej przeglądarki internetowej. Jednym z popularnych darmowych "czytników" tego typu był Czytnik Google (Google Reader), wyłączony 1 lipca 2013..

</doc>
<doc id="170751" url="https://pl.wikipedia.org/wiki?curid=170751" title="Bibersztein (herb szlachecki)">
Bibersztein (herb szlachecki)



</doc>
<doc id="170752" url="https://pl.wikipedia.org/wiki?curid=170752" title="Momot">
Momot



</doc>
<doc id="170753" url="https://pl.wikipedia.org/wiki?curid=170753" title="Bibersztein">
Bibersztein



</doc>
<doc id="170754" url="https://pl.wikipedia.org/wiki?curid=170754" title="Blacha (herb szlachecki)">
Blacha (herb szlachecki)

Blacha ("Budwicz") – polski herb szlachecki, występujący w dwóch odmianach, używany oryginalnie przez rodzinę pochodzącą ze Śląska. Juliusz Karol Ostrowski podaje, że herb ten pierwotnie występował w jednej odmianie ("Blacha II"), a odmiana I powstała wskutek pomyłki Niesieckiego. Odmianę tę część rodów przyjęła jako własną.
Opis herbu.
Blacha I: W polu srebrnym strzała żeleźcem do góry, po bokach po pół lilii.
W klejnocie takaż strzała, przeszywająca hełm w koronie.
Blacha II: Na tarczy dwudzielnej w słup w polu I srebrnym lilia czerwona, w II czerwonym lilia biała na połączeniu pól strzała ostrzem do góry, w prawej połowie czerwona, a w lewej srebrna.
Nad tarczą hełm w zawoju czerwono-białym, przeszyty strzałą czerwoną ostrzem do góry ukośnie w prawo.
Labry czerwone podbite srebrem.
Wedle informacji przekazywanych przez dr. Arkadiusza Kuzio-Podruckiego, wersji takiej używała katolicka gałąź rodu. Gałąź ewangelicka, miała mieć koronę w miejsce zawoju i strzałę w klejnocie, a nie przeszywającą hełm.
Najwcześniejsze wzmianki.
Wedle Ostrowskiego, przyniesiony w XIV wieku z Czech. Protoplastą rodu Blachów miał być Mikołaj Kopieński z Kopienic (Śląsk), zwany Blachą, wzmiankowany w 1460 roku. Jego przezwisko miało udzielić nazwy herbowi i rodowi.
Herbowni.
Tadeusz Gajl wymienia następujące rody herbownych:
Blacha I: Bajraszewski, Blacha, Budwicz, Byszyński, Kopczyński, Sahajdakowski.
Blacha II: Byszyński, Jachimowski.

</doc>
<doc id="170764" url="https://pl.wikipedia.org/wiki?curid=170764" title="Bonarowa (herb szlachecki)">
Bonarowa (herb szlachecki)

Bonarowa ("Bonerorum, Hibryda, Ibryda, Chlebiński") – herb szlachecki.
Na tarczy dzielonej w słup w polach: prawym srebrnym i lewym czerwonym lilia podwójna - czarna z prawej i srebrna z lewej. Nad hełmem w koronie rycerz zbrojny z prawej srebrny, z lewej czarny, trzymający dwie chorągwie - w prawej ręce czarną, w lewej białą.
Pierwsza wzmianka z XV wieku - pochodzi z Flandrii.
Andracki, Andradzki, Bal, Bonar, Bonarowicz, Chlebiński, Wichliński.

</doc>
<doc id="170765" url="https://pl.wikipedia.org/wiki?curid=170765" title="Trenerzy reprezentacji Polski w piłce nożnej">
Trenerzy reprezentacji Polski w piłce nożnej



</doc>
<doc id="170766" url="https://pl.wikipedia.org/wiki?curid=170766" title="Andersen">
Andersen

Piąte pod względem popularności duńskie nazwisko:
Inne:
Zobacz też: Anderssen, Anderson

</doc>
<doc id="170767" url="https://pl.wikipedia.org/wiki?curid=170767" title="Bonarowa">
Bonarowa



</doc>
<doc id="170771" url="https://pl.wikipedia.org/wiki?curid=170771" title="Aszur (bóg)">
Aszur (bóg)

Aszur (akad. d"aš-šur", zapisywane w piśmie klinowym ) – bóg opiekuńczy miasta Aszur, który wraz z rosnącą potęgą Asyrii stał się narodowym bogiem Asyryjczyków i najważniejszym bóstwem panteonu asyryjskiego.
Imię.
Imię boga Aszura (d"aššur") w inskrypcjach królów asyryjskich zapisywane było na kilka różnych sposobów. Najstarszym znanym sposobem zapisu tego imienia była forma d"a-šur3", stosowana powszechnie aż do czasów panowania Aszur-uballita I (1363–1328 p.n.e.) i porzucona po jego śmierci. Niemal równie starym zapisem imienia tego boga była forma d"a-šur", która jednak rozpowszechniła się dopiero za rządów Aszur-uballita I i jego następców. W inskrypcjach Aszur-uballita I – poza używanymi już formami d"a-šur3" i d"a-šur" – po raz pierwszy zaczyna pojawiać się też forma d"aš-šur", która wraz z panowaniem Adad-nirari I (1305–1274 p.n.e.) staje się najpowszechniej spotykanym zapisem imienia boga Aszura, stosowanym znacznie częściej niż d"a-šur". Dodatkowo należy jeszcze wspomnieć o formie d"a-šur4", której występowanie ogranicza się jednak niemal wyłącznie do inskrypcji króla Szamszi-Adada I (ok. 1813–1781 p.n.e.). Imię boga Aszura zapisywane też było czasami w języku sumeryjskim – znane są formy dAŠ i AN.ŠAR2.
Bóg Aszur i miasto Aszur.
Imię tego boga jest identyczne z nazwą miasta, nad którym sprawować miał opiekę, co jest czymś wyjątkowym, gdyż w tradycji mezopotamskiej imię boga i nazwa miasta, w którym go czczono, nie były tożsame. Zdaniem uczonych bóg Aszur mógł być pierwotnie personifikacją samego miasta, któremu najwyraźniej sami jego mieszkańcy nadać musieli boski status. Dowód na to znaleźć już można w jednej z najstarszych inskrypcji odnalezionych w Aszur, w której Zariqum, wysoki dostojnik za rządów królów z III dynastii z Ur, nazywa siebie „gubernatorem boskiego miasta Aszur” (GÌR.ARAD d"a-šur3"ki). Z kolei na wczesną personifikację miasta wskazywać może inskrypcja Ṣilulu, jednego z pierwszych władców miasta Aszur, który miasto swe nazywa „królem”: „Miasto Aszur jest królem. Silulu jest namiestnikiem miasta Aszur” ("a-šur3"ki LUGAL "ṣi-lu-lu" énsi "a-šur3"ki). Należy też wspomnieć, iż Asyryjczycy w trakcie składania oficjalnych przysiąg przysięgali nie tylko na bogów, ale też i na „miasto” ("ālum"), tak jakby ono samo było bogiem. Na przykład w wielu dokumentach z asyryjskich kolonii handlowych w Anatolii mowa jest o przysięgach składanych na „miasto” i władcę, podczas gdy w południowej Mezopotamii tradycyjnie przysięgano na boga miasta i władcę.
Charakter i identyfikacja z innymi bogami.
Aszur, jako boskie ucieleśnienie miasta, a później całego imperium, różnił się zdecydowanie od innych mezopotamskich bóstw. Nie odnaleziono jak dotychczas żadnych poświęconych mu mitów, niewiele też wiadomo o jego pochodzeniu. Nie wydaje się też, aby kiedykolwiek uważano go za manifestację którejkolwiek z wielkich sił natury. Nawet w asyryjskich inskrypcjach królewskich spotykamy zaskakująco małą liczbę opisujących go epitetów. To właśnie temu bogu udało się jednak urosnąć z pozycji lokalnego bóstwa miasta Aszur do pozycji najwyższego boga panteonu asyryjskiego. To on stał się boskim opiekunem królów asyryjskich i to on miał prowadzić ich wojska do zwycięstwa.
We wszystkich niemal bez wyjątku asyryjskich inskrypcjach historycznych Aszur zajmował zdecydowanie pierwsze miejsce, będąc wymienianym przed Anu, Enlilem i Ea. Również w kilku fryzach, rzeźbionych na skałach w różnych częściach Asyrii, umieszczano go na czele przedstawianych tam procesji bóstw. Dziwić więc może fakt, że pomimo zajmowanej pozycji i pomimo przenoszenia na niego atrybutów i mitologii innych bogów, pozostał on do końca bóstwem bez jasno określonego własnego charakteru i bez własnej tradycji.
Wraz z rozwojem Asyrii i nasileniem się kontaktów kulturowych z południem Mezopotamii pojawiły się pewne tendencje, by identyfikować boga Aszura z niektórymi ważnymi bogami panteonu sumeryjskiego i babilońskiego. Od ok. XIII w. p.n.e. próbowano utożsamiać go z sumeryjskim Enlilem, tytularnym bostwem miasta Nippur, chcąc najprawdopodobniej osadzić go w ten sposób w roli przywódcy wszystkich bogów. Wraz z przyjęciem osobowości boga Enlila Aszur przyjął również jego tytuł „Wielka Góra” (sum. KUR.GAL), a E-kur („Dom-Góra”), nazwa świątyni Enlila w Nippur, stała się również jedną z nazw świątyni Aszura w Aszur. Za panowania króla asyryjskiego Sargona II (721–705 p.n.e.) zaczęto utożsamiać Aszura z Anszarem, ojcem boga Anu z babilońskiego eposu "Enuma elisz", chcąc najprawdopodobniej w ten sposób przedstawić Aszura jako boga odwiecznego, istniejącego od stworzenia świata. Nie znamy żadnych podstaw religijnych, które wyjaśniałyby taką identyfikację – zdaniem uczonych zasugerować ją mogło po prostu podobieństwo imion obu bogów. Za panowania następcy Sargona II, króla Sennacheryba (704-681 p.n.e.), którego antybabilońska polityka doprowadziła do zdobycia Babilonu (691 r. p.n.e.) i „uprowadzenia” przez Asyryjczyków posągu Marduka, babilońskiego boga narodowego, podjęto w Asyrii oficjalną próbę przeniesienia na boga Aszura mitologii związanej z Mardukiem. Babiloński epos o stworzeniu świata "Enuma elisz" został przepisany tak, aby to bóg Aszur odgrywał w nim rolę bohatera i przywódcy bogów. Dokonano tego prostym zabiegiem – znaleziona w mieście Aszur wersja "Enuma elisz" wiernie powtarza tekst babiloński, z tą tylko różnicą, iż zamiast imienia Marduk występuje w niej imię Aszur, a zamiast miasta Babilon miasto Aszur. Dodatkowo Sennacheryb rozkazał wznieść poza murami Aszur „dom akitu”, aby można było celebrować w tym mieście święto Nowego Roku. Obchody tego święta, w którym najważniejszą rolę odgrywać miał bóg Aszur, zastąpić miały babilońskie obchody święta Nowego Roku, gdzie to Marduk odgrywał najważniejszą rolę. Jednocześnie teolodzy asyryjscy starali się umniejszyć rolę samego Marduka. I tak np. asyryjski tekst, znany pod nazwą „Sądu nad Mardukiem” (ang. Marduk Ordeal), ukazuje Aszura jako głowę trybunału, przed którym staje babiloński bóg. Próby te spełzły jednak na niczym, gdyż Asarhaddon, syn Sennacheryba, nie kontynuował antybabilońskiej polityki swego ojca. Zwrócił on posąg Marduka do Babilonu i odbudował tam zniszczoną przez jego ojca świątynię tego boga. Bóg Aszur powrócił zaś do swej tradycyjnej roli „asyryjskiego Enlila”. Tak przedstawiony został m.in. w jednym z hymnów Aszurbanipala:
Rodzina.
Tym co odróżnia Aszura od innych bogów jest brak jasnych powiązań rodzinnych, tak charakterystycznych dla wszystkich głównych bogów i bogiń sumeryjskich i babilońskich. Czasami wymieniany jest on z boginią Isztar tak jakby byli mężem i żoną, chociaż teksty nie stwierdzają tego wprost i wymienienie ich obok siebie brać się mogło po prostu stąd, iż byli głównymi bóstwami dwóch najważniejszych asyryjskich miast: Aszur i Niniwy. Po utożsamieniu Aszura z sumeryjskim Enlilem za jego małżonkę uważać zaczęto małżonkę Enlila – Ninlil. Jako małżonka „asyryjskiego Enlila” czczona ona była w Asyrii pod imieniem Mullissu. W podobny sposób synowie sumeryjskiego Enlila – Ninurta i Zababa – stali się synami Aszura. Jedynym członkiem rodziny Aszura nie zapożyczonym z południowej Mezopotamii była bogini Szerua, aczkolwiek wydaje się, iż już wśród samych teologów asyryjskich nie było zgody co do tego, czy uznać ją należy za żonę czy też córkę Aszura.
Ikonografia, święte zwierzęta i symbole.
Aszura ukazywano z reguły jako brodatego boga z tiarą wielorożną na głowie i długą szatą sięgającą stóp – na takich przedstawieniach w jednej ręce trzymał on kij i pierścień, a w drugiej rodzaj dziwnie wygiętej broni. W sztuce asyryjskiej często stoi on na dwóch swoich świętych zwierzętach: lwie-smoku i wężu-smoku. Lwa-smoka przedstawiano z reguły jako stworzenie z przednią częścią ciała lwa, rogami na głowie, skrzydłami i tylnymi nogami ptaka oraz z ogonem skorpiona. Wąż-smok z kolei przedstawiany był z głową, szyją i tułowiem węża, rogami, przednimi łapami lwa i tylnymi ptaka. Motyw węża-smoka przejęty został najprawdopodobniej z Babilonii, gdzie był on świętym zwierzęciem boga Marduka.
Symbole boga Aszura zostały przejęte od bogów babilońskich. W sztuce asyryjskiej boga Aszura reprezentowała tiara wielorożna, będąca na kasyckich kudurru symbolem boga Anu. Niekiedy na przedstawieniach umieszczane były trzy takie tiary – wówczas reprezentowały one odpowiednio Aszura, Anu i Enlila. Niektórzy uczeni z postacią boga Aszura wiążą również symbol uskrzydlonego dysku słonecznego. Ich zdaniem znane ze sztuki asyryjskiej wyobrażenia boga w uskrzydlonej tarczy słonecznej, umieszczane często na reliefach ponad scenami rytualnymi, bitewnymi i polowań, przedstawiać mają właśnie jego. Trzeba jednak zaznaczyć, iż nie ma żadnych źródeł pisanych, które potwierdzałyby tą tezę, tak więc bogiem tym równie dobrze może być na przykład Szamasz.
Król – namiestnik boga Aszura na ziemi.
Aszurowi, jako narodowemu bogu Asyryjczyków, przypisywano najwyższą władzę w Asyrii. Uważano, iż to on miał prawdziwą moc przyznawania i odbierania władzy królewskiej. To on wybierać miał króla, aby ten rządził na ziemi w jego imieniu. Od pierwszych wieków II tys. p.n.e. władcy Aszur nazywali siebie „namiestnikami boga Aszura”, tytułem, który pozostał w użyciu w Asyrii aż do końca istnienia imperium asyryjskiego. Dowodem na to może być fragment jednego z hymnów króla Aszurbanipala do boga Aszura, brzmiący: „Aszur jest królem, Aszur jest królem, a Aszurbanipal jest jego namiestnikiem!”. Wszystko co robił król służyć więc miało gloryfikacji jego boga i wykonywane było z boskim błogosławieństwem. Podobnie utrata przychylności Aszura oznaczać musiała jednocześnie utratę władzy politycznej.
W okresie średnioasyryjskim (XIII-X w. p.n.e.) wielu asyryjskich królów przyjmowało imiona tronowe których jednym z członów było imię boga Aszura, np. Aszur-dan („Aszur jest potężny”) czy Aszur-nirari („Aszur jest mym sprzymierzeńcem”). Trzech różnych królów przyjęło pierwsze z nich, a kolejnych pięciu drugie. O ile w okresie średnioasyryjskim imiona te miały podkreślać boską siłę i potęgę, to w I tys. p.n.e. tego rodzaju imiona zwykły podkreślać rolę boga w zapewnieniu kontynuacji linii królewskiej, np. Aszurnasirpal II (Aszur-nasir-apli, „Aszur jest strażnikiem mego syna pierworodnego”), Asarhaddon (Aszur-ahhe-iddin, „Aszur dał braci”) czy Aszurbanipal (Aszur-bani-apli, „Aszur jest stworzycielem mego syna pierworodnego”).
Asyryjscy królowie okazywali swe oddanie Aszurowi w swych inskrypcjach. Przykładem może być fragment jednej z inskrypcji króla Salmanasara III:
Każdy król asyryjski otaczał opieką świątynię boga Aszura w Aszur, przeprowadzając w niej wymagane naprawy lub rozbudowując ją. Nawet jeśli swe główne prace budowlane prowadził gdzie indziej, to zawsze któryś z jego projektów budowlanych dotyczyć musiał również świątyni Aszura. I tak na przykład Aszurnasirpal II, choć pochłonięty pracami budowlanymi w Kalhu, odnowił również pięć wież bramnych w kompleksie Aszura w Aszur.
W okresie nowoasyryjskim królowie asyryjscy mieli zwyczaj składania bogu Aszurowi raportów ze swych szczególnie udanych kampanii wojennych. Utwory takie, pisane kwiecistym, artystycznym stylem, miały formę listów skierowanych do boga. Najsłynniejszym z nich jest list adresowany do boga Aszura, w którym asyryjski król Sargon II w pierwszej osobie zdaje temu bogu relację ze swej zwycięskiej wyprawy wojennej przeciw Urartu i jego sprzymierzeńcom (714 r. p.n.e.). List taki, napisany najprawdopodobniej tylko w jednej kopii, składany był w świątyni boga.
Król asyryjski pełnił również funkcję najwyższego kapłana ("šangû") boga Aszura i regularnie uczestniczył w licznych ceremoniach i obrzędach, takich jak np. rytuał oczyszczenia ("bīt rimki"), posiłki w obecności bogów ("tākultu") czy uroczystości święta Nowego Roku. Biorąc pod uwagę fakt, iż kalendarz liturgiczny samego miasta Aszur, chociaż zachowany niekompletnie, pokazuje bogactwo świąt i obrzędów, oczywistym jest, iż krol nie był w stanie uczestniczyć w nich wszystkich osobiście. Mógł on być jednak reprezentowany w sposób symboliczny, np. przez jego szatę albo przez powierzenie urzędu lokalnemu kapłanowi, któremu nadawano tytuł "šangû".
Pieczęcie boga Aszura.
Podobnie jak ludzie bóg Aszur posiadał również własne pieczęcie cylindryczne, których używano do potwierdzania dokumentów największej wagi politycznej i państwowej. Odciski trzech takich świętych pieczęci boga Aszura, jednej wykonanej w XIX w. p.n.e., drugiej w XIII w. p.n.e. i trzeciej w ok. 700 r. p.n.e., widnieją na tabliczkach tak zwanych „traktatów wasalnych” króla Asarhaddona.
Świątynia boga Aszura w Aszur.
Kompleks świątynny.
Ośrodkiem kultu boga Aszura było miasto Aszur, gdzie znajdowała się jedyna w całej Asyrii poświęcona temu bogu świątynia. Świątynia ta wraz z jej zigguratem wchodziły w skład wielkiego kompleksu sakralnego leżącego w północnej części miasta na wysokim klifie wznoszącym się nad starym korytem rzeki Tygrys. Sama świątynia zajmowała najwyższą część klifu w północno-wschodnim rogu miasta, gdzie skalisty płaskowyż tworzył wydłużony owal. Zigurrat boga Aszura zlokalizowany był bezpośrednio na zachód od świątyni.
W swej długiej historii świątynia boga Aszura znana była pod różnymi nazwami: w 1 połowie II tys. p.n.e. jako E-amkurkura („Dom dzikiego byka krajów”), w 2 połowie II tys. p.n.e. jako E-hursagkurkura („Dom góry krajów”) oraz w 1 połowie I tys. p.n.e. jako E-szara („Dom wszechświata”). Zgodnie z późniejszą tradycją pierwszym budowniczym świątyni miał być Uszpia, jeden z wczesnych władców miasta-państwa Aszur. Jego następcy mieli przywilej i obowiązek by o nią dbać, a wielu z nich pozostawiło po sobie inskrypcje w których opisują swe prowadzone przy niej prace budowlane. W czasach Sennacheryba (704-681 p.n.e.) świątynia została gruntownie przebudowana i obejmowała zespół dziedzińców i sakralnych budowli. Zgodnie z nowoasyryjskim tekstem opisującym topografię miasta Aszur, znanym wśród asyrologów pod nazwą „Boskiej książki adresowej” (niem. Götteradressbuch; ang. Divine Directory), najważniejszymi obiektami w kompleksie świątynnym E-szara miały być: cella boga Aszura, świątynia Ninlil/Mullissu, "bīt ḫurše", świątynia "Ea-šarru" i świątynia Boskich Sędziów.
Posąg boga Aszura nie przebywał przez cały czas w swej celli w świątyni. Z inskrypcji królów asyryjskich wiadomo, iż mógł on na przykład składać „wizyty” w królewskim pałacu. Jedna z inskrypcji króla Adad-nirari I wspomina nawet o sali ze specjalnie wzniesionym podestem kultowym, którą zajmował posąg Aszura w czasie swych corocznych „odwiedzin” w pałacu. Posąg Aszura mógł też odwiedzać innych bogów w ich świątyniach: jeden z tekstów opisuje na przykład jego pobyt w kaplicy boga burzy Dagana. Inną specjalną okazją było akitu – święto Nowego Roku, w trakcie którego posągi najważniejszych bóstw z Aszur przewożone były na wozach do „domu akitu” leżącego poza murami miasta.
Wraz z rozwojem imperium asyryjskiego świątynia boga Aszura zaczęła być domem dla coraz większej ilości bogów, co po części było rezultatem asyryjskiej praktyki brania do „niewoli” boskich posągów pokonanych wrogów i przenoszenia ich do świątyni boga Aszura. Posągi uważano za manifestacje samych bogów, tak więc ich pobyt w świątyni boga Aszura oznaczać musiał dla wszystkich, iż zaakceptować oni musieli nadrzędną pozycję Aszura. Strategia taka miała na celu przekonać pokonanych wrogów, aby podążyli za przykładem swych bogów i zaakceptowali asyryjską zwierzchność.
W świątyni boga Aszura odbywały się koronacje królów asyryjskich. Zgodnie z zachowanymi opisami przyszły król niesiony był w przenośnym tronie do świątyni. Na czele uroczystej procesji szedł kapłan, który uderzał w bębenek i wykrzykiwał „Aszur jest królem! Aszur jest królem!”. Po wejściu do świątyni król całował ziemię, palił kadzidło, a następnie udawał się do miejsca, gdzie stał posąg boga Aszura. Tam klękał i składał bogu pokłon dotykając ziemi czołem. Jednocześnie przed posągiem boga składane były jego dary: złota misa z cennym olejem, mina srebra i haftowana szata. Następnie następował główny punkt koronacji – kapłan przynosił regalia i przekazując je królowi wypowiadał słowa:
Personel świątynny.
W skład personelu kultowego świątyni Aszura wchodzić mogli wyłącznie mężczyźni. Wszyscy oni musieli być rytualnie czyści, aby móc przebywać w obecności boga. Widocznym znacznikiem ich rytualnej czystości była ogolona głowa i zgolony zarost, co sprawiało, iż wyróżniali się wśród asyryjskich mężczyzn, którzy tradycyjnie nosili długie włosy i brody (inny wyjątek stanowi eunuchowie, którzy również musieli być gładko ogoleni).
Za kult boga Aszura w jego świątyni odpowiedzialni byli kapłani – to oni opiekowali się posągiem boga i odprawiali wszystkie wymagane rytuały i obrzędy. Poza kapłanami wśród personelu świątynnego znajdowali się również wyspecjalizowani religijni rzemieślnicy (np. rzeźbiarze, cieśle, kowale, złotnicy), którzy wykonywali i naprawiali wszystkie używane w świątyni przedmioty kultowe (w tym posągi samych bóstw). W świątyni przeznaczony był dla nich specjalny zespół budynków, znany jako "bīt mumme". Ważną rolę w kulcie boga Aszura odgrywał również świątynny personel kuchenny: kucharze, rzeźnicy, piekarze, piwowarzy czy wyciskacze oleju. Wszystkie prowincje Asyrii miały obowiązek regularnego dostarczania do jego świątyni pewnych ilości bydła, owiec, drobiu, jęczmienia, pszenicy, sezamu, miodu i sezonowych owoców, jak np. jabłek czy fig, z których personel ten przygotowywał codzienne posiłki dla boga Aszura. Posiłki takie składano na stole ofiarnym, gdzie – jak wierzono – bóg spożywał je poprzez ich wąchanie. Pozostawione przez niego „resztki” usuwane były ze stołu ofiarnego i rozdzielane według ściśle przestrzeganego protokołu pomiędzy króla, dostojników świątynnych i dygnitarzy królewskich. Przywilej i zaszczyt jedzenia ze stołu boga były tak wielkie, iż niektóre takie „resztki” wysyłane były nawet do gubernatorów prowincji, by również i oni chociaż symbolicznie (bo jedzenie nie było już przecież świeże) mogli wziąć udział w boskiej uczcie.
Świątynia boga Aszura w Kar-Tukulti-Ninurta.
Miasto Aszur wraz z jedyną w Asyrii znajdującą się w nim świątynią boga Aszura przez tysiąclecia było jądrem, wokół którego koncentrował się kult tego boga. Nawet wtedy gdy dwór królewski i centrum władzy politycznej przeniesione zostały z Aszur do Kalhu w 879 r. p.n.e., potem do Dur-Szarrukin w 706 r. p.n.e., a w końcu do Niniwy w ok. 700 r. p.n.e., Aszur pozostało religijną stolicą Asyrii i najważniejszym miejscem kultu boga Aszura. W dziejach Asyrii znalazł się jednak władca, który postanowił zerwać z uświęconą tradycją i wybudować nową świątynię poświęconą bogu Aszurowi poza miastem Aszur. Władcą tym był król asyryjski Tukulti-Ninurta I (ok. 1244-1208 p.n.e.), który zdecydował się przenieść centrum władzy politycznej i religijnej do nowej stolicy, którą budować zaczął ok. 3 km w górę rzeki od Aszur. W nowej stolicy, zwanej przez niego Kar-Tukulti-Ninurta, wzniósł on nową świątynię poświęconą bogu Aszurowi:
Działania króla wywołały najprawdopodobniej niezadowolenie i oburzenie w kraju, co doprowadziło w końcu do wybuchu buntu, w którym Tukulti-Ninurta I zamordowany został przez swego syna i dworzan. Po śmierci władcy założone przez niego miasto zostało porzucone.
Kult Aszura po upadku Asyrii.
Zdobycie przez Medów w 614 r. p.n.e. miasta Aszur i zniszczenie znajdującej się w nim świątyni boga Aszura nie oznaczały wcale końca kultu tego boga. Wiadomo na przykład, iż niektórym z jego kapłanów udało się uciec do babilońskiego miasta Uruk, gdzie kontynuowali kult boga Aszura w świątyni E-anna boga Anu. W samym Aszur pod koniec VI w. p.n.e. wzniesiono nową świątynię poświęconą bogu Aszurowi, choć była ona o wiele skromniejsza od tej istniejącej tam wcześniej. Zgodnie z Cylindrem Cyrusa zgodę na budowę wyrazić miał sam Cyrus Wielki:
W I w. n.e., gdy miasto Aszur nabrało znaczenia jako centrum handlowe w królestwie Hatry, istniejąca tu wciąż świątynia boga Aszura (zwanego teraz Assorem) została znacznie rozbudowana w partyjskim stylu architektonicznym. Kult samego boga miał już jednak charakter lokalny i wydaje się, iż to władcy miasta, a nie królowie leżącej w pobliżu Hatry byli opiekunami świątyni. Władcy samego miasta uważali się za spadkobierców królów asyryjskich, czego najlepszym dowodem są inskrybowane stele ustawiane przez nich w bramie wiodącej do świątyni Assora. Stele te nawiązują swym kształtem do asyryjskich stel królewskich, a przedstawieni na nich władcy, tacy jak np. R'uth-Assor („Radość Aszura”), ukazani są w tym samym geście modlitwy co królowie asyryjscy na swych monumentach. Miasto i świątynia zniszczone zostały w ok. 240 roku, kiedy to Sasanidzi podbili królestwo Hatry. Ani świątynia, ani kult boga Aszura nigdy już się nie odrodziły.

</doc>
<doc id="170779" url="https://pl.wikipedia.org/wiki?curid=170779" title="Consigliere">
Consigliere

Consigliere (, wł. "doradca") – stworzona przez Lucky’ego Luciano pozycja w strukturze mafijnej, bez szerokiej władzy wykonawczej (bieżącymi operacjami realnie zarządza zastępca głowy rodziny). W mediach i filmach całkowicie mylnie opisywana jako „prawa ręka”, „główny doradca” szefa mafijnej rodziny, lub „mózg” rodzinnych operacji, w rzeczywistości jest na tyle nieistotna, że organizacje rozpracowujące struktury mafijne często nawet nie wiedzą, kto pełni funkcję "consigliere" w strukturze rodziny.
W rzeczywistości "consigliere" mieli być rodzajem neutralnych pośredników, wewnątrzrodzinnych mediatorów, których zadaniem byłoby łagodzenie problemów np. między szeregowymi żołnierzami mafii, którzy uważali, że są źle traktowani przez szefów itp. "Consigliere" mieli też negocjować kwestie sporne między mafijnymi rodzinami.
Termin ten stał się szeroko znany za sprawą książki Ojciec chrzestny Mario Puzo i jej ekranizacji.

</doc>
<doc id="170780" url="https://pl.wikipedia.org/wiki?curid=170780" title="Moc testu">
Moc testu

Moc testu (moc statystyczna) to prawdopodobieństwo uniknięcia błędu drugiego rodzaju – przyjęcia hipotezy zerowej, gdy w rzeczywistości jest ona fałszywa. Im większe jest to prawdopodobieństwo, tym lepszy jest dany test jako narzędzie do różnicowania między hipotezą prawdziwą i fałszywą. Moc można wyrazić jako dopełnienie prawdopodobieństwa popełnienia błędu drugiego rodzaju (β), czyli 1-β. Pojęcie to wywodzi się z podejścia częstościowego w metodologii weryfikacji hipotez statystycznych.
Moc zależy bezpośrednio i przede wszystkim od poniższych czynników:
Testy różnią się ponadto mocą pomiędzy sobą, w zależności od tego na ile są stratne informacyjne, oraz w jakim stopniu leżący u ich podłoża model statystyczny jest w konkretnej sytuacji dostosowany do problemu badawczego i charakteru danych.
Wysoka moc statystyczna w projektowanych badaniach zwiększa precyzję i wiarygodność oszacowań. Realizowanie badań o niskiej mocy może być marnotrawstwem zasobów, ponieważ już na wstępie nie mają szans uzyskać konkluzywnych rezultatów. Niska moc w połączeniu z efektem szuflady zaburza proporcje pomiędzy błędami I i II rodzaju oraz prawidłowymi rozpoznaniami w publikacjach, i zniekształca naukowy obraz rzeczywistości. Statystyk Jacob Cohen zalecił badaczom i wydawcom publikacji naukowych dążenie do przyjęcia konwencjonalnego poziomu mocy co najmniej 0,8 – analogicznie do używania konwencjonalnego poziomu istotności α=0,05.
Zastrzeżenia interpretacyjne.
Moc odnosi się zawsze do konkretnego testu. Nawet jeśli ogólna próba w badaniu liczy znacznie więcej uczestników, pojedynczy test ma tylko taką moc, na jaką pozwala wielkość konkretnego efektu i liczebność określonych porównywanych podgrup. W przypadku testów interakcji, których wielkość jest dodatkowo ograniczona przez efekty główne, Gelman uznaje za realistyczną możliwość aż 16-krotnie niższej mocy w porównaniu do testu ogólnego.
Moc statystyczna jest w praktyce zmienną losową, która jest funkcją wielu nieznanych parametrów populacji i próby. Można ją oszacować w oparciu o założenie lub estymację tych zmiennych, lecz jak podkreślają m.in. Wagenmakers i in., jest to zawsze tylko zawodne oszacowanie jej wartości oczekiwanej lub rozkładu. Interpretacja oszacowań mocy zależy zatem od wiarygodności założeń badaczy, przede wszystkim dotyczących wielkości efektu w populacji i trafności modelu. Gelman i Carlin zaproponowali, aby rozważanie mocy zastąpić dokładniejszymi pytaniami, dotyczącymi tego, na jaką precyzję i wiarygodność oszacowań pozwala badanie o danym charakterze. Ci i inni autorzy zademonstrowali przy pomocy symulacji, że niska moc zwiększa ryzyko, że wyniki „istotne statystycznie” będą miały skrajnie błędne wartości.
Określenie wielkości efektu w analizie mocy.
Historycznie popularnym sposobem przyjęcia wielkości efektu używanego do oszacowania mocy było odwołanie się do istniejących badań. Lakens sugeruje, by zamiast tego naukowcy wyznaczali po prostu najmniejszy poziom efektu, jaki uznaliby za interesujący. Hoenig i Heisey przestrzegają szczególnie przed analizą mocy badania opartą o wielkość oszacowaną w nim samym – co jest rozumowaniem kołowym i nie jest wiarygodne.
Metody zwiększania mocy badań.
Zabiegi jakie umożliwiają naukowcom zwiększenie mocy statystycznej badań to np. :
Narzędzia do obliczania.
Większość pakietów statystycznych, takich jak SPSS lub darmowe i otwarte oprogramowanie R posiada funkcje obliczania mocy. Przykładowym, najczęściej spotykanym narzędziem służącym specjalnie do tego celu jest darmowy program G*Power. Programy te pozwalają na obliczanie mocy przed badaniem ("a priori"), w celu określenia wielkości próby potrzebnej do osiągnięcia pożądanego poziomu mocy, jak również po badaniu ("post hoc"), np. na potrzeby kontroli jakości.
Przeglądy mocy statystycznej dziedzin nauki.
Statystycy regularnie publikują rezultaty badań przeglądowych dla różnych dziedzin nauki, z których wynika że przeciętna moc badań jest dużo niższa niż rekomendowany poziom 0,8. Przykładowo, w przeglądzie dla neuronauki z 2013 r. obejmującym 49 meta-analiz i 730 osobnych badań, mediana mocy dla obserwowanych efektów wyniosła zaledwie 21%. W przeglądzie badań psychologicznych z 1990 r., moc wyniosła 17% dla małych, i 57% dla średnich efektów – a takie wielkości efektu najczęściej spotyka się w tej dziedzinie. Analiza z 2006 r. obejmująca publikacje informatyczne wykazała moc 11% dla małych, i 36% dla średnich efektów. Meta-przegląd 8 tysięcy badań psychologicznych z 2018 określił medianę ich mocy na poziomie 36%; tylko 8% badań osiągnęło rekomendowaną moc 0,8.
Konsekwencje niskiej mocy badań.
Nawet jeśli badacz projektuje badanie o mocy na rekomendowanym poziomie 0,8, powinien spodziewać się, że badając rzeczywiście występujące zjawisko, spotka się z nieudanymi replikacjami. Przykładowo, przy tej mocy, prawdopodobieństwo przyjęcia hipotezy alternatywnej za każdym razem w trzech replikacjach wynosi bowiem tylko 0,8³ ≈ 51,2%. W sytuacji w której moc badań jest bliższa poziomu α=0,05 niż 0,8, należy się spodziewać, że znaczna część wyników istotnych statystycznie jest fałszywa, natomiast nieznana część wyników nieistotnych to odrzucone pochopnie prawidłowe hipotezy. Oznacza to zniekształcenie obrazu rzeczywistości, jaki sugeruje treść opublikowanych badań, zwłaszcza w połączeniu z „efektem szuflady”.
Testy o niskiej mocy przeszacowują ponadto obserwowaną wielkość efektu prawdziwych zjawisk, ponieważ istotność statystyczną jest częściej osiągana w próbach, w których z naturalnej wariancji zjawisko występuje z większą siłą. Istotność osiągają częściej nawet oszacowania o przeciwnym znaku niż realny efekt.
W świetle m.in. powyższych problemów, Ioannidis zadeklarował w publikacji z 2005 r., że większość publikacji naukowych może być błędna. W ostatnich latach statystycy, wydawcy czasopism naukowych oraz towarzystwa zawodowe, takie jak Amerykańskie Towarzystwo Psychologiczne, rekomendują, a w niektórych wypadkach nawet wymagają od badaczy dokumentowania decyzji dotyczących wielkości próby, ze względu na systematyczny problem z niewystarczającą mocą badań. Zaleca się też używanie przedziałów ufności, raportowanie wielkości efektów, prerejestrację planów badawczych, przeprowadzanie replikacji naukowych, stosowanie technik metaanalitycznych, oraz innych metod zwiększających jakość nauki.

</doc>
<doc id="170784" url="https://pl.wikipedia.org/wiki?curid=170784" title="Consigliore">
Consigliore



</doc>
<doc id="170785" url="https://pl.wikipedia.org/wiki?curid=170785" title="Ciśnienie tętnicze">
Ciśnienie tętnicze

Ciśnienie tętnicze (ang. "blood pressure", BP) – ciśnienie wywierane przez krew na ścianki tętnic, przy czym pod tą nazwą rozumie się ciśnienie w największych tętnicach, np. w tętnicy w ramieniu. Jest ono wyższe niż ciśnienie krwi wywierane na ścianki żył.
Ciśnienie krwi ulega ustawicznym zmianom długookresowym (co związane jest z wiekiem, stanem zdrowia itp.), średniookresowym (zależnie od pory doby, aktywności, stanu psychicznego, spożytych używek itp.) i krótkookresowym (w obrębie cyklu pracy serca). W momencie skurczu serca, kiedy porcja krwi wypychana jest z serca do aorty, w tętnicach panuje najwyższe ciśnienie, wynoszące u zdrowego dorosłego człowieka zazwyczaj od ok. 90 do 135 mm Hg (przeważnie 110–130); w chwili rozkurczu – jest najniższe, np. od ok. 50 do 90 mm Hg (zazwyczaj 65–80). W praktyce medycznej do oceny stanu zdrowia badanej osoby istotna jest wartość zarówno ciśnienia skurczowego, jak i rozkurczowego, toteż podawane są obie wartości, co zapisuje się np. 120/80 mm Hg.
Systematyczne pomiary ciśnienia krwi są jedną z podstawowych metod kontrolowania stanu zaawansowania choroby osób cierpiących na nadciśnienie tętnicze, jak również inne choroby układu krążenia. Pomiarów zazwyczaj dokonuje się metodą Korotkowa, przy użyciu sfigmomanometru i stetoskopu (wówczas wynik pomiaru zapisuje się też czasem: „RR 120/80”), bądź metodami półautomatycznymi, np. miernikami nadgarstkowymi, wygodniejszymi do samobadania w domu.
Średnie ciśnienie tętnicze:
Ciśnienie krwi w aorcie u płodu wynosi około 30 mm Hg w 20. tygodniu ciąży i wzrasta do ok. 45 mm Hg w 40. tygodniu ciąży.
Średnie ciśnienie tętnicze krwi u donoszonych noworodków wynosi:

</doc>
<doc id="170786" url="https://pl.wikipedia.org/wiki?curid=170786" title="Neurotoksyny">
Neurotoksyny

Neurotoksyny − rodzaj toksyn działających na układ nerwowy. W przypadku dawek letalnych śmierć może nastąpić nawet w ciągu kilku minut w wyniku uduszenia na skutek ostrego paraliżu mięśni oddechowych.
Objawy zatrucia.
Głównymi objawami zatrucia neurotoksynami są:
Naturalne źródła neurotoksyn.
Neurotoksyny są wytwarzane przez szereg organizmów, zarówno mikroorganizmy, jak i rośliny (np. eskulina w kasztanowcu kalifornijskim) i zwierzęta.
Sinice.
Jedną z grup organizmów produkujących neurotoksyny są sinice, przy czym toksyny oddziałujące na układ nerwowy są rzadszą klasą cyjanotoksyn niż toksyny oddziałujące na wątrobę. Do neurotoksyn sinicowych należą przede wszystkim alkaloidy: anatoksyna-a wraz z homoanatoksyną-a (wytwarzane przez niektóre gatunki i szczepy z rodzajów "Aphanizomenon", "Anabaena", "Arthrospira", "Cylindrospermum", "Oscillatoria" i "Planktothrix"), anatoksyna-a(s) (wytwarzana głównie przez różne gatunki anaben), saksitoksyna wraz z neosaksitoksynami (wytwarzane przez przedstawicieli rodzajów "Aphanizomenon", "Anabaena", "Cylindrospermopsis" i "Lyngbya") oraz aminokwas β-metylamino L-alanina (wytwarzany przez symbionta sagowców – trzęsidło ("Nostoc"), choć postulowane jest wytwarzanie również przez inne sinice).
Bruzdnice.
Wśród rodzajów bruzdnic wytwarzających ' i jej pochodne są ', ' i '.
Laseczka jadu kiełbasianego.
Laseczka jadu kiełbasianego ("Clostridium botulinum") wytwarza jad kiełbasiany.
Węże.
Neurotoksyny występują w jadzie wielu węży z rodziny zdradnicowatych, w tym kobry, mamby i "Bungarus".
Charakterystyka wybranych neurotoksyn.
Anatoksyna-a.
Anatoksyna-a jest alkaloidem podobnym do tropanu. Oddziałuje na synapsy trwale wiążąc się z receptorami acetylocholinowymi. LD50 dla myszy to 200 μg/kg. U kręgowców śmierć następuje w wyniku porażenia mięśni oddechowych, słabsze zatrucie wywołuje drżenie mięśni, dolegliwości brzuszne, problemy z równowagą.
Anatoksyna-a(s).
Anatoksyna-a(s) jest alkaloidem zawierającym resztę fosforanową. Oddziałuje na synapsy hamując działanie acetylocholinoesterazy, co przypomina działanie insektycydów fosforanoorganicznych, na przykład parationu lub malationu. U kręgowców ma działanie podobne jak anatoksyna-a, z charakterystycznym ślinotokiem. LD50: 20 μg/kg.
β-Metyloamino--alanina.
β-Metyloamino--alanina (BMAA) jest aminokwasem niebiałkowym. W organizmach może wiązać się z białkami zaburzając ich strukturę albo występować wolno. Wówczas, jako agonista kwasu glutaminowego (pełniącego funkcję neuroprzekaźnika), zachowuje się podobnie do kwasu domoikowego. Aminokwas ten może również z czasem odłączać się od związanych białek, działając jak tzw. zwolniona toksyna. BMAA podlega silnej bioakumulacji (podczas gdy w komórkach wytwarzającego go trzęsidła występuje w stężeniu 0,3 μg/g, w korzeniach jego gospodarza "Cycas micronesica" jest to 9 μg/g, a w tkankach roślinożernego nietoperza "Pteropus mariannus" aż 3556 μg/g). Gromadzenie w tkankach ludzkich jest jedną z możliwych przyczyn choroby opisanej jako zespół neurodegeneracyjny zachodniego Pacyfiku. Mechanizm tego działania może wynikać ze zmiany kształtu dysmutazy ponadtlenkowej SOD-1, po podstawieniu seryny przez BMAA.
Botulina (jad kiełbasiany).
Botulina jest mieszaniną kilku substancji białkowych. Dawka śmiertelna dla człowieka przy przyjęciu doustnym oceniana jest na około 1 μg/kg. Neurotoksyczność polega na blokowaniu wydzielania acetylocholiny, co prowadzi do paraliżu.
Saksitoksyna i pochodne.
Jady z grupy saksitoksyn (saksytoksyn) są alkaloidami. W odróżnieniu od anatoksyn podlegają bioakumulacji, więc do zatrucia dochodzi nie tylko z powodu bezpośredniego zetknięcia z wytwarzającymi je glonami, ale również po zjedzeniu zawierających je owoców morza. W takim wypadku objawy występują po kilku lub kilkudziesięciu minutach. Ze względu na charakter zatruć jednostka chorobowa określana bywa w anglojęzycznej literaturze jako "paralytic shellfish poisoning" (porażenna postać zatrucia toksynami mięczaków morskich). Saksitoksyny wyizolowane z "Aphanizomenon flos-aquae" bywają nazywane afanotoksynami. LD50 u myszy to 10 μg/kg przy podaniu dootrzewnowym i 260 μg/kg doustnie. Saksitoksyny oddziałują na aksony blokując kanały jonowe, a w konsekwencji przesyłanie sygnałów nerwowych. Powoduje to paraliż mięśni. Saksitoksyny zgromadzone w ciele mięczaków ulegają przetworzeniu, które może zwiększyć lub zmniejszyć ich toksyczność.

</doc>
<doc id="170790" url="https://pl.wikipedia.org/wiki?curid=170790" title="Bitwa pod Łodzią (1914)">
Bitwa pod Łodzią (1914)

Bitwa pod Łodzią – jedna z trzech największych bitew na froncie wschodnim I wojny światowej w jej początkowej fazie. Operacja zaczepna wojsk niemieckich. Rozegrała się na przełomie listopada i grudnia 1914 r. (według różnych źródeł: 11 listopada lub 16 listopada do 24 listopada lub 6 grudnia) pomiędzy armiami niemiecką i rosyjską z wynikiem nierozstrzygniętym ze wskazaniem na Niemców. W zachodniej historiografii, a zwłaszcza niemieckiej, znana pod nazwą „bitwy pod Brzezinami”. Uznawana za źródło niemieckiego „blitzkriegu” (dzięki manewrowi Karla Litzmanna) podczas II wojny światowej, stąd analizowana w okresie międzywojennym, przynajmniej na europejskich akademiach wojskowych.
Plany stron.
Po zakończeniu bitwy pod Warszawą i Dęblinem we wrześniu–listopadzie 1914, rosyjska Stawka rozpoczęła przygotowania do operacji w głąb Niemiec, planując jej rozpoczęcie na 14 listopada. Dowództwo niemieckie rozszyfrowało plany operacji przekazywane do wojsk radioszyfrogramami i przerzuciło 9 Armię (dowódca gen. August von Mackensen) z rejonu Kalisz – Częstochowa na północ w rejon Toruń – Jarocin w celu uderzenia w styk 2 i 5 Armii rosyjskiej, wyjścia na ich tyły i okrążenia. Grupa Operacyjna Woyrscha, wzmocniona następnie przez 2 Armię Austro-Węgierską wraz z korpusami Landsturmu – „Posen”, „Breslau” – miały utrzymywać front. Północne skrzydło operacji miał ubezpieczać Korpus „Thorn”. Uderzenie planowano przeprowadzić siłami Grupy Uderzeniowej 9 Armii (155 tys. żołnierzy i 960 dział) oraz Grupy Wspomagającej (bez grupy gen. Woyrscha i 2 Armii Austro-węgierskiej) (ok. 124 tys. i 480 dział). 1, 2 i 5 Armie rosyjskie miały ok. 367 tys. żołnierzy i 1260 dział.
Siły stron.
Wojska niemieckie:
Wojska austro-węgierskie:
Wojska rosyjskie:
Przebieg walk.
Chcąc przerwać natarcie Rosjan, wyznaczony 1 listopada na dowódcę Frontu Wschodniego gen. Paul von Hindenburg i jego szef sztabu gen. Erich Ludendorff postanowili wyprzedzić uderzenie Rosjan. Niemcy mieli na kierunku głównego uderzenia znaczną przewagę w siłach i środkach walki.
11 listopada 9 Armia niemiecka przeszła do natarcia, wykonując uderzenie z rejonu Torunia na Kutno, w styk 1 i 2 Armii rosyjskiej. W toku walk w rejonie Włocławka i Kutna nie udało się Niemcom rozbić dwóch skrzydłowych Korpusów rosyjskich, które w bojach odeszły na Włocławek. 13 listopada dowódca 2 Armii rosyjskiej przesunął swoje Korpusy na północ i zorganizował obronę na północ od Łodzi. 15 listopada dowódca Frontu Północno-Zachodniego gen. Ruzski rozpoczął przegrupowanie na północ 2 i 5 Armii. W celu zajęcia Łodzi od północy i południa gen. Mackensen skierował Grupę Uderzeniową gen. Scheffera (3 dywizje piechoty i 2 dywizje kawalerii), która 18–19 listopada wyszła na tył 2 Armii rosyjskiej na wschód od Łodzi. Tu spotkał 5 Armię rosyjską, która podeszła z południa. Frontalne uderzenie wojsk niemieckich na zachód i południowy zachód od Łodzi zostało zatrzymane. Grupa Łowicka 1 Armii rosyjskiej (ok. dwóch korpusów) weszła w styczność z prawym skrzydłem 2 Armii na wschód od Łodzi pod Brzezinami i Grupa Scheffera sama znalazła się w okrążeniu. Wieczorem 22 listopada gen. Scheffer otrzymał rozkaz odwrotu. W związku z niewłaściwymi działaniami gen. Rennenkampfa (na drogach odwrotu była tylko jedna dywizja, która nie otrzymała wsparcia) Grupie udało się z 70% stratami stanów osobowych 24 listopada wyrwać z okrążenia pod Brzezinami i skierować się na północny wschód.
Do 22 listopada Niemcom udało się okrążyć Łódź od zachodu, północy i wschodu. Nie mieli jednak sił, aby zamknąć okrążenie. Po walkach Rosjanie musieli opuścić Łódź – byli zbyt osłabieni, żeby się w niej utrzymać. Po bitwie wycofali się na linię rzeki Rawki koło Skierniewic. W bojach wzięły udział dywizje syberyjskie z Chabarowska, Krasnojarska, Omska i Irkucka (a w nich wielu Polaków); w skład jednej z nich wchodził 24 Pułk Syberyjski, który otrzymywał w ramach uzupełnień mieszkańców Mazowsza i Warszawy, wcielonych do armii carskiej. W niemieckiej armii walczył Korpus Posen, w którego skład wchodziło około 23 tysięcy Polaków. Na polu bitwy zginęli Rosjanie, Niemcy, Austriacy, Polacy, Litwini, Czesi, Ukraińcy, Łotysze i Tatarzy. W czasie walk wszystkie większe budynki w Łodzi były zajęte przez rannych, których liczbę (obu stron) obliczano na 35 000.
Zasadnicza bitwa odbyła się w okolicach dzisiejszej Gadki Starej. Bitwa zakończyła się zajęciem Łodzi przez Niemców. Wojskami niemieckimi pod Gadką Starą dowodził wówczas doskonały strateg, gen. Reinhard von Scheffer-Boyadel, stąd nazwa oddziałów niemieckich „grupa Scheffera” (w składzie 49 i 50 rezerwowa dywizja piechoty oraz 3 dywizja gwardyjska gen. Karla Litzmanna). Dzięki „niesubordynacji” gen. Litzmanna, który wbrew rozkazowi wycofania się wykonał uderzenie na Rosjan, bitwa zakończyła się zwycięstwem Niemców, a Litzmanna okrzyknięto "Lwem spod Brzezin", gdyż w historiografii niemieckiej bitwa nazwana została bitwą pod Brzezinami. W Gadce Starej znajduje się cmentarz wojenny, gdzie zachowało się kilkadziesiąt kamiennych nagrobków i płyt upamiętniających poległych w bitwie, a przede wszystkim, na cmentarnym wzgórzu, stoi duży pomnik z kamiennych głazów, z niemieckim napisem "Tu spoczywa 2000 dzielnych wojowników".
Historycy uznają bitwę za największą operację manewrową I wojny światowej i pierwszy „blitzkrieg” w dziejach światowej sztuki wojennej i z tej przyczyny analizowany wnikliwie w okresie międzywojennym na wielu akademiach wojennych. Pod Łodzią Rosjanie po raz pierwszy użyli samochodów pancernych. W sumie jednak zarówno niemiecki plan okrążenia 2 i 5 Armii rosyjskiej nie powiódł się, jak i rosyjskie plany zostały zerwane. W połowie grudnia front wschodni w tym miejscu ustabilizował się. Po zakończonej operacji zostali zdjęci ze stanowisk: dowódca 1 Armii gen. Rennenkampf i dowódca 2. Armii gen. Scheidemann.
W nawiązaniu do tej bitwy, a zwłaszcza roli, jaką w niej odegrał gen. Karl Litzmann, podczas II wojny światowej okupowana przez Niemców Łódź otrzymała w kwietniu 1940 r. nazwę Litzmannstadt.

</doc>
<doc id="170792" url="https://pl.wikipedia.org/wiki?curid=170792" title="Niemowlęctwo">
Niemowlęctwo

Niemowlęctwo – okres rozwoju człowieka (dziecka) obejmujący pierwsze dwanaście miesięcy życia od momentu narodzin. W tym czasie dochodzi do intensywnego rozwoju całego organizmu, manifestującego się przyrostem masy ciała (trzykrotnym) i długości (o średnio 50%). Nigdy później człowiek nie rozwija się tak szybko i tak wydajnie.

</doc>
<doc id="170793" url="https://pl.wikipedia.org/wiki?curid=170793" title="Ciśnienie tętnicze krwi">
Ciśnienie tętnicze krwi



</doc>
<doc id="170794" url="https://pl.wikipedia.org/wiki?curid=170794" title="Jerzy Kryszak">
Jerzy Kryszak

Jerzy Kryszak (ur. 24 kwietnia 1950 w Kaliszu) – polski aktor teatralny, filmowy i dubbingowy, satyryk, artysta kabaretowy, prezenter telewizyjny oraz fotograf.
Życiorys.
Wczesne lata.
Urodził się i wychował w Kaliszu, gdzie w latach 1964–1968 uczęszczał do I Liceum Ogólnokształcącego im. Adama Asnyka. W 1974 ukończył studia na Wydziale Aktorskim krakowskiej PWST.
Kariera.
W 1974 otrzymał angaż w krakowskim Teatrze Słowackiego, gdzie zadebiutował w roli Króla w spektaklu Witkacego "Metafizyka dwógłowego cielęcia" w reżyserii Jerzego Golińskiego. W 1978 przeniósł się do warszawskiego Teatru Ateneum, gdzie w 1983 zagrał Hamleta. Z Ateneum związany był do roku 1993.
Po debiucie na kinowym ekranie w dramacie wojennym Jana Łomnickiego "Ocalić miasto" (1976) i filmie biograficznym Haakona Sandøya "Dagny" (1976) opowiadającym o życiu Dagny Juel, zagrał postać Ryśka Przybylskiego w "Wodzireju" (1977) Feliksa Falka. Można go było także zobaczyć potem w "Aktorach prowincjonalnych" (1978) Agnieszki Holland, "Wyroku śmierci" (1980) Witolda Orzechowskiego i "Thais" (1983) Ryszarda Bera. W 1984 otrzymał Nagrodę II stopnia Przewodniczącego Komitetu do spraw Radia i Telewizji za twórczość i działalność radiową i telewizyjną: za kreacje aktorskie w spektaklach Teatru Telewizji. Występował też w wielu serialach, w tym "Popielec" (1982), "Tulipan" (1986) czy "Kanclerz" (1989). Jednak największą sympatię wśród telewidzów zyskał jako doktor Zdzisław Kołek z serialu komediowego Stanisława Barei "Alternatywy 4" (1983).
Na początku lat 90. XX wieku ostatecznie rozstał się z teatrem i rozpoczął karierę jako artysta kabaretowy i osobowość telewizyjna. W 1991 odebrał Wiktora dla osobowości telewizyjnej. W latach 1991–1994 współprowadził kabaret polityczny "Polskie zoo". W 1995 zdobył Złotą Odznakę w plebiscycie „Tele Rzeczpospolitej”: „Złota piątka”. Występował w programie Janusza Zaorskiego "HBO na stojaka!" (1998) emitowanym na antenie HBO. Współtworzył programy rozrywkowe – "Mój pierwszy raz" (2005–2007), "Dzień kangura" (2007) wraz z Agatą Młynarską w Polsacie i "Uważaj na kioskarza" (2009) w TVP2.
W 2008 został zaproszony jako gość programu "Piotr Bałtroczyk na żywo", a w 2009 wraz z Piotrem Bałtroczykiem i Olafem Lubaszenką prowadził Sopocką Noc Kabaretową.
Jako artysta kabaretowy występował w monologach, specjalizował się w parodii naśladując głosy znanych osób, m.in. Lecha Wałęsy, Adama Michnika, Tadeusza Mazowieckiego, Andrzeja Leppera, Wojciecha Jaruzelskiego czy Jana Pawła II.
Zajął się też dubbingiem, a swojego głosu użyczył w takich produkcjach filmowych jak "Stuart Malutki 2" (2002), "Iniemamocni" (2004), "7 krasnoludków – historia prawdziwa" (2004), "Zebra z klasą" (2005), "Kurczak Mały" (2005), "Auta" (2006), "Asterix na olimpiadzie" (2008), "Auta 2" (2011) czy "Pszczółka Maja" (2014).
Działalność fotograficzna.
Jerzy Kryszak do swojego dorobku artystycznego dołożył także wystawy fotograficzne. Pierwsza z nich odbyła się w Muzeum Okręgowym w Toruniu od 2 do 30 grudnia 2016. Wówczas zaprezentował fotografie przedstawiające głównie owady i kwiaty. Artysta ukazując swoje prace został wyróżniony i nagrodzony w konkursie fotograficznym „Na ścieżkach natury”. Konkurs ten został zorganizowany przez Ogród Zoobotaniczny w Toruniu w ramach IX Międzynarodowego Festiwalu Fotografii i Filmu Przyrodniczej „Sztuka Natury” 2016.
Druga wystawa Kryszaka "Scena na dole, czyli na czworakach" prezentowana była od 8 marca do 5 kwietnia 2020. Wystawa znajdowała się w Polskiej Akademia Nauk Muzeum Ziemi w Warszawie. Przez 4 lata przerwy Jerzy zebrał wystarczającą liczbę fotografii, aby zaprezentować aż 50 z nich. Wystawa tak jak za pierwszym razem obejmowała świat najmniejszych owadów oraz roślin.
Życie prywatne.
Podczas studiów ożenił się z Anną Chitro, Kołkową z serialu "Alternatywy 4", z którą się rozwiódł. Drugą żoną była Tatiana Kołodziejska. Ma z nią syna Pawła. Następnie związał się z Agnieszką Kryszak, z którą ma synów: Kubę i Kamila.

</doc>
<doc id="170795" url="https://pl.wikipedia.org/wiki?curid=170795" title="Codabar">
Codabar

Codabar – rodzaj kodu kreskowego znany również jako NW-7, USD-4 czy kod 2 z 7, jest kodem ogólnego zastosowania, pozwalającym na kodowanie cyfr 0-9 oraz sześciu innych znaków. Oprócz tego obejmuje cztery dodatkowe symbole reprezentujące znaki startu i stopu. Jest to kod bardzo niezawodny, łatwy do skanowania i bardzo tolerancyjny w stosunku do niedokładności wydruku. Ze względu na swoje zalety jest często wykorzystywany w handlu detalicznym do znakowania cen. Znalazł on również swoje zastosowanie w bibliotekach, bankach krwi, laboratoriach fotograficznych oraz w firmach dystrybucyjnych.
Struktura kodu.
Wszystkie znaki składają się z 4 kresek i 3 odstępów między nimi. Zarówno kreski jak i odstępy mogą być grube (1), jak i wąskie (0). W podstawowych symbolach (cyfry, −, $) występuje 1 gruba kreska i 1 gruby odstęp (stąd nazwa 2 z 7).
Poszczególne znaki w kodzie są oddzielane pojedynczym wąskim odstępem. Na początku i na końcu powinien być jeden ze znaków startu/stopu (A, B, C lub D, zwanych również odpowiednio T, N, * lub E), które to znaki nie mogą się pojawić w środkowej części kodu.

</doc>
<doc id="170796" url="https://pl.wikipedia.org/wiki?curid=170796" title="Karoteny">
Karoteny

Karoteny ("E160a") – grupa organicznych związków chemicznych, rozbudowanych przestrzennie węglowodorów nienasyconych zawierających 40 atomów węgla o wzorze sumarycznym: C40H56. W cząsteczkach karotenów występują wieloatomowe układy sprzężonych wiązań podwójnych.
W przyrodzie istnieją 3 izomery tego związku, różniące się umiejscowieniem jednego z wiązań podwójnych między atomami węgla.
Karoten jest prowitaminą dla witaminy A (2 części karotenu to równowartość 1 części witaminy A). Występuje głównie jako α-karoten i β-karoten. Istnieją także: γ-, δ- i ε-karoten. W 1928 roku Szwajcar Paul Karrer stwierdził, że β-karoten jest głównym prekursorem witaminy A. Był to pierwszy przypadek ustalenia struktury prowitaminy. Następnie w 1930 roku ustalił wzór α-karotenu i zsyntetyzował go.
W zależności od liczby i rodzaju pierścieni jonowych wyróżniamy α-, β- i γ-karoteny. Najbardziej znanym jest β-karoten, żółty barwnik roślinny. Zawiera on dwa pierścienie β-jononu, połączone tetramerem izoprenu. α-Karoten zawiera po jednym pierścieniu α- i β-jononu, ma barwę czerwonobrązową. γ-karoten ma tylko jeden pierścień β-jononu i występuje w grzybach i bakteriach, posiada barwę fioletową.
Karoteny w żywieniu.
Karoteny są pomarańczowożółtymi organicznymi barwnikami roślinnymi, występującymi między innymi w wielu warzywach i owocach. Zawartość karotenów w warzywach mieści się w granicach 0,5–31 mg/100g.
Ważnymi źródłami karotenów dla człowieka są:
Dla glonożernych zwierząt akwariowych dobrym źródłem β-karotenu jest spirulina.
Częste spożywanie dużej ilości karotenów powoduje żółtawe zabarwienie skóry.
β-Karoten jako lek.
β-Karoten jest bezpieczną odmianą karotenu, gdyż organizm przetwarza tylko taką jego ilość, jaka jest mu potrzebna. Przyczynia się między innymi do ochrony przed drobnoustrojami. Ma działanie antyoksydacyjne, a także korzystnie wpływa na funkcjonowanie wzroku, układu odpornościowego. W preparatach często podawany jest razem z witaminami E, D, B i wapniem.

</doc>
<doc id="170797" url="https://pl.wikipedia.org/wiki?curid=170797" title="Maciej Hłasko">
Maciej Hłasko

Maciej Roman Hłasko (ur. 1 listopada 1906 w Warszawie, zm. 13 września 1939 w Warszawie) – polski prawnik, autor prac z zakresu ochrony przeciwpożarowej.
Pochodził ze szlacheckiej rodziny, pieczętującej się herbem Leliwa. Był synem Józefa Henryka Feliksa Hłaski, zmarłego w 1922 roku komendanta Warszawskiej Straży Pożarnej, i Romany z domu Hłasko. Rodzice Macieja byli ze sobą blisko spokrewnieni – Józef był bratem ojca Romany. Jednak udało im się uzyskać papieską dyspensę na zawarcie małżeństwa. Maciej miał dwóch braci – Józefa i Wawrzyńca oraz dwie siostry – Marię i Annę. Po śmierci ojca w 1922 roku Hłasko wraz z matką i siostrą Anną musiał opuścić służbowe mieszkanie na ulicy Nalewki w Warszawie i przenieść się do skromnego mieszkania na ulicy Chłodnej.
Od 1915 roku uczył się w Gimnazjum im. Mikołaja Reja w Warszawie, a następnie w 8 Klasowym Gimnazjum Męskim Kazimierza Kulwiecia w Warszawie, które ukończył z opóźnieniem z powodu śmierci ojca. W roku 1920, w czasie inwazji bolszewickiej, służył na froncie jako ochotnik w 10 pac. Od roku 1927 należał do Polskiej Korporacji Akademickiej "Aquilonia", studenckiej organizacji ideowo-wychowawczej. Aby móc się uczyć i studiować, Hłasko dorabiał korepetycjami. W roku akademickim 1927/1928 rozpoczął studia na Wydziale Humanistycznym Uniwersytetu Warszawskiego. Studia nie przebiegały pomyślnie dla Hłaski: "Po jednej szczególnie bezsensownej odpowiedzi profesor wyrzucił go za drzwi, podobno gonił go jeszcze na korytarzu, głośno krzycząc, „Precz”!". W efekcie przeniósł się do Wilna, gdzie wstąpił w 1928 roku na Wydział Prawa i Nauk Społecznych USB; studia ukończył w roku akademickim 1932/1933. Gdy wrócił do Warszawy, zaczął pracować jako radca ministerialny w Komisji do spraw Walki z Pożarami przy Ministerstwie Spraw Wewnętrznych.
26 stycznia 1933 roku w warszawskim kościele św. Karola Boromeusza poślubił Marię Łucję Rosiak (ur. 1908), córkę Józefa i Józefy ze Szczepaniaków. Maria studiowała polonistykę na Uniwersytecie Warszawskim, jednak studia przerwała i pracowała jako sekretarka dyrekcji w Polskim Banku Przemysłowym. Po ślubie Maria i Maciej Hłaskowie zamieszkali w Złotokłosie pod Warszawą. 14 stycznia 1934 roku urodził się ich jedyny syn – Marek. Krótko potem przenieśli się do Warszawy, gdzie zamieszkali przy ulicy Śniadeckich. W 1936 roku Hłasko wydał książeczkę "Gore! (Jak bronić się przed pożarem)", a w 1937 roku napisaną wspólnie z M. Lewickim pracę "Obrona przeciwpożarowa i obrona przeciwlotniczo-pożarowa".
W 1937 roku Hłasko rozwiódł się z Marią, a w 1938 roku w Wilnie poślubił Beatę Andrychiewicz. W celu zawarcia drugiego związku małżeńskiego przeszedł z katolicyzmu na ewangelicyzm.
Hłasko chorował na gruźlicę nerek, co było powodem jego śmierci. Zmarł 13 września 1939 roku w Warszawie. Został pochowany w Łowiczu.
Maciej Hłasko zmarł, gdy jego syn Marek, później wybitny prozaik, miał zaledwie pięć lat. Zdaniem biografa tego ostatniego, Andrzeja Czyżewskiego, "opowieści o przygodach Macieja Hłasko pozwalają zakładać, że jego syn był taki, jaki był, dlatego że bardzo wiele odziedziczył po ojcu, a nie dlatego, że był ojca pozbawiony". W opowiadaniu "Dom mojej matki" (z tomu "Pierwszy krok w chmurach" z 1956 roku) Marek pisał: "Prawie nie pamiętam ojca, lecz z opowieści wiem, że przez całe życie paliło mu się pod czaszką. Był to jednak zimny ogień inteligenta, który nie daje nic prócz blasku".

</doc>
<doc id="170798" url="https://pl.wikipedia.org/wiki?curid=170798" title="Anzu">
Anzu

Anzu, Imdugud (sum. anzu zapisywane dim-dugudmušen; akad. "anzû") – w mitologii mezopotamskiej ogromnych rozmiarów ptak z głową lwa, którego machanie skrzydłami miało powodować trąby powietrzne i burze piaskowe. Być może był on pierwotnie personifikacją któregoś z żywiołów atmosferycznych. Inne opisy Anzu wskazują, że miał dziób „jak piła”, a więc prawdopodobnie również głowę ptaka. W sztuce nowoasyryjskiej stworzenie, będące kombinacją elementów ptaka i lwa (tzw. lew-smok), może przedstawiać Anzu lub Asakku.
W jednym z mitów Imdugud lub Anzu wykrada Enkiemu (wersja sumeryjska) lub Enlilowi (wersja akadyjska) tabliczkę losów i zostaje zabity przez Ninurtę, który ostatecznie zwraca tabliczkę prawowitemu właścicielowi. Musi to być mit bardzo stary (aczkolwiek poświadczony dopiero w okresie starobabilońskim), ponieważ Imduguda wyobrażano jako związane z bogiem Ningirsu zwierzę heraldyczne już na Steli sępów (okres wczesnodynastyczny III), a także jest wspomniany w powiązaniu z tym bogiem w śnie opowiedzianym przez Gudeę z Lagasz. Przypuszcza się, iż to powiązanie wynika z faktu pokonania ptaka przez boga Ningirsu/Ninurtę.
W poemacie sumeryjskim o Lugalbandzie ("Lugalbanda i ptak Anzu") bohater przemierzając góry Zagros natrafia na pisklę Imduguda w gnieździe, do którego wkrótce wracają jego rodzice. W innym sumeryjskim eposie "Gilgamesz, Enkidu i świat podziemny" (inna nazwa: "Gilgamesz i Enkidu w świecie podziemnym") słyszymy o Imdugudzie i jego pisklęciu w gnieździe założonym w świętym drzewie "halub", które bogini Inanna zasadziła w Uruk.
Później termin "anzû" używany jest (również w liczbie mnogiej) w odniesieniu do przedstawień heraldycznych ptaka Anzu na budowlach.
W 2014 na pamiątkę Anzu nazwano nowy rodzaj dinozaura, teropoda z grupy owiraptorozaurów i rodziny cegnatów. Badaczom ten duży, pokryty piórami celurozaur skojarzył się z mitologicznym ptakiem.

</doc>
<doc id="170800" url="https://pl.wikipedia.org/wiki?curid=170800" title="Noworodek">
Noworodek

Noworodek – dziecko od urodzenia do ukończenia 4 tygodni (28 dni).
Okres noworodkowy jest czasem, w którym następuje pełne przystosowanie dziecka do zmienionych warunków po urodzeniu. U noworodków donoszonych okres ten wynosi 28 dni, u wcześniaków może ulec wydłużeniu.
Nauka, która zajmuje się tym okresem to neonatologia.
Śmiertelność noworodków.
Dziecko martwo urodzone to noworodek bez objawów życia urodzony po upływie 22 tygodnia ciąży.
Wskaźnik śmiertelności okołoporodowej zawiera wszystkie dzieci martwo urodzone i zmarłe w ciągu pierwszych 7 dni życia i jest wyrażany na 1000 urodzeń (żywych i martwych).
Wskaźnik śmiertelności okołoporodowej w Polsce w roku 1999 wynosił 10,8; w roku 2008 wynosił 7,6.
Wskaźnik śmiertelności noworodkowej to liczba noworodków zmarłych w czasie pierwszych 4 tygodni życia na 1000 żywych urodzeń.
Inne informacje.
Noworodek śpi około 21 godzin na dobę (występują jednak duże odchylenia osobnicze), budząc się tylko w porach karmienia. Wyodrębnienie tego okresu z niemowlęctwa jest konieczne ze względu na trwający w tym czasie okres adaptacji młodego organizmu do życia w nowym środowisku. Nauką zajmującą się problemami zdrowotnymi tego okresu jest neonatologia. Noworodek jest bezsilny i bezbronny wobec otoczenia. Po ok. 2 tygodniach życia rozpoznaje głosy bliskich.
Zachodzi przełom hormonalny, zmiana obrazu krwi, przepuszczalność błony jelitowej. Dziecko jest podatne na infekcje, ma podwyższoną ciepłotę ciała. Ma wrodzone odruchy chwytne i ssania. Okres ten kończy się wraz ze stabilizacją układów oddychania, krążenia, wydalania i gdy następuje wyrównanie urodzeniowej masy ciała, później odpada pępowina, występuje obfita podściółka tłuszczowa.

</doc>
<doc id="170805" url="https://pl.wikipedia.org/wiki?curid=170805" title="Adelajda węgierska (zm. 1062)">
Adelajda węgierska (zm. 1062)

Adelajda (zm. 27 stycznia 1062) – królewna węgierska, księżna czeska z dynastii Arpadów, córka króla Andrzeja I. Od 1056 roku żona Wratysława II, księcia Czech.
Pochodzenie i data urodzenia.
Adelajda była córką Andrzeja I, króla Węgier od 1046 roku. W źródłach nie zachowała się data urodzenia Adelajdy; w literaturze historycznej przyjmuje się, że przyszła na świat około 1040 roku.
Istnieją rozbieżności, co do osoby jej matki. Starsza literatura przyjmowała, że była córką Anastazji, ruskiej księżniczki i żony Andrzeja I. Pojawiła się jednak hipoteza, że Anastazja była drugą żoną Andrzeja, a Adelajda pochodziła z pierwszego bliżej nieznanego małżeństwa późniejszego węgierskiego króla. Jej zwolennicy wskazują na to, że Jarosław Mądry nie wydawałby córki za wygnanego węgierskiego dynastę bez szans na tron. Realna szansa na zdobycie przez Andrzeja I węgierskiej korony pojawiła się dopiero około 1045 roku, a w takim wypadku Anastazja nie mogła być matką urodzonej około pięć lat wcześniej Adelajdy.
Małżeństwo i potomstwo.
W 1056 roku doszło do wybuchu wojny domowej w Czechach: książę Spitygniew II wypędził swojego młodszego brata, księcia morawskiego Wratysława. Ten zbiegł na dwór Andrzeja I, pozostawiając w Ołomuńcu ciężarną żonę. Spitygniew II osadził bratową w grodzie Lštĕní pod nadzorem komesa Mścisza. Po miesiącu złego traktowania, na prośbę praskiego biskupa Sewera, odesłał bratową do męża. Ta jednak po drodze poroniła i zmarła.
W takiej sytuacji jeszcze w 1056 roku Andrzej I postanowił umocnić porozumienie z Wratysławem i wydał za niego swoją córkę Adelajdę. Zaniepokojony tym małżeństwem Spitygniew II, przywołał brata z wygnania i oddał mu część morawskich grodów.
W 1061 roku po śmierci Spitygniewa II tron czeski przypadł Wratysławowi, a Adelajda została księżną czeską.
Z małżeństwa Judyty i Wratysława II pochodzili:

</doc>
<doc id="170806" url="https://pl.wikipedia.org/wiki?curid=170806" title="Wojciech Łazarek">
Wojciech Łazarek

Wojciech Łazarek (ur. 4 października 1937 w Łodzi) – polski piłkarz i trener piłkarski, selekcjoner reprezentacji Polski w latach 1986−1989.
Kariera.
Z wykształcenia technik mechanik. Jako piłkarz występował na pozycji napastnika. Wychowanek Metalowca Łódź, następnie grał w Starcie Łódź, ŁKS Łódź oraz Lechii Gdańsk.
Po zakończeniu kariery piłkarskiej podjął pracę jako trener. Zaczynał jako asystent trenera reprezentacji juniorów Łodzi (1964-1967). Następnie pracował jako szkoleniowiec reprezentacji juniorów Wybrzeża (1968−1974), MRKS Gdańsk (1971−1974), Lechii Gdańsk (1974−1975), Olimpii Elbląg (1975−1976), Bałtyku Gdynia (1977), Zawiszy Bydgoszcz (1978−1979, awans do I ligi), Lecha Poznań (1980−1984, Mistrzostwo Polski 1983 i 1984, Puchar Polski 1982 i 1984), ponownie Lechii Gdańsk (1985−1986) oraz krótko drużyny II ligi szwedzkiej Trelleborgs FF (1986). W latach siedemdziesiątych odbył wiele zagranicznych staży trenerskich, m.in. w Hercie BSC, Hamburger SV, Dynamie Kijów oraz PSV Eindhoven.
W sierpniu 1986 roku wygrał konkurs na stanowisko selekcjonera reprezentacji Polski. Kadrę narodową prowadził od 25 sierpnia 1986 do 15 czerwca 1989. Odszedł po przegranym meczu z reprezentacją Anglii w eliminacjach Mistrzostwa Świata 1990.
Po zakończeniu pracy z reprezentacją Polski trenował drużyny polskie i zagraniczne: izraelski Hapoel Kefar Sawa (1990), ŁKS Łódź (1991), egipski Al-Masry Port Said (1992), saudyjski Ettifaq FC (1993−1994), Aluminium Konin (1995), izraelski Hapoel Taibe (1996−1997), Wisłę Kraków (1997−1998), Widzew Łódź (1998), Śląsk Wrocław (1998−1999) oraz Jagiellonię Białystok (2001−2002). W latach 2002−2004 prowadził reprezentację Sudanu.
Od 19 października 2005 do 3 lipca 2006 był trenerem i dyrektorem sportowym klubu War-Pol Narew Ostrołęka. Od 8 kwietnia do czerwca 2008 roku był trenerem Steinpol-Ilanki Rzepin.
Życie prywatne.
Jego syn Grzegorz (1964−2018) był piłkarzem.

</doc>
<doc id="170807" url="https://pl.wikipedia.org/wiki?curid=170807" title="Anticybersquatting Consumer Protection Act">
Anticybersquatting Consumer Protection Act

ACPA (Anticybersquatting Consumer Protection Act) – amerykańska ustawa wprowadzona w życie 29 listopada 1999 r., wnosząca poprawkę do ustawy o znaku handlowym z 1946, której celem jest przeciwdziałanie praktyce cybersquattingu, czyli zajmowania domen internetowych, których nazwy odpowiadają już zarejestrowanym znakom handlowym innych firm i instytucji. Na mocy ustawy domena taka może być przekazana prawowitemu właścicielowi znaku handlowego. ACPA zabrania także rejestrowania domen, których nazwy odpowiadają nazwiskom żyjących osób indywidualnych będących osobami publicznymi (np. znanych artystów).

</doc>
<doc id="170808" url="https://pl.wikipedia.org/wiki?curid=170808" title="Fryderyk Starszy Hohenzollern">
Fryderyk Starszy Hohenzollern

Fryderyk Hohenzollern (ur. 8 maja 1460, zm. 4 kwietnia 1536) – książę i margrabia Ansbach ("Fürst und Markgraf von Ansbach"), książę ("Fürst") Bayreuth.
Numeracja i przydomek.
Zarówno w polskiej, jak i niemieckiej literaturze historycznej występuje z przydomkiem Starszy.
Czasami daje się mu numer "V"; w niektórych opracowaniach pojawia się jednak z liczebnikiem "IV".
Życiorys.
Był czwartym synem Albrechta III Achillesa, margrabiego Brandenburgii, a zarazem pierwszym z jego drugiego małżeństwa z Anną, księżniczką saską.
Na mocy "Dispositio Achillea" wydanego przez Albrechta Achillesa w 1473 roku Brandenburgię miał odziedziczyć jego syn Jan Cicero, tzw. Unterland (obecnie Frankonia Środkowa) z miastem Ansbach miał przypaść Fryderykowi, z kolei tzw. Oberland (obecnie Górna Frankonia) z miastem Bayreuth - Zygmuntowi. Pozostali synowie Albrechta Achillesa zmarli w niemowlęctwie lub dzieciństwie.
Po śmierci ojca w 1486 roku Fryderyk objął rządy w Unterlandzie. W 1495 roku, po bezpotomnej śmierci Zygmunta, przypadł mu także Oberland.
Wiosną 1482 roku wyruszył na pielgrzymkę do Ziemi Świętej, z której powrócił jesienią tego roku.
W 1488 roku przyłączył się do Związku Szwabskiego, sprzeciwiającego się zaborczej polityce Wittelsbachów. W 1493 roku doszło do sporu między Hohenzollernami, będącymi burgrabiami Norymbergi, a mieszkańcami tego miasta o kompetencje sądownicze. Do sporu wmieszali się Wittelsbachowie, popierając pretensje mieszczan. Fryderyk z kolei postarał się o poparcie szwagrów, z którymi spotkał się na zjeździe w Lewoczy wiosną 1494 roku. W efekcie 4 maja 1494 Władysław Jagiellończyk, a następnego dnia Jan Olbracht wysłali pisma do władz Norymbergi, by te nie sprzeciwiały się Hohenzollernom.
W maju 1509 roku cesarz Maksymilian I powierzył mu zarząd Werony.
25 marca 1515 roku w Kulmbach został uwięziony przez swojego najstarszego syna Kazimierza, osadzony w twierdzy Plassenburg i zmuszony do abdykacji.
Małżeństwo i potomstwo.
14 lutego 1479 we Frankfurcie nad Odrą poślubił Zofię Jagiellonkę (1464-1512), córkę króla Polski Kazimierza Jagiellończyka. Miał z nią osiemnaścioro dzieci:

</doc>
<doc id="170814" url="https://pl.wikipedia.org/wiki?curid=170814" title="Miasteczko Krajeńskie">
Miasteczko Krajeńskie

Miasteczko Krajeńskie (dawniej "Miasteczko Kraińskie"; niem. "Friedheim", wcześniej "Städtchen") – miasto w Polsce położone w województwie wielkopolskim, w powiecie pilskim, w gminie Miasteczko Krajeńskie.
Położenie.
Miasteczko Krajeńskie leży na historycznej Krajnie. Położone jest na południowy wschód od Piły, na na północnym skraju Doliny Noteci.
Historia.
Prywatne miasto szlacheckie "Miasteczko" było własnością wojewody płockiego Piotra Potulickiego. Uzyskało prawa miejskie przed 1457 rokiem. Około 1580 roku leżało w powiecie nakielskim województwa kaliskiego.
24 października 1940 stało się siedzibą nowo utworzonej wiejskiej gminy Miasteczko Kraińskie, a w latach 1954–1972 znajdowała się tu siedziba gromady Miasteczko Krajeńskie, choć samo Miasteczko Krajeńskie – jako miasto – do żadnej z nich nie należało.
1 stycznia 1973, w wyniku reformy administracyjnej kraju, Miasteczko Krajeńskie utraciło prawa miejskie, zostając włączone jako wieś do gminy Białośliwie. Tym samym nazwa "Miasteczko Krajeńskie" zniknęła z mapy administracyjnej Polski. 1 stycznia 1992 w wyniku starań mieszkańców Miasteczko Krajeńskie stało się ponownie siedzibą reaktywowanej gminy Miasteczko Krajeńskie.
W latach 1975–1998 miejscowość administracyjnie należała do województwa pilskiego.
1 stycznia 2023 miejscowość uzyskała status miasta.
Odzyskanie praw miejskich (2023).
27 września 2021 roku Rada Gminy przyjęła uchwałę w sprawie przeprowadzenia konsultacji społecznych z mieszkańcami w sprawie nadania statusu miasta miejscowości. Zarządzeniem z dnia 4.11.2021 wójt gminy określił termin konsultacji na dni 8-30 listopada 2021. W konsultacjach udział wzięło 337 osób z 3149 uprawnionych do głosowania mieszkańców gminy (frekwencja wyniosła 10,7%). Oddano 326 głosów ważnych i 11 nieważnych. Za nadaniem Miasteczku Krajeńskiemu statusu miasta było 268 osób, przeciwko było 40 głosujących, a 18 osób wstrzymało się od głosu. 1 stycznia 2023 doszło do przywrócenia statusu miasta.

</doc>
<doc id="170816" url="https://pl.wikipedia.org/wiki?curid=170816" title="Miasteczko Kraj.">
Miasteczko Kraj.



</doc>
<doc id="170818" url="https://pl.wikipedia.org/wiki?curid=170818" title="Kai Hansen">
Kai Hansen

Kai Hansen (ur. 17 stycznia 1963 w Hamburgu) – niemiecki gitarzysta i wokalista heavymetalowy.
Założyciel i pierwszy wokalista zespołu Helloween; wchodził w skład zespołu w latach 1984–1989. Miał znaczący wpływ na repertuar zespołu, jemu przypisuje się sukces płyt "Keeper of the Seven Keys Part 1" (1987) i "Keeper of the Seven Keys Part 2" (1988). Ponadto był członkiem zespołów Gentry, Iron Savior, a także udzielał się jako wiodący gitarzysta w zespole Blind Guardian. Po odejściu z Helloween założył zespół Gamma Ray.
W 2004 roku muzyk został sklasyfikowany na 87. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Swoją pierwszą gitarę Kai dostał w wieku 12 lat. Brał lekcje gry na gitarze klasycznej sześć miesięcy i dwa lata później zaczął grać ze swoim pierwszym zespołem. Niedługo potem poznał Pieta Sielcka (dzisiaj Iron Savior) i z dwoma innymi kolegami założył zespół Gentry. Grali w małych klubach, szkołach i zdobyli pierwsze miejsce na amatorskim festiwalu w Hamburgu. Grali covery Sex Pistols, Slade i Uriah Heep, ale i też parę autorskich piosenek.
Jakiś czas później Kai i Piet poznali Ingo Schwichtenberga i Markusa Grosskopfa. Razem z nimi założyli zespół Second Hell, który szybko zmienił nazwę na Iron Fist. Grali koncerty w klubach, ale też zaczęli nagrywać ich muzykę w salach prób. Jednakże niedługo potem grupa rozpadła się.
Gdy Kai był w wojsku poznał Michaela Weikatha i dołączył do jego zespołu Powerfool. Lecz gdy nie mogli się porozumieć z kolegami z grupy, z powrotem założyli Iron Fist. Próby odbywały się w koszarach.
Niedługo potem poznali Limpa Schnoora, który miał kontakty z wytwórnią Noise Records. Dali mu swoje nagrania i dostali szansę nagrania dwóch piosenek do składanki „Death Metal”. Piosenki dobrze się przyjęły więc wydłużono kontrakt i w efekcie zespół wydał Mini LP Helloween i "Walls of Jericho".
Po nagraniu "Keeper of the Seven Keys Part 1" i "Keeper of the Seven Keys Part 2" z Michaelem Kiske Hansen odszedł z zespołu i założył Gamma Ray. W 1996 wraz z Pietem Sielckiem i Thomasem Stauchem założył zespół Iron Savior, aby niedługo później wrócić do Gamma Ray. Wiosną 2011 dołączył do założonej przez Michaela Kiske grupy Unisonic.
Dyskografia.
Helloween
Iron Savior
Gamma Ray
Unisonic

</doc>
<doc id="170819" url="https://pl.wikipedia.org/wiki?curid=170819" title="Hansa-Brandenburg B.I">
Hansa-Brandenburg B.I

Hansa-Brandenburg B.I – niemiecki samolot szkolny, zaprojektowany i zbudowany w 1915 roku w niemieckiej wytwórni lotniczej Hansa und Brandenburgische Flugzeugwerke.
Historia.
Samolot Hansa-Brandenburg B.I został skonstruowany przez inż. Ernsta Heinkela w 1915 roku i w tym samym roku zbudowano jego prototyp. Nosił oznaczenie fabryczne Hansa-Brandenburg FD i był rozwinięciem poprzedniego samolotu D, którego zbudowano tylko ok. 12 sztuk. Podczas lotów próbnych nowy samolot wykazywał dobrą stateczność i łatwość pilotażu, w związku z tym rozpoczęto produkcję seryjną tego samolotu w dwóch odmianach: B.I – samolot szkolny i zbliżonej C.I – samolot obserwacyjno-bombardujący.
Samolot Hansa Brandenburg B.I był zbudowany w układzie dwupłata i napędzany silnikiem rzędowym tłokowym "Mercedes" lub "Austro-Daimler" umieszczonym z przodu kadłuba. Kadłub miał konstrukcję kratownicową drewnianą, kryty był sklejką. Za silnikiem znajdowała się w kadłubie odkryta kabina, w której z przodu siedział instruktor lub obserwator, a za nim uczeń lub pilot. W odmianie szkolnej B.I kabina była wyposażona w podwójne urządzenia sterownicze. Usterzenie miała klasyczne skośne, kryte płótnem, zamontowane na końcu kadłuba. Linki do sterów kierunku i wysokości poprowadzono na zewnątrz po obu stronach kadłuba, co miało ułatwić ich konserwację i ewentualne naprawy. Płaty dwudźwigarowe o kształcie prostokątnym, kryte były płótnem. Połączone były ze sobą po każdej stronie dwoma parami rozpórek, charakterystycznie pochylonymi nieco ku kadłubowi oraz usztywnione skrzyżowanymi cięgnami. Lotki umieszczono na końcach górnego płata.
Odmiana obserwacyjno-bombardująca C.I różniła się od odmiany szkolnej tylko nieco innym kształtem usterzenia i mniejszą rozpiętością płatów oraz uzbrojeniem.
Niewielką produkcję seryjną uruchomiono na przełomie 1915/1916 roku w Niemczech, a na większą skalę budowano je na licencji w Austro-Węgrzech, przez KuK Fliegerarsenal Flugzeugwerke w Fischamend. Samoloty budowane w Austrii otrzymywały numery ewidencyjne rozpoczynające się od numerów serii: 75, 76, 77, 78, 79, 178, 179, 278, 279.
Ogółem we wszystkich zakładach do końca I wojny światowej wyprodukowało ponad 1500 samolotów "Hansa Brandenburg B.I" i "C.I".
Po wojnie produkcję kontynuowano w Czechosłowacji, budując jego kolejne wersje: Letov Š-10 i Aero Ae-01.
Użycie w lotnictwie.
Samolotów Hansa Brandenburg B.I w czasie I wojny światowej używało głównie lotnictwo austro-węgierskie, na niewielką skalę niemieckie, do szkolenia pilotów.
Użycie w lotnictwie polskim.
W lotnictwie polskim samoloty Hansa Brandenburg B.I i C.I znalazły się w 1918 roku zaraz po odzyskaniu niepodległości. Zdobyto je od Niemców i Austriaków w liczbie 15 samolotów szkolnych B.I (ponadto, 33 samoloty C.I).
Używano ich przeważnie do szkolenia pilotów m.in. w Wojskowej Szkole Lotniczej na lotnisku mokotowskim w Warszawie i w Niższej Szkole Pilotów w Krakowie, a także w niektórych eskadrach.
W 1919 roku Wojskowe Warsztaty Lotnicze w Krakowie i Lwowie rozpoczęły produkcję samolotów według wzorów austriackich, łącznie zbudowano około 70 samolotów.
W 1920 roku w czasie wojny polsko-bolszewickiej część samolotów Hansa Brandenburg B.I zastosowano do celów rozpoznawczych.
W eskadrach szkolnych samoloty Hansa Brandenburg B.I znajdowały się do 1925 roku.
Opis konstrukcji.
Samolot "Hansa Brandenburg B.I" był dwumiejscowym samolotem szkolnym, dwupłatem o konstrukcji mieszanej, przeważnie drewnianej. Podwozie klasyczne – stałe. Napęd: 1 silnik rzędowy, tłokowy, śmigło dwułopatowe, drewniane. Stosowano różne silniki o mocy 100-120 KM (75-90 kW): Austro-Daimler, Hiero, Mercedes.

</doc>
<doc id="170820" url="https://pl.wikipedia.org/wiki?curid=170820" title="Michael Kiske">
Michael Kiske

Michael Kiske (ur. 24 stycznia 1968 w Hamburgu) – niemiecki wokalista, autor tekstów i piosenek.
Życiorys.
Śpiewał w zespole Ill Prophecy; w 1987 dołączył do grupy Helloween, kiedy dotychczasowy wokalista Kai Hansen postanowił skoncentrować się na roli gitarzysty. Odszedł z Helloween w 1993, próbował kariery solowej (wydał płyty "Instant Clarity" i "Rediness to Sacrifice"), występował także z zespołem SupaRed. W 2005 wydał album w nowym projekcie Place Vendome. Rok 2006 przyniósł kolejną solową płytę noszącą prosty tytuł KISKE. W maju 2008 ukazał się kolejny solowy album „Past In Different Ways” będący zbiorem dziesięciu zmienionych utworów Helloween (z różnych okresów działalności) w wersjach akustycznych + jeden nowy utwór („Different Ways”) autorstwa M. Kiske. Album ukazał się 9 maja 2008 nakładem Frontiers Records. Na początku 2009 ukazał się kolejny album Place Vendome zatytułowany "Streets of Fire". Pod koniec 2009 r. nawiązał współpracę z wokalistką Amandą Somerville. Ich wspólny debiut zatytułowany tak samo jak nazwa projektu, czyli Kiske/Somerville ukazał się w 2010 r. Również w 2010 Kiske założył zespół Unisonic w składzie: Mandy Meyer, Dennis Ward, Kosta Zafiriou, do którego wiosną 2011 dołączył Kai Hansen.
Teledyski.
Zespół

</doc>
<doc id="170822" url="https://pl.wikipedia.org/wiki?curid=170822" title="Software Engineering Institute">
Software Engineering Institute

Software Engineering Institute (SEI) – oparte na funduszach federalnych centrum badawczo-rozwojowe z siedzibą w Pittsburghu, Pensylwania, prowadzone przez Carnegie Mellon University, którego zadaniem jest rozwój technik inżynierii software'owej, ze szczególnym naciskiem na jakość oprogramowania. 
SEI wypełnia swoje zadania w dwóch obszarach: Software Engineering Management Practices i Software Engineering Technical Practices. Pierwszy dotyczy udoskonalania procesów zarządzania rozwojem i implementacją oprogramowania, drugi – ulepszaniem technicznych metod i narzędzi rozwoju oprogramowania; celem nadrzędnym jest naukowe opracowanie organizacyjnych i technicznych ram rozwoju software'u, które zastąpią doraźne i niezorganizowane metody jego tworzenia.
Zobacz też.
CMM
Linki zewnętrzne.
Witryna SEI

</doc>
<doc id="170824" url="https://pl.wikipedia.org/wiki?curid=170824" title="Tłumienność">
Tłumienność

Tłumienność – jeden z podstawowych parametrów opisujących zdolność łącza (np. kabel, światłowód, łącze bezprzewodowe) do realizacji transmisji.
Łącza tłumią sygnał z kilku powodów:
Wielkość tłumienia określa spadek mocy sygnału przepływającego przez łącze transmisyjne. Wartość wyznaczana jest jako logarytm stosunku mocy sygnału na wejściu do mocy sygnału na wyjściu.
gdzie:
Wartość 10 przed logarytmem (dla mocy) wynika stąd, że rezultat podaje się dB (czyt. decybelach). Z kolei 20 (dla prądu i napięcia) wynika z tego, że moc wyraża się wzorem:
W skali logarytmicznej musi być określony pewien poziom odniesienia. Poziom odniesienia dla mocy określany jest w oparciu o pewną stałą rezystancję "R". Korzystając z prawa Ohma moc można obliczyć ze wzoru:
Po zlogarytmowaniu we wzorze na tłumienność amplitudową pojawi się czynnik 2.
Tłumienność w łączach światłowodowych.
Kable światłowodowe na przełomie XX i XXI wieku były ulepszane w celu zmniejszenia ich tłumienności, zniwelowaniu niekorzystnych zjawisk takich jak dyspersja czy też wyeliminowanie problemów z połączeniem dwóch kabli światłowodowych.
Dla kabli światłowodowych ze szkła kwarcowego wyróżnia się 4 optymalne długości fali elektromagnetycznej, dla których tłumienność włókna światłowodowego jest mała. Te 4 okna transmisyjne były wykorzystywane i wdrażane jedno po drugim, co było związane z trudnościami technologicznymi.
I okno transmisyjne.
Było powszechnie wykorzystywane od początku istnienia techniki światłowodowej. Tłumienność na długości fali 0,85 μm jest dość wysoka i wynosi 1–2 dB/km. Zaletą tego okna transmisyjnego są stosunkowo tanie emitery i odbiorniki. Bez regeneracji sygnał może być transmitowany na odległość kilkunastu kilometrów.
II okno transmisyjne.
Zostało wprowadzone około 1995 roku. Tłumienność na długości fali 1,3 μm to około 0,4 dB/km. Efektywny zasięg transmisji bez regeneracji to około 50 km.
III okno transmisyjne.
Zostało wprowadzone do użytku na przełomie XX i XXI wieku. Dla długości fali 1,55 μm tłumienność ma wartość od ok. 0,2 dB/km, zasięg do 200 km, a przy bardzo dobrym doborze włókien zasięg bez regeneracji sygnału może przekroczyć 800 km.
IV okno transmisyjne.
Dla długości fali elektromagnetycznej 1,625 μm, tłumienność ma wartość od ok. 0,25 dB/km.
W światłowodach wykonanych z tworzyw sztucznych okna transmisyjne nie występują. Wielką zaletą są natomiast łatwość połączeń oraz bardzo tanie emitery i odbiorniki światła. Znaczna tłumienność o wartości do 20 dB/km bardzo utrudnia transmisję nawet na odległość jednego kilometra.
Tłumienność w łączach DSL.
W systemach DSL rozróżnia się dwa rodzaje tłumienności: tłumienność linii (LATN) i tłumienność sygnału (SATN). Tłumienność linii zdefiniowana jest w standardach DSL jako tłumienność uśredniona w paśmie użytecznym sygnału. Tłumienność sygnału zaś jako różnica mocy emitowanej przez nadajnik i odbieranej przez odbiornik. Tłumienności tych nie należy mylić z podawanymi często w charakterystykach kabli szerokopasmowych (a niezdefiniowanych w standardach DSL) tłumiennościami dla konkretnej częstotliwości (300 kHz dla ADSL i ADSL2+ oraz 1 MHz dla VDSL2), które łatwo mogą posłużyć do wyznaczenia długości linii. Tłumienność SATN i LATN nie jest w prosty sposób przekładalna na tłumienność na danej częstotliwości. Ze względu na różne pasma użyteczne w różnych technikach DSL porównywanie tłumienności LATN i SATN dla różnych technik transmisyjnych jest utrudnione – w tych przypadkach łatwiej jest posługiwać się tłumiennością dla konkretnej częstotliwości.

</doc>
<doc id="170825" url="https://pl.wikipedia.org/wiki?curid=170825" title="Uli Kusch">
Uli Kusch

Ulrich Kusch, Uli Kusch (ur. 11 marca 1967 w Akwizgranie) – niemiecki perkusista heavymetalowy, były członek zespołu Helloween. Założyciel i muzyk grupy Masterplan.
Grał w zespołach Holy Moses i Gamma Ray, w 1994 został członkiem Helloween; z zespołem Kaia Hansena Gamma Ray nagrał płytę "Sigh No More". W 2001 odszedł z Helloween i wspólnie z Rolandem Grapowem (po nagraniu płyty "The Dark Ride") razem utworzyli zespół Masterplan. Aktualne udziela się także w zespołach Beautiful Sin wraz z Axlem Mackenrottem oraz Mekong Delta.
W październiku 2006 Uli opuścił Masterplan, by rok później nagrać płytę "New Protection" z zespołem Ride The Sky.

</doc>
<doc id="170827" url="https://pl.wikipedia.org/wiki?curid=170827" title="Johannes Ewald">
Johannes Ewald

Johannes Ewald (18 listopada 1743-17 marca 1781) – duński poeta i dramaturg.
Johannes Ewald napisał 90 wierszy i dwie sztuki. Jego najbardziej pamiętnym utworem jest dzisiejszy hymn Danii "Kong Kristian" ("Król Krystian") pochodzący z dramatu "Fiskere" ("Rybacy"). 
Twórczość Ewalda klasyfikuje się między klasycyzmem a romantyzmem.

</doc>
<doc id="170828" url="https://pl.wikipedia.org/wiki?curid=170828" title="Język kapuczyński">
Język kapuczyński

Język kapuczyński (czasem używany jest także termin "język beżtyjski", nazwa własna Бэжти) – jeden z niewielkich języków kaukaskich, używany przez 6184 osób w południowym Dagestanie. Język kapuczyński należy do języków didojskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich. Kapuczyński jest blisko spokrewniony z językiem chunzybskim.
Dane, mówiące o liczbie osób posługujących się tym językiem nie są zbyt dokładne, ponieważ w dużej mierze opierały się na szacunkach. Według statystyk w 1926 r. języka tego używało zaledwie 1447 osób. W późniejszym czasie użytkownicy kapuczyńskiego uznawani byli za odłam Awarów i tak też zapisywani podczas kolejnych spisów powszechnych. Szacunki z lat 1958 oraz 1967 mówiły o ok. 2500–2800 użytkownikach języka, dane, natomiast według spisu powszechnego, przeprowadzonego na terenie Federacji Rosyjskiej w 2000 r. liczba osób posługujących się tym językiem wynosi 6184 osób.
Językiem kapuczyńskim posługuje się ludność w trzech niewielkich wioskach w południowym Dagestanie: Beżta, Choszar-Chota i Tladal. Sporadycznie używana nazwa tego języka, beżtyjski, pochodzi od nazwy wsi Beżta, natomiast nazwa "język kapuczyński", wzięła się od gruzińskiej nazwy tejże wsi. Jednym z ważniejszych badaczy języka kapuczyńskiego, był gruziński badacz, E. A. Łomtadze, który w swych pionierskich pracach używał takiej właśnie nazwy, ona też utrwaliła się i weszła do użytku.
Język kapuczyński nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Wśród ludności rozpowszechniony jest także rosyjski, jako język urzędowy Federacji Rosyjskiej.
Kapuczyński jest językiem ergatywnym. Ze względu na swoją historię wykazuje wpływy języka tureckiego, arabskiego, gruzińskiego oraz rosyjskiego.

</doc>
<doc id="170829" url="https://pl.wikipedia.org/wiki?curid=170829" title="Roland Grapow">
Roland Grapow

Roland Grapow (ur. 30 sierpnia 1959 w Hamburgu) – niemiecki gitarzysta heavymetalowy, były członek zespołu Helloween, obecnie założyciel i członek grupy Masterplan.
Był członkiem zespołu Rampage; w 1989 dołączył do Helloween, zastępując Kaia Hansena. Pierwszą płytą, jaką nagrał z Helloween, była "Pink Bubbles Go Ape", ale uważa się, że znaczący wpływ wniósł do nagrań zespołu od płyty "Master of the Rings". Odszedł z Helloween w 2001 r. po nagraniu albumu The Dark Ride i wspólnie z Uli Kuschem założył grupę Masterplan.
W okresie gry w Helloween nagrał również dwie płyty solowe - "The Four Seasons Of Life" i "Kaleidoscope".

</doc>
<doc id="170835" url="https://pl.wikipedia.org/wiki?curid=170835" title="Andreas Deris">
Andreas Deris

Andreas "Andi" Deris (ur. 18 sierpnia 1964 w Karlsruhe) – niemiecki muzyk, wokalista i lider power metalowego zespołu Helloween.
Deris dołączył do Helloween w 1994 roku (wcześniej był członkiem zespołu Pink Cream 69); przyczynił się do wyprowadzenia grupy z kryzysu, a jego przyjście uważane jest za początek nowej ery w historii Helloween. Wydał również dwie płyty solowe ("Come In From The Rain", "Done By Mirrors").

</doc>
<doc id="170836" url="https://pl.wikipedia.org/wiki?curid=170836" title="Marsze">
Marsze

Marsze, gleby marszowe – gleby powstałe przez osuszenie i odsolenie nadmorskich terenów błotnistych, osuchów lub dna morskiego na polderach. Są to gleby o dużej przeważnie zawartości części ilastych i próchnicy, żyzne, ale łatwo ulegające wyjałowieniu.
Termin marsze wywodzi się z niemieckiej szkoły petrograficzno-geologicznej. Carl Sprengel (1787–1859) wyróżnił w 1837 r. klasę gleb namytych (niem. "Marschboden"). Carl August Trommer (1806–1879) tą samą nazwą określił grupę nizinnych gleb napływowych, osadzanych przez rzeki i morza z dala od skał macierzystych. Gleby napływowe pochodzenia rzecznego nazwał "Flussmarschboden", natomiast pochodzenia morskiego – "Seemarschboden" (1857 r.). W gleboznawstwie polskim, nazwa marsze została zastosowana wyłącznie do mad morskich.

</doc>
<doc id="170837" url="https://pl.wikipedia.org/wiki?curid=170837" title="Helloween (album)">
Helloween (album)

Helloween to pierwszy minialbum grupy Helloween. Został nagrany na przełomie stycznia i lutego 1985 roku.

</doc>
<doc id="170838" url="https://pl.wikipedia.org/wiki?curid=170838" title="System logistyczny">
System logistyczny

System logistyczny – celowo zorganizowany i połączony zespół takich elementów (podsystemów) jak: produkcja, transport, magazynowanie, odbiorca – wraz z relacjami między nimi zachodzącymi oraz ich własnościami, warunkującymi przepływ strumieni towarów, środków finansowych i informacji.
Według E. Gołembskiej system logistyczny zdefiniować można ze względu na:
System logistyczny można rozpatrywać wyróżniając w nim trzy płaszczyzny (trzy struktury):
Na każdej z płaszczyzn występują przepływy oraz relacje pomiędzy elementami odpowiadających im struktur. Płaszczyzny te są ze sobą silnie powiązane i razem tworzą spójną całość opisującą wielowymiarowość systemu logistycznego. Dotyczy to w równej mierze systemów w skali makro jak i systemów logistycznych poszczególnych przedsiębiorstw.
Cechy systemu logistycznego.
Dwie najważniejsze z cech systemu logistycznego to:
Klasyfikacja systemów logistycznych.
Do klasyfikacji systemów logistycznych najczęściej wykorzystuje się następujące kryteria:

</doc>
<doc id="170840" url="https://pl.wikipedia.org/wiki?curid=170840" title="Chameleon (album Helloween)">
Chameleon (album Helloween)

Chameleon to album zespołu Helloween. Jest to ostatnia płyta, na której słyszymy Michaela Kiske (po tym albumie odszedł z zespołu) oraz Ingo Schwichtenberga (zginął 8 marca 1995). Na płytę chyba największy wpływ miał Michael Kiske, który napisał większość tekstów. 
Twórcy.
Gościnny występ 

</doc>
<doc id="170842" url="https://pl.wikipedia.org/wiki?curid=170842" title="Kowalewo Pomorskie">
Kowalewo Pomorskie

Kowalewo Pomorskie (do 22.IV.1939 Kowalewo; niem. "Schönsee") – miasto w województwie kujawsko-pomorskim, w powiecie golubsko-dobrzyńskim, siedziba gminy miejsko-wiejskiej Kowalewo Pomorskie. Położone na Pojezierzu Chełmińsko-Dobrzyńskim, nad Strugą Młyńską. Miasteczko oddalone ok. 25 km od Torunia, przy drodze krajowej nr 15 i drodze wojewódzkiej nr 554.
Według danych GUS z 31 grudnia 2019 r. Kowalewo Pomorskie liczyło 4143 mieszkańców.
Miasto królewskie lokowane w 1275 roku położone było w XVI wieku w województwie chełmińskim, w 1662 roku należało do starostwa kowalewskiego. 
Położenie.
Według danych z 1 stycznia 2011 r. powierzchnia miasta wynosiła 4,45 km².
Kowalewo Pomorskie leży w południowej części Pojezierza Chełmińskiego. Przez miasto przepływa Struga Młyńska.
W latach 1954–1972 miasto było siedzibą władz gromady Kowalewo, ale nie należało do niej. W latach 1975–1998 miasto administracyjnie należało do woj. toruńskiego.
Historia.
Początkowo gród darowany biskupowi Chrystianowi przez Konrada I mazowieckiego, od 1231 należał do Krzyżaków, którzy w latach 1277–1303 na wąskim przesmyku między 2 jeziorami (dziś nieistniejącymi) wybudowali tu kamienno-ceglany zamek. Zamek ten znajdował się na zachód od kościoła, na wzgórzu, na którym obecnie (od 1911 r.) znajduje się wieża ciśnień. Osada otrzymała prawa miejskie w 1275 roku.
Zamek był siedzibą komturii kowalewskiej. We wrześniu 1330 roku zamek był przez kilka dni bezskutecznie oblegany przez wojska Władysława Łokietka.
W 1410 r. w bitwie pod Grunwaldem poległ komtur kowalewski Nicolaus von Vitz, dlatego też Polacy nie mieli kłopotów z zajęciem Kowalewa, które przypadło podkanclerzemu koronnemu Mikołajowi Trąbie. Po kilkunastu miesiącach Krzyżacy przy wsparciu oddziałów inflanckich Berna von Hevelmanna odzyskali zamek. W ramach wojny golubskiej w 1422 r., gdy w okolicy pojawiły się wojska Jagiełły, Krzyżacy sami spalili miasto, natomiast zamek wytrzymał oblężenie rozpoczęte 28 sierpnia. Zamek został zdobyty przez propolski Związek Pruski w lutym 1454 roku. W 1466 r. w wyniku pokoju toruńskiego Kowalewo powróciło do Polski, stając się siedzibą starostwa grodowego. W dniu 5 października 1716 doszło do bitwy pod Kowalewem między wojskami królewskimi a oddziałami konfederatów tarnogrodzkich. Po I rozbiorze Polski w 1772 roku miasto znalazło się w zaborze pruskim. Po 1820 roku Prusacy rozebrali ruiny zamku. W latach 1833-1929 pozbawione praw miejskich. Od 1920 roku ponownie w składzie Polski.
Demografia.
Według danych z 31 grudnia 2010 r. miasto miało 4115 mieszkańców.
Zabytki.
Do rejestru zabytków nieruchomych wpisane są obiekty:

</doc>
<doc id="170844" url="https://pl.wikipedia.org/wiki?curid=170844" title="Raport Valecha">
Raport Valecha

Raport Valecha to popularna nazwa Raportu Narodowej Komisji do Spraw Więźniów Politycznych i Tortur w Chile. Raport ten został opublikowany 29 listopada 2004 r. Opisano w nim szczegółowo nadużycia służb kierowanych przez reżym Augusto Pinocheta w latach 1973 - 1990. Zeznania składane przez poszkodowanych zostały utajnione na 50 lat. Nie mogą one zostać użyte w procesach dotyczących łamania praw człowieka, w przeciwieństwie do „archiwów terroru” opisujących wydarzenia w Paragwaju oraz operacji Kondor.
Charakterystyka raportu.
Raport został przygotowany na wniosek prezydenta Chile Ricardo Lagosa przez ośmiu członków Narodowej Komisji do Spraw Więźniów Politycznych i Tortur, która powstała w sierpniu 2003 roku. Przewodniczył jej biskup Sergio Valech, należeli do niej: María Luisa Sepúlveda zastępczyni przewodniczącego, prawnicy Miguel Luis Amunátegui, Luciano Fouillioux, José Antonio Gómez (przewodniczący partii PRSD), Lucas Sierra, Alvaro Varela i psycholog Elizabeth Lira. Upublicznili raport, przez internet i w formie skróconej przez większość Chilijskich i światowych mediów w listopadzie 2004 r., podsumowując rezultaty 6-miesięcznego śledztwa. Drugą część raportu upowszechniono w czerwcu 2005 r.
Raport opiera się na złożonych przed Komisją zeznaniach 35 865 świadków, z czego 27 255 było ofiarami prześladowań. 94% z osób zeznało, że były torturowane. 11 osób narodziło się w więzieniu, a 91 dzieci było więzionych razem z rodzicami. Inną grupą było 978 nieletnich w czasie aresztowania. Średni czas więzienia osób wynosił pół roku. 1 czerwca 2005 r. opublikowana została druga część raportu. Zawiera ona też udokumentowane przypadki morderstw 1201 poszkodowanych osób, w tym 86 dzieci młodszych niż 12 lat, włączając w to nienarodzone dzieci, co daje razem 29 000 przypadków tortur (według związków poszkodowanych, przy zastosowaniu definicji tortury uznanej przez ONZ, w Chile torturom poddano ok. 400 tys. osób). Większość nowych przypadków nie została zawarta w pierwszym raporcie, ponieważ ich rodzice zostali straceni lub byli uznani za „zaginionych” - nie było zatem świadków potwierdzających zatrzymania (porwania) i zdarzenia, które nastąpiły później. Komisja ustaliła, iż 67,4% opisanych przypadków miało miejsce w pierwszym roku zamachu (1973 r.).
Rząd wprowadził pieniężną rekompensatę (pensja w wysokości około 140 euro, która jest niższa niż przeciętna krajowa wynosząca 150 euro), dla osób z problemami zdrowotnymi. Rodziny ofiar (3000 osób już nie żyje) nie otrzymały żadnego odszkodowania. Zgodnie z paragrafem 1040 raportu zeznania świadków zostały utajnione na 50 lat. Nie mogą one zostać użyte w procesach dotyczących łamania praw człowieka ani zostać upublicznione. Związki byłych politycznych więźniów nie dostały prawa dostępu do zeznań.
Zeznania.
Przed komisją zeznawało 3 399 kobiet, niemal wszystkie były przedmiotem seksualnego napastowania, 316 kobiet zostało zgwałconych. 229 z nich zostało zatrzymanych podczas ciąży. Z powodu cierpień wywołanych torturami w 20. przypadkach doszło do przerwania ciąży, a w 15. efektem były przedwczesne narodziny w więzieniu. Trzynaście kobiet twierdziło, że zaszło w ciążę w wyniku gwałtów dokonanych przez strażników, 6 z tych ciąż skończyło się urodzeniem dzieci.
Zatrzymania i przesłuchania prowadzono w rozmaitych obiektach: w bazach wojskowych, posterunkach policji, na statkach, w urzędach miejskich, na stadionach (m.in. na stadionie narodowym), w obozach jenieckich, więzieniach i tajnych więzieniach kierowanych przez DINA i CNI.
Praktycznie każdy przesłuchany przez Komisję zapewniał, że aresztowania były przeprowadzane bardzo brutalnie, w obecności dzieci, zwykle w środku nocy, z krzykami, strzałami i grożeniem śmiercią osobom zatrzymanym i członkom ich rodziny, co samo w sobie tworzyło atmosferę terroru i zastraszenia w całym kraju.
Warunki w więzieniach bywały różne; na ogół jednak zatrzymani spali na gołej podłodze, bez materaca lub koca; często bez jedzenia i wody, lub z bardzo skromnym posiłkiem. W więzieniach Pinocheta przetrzymywano więźniów w zatłoczonych i niezdrowych warunkach, bez dostępu do toalet i wanien. Więźniowie byli zazwyczaj poddawani stałym upokorzeniom i nadużyciom siły.
W obiektach DINA istniały szczególnie niezdrowe warunki bytowe dla więźniów, połączone ze stałym naciskiem psychologicznym. Każdy zatrzymany był doprowadzany do aresztu z zawiązanymi oczami. W podobny sposób doprowadzano też aresztantów na brutalne przesłuchania.
Świadkami Komisji było 23 856 mężczyzn i 3399 kobiet. 766 osób w dniu aresztowania miało 16 i 17 lat; 226 miało 13 do 15 lat; a 88 miało 12 lat lub mniej. Wszyscy oni przeżyli urazy psychiczne i fizyczne a także tortury, które jeszcze w dniu przesłuchań przed Komisją pozostawiły w nich wyraźny, traumatyczny ślad.
Świadkowie dokładnie opisywali skutki behawioralne, emocjonalne i psychologiczne aresztowań i traktowania w więzieniach. Niemal wszyscy opisywali też swoje osobiste odczucia, zarówno z czasu samego pobytu w więzieniach, jak i trwające do dnia przesłuchania przed Komisją. Typowymi emocjami w trakcie aresztowania i pobytu w więzieniach były: niepewność, strach, upokorzenie, zawstydzenie i poczucie winy. Charakterystyczne emocje trwające do dnia przesłuchania obejmowały: przygnębienie oraz drążący i beznadziejny niepokój. U niektórych osób stwierdzono kłopoty z utrzymywaniem koncentracji i pamięcią; inni opowiadali o konfliktach i kryzysach rodzinnych, kończących się często zniszczeniem ich małżeństw. Wspominali również o odrzuceniu przez znajomych i środowisko. Ofiary najbardziej wspominały zaburzenia snu i chroniczną bezsenność, oraz behawioralne zahamowania takie jak fobie i lęki.
Metody tortur.
Metody tortur opisane przez świadków przed Komisją:
Krytyka.
Chilijski Związek Byłych Polityków - Więźniów Dyktatury, skrytykował zbyt ostre kryteria, jakie dobrała Komisja Valecha przy pisaniu raportu, do definicji tortur, w porównaniu do tych, które zaakceptowały Narody Zjednoczone:
Związek Więźniów Dyktatury podkreślał też fakt, że komisja przesłuchiwała tylko przez pół roku przy małym nagłośnieniu medialnym w kraju. Stało się to wbrew wytycznym Narodów Zjednoczonych postulujących, aby przedłużono okres przesłuchań. Na prowincji jedynym sposobem uzyskania informacji o przeprowadzaniu przesłuchań był Internet. Osoby z prowincji, które zdołały dowiedzieć się o pracach komisji musiały zeznawać w obecności lokalnych władz, w których nadal często zasiadali ci sami politycy, którzy wcześniej sami uczestniczyli w aparacie terroru. Komisja przesłuchiwała tylko w godzinach pracy, zmuszając ludzi do proszenia pracodawców o zezwolenia na zeznawanie, przy czym pracodawcom pozostawiono możliwość odmowy zezwolenia. Nie przyznano żadnej psychologicznej pomocy ofiarom tortur, które ponownie przeżywały horror sprzed lat, niektóre z nich przeżywały przesłuchanie jako powrót do bycia ofiarą. Byli więźniowie polityczni informowali o przypadkach odrzucenia zeznań dzieci i młodzieży poniżej 18. roku życia z powodu niemożności opisania przez nich dokładnie wszystkich szczegółów torturowania i daty aresztowania, część z tych dzieci miało pięć lub mniej lat w czasie aresztowania.

</doc>
<doc id="170846" url="https://pl.wikipedia.org/wiki?curid=170846" title="PyQt">
PyQt

PyQt – nakładka na bibliotekę Qt umożliwiająca tworzenie interfejsu graficznego dla programów komputerowych pisanych w języku Python.
Oprócz tworzenia interfejsów graficznych PyQt, tak jak Qt, obsługuje również połączenia z bazami danych, zarządzanie, prostą edycję grafik oraz niektóre operacje systemowe.
Nakładka PyQt jest rozwijana przez brytyjską firmę "Riverbank Computing" i dystrybuowana na zasadach niezgodnych z zasadami licencjonowania biblioteki Qt (LGPL). Dla projektów Open Source PyQt dystrybuowana jest na zasadach GPL lub komercyjnych dla projektów własnościowych. Pojawiły się jednak pogłoski dające nadzieję na zmianę licencji PyQt na GNU LGPL, co uczyni Python atrakcyjniejszym językiem programowania do tworzenia GUI.
PyQt dostępne jest dla systemów operacyjnych MS Windows, MacOS X oraz UNIX i GNU/Linux.
Istnieje także wersja dla systemów wbudowanych wykorzystująca bibliotekę Qt/Embedded i wspierająca środowisko Qt Extended.
Najnowsza wersja ma oznaczenie PyQt5.
Brak porozumienia firm "Nokia" oraz "Riverbank Computing" w sprawie licencjonowania nakładki PyQt rozpoczął powstanie nowego projektu o nazwie PySide. Projekt posiada kompatybilne API z PyQt oraz, w swym założeniu, dystrybuowany jest na takich samych zasadach jak Qt. Inicjatywa prac nad PySide wyszła od grupy programistów platformy Maemo z firmy "Nokia".

</doc>
<doc id="170847" url="https://pl.wikipedia.org/wiki?curid=170847" title="Homoseksualizm a największe religie świata">
Homoseksualizm a największe religie świata



</doc>
<doc id="170850" url="https://pl.wikipedia.org/wiki?curid=170850" title="Koryta (województwo wielkopolskie)">
Koryta (województwo wielkopolskie)

Koryta – wieś w Polsce położona w województwie wielkopolskim, w powiecie ostrowskim, w gminie Raszków, na skraju powiatu, nad Lutynią, przy drodze powiatowej Raszków-Dobrzyca, 17 km na północny zachód od Ostrowa (dojazd autobusami ostrowskiej komunikacji miejskiej).
W miejscowości jest gimnazjum oraz szkoła podstawowa.
Historia.
Znane w 1337 roku jako "Koritha". Przed 1945 rokiem miejscowość położona była w powiecie krotoszyńskim, w latach 1975-1998 w województwie kaliskim, w latach 1945-1975 i od 1999 w powiecie ostrowskim.
Zobacz też.
Koryta

</doc>
<doc id="170851" url="https://pl.wikipedia.org/wiki?curid=170851" title="Ingo Schwichtenberg">
Ingo Schwichtenberg

Ingo Schwichtenberg („Mr. Smile”) (ur. 18 maja 1965 w Hamburgu, zm. 8 marca 1995 w Hamburgu) – niemiecki perkusista heavymetalowy, członek zespołu Helloween.
W 1984 był jednym z założycieli zespołu Helloween, razem z Kaiem Hansenem i Michaelem Weikathem. Nagrał z nim 7 płyt. Jego karierę przerwały choroba alkoholowa, narkomania i schizofrenia; w 1993 odszedł z Helloween, a w 1995 popełnił samobójstwo na jednej ze stacji metra w Hamburgu.

</doc>
<doc id="170852" url="https://pl.wikipedia.org/wiki?curid=170852" title="Koryta">
Koryta



</doc>
<doc id="170853" url="https://pl.wikipedia.org/wiki?curid=170853" title="Michael Weikath">
Michael Weikath

Michael Weikath (ur. 7 sierpnia 1962 w Hamburgu) – niemiecki gitarzysta heavymetalowy, członek zespołu Helloween.
W 1984 był jednym z założycieli Helloween (z Hansenem i Schwichtenbergiem); autor kilku przebojów, pozostaje w zespole nieprzerwanie od jego początku.

</doc>
<doc id="170856" url="https://pl.wikipedia.org/wiki?curid=170856" title="Droszew">
Droszew

Droszew – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, nad Trzemną, w Kaliskiem, ok. 7 km od Nowych Skalmierzyc, ok. 11 km od Kalisza.
Częścią Droszewa jest Pawłów. Dwa przysiółki wsi to Eliżanki i Zabory.
Przynależność administracyjna.
Miejscowość przynależała administracyjnie przed rokiem 1932 do powiatu pleszewskiego, w latach 1932–1934 do powiatu jarocińskiego, w latach 1975–1998 do województwa kaliskiego, a w latach 1934–1975 i od 1999 do powiatu ostrowskiego.
Historia.
Znany od 1402 roku jako wieś rycerska. Gniazdo rodowe Droszewskich herbu Wczele. Kościół pw. Wszystkich Świętych istniał w Droszewie przed 1449 rokiem. Obecny drewniany kościół wzniesiono przy końcu XVIII w. z fundacji dziedzica wsi Teodora Koseckiego. 
Według "Słownika geograficznego Królestwa Polskiego" z 1881 roku w Droszewie było 17 domów i 241 mieszkańców. 
Zabytki.
Obiekty wpisane do rejestru zabytków nieruchomych województwa wielkopolskiego:
Komunikacja publiczna.
Dojazd autobusami Kaliskich Linii Autobusowych, linia podmiejska nr 17 (Kalisz – Droszew – Kotowiecko).

</doc>
<doc id="170857" url="https://pl.wikipedia.org/wiki?curid=170857" title="Andrea Pangrazio">
Andrea Pangrazio

Andrea Pangrazio (ur. 1 września 1909 w Budapeszcie, zm. 2 czerwca 2005) – włoski duchowny katolicki, arcybiskup Gorizia, biskup Porto-Santa Rufina, teolog.
Przyjął święcenia kapłańskie 3 lipca 1932 i został inkardynowany do diecezji Padwa. 26 sierpnia 1953 mianowany biskupem tytularnym Caesarea in Thessalia oraz koadiutorem "sedi datus" Werony; sakry biskupiej udzielił mu 4 października 1953 biskup Padwy Girolamo Bortignon (kapucyn). W diecezji Werona pomagał sędziwemu biskupowi Girolamo Cardinale, po którego śmierci w grudniu 1954 przejął administrowanie diecezją. W 1955 nowym biskupem Werony został Giovanni Urbani, a Pangrazio przeszedł do diecezji Livorno, gdzie również objął funkcję koadiutora "sedi datus" i współpracował z biskupem Giovannim Piccionim. Od 1958 był administratorem diecezji Livorno, a po śmierci Piccioniego 10 lutego 1959 został biskupem ordynariuszem. W kwietniu 1962 przeszedł na arcybiskupstwo Gorizia. Brał udział w Soborze Watykańskim II (1962-1965).
2 lutego 1967 został mianowany biskupem (z zachowaniem tytułu arcybiskupa) diecezji podmiejskiej Rzymu Porto-Santa Rufina; diecezja ta jest - niezależnie od bieżących zadań duszpasterskich - przypisana do jednego z kardynałów-biskupów (wicedziekana Kolegium Kardynalskiego). W okresie kierowania diecezją przez arcybiskupa Pangrazio kardynałami-biskupami Porto-Santa Rufina byli Eugène Tisserant (bibliotekarz i archiwariusz Świętego Kościoła Rzymskiego) i Paolo Marella (archiprezbiter bazyliki watykańskiej). W grudniu 1984, w związku z osiągnięciem wieku emerytalnego, Pangrazio przeszedł w stan spoczynku.
Brał udział w pracach Episkopatu Włoch i Kurii Rzymskiej. Od sierpnia 1966 do 1972 pełnił funkcję sekretarza generalnego Konferencji Episkopatu Włoch, a w latach 1972-1987 był delegatem ds. seminariów w watykańskiej Kongregacji Kształcenia Katolickiego.

</doc>
<doc id="170858" url="https://pl.wikipedia.org/wiki?curid=170858" title="Walls of Jericho (album Helloween)">
Walls of Jericho (album Helloween)

Walls of Jericho to debiutancki album zespołu Helloween, nagrany we wrześniu i październiku 1985 roku. Na CD wydany wraz z epką "HELLOWEEN", oraz tytułowym utworem z singla "JUDAS"

</doc>
<doc id="170861" url="https://pl.wikipedia.org/wiki?curid=170861" title="Keeper of the Seven Keys Part 1">
Keeper of the Seven Keys Part 1

Keeper of the Seven Keys Part 1 – album niemieckiej grupy heavymetalowej Helloween, wydana w 1987.
Jest to jeden z najbardziej znaczących albumów w dziejach metalu – płyta ta ukształtowała europejski power metal na następne lata. Znaczący wkład w powstanie obu albumów "Keeper of the Seven Keys" (także "Keeper of the Seven Keys Part 2") miał Kai Hansen. Po raz pierwszy w Helloween – jako wokalista – pokazał się Michael Kiske.
W 2006 r. ukazała się remasterowana wersja płyty w dodatkowymi utworami.
Lista utworów.
"bonusowe utwory na edycji z 2006 r:"

</doc>
<doc id="170862" url="https://pl.wikipedia.org/wiki?curid=170862" title="Keeper of the Seven Keys Part 2">
Keeper of the Seven Keys Part 2

Keeper of the Seven Keys Part 2 to album grupy Helloween. Druga płyta z cyklu "Keeper of the Seven Keys" to ugruntowanie pozycji Helloween. Na ostateczny kształt płyty duży wpływ miał Michael Weikath, który skomponował większość utworów.
W 2006 r. ukazała się remasterowana dwupłytowa edycja płyty z dodatkowymi utworami.
Lista utworów.
"cd 2 bonusowej edycji z 2006r:"

</doc>
<doc id="170866" url="https://pl.wikipedia.org/wiki?curid=170866" title="Live in the UK">
Live in the UK

Live in the UK - album zespołu Helloween. Płytę nagrano podczas Pumpkin Fly Free Tour w Szkocji (listopad 1989). Wydawnictwo to ukazało się pod trzema różnymi tytułami. W Europie było to wspomniane wcześniej "Live in the UK", w USA I Want Out Live, a w Japonii Keepers Live.

</doc>
<doc id="170869" url="https://pl.wikipedia.org/wiki?curid=170869" title="Pink Bubbles Go Ape">
Pink Bubbles Go Ape

Pink Bubbles Go Ape – czwarty studyjny album niemieckiego zespołu metalowego Helloween wydany w marcu 1991 roku.
Jest to pierwsza płyta nagrana bez udziału Kai'a Hansena, którego zastąpił Roland Grapow. Znacznie odbiega stylem od poprzednich dokonań zespołu. Znaczny wpływ na to miał Michael Kiske, który napisał większość utworów.
Album zawiera dwa single - "Kids of the Century" oraz "Number One". Utwór "Kids of the Century" znalazł się na 65. miejscu listy przebojów w Wielkiej Brytanii.
W 2006 r. ukazała się remasterowana edycja płyty, zawierająca 4 dodatkowe utwory, pochodzące ze stron b singli.
Lista utworów.
("japońska wersja płyty zawierała dodatkowy utwór nr 12" - "Shit And Lobster") 

</doc>
<doc id="170873" url="https://pl.wikipedia.org/wiki?curid=170873" title="Rabbit Don’t Come Easy">
Rabbit Don’t Come Easy

Rabbit Don’t Come Easy – jedenasty album zespołu Helloween.

</doc>
<doc id="170875" url="https://pl.wikipedia.org/wiki?curid=170875" title="The Dark Ride">
The Dark Ride

The Dark Ride – studyjny album zespołu Helloween wydany w roku 2000. Single z albumu to If I Could Fly oraz Mr.Torture.

</doc>
<doc id="170876" url="https://pl.wikipedia.org/wiki?curid=170876" title="Karabiny Berthier">
Karabiny Berthier

 
Karabiny Berthier – seria francuskich karabinów i karabinków powtarzalnych, produkowanych na przełomie XIX - XX wieku, używanych głównie podczas I wojny światowej. 
Historia konstrukcji.
Podłoże powstania.
Druga połowa XIX wieku była okresem szybkiego rozwoju broni strzeleckiej. Wprowadzenie broni odtylcowej, a następnie amunicji zespolonej z łuską metalową zwiększyło szybkostrzelność podstawowej broni piechoty – karabinu. Pojawiły się też pierwsze karabiny powtarzalne.
We Francji pierwszym wprowadzonym do uzbrojenia karabinem odtylcowym był Chassepot Mle 1866. Po kilku latach został on przystosowany do zasilania amunicją z łuską metalową (Gras Mle 1874). W celu zwiększenia szybkostrzelności jednostrzałowych karabinów Grasa skonstruowano karabin Mle 1884 będący połączeniem karabinu Grasa z podlufowym magazynkiem rurowym konstrukcji Kropatschcka.
Wynalezienie przez Paula Vieille w 1886 (lub 1884) pierwszego prochu bezdymnego sprawiło, że konieczna stała się nowa modernizacja karabinu. Francuzi postanowili oprzeć się na konstrukcji karabinu Mle 1884 i amunicji 11,59 mm R. Karabin Lebel Mle 1886 był pod względem konstrukcji bardzo podobny do karabinu Mle 1884. Jedyną większą zmianą był nowy tłok zaporowy zamka wyposażony w dwa rygle. Nowy nabój 8 × 50 mm R zachował średnicę dna łuski identyczną jak w naboju 11 mm. Wprowadzenie szyjki umożliwiającej osadzenie pocisku o średnicy 8 mm spowodowało, że nabój miał silnie stożkowy kształt.
Powstanie karabinu Berthiera.
Karabin Lebela wkrótce stał się przestarzały. Największą wadą był odziedziczony po karabinie Mle 1884 magazynek rurowy. Był on ładowany pojedynczymi nabojami, co było czynnością bardzo czasochłonną (karabiny powstające równocześnie z Lebelem miały najczęściej magazynki pudełkowe ładowane przy pomocy kilkunabojowych ładowników). Jeszcze większą wadą była niemożność stosowania naboi z pociskami ostrołukowymi (ostre zakończenie pocisku uderzało w trakcie strzału w spłonkę, co groziło odpaleniem naboju w magazynku).
Dlatego już w 1890 do uzbrojenia wprowadzono pierwszą broń z magazynkiem pudełkowym. Był to opracowany przez M. Berthiera karabinek Mle 1890. Była to broń z zamkiem wzorowanym na wcześniejszych konstrukcjach francuskich ale z nowym magazynkiem ładowanym trójnabojowymi ładownikami symetrycznymi. W dwa lata później powstał zmodernizowany karabinek Berthier Mle 1892. Jednak piechota nadal używała karabinu Lebel Mle 1886.
W 1907 został wprowadzony do uzbrojenia pierwszy karabin Berthiera Mle 1907. Pod względem konstrukcyjnym była to długolufowa wersja karabinka Mle 1892 (karabin ten został jeszcze nieznacznie zmodernizowany w 1915 r).
Modernizacja z 1915 okazała się niewystarczająca i dlatego już w 1916 przeprowadzono następną. Tym razem zmiany były poważniejsze. Największą było wyposażenie karabinu Berthier Mle 1907/15 M16 w nowy magazynek o pojemności 5 naboi. Wraz z nowym karabinem wprowadzono do uzbrojenia nowy karabinek Mle 1892 M16. Do końca I wojny światowej karabiny Berthiera razem ze starszymi karabinami Lebelami były przepisową bronią żołnierzy francuskich. Po wojnie karabiny i karabinki Berthiera wraz z żołnierzami Błękitnej Armii trafiły także do Polski (polskie oznaczenie: Berthier wz. 1890, wz. 1892, wz. 15, wz. 16).
Po zakończeniu I wojny światowej we Francji rozpoczęto prace nad nowym nabojem karabinowym. Przyczyną takiej decyzji były problemy z nabojem 8 × 50 mm R. Jego silnie stożkowy kształt uniemożliwiał skonstruowanie magazynka dwurzędowego, a magazynkom jednorzędowym nadawał łukowy kształt. Dodatkowo łuska z kryzą wystającą komplikowała budowę broni. Dlatego w 1924 do uzbrojenia wprowadzono nowy nabój 7,5 × 58 mm Mle 1924C. Seria wypadków (do broni zasilanej tą amunicją można było załadować niemiecki nabój 7,92 × 57 mm, którego odpalenie powodowało zniszczenie broni) sprawiła, że nabój przekonstruowano (skrócono łuskę) i ponownie wprowadzono do uzbrojenia jako 7,5 × 54 Mle 1929C. Początkowo planowano, że do nowej amunicji zostanie skonstruowany karabin samopowtarzalny, ale brak odpowiedniej konstrukcji (powstające prototypy nie spełniały wymagań) sprawiły, że postanowiono wprowadzić nowe karabiny powtarzalne. Konstrukcją docelową miał być karabin MAS 36, ale w okresie przejściowym użytkowano także zmodernizowany Berthier Mle 1907/15 M34.
Karabiny Mle 1907/15 M34 i MAS 36 stanowiły przepisowe uzbrojenie żołnierzy francuskich w czasie kampanii francuskiej (1940 r.).
Opis konstrukcji.
Karabin Mle 1907 był indywidualną bronią powtarzalną. Zamek czterotaktowy, ślizgowo-obrotowy. Ryglowanie za pomocą dwóch rygli (trzecim pomocniczym ryglem była rączka zamkowa). Zasilanie ze stałego magazynka pudełkowego ładowanego symetrycznymi ładownikami trójnabojowymi. Przyrządy celownicze składały się z trójkątnej muszki i celownika ramkowo-schodkowego. Do karabinu stosowano bagnety Mle 1886 lub Mle 1892.

</doc>
<doc id="170878" url="https://pl.wikipedia.org/wiki?curid=170878" title="Blenda (fotografia)">
Blenda (fotografia)

Blenda (ekran odblaskowy) – element służący do odbicia światła w celu uzyskania odpowiedniego oświetlenia fotografowanego obiektu. 
W zależności od użytego materiału odbite światło przybiera różne formy: ciepłe kolory i ostre cienie (powłoka metaliczna - złota), zimne kolory i ostre cienie (powłoka metaliczna - srebrna), czy też rozmyte cienie przy zimnych kolorach (powłoka niemetaliczna - biała).
W zastosowaniach amatorskich często jako blendę wykorzystuje się materiały ogólnodostępne, takie jak: lustra, papier, styropian, aluminiowa folia spożywcza i inne.

</doc>
<doc id="170879" url="https://pl.wikipedia.org/wiki?curid=170879" title="Metal jukebox">
Metal jukebox



</doc>
<doc id="170880" url="https://pl.wikipedia.org/wiki?curid=170880" title="Szczury (województwo wielkopolskie)">
Szczury (województwo wielkopolskie)

Szczury – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski. Liczy ok. 500 mieszkańców.
Położenie.
Położone przy drodze krajowej nr 11 Bytom-Poznań-Kołobrzeg, w pobliżu linii kolejowej Ostrów Wielkopolski-Poznań, około 7 km na północ od siedziby powiatu (dojazd autobusami ostrowskiej komunikacji miejskiej).
Historia.
Szczury znane są od 1401 roku jako wieś prywatna, rycerska. Gniazdo rodowe Szczurskich herbu Korab, później jedna z siedzib rodu Lipskich. Miejscowość przynależała administracyjnie przed rokiem 1887 do powiatu odolanowskiego, w latach 1975-1998 do województwa kaliskiego, a w latach 1887-1975 i od 1999 do powiatu ostrowskiego.

</doc>
<doc id="170881" url="https://pl.wikipedia.org/wiki?curid=170881" title="Metal Jukebox">
Metal Jukebox

Metal Jukebox to album zespołu Helloween.
W pewnej mierze płytę tę można traktować jako swoiste jubileuszowe wydawnictwo. W tym właśnie roku Helloween obchodzili 15-lecie działalności. Album to niecodzienny cover, bo przerobiono dobrze znane popowe i rockowe przeboje na metalowe utwory. Na płycie znalazły się covery między innymi takich zespołów jak ABBA, The Beatles czy Faith No More.

</doc>
<doc id="170882" url="https://pl.wikipedia.org/wiki?curid=170882" title="Better Than Raw">
Better Than Raw

Better Than Raw – ósmy album studyjny niemieckiej grupy power metalowej Helloween.
Na płycie znalazła się piosenka w całości napisana po łacinie ("Laudate Dominum").

</doc>
<doc id="170883" url="https://pl.wikipedia.org/wiki?curid=170883" title="High Live">
High Live

High Live – drugi w historii Helloween album będący oficjalnym zapisem koncertu. Wydany w 1996 roku. Powstał podczas trasy koncertowej promującej płytę "The Time of the Oath". Wydany został także jako zapis wideo na kasecie VHS. W 2000 roku zespół zdecydował się na reedycję filmu z koncertem. Tym razem został wydany na DVD.

</doc>
<doc id="170884" url="https://pl.wikipedia.org/wiki?curid=170884" title="The Time of the Oath">
The Time of the Oath

The Time of the Oath to album zespołu Helloween. Jest to jedyny w dyskografii zespołu album koncepcyjny. Motywem przewodnim są przepowiednie Nostradamusa dotyczące końca świata. Album został zadedykowany perkusiście Ingo Schwichtenbergowi, jednemu z założycieli Helloween, który po nieudanej walce ze schizofrenią i nałogami popełnił samobójstwo rzucając się pod koła metra w Hamburgu.
Rozszerzona edycja.
Zawiera oprócz podstawowych utworów, bonusy:
Twórcy.
Gościnny występ w 12. „The time of the oath” (Dies irae...)

</doc>
<doc id="170886" url="https://pl.wikipedia.org/wiki?curid=170886" title="Lemingi">
Lemingi

Lemingi (Lemmini) – plemię ssaków z podrodziny karczowników (Arvicolinae) w obrębie rodziny chomikowatych (Cricetidae). Lemingi zamieszkują tereny północnej Europy, Azji i Ameryki Północnej.
Systematyka.
Podział systematyczny karczowników i plemienia Lemmini był przez długi czas niejasny. W niektórych opracowaniach nie umieszczano kladu Lemmini. Brakuje precyzyjnego określenia autora nazwy naukowej taksonu. Jako autorzy są wymieniani: (Gray, 1825) oraz Simpson, 1945. W 2008 roku naukowcy E.V. Buzan i B. Krystufek opublikowali wyniki badań filogenetycznych z wykorzystaniem mitochondrialnego genu cytochromu "b", które przedstawiły rewizję dotychczasowego podziału systematycznego. Równocześnie wskazały, że Lemmini należą do podstawowych plemion podrodziny karczowników.
Do plemienia należą następujące występujące współcześnie rodzaje:
Opisano również rodzaj wymarły:
Morfologia.
Lemingi są zaliczane do małych gryzoni. Ich ciała (w zależności od gatunku) mają maksymalną długość 10 cm do 13,5 cm, przy masie od 33 do 112 g. Cechą charakterystyczną lemingów jest okresowe wykształcanie większych pazurów w przednich łapach. Późną jesienią środkowe pazury stają się wyraźnie masywniejsze, dzięki czemu zwierzętom łatwiej przekopywać się przez zmarznięte podłoże. Na wiosnę wymiar środkowych pazurów staje się na powrót porównywalny z wymiarami pozostałych pazurów przednich łap.
Tryb życia.
Lemingi nie zapadają w sen zimowy, ale zachowują aktywność przez cały rok. Żerują w dzień i w nocy. Pomiędzy gniazdem a żerowiskiem tworzą sieć podziemnych korytarzy. Lemingi mają wysoką zdolność reprodukcyjną i przy obfitym dostępie do pożywienia rozmnażają się bardzo szybko.
Biologia wędrówek.
W populacjach lemingów występują cykliczne zmiany liczebności. Maksymalne zagęszczenie ma miejsce co 3-4 lata. Istnieje wiele hipotez dotyczących czynników wpływających na cykliczność zmian liczebności lemingów. Jedna z nich zakłada, że czynnikiem tym są związki wytwarzane przez zjadane rośliny. Żadna z hipotez nie znalazła powszechnej akceptacji. Możliwe, że za samoregulację liczebności populacji lemingów odpowiada wiele czynników.
Lemingi, szczególnie z gatunku leming norweski zamieszkującego Skandynawię, wykazują szczególną formę przystosowania się do zmieniających się okresowo warunków środowiska. W sytuacji masowego rozmnożenia się gatunku duże grupy osobników opuszczają przegęszczony teren i wędrują w obrębie areału gatunku, a czasami migrują nawet znacznie dalej. Zwierzęta, zasiedlające zazwyczaj górskie łąki, rozpoczynają migrację w dół dolin, gdzie mogą łączyć się w wielkie gromady. Podczas migracji przebywają rzeki, a nawet wchodzą do morza i płyną przed siebie. Nie potrafią ocenić odległości od celu, a jeśli odpowiednio szybko nie natrafią na ląd (nie są w stanie przepłynąć dystansu większego niż 200 m) – masowo toną. Gryzonie te widywano też biegnące po lodzie, nawet 55 km w głąb oceanu. Podejmowane wędrówki mają charakter trwały – lemingi nie wracają do swoich wcześniejszych siedlisk. Jeśli zatrzymają się na terenach leżących poza zwykłym zasięgiem występowania gatunku, a warunki okażą się niekorzystne, giną. Populacja odtwarza się z osobników, które pozostały w rodzimym siedlisku.
Rozmieszczenie geograficzne.
Lemingi zamieszkują na terenie północnej Europy, Azji i Ameryki Północnej.
Kopalne ślady występowania lemingów.
W okresie nasuwania się lądolodu ssaki strefy umiarkowanej półkuli północnej były zmuszone do wielokrotnych migracji na południe. W tym czasie lemingi docierały nawet do Europy południowej. W okresach międzylodowcowych wracały na północ. Na terenie Europy odkryto wiele kopalnych śladów przodków Lemmini. Skamieniałe szczątki z epoki pliocenu zostały wypreparowane z brekcji kostnej zebranej w niemieckiej kopalni węgla brunatnego koło Wölfersheim. Kopalne szczątki lemingów odkrywano również na terenie Polski.
Ekologia.
Dieta poszczególnych gatunków lemingów jest podobna. Latem dominują w niej pokarmy pochodzenia roślinnego: pędy turzyc i traw, oraz mchy i nasiona, natomiast w okresie zimowym żywią się korą i gałązkami niskich drzew i krzewów. Czasami lemingi zjadają także owady, a w okresach braków pożywienia zjadają także swoich współplemieńców. Lemingi zaliczane są do szkodników upraw rolnych, zwłaszcza w okresach zwiększania się populacji.
Obecność w kulturze.
W masowej kulturze w odniesieniu do lemingów funkcjonuje określenie „masowe samobójstwo”. Mit pojawił się wiele wieków temu w Skandynawii, gdzie w ten sposób starano się wyjaśnić nagłe zmiany liczebności populacji. Lemingi miałyby instynktownie dążyć do samozagłady, aby zapobiec zbytniemu zagęszczeniu populacji.
Mit o „masowym samobójstwie” lemingów ma długą historię, a na jego popularność złożyło się wiele czynników. W roku 1955 Carl Barks, ilustrator w wytwórni Disneya, narysował do magazynu "Uncle Scrooge Adventures" komiks pt. „Leming z medalionem” ("The Lemming with the Locket"). Komiks powstał z inspiracji artykułem w magazynie "The American Mercury" z 1954 i przedstawiał ogromne ilości lemingów, skaczących z norweskich klifów do morza. Na podstawie tego komiksu z kolei powstał jeden z odcinków "Kaczych Opowieści" pt. „Ulubione zwierzątko Scrooge’a” albo „Ulubieniec Sknerusa”, w oryginale "Scrooge’s Pet".
Duży udział w upowszechnieniu błędnej tezy miał także film wytwórni Disneya "White Wilderness" (1958), pokazujący lemingi skaczące na pewną śmierć do morza. Po 24 latach udowodniono jednak, że scena ta była sfałszowana, podobnie jak poprzedzające ją sceny przedstawiające masową migrację tych zwierząt. W maju 1982 kanadyjska telewizja CBC w cyklu "The fifth estate" ("Piąta władza", program typu śledczego), wyemitowała film "Cruel Camera" ("Okrutna kamera"), przedstawiający okrucieństwa wobec zwierząt w przemyśle rozrywkowym. W filmie wykazano, że sceny przedstawione w "White Wilderness" były zaaranżowane: film nie był kręcony w Norwegii, lecz w kanadyjskim stanie Alberta, gdzie nie występują lemingi; sfilmowane gryzonie kupiono nad Zatoką Hudsona i przywieziono do Calgary; przedstawiona wielka migracja była jedynie zręcznym montażem wielu ujęć wciąż tych samych kilkudziesięciu zwierząt, zaś w kluczowej scenie „masowego samobójstwa” lemingi nie zeskakiwały z urwiska, ale były z niego zrzucane.
W grze "Lemmings" z 1991 zadaniem gracza jest powstrzymanie i właściwe ukierunkowanie bezmyślnego marszu gromady tytułowych „lemmingów” (postaci z wyglądu nie mających wiele wspólnego z prawdziwymi lemingami), które bez tej interwencji spadłyby z urwiska, weszły w dziurę lub wpadły w inne pułapki.

</doc>
<doc id="170887" url="https://pl.wikipedia.org/wiki?curid=170887" title="Minolta">
Minolta



</doc>
<doc id="170888" url="https://pl.wikipedia.org/wiki?curid=170888" title="Master of the Rings">
Master of the Rings

Master of the Rings – studyjny album zespołu Helloween.
Ta płyta to w powszechnym odczuciu wyjście Helloween z kryzysu. W zespole nastąpiły personalne zmiany, co niewątpliwie przyczyniło się do zmiany oblicza grupy, zwłaszcza, jeśli ma się w perspektywie dwa wcześniejsze albumy. I tak można usłyszeć wokalistę Andreasa Derisa oraz perkusistę Uli Kuscha. W wywiadach Michael Weikath podkreśla, że ten album jest "bardzo amerykański", zwłaszcza, jeśli chodzi o teksty i muzykę.

</doc>
<doc id="170891" url="https://pl.wikipedia.org/wiki?curid=170891" title="Konica Minolta">
Konica Minolta

 – japoński producent rozwiązań do druku, aparatur do obrazowania graficznego i medycznego oraz urządzeń pomiarowych.
Historia.
Wycofanie się z rynku fotograficznego.
19 stycznia 2006 roku firma Konica Minolta ogłosiła wycofanie się z rynku fotograficznego. Technologie związane z produkcją aparatów fotograficznych zostały sprzedane firmie Sony i funkcjonują pod nazwą α (czyt. "Alfa"). Konica Minolta zakończyła produkcję minilabów oraz aparatów fotograficznych z dniem 31 marca 2006, natomiast filmów kolorowych do aparatów oraz kolorach papierów fotograficznych – z dniem 31 marca 2007 r. Powodem rezygnacji były względy ekonomiczne.
Konica Minolta Business Solutions Polska Sp. z o.o..
Konica Minolta Business Solutions Polska Sp. z o.o. jest częścią grupy Konica Minolta Holdings
z siedzibą w Japonii. Dostarcza kompleksowe usługi dla biznesu w zakresie procesów druku, kopiowania i archiwizacji dokumentów.
Firma zatrudnia ponad 240 osób w 10 oddziałach rozmieszczonych na terenie całej Polski (Warszawa, Łódź, Kraków, Katowice, Wrocław, Poznań, Szczecin, Gdańsk, Bydgoszcz, Lublin)oraz 5 filiach oddziałów (Białystok, Kielce, Olsztyn, Rzeszów, Zielona Góra).
Społeczna odpowiedzialność biznesu.
Polski oddział Konica Minolta współpracuje z:
Muzeum Plakatu w Wilanowie - Konica Minolta udostępnia nieodpłatnie swoje urządzenia i technologie w celu przygotowania materiałów promocyjno-informacyjnych o planowanych wystawach (plakaty, broszury, zaproszenia). Ponadto Konica Minolta wspiera działania komunikacyjne dotyczące przedsięwzięć organizowanych przez Muzeum Plakatu, m.in. Międzynarodowe Biennale Plakatu.
Stowarzyszeniem Rodziców i Przyjaciół Dzieci Niewidomych i Słabowidzących „Tęcza" – współpraca non-profit od 2008 roku w zakresie wydruku książeczek edukacyjnych dla dzieci słabowidzących.
Fundacja dla Uniwersytetu Jagiellońskiego – w 2007 roku firma rozpoczęła współpracę z Fundacją dla Uniwersytetu Jagiellońskiego w ramach projektu „Dzieła Odkurzone”. Jest to seria wydawnicza, na którą składają się cenne i od dawna nie drukowane dzieła, powstałe na przełomie XIX i XX wieku. W 2008 roku Konica Minolta wydrukowała dwie pozycje książkowe: „Kodeks towarzyski. Jak się powinien zachować człowiek wytworny w domu i poza domem” oraz „Obrazki z życia żaków krakowskich w XV i XVI wieku”. Natomiast w 2009 „Charaktery rozumów ludzkich” oraz „Encyklopedię gospodarstwa domowego”. Książki są udostępniane studentom i pracownikom naukowym Uniwersytetu Jagiellońskiego. Część nakładu trafia też do największych bibliotek publicznych w całym kraju.
Ekologiczna działalność firmy.
Działalności Konica Minolta towarzyszy chęć jak najmniejszej ingerencji w środowisko naturalne. Rozwiązania ekologiczne firma stosuje już na etapie projektowania urządzeń – począwszy od doboru materiałów, które używane są do ich konstrukcji. Najczęściej pochodzą one z recyklingu lub mogą mu podlegać, gdy urządzenie skończy swoją żywotność. W całym procesie produkcji oraz w późniejszym transporcie urządzeń firma również dba o poszanowanie środowiska. W fabrykach Konica Minolta ograniczona została emisja dwutlenku węgla do atmosfery, zanieczyszczenie wody i powietrza oraz ilość zużytej w procesie produkcji energii. Urządzenia opuszczają taśmy produkcyjne w specjalnych opakowaniach, które w myśl filozofii firmy „zero odpadów” wykorzystują papier z odzysku. Dzięki tej polityce już 5 japońskich fabryk Konica Minolta posiada „Green Factory Certification”.
O przyjazności technologii Konica Minolta dla środowiska świadczą liczne certyfikaty przyznawane urządzeniom producenta. Każde z nich posiada certyfikat Blue Angel. Niektóre z nich zostały przyznane nawet za kilkukrotnie lepszy rezultat, niż dopuszczalne przez organizację normy poboru energii. W jednym z najnowszych modeli urządzeń Konica Minolta typowe tygodniowe zużycie energii (TEC) jest nawet o około 60% niższe niż przewidują normy Blue Angel. Tak dobre wyniki stały się możliwe dzięki zastosowaniu w urządzeniach energooszczędnego nagrzewania indukcyjnego.
Ekologiczny Toner Simitri.
Ekologiczny toner Simitri wytwarzany jest według technologii opracowanej przez firmę Konica Minolta. Już na etapie wczesnych prac badawczych zakładano, że będzie on jak najmniej szkodliwy dla środowiska. Dzięki temu, podczas procesu produkcji, udało się aż o jedną trzecią ograniczyć emisję do atmosfery dwutlenku węgla, tlenków azotu i siarki. Możliwe jest to dzięki wykorzystaniu biomasy, materiału pochodzenia roślinnego, który stanowi prawie 10 proc. składu Simitri. Dzięki biomasie, producentowi udało się także znacznie obniżyć emisję zanieczyszczeń podczas utylizacji tonera.
W roku 2010 technologia Simitri obchodziła 10-lecie istnienia. Obecnie produkowana jest już trzecia generacja tonerów - Simitri HD+. Pierwszym urządzeniem w jakim je zastosowano jest system produkcyjny bizhub Press C8000.
Simitri HD+ charakteryzuje się ultracienkowarstwową strukturą powłoki rdzenia oraz jednorodnym kształtem i zawartością wosku. Dzięki temu możliwe jest utrwalanie obrazu w niskiej temperaturze. Pozwala to zmniejszyć ilość zużywanej energii elektrycznej podczas kopiowania nawet o dwadzieścia procent. Obrazy drukowane z użyciem Simitri HD+ są odporne na trudne warunki atmosferyczne, wysoką temperaturę, a ich wygląd jest zbliżony do wydruku offsetowego.
Toner Simitri HD + może być używany do drukowania materiałów graficznych mających kontakt z żywnością np. etykiet spożywczych.
Technologia high chroma.
High Chroma to opracowany z wykorzystaniem technologii Konica Minolta Simitri HD polimeryzowany toner, składający się z cząstek żywicy oraz cząsteczek barwnika. Żywica umożliwia tonerowi przyleganie do podłoża, a cząsteczka barwnika nadaje mu kolor. Im lepiej cząsteczka barwnika odbija światło, tym więcej barw i nasyceń jest odwzorowanych na wydruku. Toner High Chroma jest utrwalany w systemie bezolejowym w niższej temperaturze niż tonery konwencjonalne, co znacznie zmniejsza zużycie energii. Obniżenie temperatury procesu utrwalania sprawia, że toner High Chroma umożliwia wykorzystanie szerokiej gamy mediów zarówno do zastosowań cyfrowych jak i offsetowych. Wykańczanie wydruku przy zastosowaniu tego tonera jest porównywalne z techniką offsetową.
Konica Minolta posiada 80 patentów dotyczących samego tonera High Chroma.
Toner high chroma jest obecnie wykorzystywany jedynie w urządzeniu bizhub PRO C65hc. Urządzenie to za wysoką jakość wydruków otrzymało wyróżnienia m.in. EDP i BERTL, a także certyfikat PANTONE.
Logo i hasło.
Kula ziemska oznacza nieograniczony zasięg firmy Konica Minolta oraz innowacje oferowane klientom na całym świecie.
Eliptyczny kształt wyraża poczucie zaufania i bezpieczeństwa, a także spójność i harmonię zróżnicowanych technologii Konica Minolta.
Pięć linii to szerokie możliwości technologiczne w dziedzinie obrazowania.
Błękitny kolor oznacza innowacyjność firmy.
Hasło „Giving Shape to Ideas” oznacza kontynuację działań w dziedzinie innowacyjności oraz kreowania nowych, inspirujących produktów. Hasło zastąpiło 1 października 2011 r. dotychczas używany slogan „The Essentials of Imaging”. Nowe hasło Konica Minolta ma być odpowiedzią na wyzwania nowych, szybko zmieniających się czasów i stanowić inspirację do lepszego zrozumienie pragnień i oczekiwań klientów oraz uwzględniania ich punktu widzenia przy poszukiwaniu nowych rozwiązań..

</doc>
<doc id="170892" url="https://pl.wikipedia.org/wiki?curid=170892" title="Św. Andrzej">
Św. Andrzej



</doc>
<doc id="170897" url="https://pl.wikipedia.org/wiki?curid=170897" title="Snes9x">
Snes9x

Snes9x – wieloplatformowy emulator konsoli SNES napisany w C++.
Historia.
Snes9x powstał w lipcu 1997 roku, gdy Gary Henderson (twórca Snes96) i Jerremy Koot (twórca Snes97) połączyli swe emulatory. Od tamtego dnia Snes9x był nieoficjalnie portowany na wiele platform. Kod źródłowy emulatora został otwarty pod własną licencją w 1999 roku. Pomimo odejścia oryginalnych autorów emulator wciąż jest aktywnie rozwijany.
Snes9x był jednym z pierwszych programów, który emulował w mniejszym lub większym stopniu większość zewnętrznych układów wzbogacających działanie SNESa, umieszczanych na kartridżach. Jako pierwszy oferował również dźwięk.
Licencja.
Pomimo tego, że kod źródłowy programu jest publicznie dostępny, licencja Snes9x zabrania wykorzystania go w celach komercyjnych.

</doc>
<doc id="170900" url="https://pl.wikipedia.org/wiki?curid=170900" title="Wybory parlamentarne w Niemczech w 2005 roku">
Wybory parlamentarne w Niemczech w 2005 roku

Wybory parlamentarne w Niemczech odbyły się 18 września 2005 roku w 298 z 299 okręgów wyborczych. W okręgu nr 160 (Drezno I) wybory przeprowadzono dopiero 2 października z powodu śmierci kandydatki z partii NPD.
Tło polityczne wyborów.
Kanclerz Niemiec Gerhard Schröder poprosił prezydenta Horsta Köhlera o skrócenie kadencji Bundestagu po tym, jak SPD zaczęła systematycznie tracić poparcie społeczne i przegrała wybory lokalne w Nadrenii Północnej-Westfalii. 1 lipca 2005 roku Schröder nie uzyskał wotum zaufania w Bundestagu. Wotum zaufania dla gabinetu kanclerza poparło 151 deputowanych, partia SPD i Sojusz 90/Zieloni, zgodnie z sugestią Schrödera wstrzymali się od głosu. W telewizyjnym przemówieniu z 21 lipca 2005 prezydent zgodził się na rozwiązanie parlamentu i przeprowadzenie przedterminowych wyborów. Jeszcze przed ogłoszeniem oficjalnego stanowiska prezydenta kilku deputowanych zapowiedziało zaskarżenie do Trybunału Konstytucyjnego ewentualnej decyzji o rozwiązaniu parlamentu. W tym momencie kandydatem na kanclerza partii CDU/CSU była Angela Merkel, przewodnicząca CDU.
Kampania wyborcza.
Kampania przebiegała w sposób agresywny. Politycy z każdej strony walczyli o głosy wyborców do ostatniej chwili. W Niemczech brak jest ustawy ustanawiającej ciszę wyborczą. Do tej pory istniała między partiami niepisana umowa, że kampania kończyła się w piątek, dwa dni przed wyborami. W tym roku jednak zarówno Schröder z SPD, jak i Merkel z CDU zapowiedzieli, że będą walczyć o głosy niezdecydowanych do końca. Podobnie postąpili liderzy innych partii. W weekend kampania przerodziła się w bezpardonową walkę. W ostatnim dniu przed wyborami kanclerz Schröder odwiedził wyborców w Recklinghausen w Nadrenii Północnej-Westfalii, gdzie krytykował emerytalną reformę przygotowaną przez CDU oraz nowelizację prawa pracy. Angela Merkel natomiast w tym samym czasie była z kampanią w Bonn, gdzie zarzucała kanclerzowi manipulację społeczeństwem oraz to, że w tajemnicy przed rodakami przygotowuje program cięć budżetowych, które mają być wdrożone po wyborach.
Kampania momentami przeradzała się w wymianę obelg. Sekretarz generalny CSU Markus Söder nazwał polityka lewicy Oskara Lafontaine’a „chciwym kogutem”, natomiast Joschka Fischer oświadczył, że „od gadania Lafontaine’a zbiera mu się na wymioty”. Kandydat na kanclerza Gerhard Schröder, chcąc bronić partyjnego kolegi, nazwał całą frakcję CDU/CSU „bandą starych meneli”. Ci kontratakowali, nazywając socjaldemokratów „bandą starych worków (jąder)”.
Nie przeszkodziło im to później w zawarciu koalicji.
Wyniki wyborów.
Propozycje koalicji rządowych.
Według wstępnych wyników oficjalnych najwięcej głosów zdobyła opozycyjna CDU/CSU (ok. 35,2%), zaś współrządząca SPD ok. 34,2%. Żadna z tych partii nie była w stanie stworzyć większościowego rządu ze swoim tradycyjnym partnerem politycznym (odpowiednio FDP 9,8% i Grüne 8,1%). Do parlamentu weszła też lewicowa Die Linkspartei. (8,7%). Możliwość koalicji z dotychczas rządzącymi SPD i Zielonymi wykluczyła liberalna FDP (Koalicja sygnalizacji świetlnej), natomiast SPD wykluczyła koalicję rządową z Die Linkspartei. Jedną z możliwości był sojusz CDU/CSU z FDP oraz Partią Zielonych (Koalicja jamajska), wykluczony jednak przez tych ostatnich. Realna stała się Wielka koalicja CDU/CSU-SPD. Głównym problemem w rozmowach pomiędzy partiami było stanowisko kanclerza, gdyż ubiegali się o nie zarówno Merkel, jak i Schröder. Ostatecznie 9 października 2005 uzgodniono, że kanclerzem zostanie Angela Merkel.

</doc>
<doc id="170902" url="https://pl.wikipedia.org/wiki?curid=170902" title="Atari-go">
Atari-go

Atari-go – uproszczona wersja go. Często naukę gry w go rozpoczyna się od atari-go, zwłaszcza wśród dzieci.
Jedynym celem gry jest łapanie kamieni przeciwnika i uniemożliwianie mu łapania własnych. Grę prowadzi się do pierwszego zbitego kamienia, lub do pewnej określonej ich liczby (może ona być różna dla obu graczy, np. nauczyciel aby wygrać musi zdobyć pięć kamieni, uczniowi wystarczy jeden). Zasady stawiania kamieni i ich zbijania są takie same, jak w pełnym go. Grę toczy się zazwyczaj na małej planszy (9x9 przecięć).
Zobacz też: atari

</doc>
<doc id="170918" url="https://pl.wikipedia.org/wiki?curid=170918" title="Choroba wrzodowa">
Choroba wrzodowa

Choroba wrzodowa żołądka i dwunastnicy (łac. "morbus ulcerosus ventriculi et duodeni") – obecność wrzodów trawiennych, czyli ubytków w błonie śluzowej żołądka lub dwunastnicy. Występują one najczęściej w dwunastnicy i wtedy stwierdza się częstsze występowanie u mężczyzn. Najczęstszymi przyczynami są: zakażenie "Helicobacter pylori" i niesteroidowe leki przeciwzapalne. Często występującym i głównym objawem jest ból w nadbrzuszu, jednak czasem przebieg może być skąpo- lub bezobjawowy. Niekiedy objawy są niecharakterystyczne. Gastroskopia jest badaniem diagnostycznym, które ostatecznie rozstrzyga o rozpoznaniu wrzodów. W leczeniu główną rolę odgrywa leczenie zakażenia "Helicobacter pylori", stosowanie leków: blokerów pompy protonowej i H2-blokerów oraz właściwa dieta, zaprzestanie palenia papierosów i unikanie leków wrzodotwórczych. W przypadku powikłań choroby (perforacja wrzodu, zwężenie odźwiernika, podejrzenie transformacji nowotworowej), a niekiedy w wypadku nieskuteczności leczenia zachowawczego stosowane jest leczenie operacyjne.
Epidemiologia.
Jest jedną z najczęstszych chorób przewodu pokarmowego. Występuje u około 5–10% całej dorosłej populacji. Mężczyźni chorują ponad dwukrotnie częściej niż kobiety (dotyczy to tylko wrzodu dwunastnicy, u osób chorych na wrzód żołądka nie ma zróżnicowania w stosunku do płci). Ponad 60% wrzodów zlokalizowanych jest w dwunastnicy. Od lat 50. ubiegłego wieku w rozwiniętych krajach Europy Zachodniej i Ameryki Północnej sukcesywnie zmniejsza się zapadalność na wrzód dwunastnicy.
Etiopatogeneza.
Do przyczyn występowania choroby wrzodowej żołądka i dwunastnicy zalicza się:
Rzadsze przyczyny:
Nie udowodniono wpływu alkoholu etylowego, sposobu odżywiania, roli stresu ani czynników psychologicznych w powstawaniu choroby wrzodowej. Mogą jednak zaostrzać jej przebieg.
Choroba wrzodowa żołądka i dwunastnicy może być objawem klinicznym depresji maskowanej (to jest takiego rodzaju depresji, w którym endogenny zespół depresyjny maskowany jest przez inne objawy).
Umiejscowienie.
Cztery piąte wrzodów żołądka lokalizuje się na krzywiźnie mniejszej, głównie w odźwierniku i w okolicy kąta. Jeśli chodzi o wrzody dwunastnicy to najczęściej dotyczą one przedniej ściany opuszki.
Liczne wrzody w żołądku i dwunastnicy, o nietypowej lokalizacji, oporne na leczenie budzą podejrzenie zespołu Zollingera-Ellisona.
Diagnostyka.
Endoskopia (gastroskopia, inaczej panendoskopia) jest badaniem bezpośrednio potwierdzającym obecność wrzodów. W przypadku lokalizacji żołądkowej niezbędne jest pobranie wycinków ze zmiany do badania histopatologicznego w celu wykluczenia obecności nowotworu złośliwego. Pobieranie wycinków z dwunastnicy jest wskazane tylko przy podejrzeniu innej etiologii niż "Helicobacter pylori".
Obecność Helicobacter pylori można potwierdzić za pomocą metod inwazyjnych i nieinwazyjnych. Do metod inwazyjnych zaliczamy:
Metody nieinwazyjne:
Obecnie praktycznie nie wykonuje się już badań rentgenowskich żołądka i oceny wydzielania kwasu solnego (z wyjątkiem podejrzenia zespołu Zollingera-Ellisona). Mają one obecnie znaczenie historyczne.
Powikłania.
Nie ma dowodów na związek choroby wrzodowej ze zwiększoną częstością występowania raka żołądka. Prawdopodobnie "zezłośliwiały wrzód żołądka" jest od początku zmianą nowotworową naśladującą obraz wrzodu trawiennego. Badaniem rozstrzygającym jest gastroskopia.
Leczenie.
W leczeniu główną rolę odgrywa leczenie zakażenia "Helicobacter pylori" (eradykacja) oraz stosowanie blokerów pompy protonowej i H2-blokerów. Pomocnicze znaczenie ma właściwa dieta, zaprzestanie palenia papierosów i unikanie niektórych leków wrzodotwórczych. W niektórych przypadkach konieczne jest leczenie operacyjne.
W wypadkach choroby wrzodowej powiązanej z zakażeniem "H. pylori" eradykacja prowadzi do wyleczenia i zapobiega występowaniu nawrotów choroby (przy niewystępowaniu reinfekcji) – trwałe wyleczenie.
W przypadkach nieleczonych przeciętny czas gojenia wrzodu trawiennego wynosi 15 lat.
Dieta.
Od czasu wprowadzenia skutecznych leków oraz szerokiego wprowadzenia leczenia eradykacyjnego dieta odgrywa marginalną rolę w leczeniu choroby wrzodowej.
Produkty nasilające dolegliwości:
Produkty dopuszczalne:
Należy zaprzestać palenia papierosów – utrudnia gojenie wrzodu i powoduje zwiększone ryzyko jego nawrotu.
W miarę możliwości należy unikać przyjmowania niesteroidowych leków przeciwzapalnych – w razie konieczności leczenia przeciwbólowego lekiem o stosunkowo najmniejszej toksyczności dla nabłonka żołądka jest paracetamol.
Niektóre badania wykazują potencjalną skuteczność probiotyków w leczeniu choroby wrzodowej.
Leczenie farmakologiczne.
Skuteczność leczenia potwierdza się po upływie 4 tygodni od jego zakończenia. W tym celu wykonuje się test oddechowy lub test wykrywający antygeny "Helicobacter pylori" w kale. W przypadku dodatniego wyniku wdraża się leczenie drugiego i trzeciego rzutu.

</doc>
<doc id="170925" url="https://pl.wikipedia.org/wiki?curid=170925" title="Hikaru no go">
Hikaru no go

 – manga i anime popularyzująca grę w go.
Czytając "Hikaru no go" można nauczyć się podstaw gry w go. W anime po zakończeniu niektórych odcinków dodawane są krótkie filmy z objaśnieniami dotyczącymi zasad go lub pokazujące fragmenty rzeczywistych turniejów.
Historia.
Pierwszy odcinek mangi ukazał się w roku 1998, ogółem wydano jej 23 tomy zawierające 189 rozdziałów, nie licząc 11 rozdziałów specjalnych. Anime stworzone na podstawie mangi liczy 75 półgodzinnych odcinków, dwa noworoczne odcinki specjalne i przeszło godzinny odcinek opowiadający o wydarzeniach po zakończeniu serii.
Autorem tekstów jest Yumi Hotta, rysunki stworzył Takeshi Obata
Fabuła.
Historia rozpoczyna się, kiedy młody chłopiec, Hikaru Shindō, odnajduje na strychu domu dziadka planszę do gry w go – goban. Na planszy widać plamy krwi – jednak dostrzega je tylko Hikaru. Chwilę potem pojawia się duch, Fujiwara no Sai, który od tej pory stale towarzyszy chłopcu.
Tylko Shindō widzi i słyszy Sai, który niegdyś był cesarskim nauczycielem go. Jednak przez podstęp innego nauczyciela został wyrzucony ze stolicy i popełnił samobójstwo. Od tamtej pory jego duch był uwięziony w gobanie. Jego największą pasją i pragnieniem jest gra w go.
Dzięki namowom ducha i pewnym obietnicom, Hikaru zaczyna grać w go. Początkowo słucha tylko rad Sai, wykonując polecone przez niego ruchy. Jednak po spotkaniu Akiry Tōya – młodego, przyszłego mistrza go – postanawia nauczyć się grać. Co więcej, postanawia być najlepszym graczem, lepszym od Akiry.

</doc>
<doc id="170927" url="https://pl.wikipedia.org/wiki?curid=170927" title="PyGTK">
PyGTK

PyGTK – nakładka na bibliotekę GTK+ służąca tworzeniu interfejsu graficznego dla programów komputerowych w języku Python. PyGTK jest wolnym oprogramowaniem i jest rozpowszechniane na zasadach licencji LGPL. Twórcą biblioteki jest programista GNOME, haker James Henstridge.
PyGTK zostało wykorzystane w wielu aplikacjach m.in.:
Przykładowy kod.
import gtk
class HelloWorld(gtk.Window):
 def __init__(self):
 gtk.Window.__init__(self)
 self.connect("delete_event", gtk.main_quit)
 self.set_border_width(10)
 self.set_title("Hello World!")
 button = gtk.Button("Press me")
 button.connect("clicked", self.button_pressed_cb)
 self.add(button)
 def button_pressed_cb(self, button):
 print "Hello again - the button was pressed"
if __name__ == "__main__":
 win = HelloWorld()
 win.show_all()
 gtk.main()

</doc>
<doc id="170929" url="https://pl.wikipedia.org/wiki?curid=170929" title="Ryszard Kulesza (piłkarz)">
Ryszard Kulesza (piłkarz)

Ryszard Kulesza (ur. 28 września 1929 w Warszawie, zm. 19 maja 2008 tamże) – polski piłkarz, trener i działacz piłkarski, w latach 1978–1980 selekcjoner reprezentacji Polski.
Życiorys.
Syn Władysława. Podczas powstania warszawskiego jego ojciec został zastrzelony, a sam ledwo uniknął śmierci – niemiecki żołnierz rzucił go pod nadjeżdżający czołg. Następnie został wywieziony na roboty do Niemiec, skąd uciekł i wrócił pieszo do Polski.
Kariera piłkarska.
Występował w drużynach Okęcia Warszawa, Polonii Warszawa, Gwardii Warszawa i Polonii Bydgoszcz. Karierę zakończył w 1961 jako zawodnik warszawskiej Polonii.
Kariera trenerska.
Po zakończeniu kariery piłkarskiej pracował jako trener. W latach 1972-1974 był trenerem Lechii Gdańsk. Od 1974 pracował jako szkoleniowiec drużyn narodowych: reprezentacji do lat 21 (1974-1975) oraz reprezentacji do lat 23 (1975-1978). Współpracownik selekcjonerów reprezentacji Polski seniorów: Kazimierza Górskiego (1976) oraz Jacka Gmocha (1976-1977 i 1978). Po rezygnacji Gmocha, w październiku 1978 objął stanowisko selekcjonera reprezentacji Polski. Zwolniony w grudniu 1980 w następstwie tzw. "afery na Okęciu". W następnych latach pracował m.in. w Tunezji i Maroku.
Działacz.
Po powrocie do Polski aktywnie uczestniczył w pracach Polskiego Związku Piłki Nożnej: od 1989 członek Prezydium i przewodniczący Rady Trenerów, inicjator założenia Szkoły Trenerów PZPN (tzw. "kuleszówka"), w latach 1991-1999 wiceprezes związku ds. trenerskich. W 1993 brał udział w decyzji o odebraniu Legii Warszawa mistrzostwa kraju w związku z tzw. "niedzielą cudów": Prezydium Zarządu PZPN (w skład którego wchodził Kulesza) z powodu zarzutu „niesportowej postawy podczas rozgrywek” unieważniło wynik meczu pomiędzy Legią Warszawa a Wisłą Kraków (6:0), odbierając tym samym Legii tytuł mistrzowski. Komentując wynik meczu Legia-Wisła Kulesza miał powiedzieć: "cała Polska widziała".
Był odznaczony Złotym Krzyżem Zasługi (1995) oraz Krzyżem Kawalerskim Orderu Odrodzenia Polski (1999).
Cierpiał na chorobę Alzheimera. Zmarł 19 maja 2008 w szpitalu w Międzylesiu. Został pochowany 29 maja 2008 na cmentarzu Czerniakowskim w Warszawie.

</doc>
<doc id="170933" url="https://pl.wikipedia.org/wiki?curid=170933" title="Ryszard Tatarczyk">
Ryszard Tatarczyk

Ryszard Tatarczyk, właściwie Ludwik Ruppert (ur. 11 maja 1923) – polski milicjant i żołnierz żydowskiego pochodzenia, kapitan Ludowego Wojska Polskiego, pracownik wywiadu wojskowego Oddziału II Sztabu Generalnego Ludowego Wojska Polskiego. 
Życiorys.
W 1945 został funkcjonariuszem Milicji Obywatelskiej w Krakowie. Od marca tego roku był kierownikiem referatu gospodarczego Komendy Miejskiej MO w tym mieście. Funkcję tę pełnił do maja 1947. Od września 1947 pracował w Oddziale II Sztabu Generalnego LWP, a od października 1947 był pomocnikiem kierownika "Sekcji 3" (werbunkowej) Wydziału III (operacyjnego) Oddziału II SG LWP. Od 1948 pracował w "Sekcji 5" (włoskiej) Wydziału II (operacyjnego), Oddziału II SG LWP.
Zwolniony ze służby w lutym 1951, wyemigrował do Izraela w styczniu 1957.

</doc>
<doc id="170934" url="https://pl.wikipedia.org/wiki?curid=170934" title="Józef Poznański">
Józef Poznański

Józef Poznański, właściwie Izaak Topfer (ur. 6 listopada 1920 roku) – kapitan Wojska Polskiego, oficer polskiego wywiadu wojskowego (Oddziału II, następnie Zarządu II Sztabu Generalnego WP).
Od 1947 pełnił służbę w Oddziale II Sztabu Generalnego. We wrześniu 1949 był słuchaczem Wyższej Szkoły Oficerów Politycznych w Rembertowie. Od marca 1950 był starszym pomocnikiem kierownika Sekcji IV (włoskiej) Wydziału IV (Informacyjnego), Oddziału II SG WP, następnie od 1952 starszym pomocnikiem Szefa Wydziału 6 Oddziału III (morskiego) Zarządu II Sztabu Generalnego Wojska Polskiego.
Zwolniony z wojska w kwietniu 1953, w styczniu 1957 wyemigrował do Izraela.

</doc>
<doc id="170935" url="https://pl.wikipedia.org/wiki?curid=170935" title="Włodzimierz Tatarek">
Włodzimierz Tatarek

Włodzimierz Tatarek vel Salomon Szlama-Wolf (ur. 21 czerwca 1920, zm. ?) – porucznik Wojska Polskiego.
W czerwcu 1949 r. został słuchaczem Wyższej Szkoły Oficerów Politycznych w Rembertowie. W lutym 1950 r. skierowany został do służby w Oddziału II Sztabu Generalnego WP. Dwa miesiące później mianowany został pomocnikiem kierownika Sekcji 4 (francuskiej) Wydziału II (operacyjnego). W styczniu 1951 r. został zastępcą komendanta Kursu Specjalnego Oddziału II. Od października 1954 r. pozostawał w dyspozycji szefa Głównego Zarządu Politycznego WP. W grudniu tego roku został zwolniony z WP i marcu 1957 r. wyemigrował do Izraela. Jego dalsze losy nie są znane. 

</doc>
<doc id="170941" url="https://pl.wikipedia.org/wiki?curid=170941" title="Tony Hawk's Underground 2 Remix">
Tony Hawk's Underground 2 Remix



</doc>
<doc id="170942" url="https://pl.wikipedia.org/wiki?curid=170942" title="Tony Hawk's Pro Skater 2x">
Tony Hawk's Pro Skater 2x



</doc>
<doc id="170944" url="https://pl.wikipedia.org/wiki?curid=170944" title="Fundacja Komandor">
Fundacja Komandor

Fundacja Komandor – pozarządowa organizacja non-profit powstała 1 września 2000 roku. Od 24 marca 2004 ma status organizacji pożytku publicznego.
Fundacja posługuje się obecną nazwą od 26 lipca 2005. Poprzednia oficjalna nazwa to: "Fundacja Małych i Średnich Przedsiębiorstw Komandor", zaś nazwa skrócona: "Fundacja MŚP Komandor".
30 maja 2006 za działalność społeczną (projekt Pakiet Wrześniowy i program stypendialny) Fundacji firma Komandor S.A. otrzymała tytuł „Dobroczyńcy roku 2005”.
Cel.
Celem Fundacji Komandor jest:
Programy Fundacji.
Główne programy realizowane przez Fundację:

</doc>
<doc id="170945" url="https://pl.wikipedia.org/wiki?curid=170945" title="Męczennik św. Sebastian">
Męczennik św. Sebastian



</doc>
<doc id="170946" url="https://pl.wikipedia.org/wiki?curid=170946" title="Jezuita">
Jezuita



</doc>
<doc id="170947" url="https://pl.wikipedia.org/wiki?curid=170947" title="Kłącza">
Kłącza



</doc>
<doc id="170950" url="https://pl.wikipedia.org/wiki?curid=170950" title="Afera na Okęciu">
Afera na Okęciu

Afera na Okęciu – potoczne określenie wydarzeń związanych z niektórymi piłkarskimi reprezentantami Polski, które miały miejsce pod koniec 1980 i które doprowadziły do dymisji selekcjonera reprezentacji Ryszarda Kuleszy.
28 listopada 1980 w Hotelu "Vera" w Warszawie ekipa reprezentacyjna zebrała się przed wyjazdem na mecz eliminacji Mistrzostw Świata w Hiszpanii z reprezentacją Malty. Kiedy w dniu wylotu drużyny jeden z zawodników, bramkarz Józef Młynarczyk, przybył na lotnisko na Okęciu w stanie nietrzeźwym (jak informowali dziennikarze), selekcjoner Ryszard Kulesza zdecydował o pozostawieniu go w kraju. W obronie Młynarczyka wystąpiło trzech innych reprezentantów: Zbigniew Boniek, Stanisław Terlecki oraz Władysław Żmuda. Kulesza ostatecznie zabrał Młynarczyka razem z drużyną na poprzedzające mecz z Maltą zgrupowanie we Włoszech. Jednak władze Polskiego Związku Piłki Nożnej na czele z prezesem, generałem Marianem Rybą postanowiły ukarać Młynarczyka, Bońka, Terleckiego oraz Żmudę i nakazały im powrót ze zgrupowania do kraju. Mecz z Maltą odbył się bez udziału wspomnianych zawodników. Zostali oni ukarani przez PZPN odsunięciem od gry w drużynie narodowej, zaś selekcjoner Ryszard Kulesza został zwolniony ze stanowiska.
Podczas samego meczu w La Valletta, przy stanie 2:0 dla Polski, maltańscy kibice obrzucili polskich piłkarzy kamieniami, co spowodowało przedwczesne zakończenie meczu przez sędziego. Ponieważ walkower FIFA był zaliczany jako 2:0, wynik meczu został utrzymany,
20 grudnia 1980 PZPN nałożył kary – Zbigniew Boniek, Stanisław Terlecki – rok bezwzględnej dyskwalifikacji; Władysław Żmuda, Józef Młynarczyk – osiem miesięcy bezwzględnej dyskwalifikacji (dla Młynarczyka dwa lata na kadrę); Włodzimierz Smolarek – dwa miesiące, w zawieszeniu na pół roku. 
Z czwórki ukaranych zawodników trzech pokajało się licząc na skrócenie kar; Żmudzie zawieszono dyskwalifikację już w lutym 1981, Bońkowi i Młynarczykowi w lipcu tegoż roku; jedynie Terlecki nie zagrał już nigdy więcej w drużynie narodowej. Pozostali wkrótce do niej powrócili, głównie dzięki staraniom następcy trenera Kuleszy – Antoniego Piechniczka. Wszyscy trzej odegrali w 1982 kluczowe role w występie polskiej drużyny na Mistrzostwach Świata w Hiszpanii. Młynarczyk był jednym z najlepszych bramkarzy turnieju, Żmudę cechował spokój, pewność i odwaga. Boniek strzelił cztery bramki i podpisał kontrakt z Juventusem.
Wątek przedstawiający „aferę na Okęciu” został przedstawiony w filmie dokumentalnym pt. "Mundial. Gra o wszystko" z 2012.

</doc>
<doc id="170953" url="https://pl.wikipedia.org/wiki?curid=170953" title="Architektura gotycka w Polsce">
Architektura gotycka w Polsce

Historia gotyku w Polsce.
Na ziemie polskie gotyk dotarł wraz z cystersami, którzy zastosowali elementy wczesnogotyckie w 1214 roku w kościele Cysterek w Trzebnicy (sklepienie żebrowe w krypcie wschodniej i pod emporą) oraz w kościołach zakonnych w Jędrzejowie z 1210 roku i Koprzywnicy. Silniejszym nurtem architektura gotycka zaczęła się rozpowszechniać dzięki zakonom dominikanów i franciszkanów pod koniec pierwszej połowy XIII wieku. Pierwsze elementy nowego stylu są widoczne w budowanej z fundacji Iwona Odrowąża w latach 1226-1250 ceglanej bazylice św. Trójcy w Krakowie. W tym dominikańskim kościele, należącym do czasów późnoromańskich, wykonano ostrołukowe łęki międzynawowe. Kościoły dominikańskie i franciszkańskie, budowane w stylu wczesnogotyckim, charakteryzują się zgodnie z regułą zakonu prostotą formy i brakiem wież, witraży i bogatego wystroju. Zazwyczaj długie, prostokątne prezbiterium, przeznaczone dla zakonników przykrywano krzyżowo-żebrowymi sklepieniami. Korpus oddzielony przez lektorium przykrywano stropem lub otwartą więźbą dachową. Powstają także nieliczne budowle cysterskie. Jednym z najwcześniejszych przejawów gotyku w Polsce była także przebudowa po 1244 roku katedry we Wrocławiu, którą rozbudowano od wschodu o prosto zamknięty ceglany chór z obejściem, a nad narożami obejścia ulokowano dwie niewielkie wieże, które pozostały nieukończone do dziś. Za najwcześniejszą budowlę w Polsce zbudowaną całkowicie w stylu gotyckim uważa się kaplicę św. Jadwigi w Trzebnicy (1268-1269) przy kościele św. Bartłomieja w klasztorze cysterek. Kaplica została przebudowana z wcześniejszej, romańskiej kaplicy i połączoną z kościołem wczesnogotyckim portalem. Forma gotyckich kościołów jest znacznie bardziej zróżnicowana niż obiektów powstających w okresie romańskim. Ciekawe obiekty, w dwóch różnych odmianach regionalnych stylu, powstały w Lubiążu, Kamieńcu Ząbkowickim i Henrykowie oraz w Oliwie, Pelplinie i Koronowie.
Na kształtowanie się stylu gotyckiego miały duży wpływ przemiany zachodzące wśród mieszczaństwa. Lokacja miast na prawie magdeburskim i powstawanie nowych ośrodków, których mieszkańcy w okresie rozdrobnienia dzielnicowego czuli się związani przede wszystkim z własnym regionem, a nie całym krajem sprzyjała powstawaniu odrębnych szkół sztuki gotyckiej. Podobnie jak w innych państwach, w polskich miastach także składano zbiorowe zamówienia na budowę nowych kościołów. Niemałą rolę odegrał mecenat królewski. Reforma państwa przeprowadzona w XIV wieku umożliwiła finansowanie wielu inwestycji tego okresu. Okres rządów Kazimierza Wielkiego to czas największego rozkwitu architektury gotyckiej w Polsce. Po raz drugi podobny rozwój miał miejsce w fazie późnogotyckiej, za rządów Kazimierza Jagiellończyka.
Obszar Polski południowej, a zwłaszcza rejon Dolnego Śląska, pozostawał w ścisłym kontakcie z budowniczymi Czech. W rejonie Małopolski, pod patronatem królewskim, rozwijało się budownictwo nazywane stylem dworskim. W tej części kraju najszybciej, także za sprawą mecenatu dworskiego, zagościł renesans (początek XVI wieku). Na architekturę ziem północnych silnie oddziaływały wzorce inspirowane budowlami państwa zakonu krzyżackiego oraz innych miast związanych z Hanzą. Wielkopolska, która utraciła na rzecz Małopolski wiodącą rolę w kraju, nie odegrała w kształtowaniu się tego stylu znaczącej roli. Architektura tych ziem wykazuje wiele związków z zabudową Śląska i Pomorza. Mazowsze, które przyłączyło się do Korony dopiero w 1526, wzorowało się przede wszystkim na sztuce pomorskiej, chociaż i tu widoczne są wpływy szkoły krakowskiej. Na Mazowszu nie wypracowano odmiennych form gotyku. Występujące na tej ziemi budowle cechuje raczej uproszczenie form znanych już wcześniej. Tu też najdłużej (do przełomu XVI i XVII wieku) kontynuowano tradycje gotyckie. W budownictwie drewnianym wpływy gotyku widoczne są jeszcze dłużej.
Występował głównie w rejonie Mazowsza, ale wykraczał też poza jego granice. W wieku XIX został nawet uznany za polski styl w architekturze, dając wzór architektom wielu kościołów neogotyckich. Z racji trudnego dostępu do kamienia zdatnego do obróbki, detale kamienne są tu prawie nieobecne i wszelkie formy zdobnicze ograniczają się do cegły i późniejszych stiuków. W stylu tym budowano jeszcze w XVI w. – najwybitniejszym przedstawicielem jest tu Jan Baptysta Wenecjanin.
Charakterystyka stylu.
Architektura gotycka w Polsce opiera się na budownictwie ceglanym. Zastosowanie tego materiału nie pozwalało na budowę kościołów o strzelistych sylwetkach, rozczłonkowanych elewacjach. Ściany pełnią rolę konstrukcyjną, wzmocnione skarpami, wraz z masywnymi filarami, podtrzymują sklepienia. Umieszczane w ścianach okna mają znacznie mniejsze wymiary. Bryła pozbawiona dekoracji rzeźbiarskiej zdobiona jest blendami, których jasny zazwyczaj kolor odcina się od czerwieni muru. To zestawienie kolorystyczne wykorzystywano także do dekoracji sklepień pozostawiając ceglane żebra na tle tynkowanej powierzchni podniebienia. Do zdobienia elewacji używano także cegły glazurowanej. Kościoły halowe zdobiono ażurowymi szczytami, często o skomplikowanym wzorze, zwieńczonymi zazwyczaj sterczynami.
Wbrew powszechnemu przekonaniu istnieje również drewniana architektura gotycka. Jest ona reprezentowana w Polsce głównie przez drewniane kościoły zachowane do naszych czasów. Wśród świątyń gotyku drewnianego możemy wymienić najstarsze zachowane kościoły drewniane w Polsce, których datacja jest pewna. Do gotyckiej architektury drewnianej możemy zaliczyć: Kościół Wszystkich Świętych w Sierotach (1456-57), Kościół Wszystkich Świętych w Łaziskach (1466-67) czy Kościół św. Michała Archanioła w Dębnie (1490).
W Polsce, w okresie gotyku, ukształtowały się jego odmiany regionalne.
Gotyk nadwiślański, tzw. szkoła krakowska.
W rejonie Małopolski budowle wznoszono z cegły z zastosowaniem ciosów kamiennych do wykonania detali. Kościoły budowane na tym terenie są często dwunawowe. Spotykane są także bazyliki o niezbyt wysokich nawach bocznych. Ich konstrukcję rozwiązywano w sposób uproszczony, z zastosowaniem systemu filarowo-skarpowego. Przypory stawiane przy ścianach nawy głównej wyprowadzano ponad dachy naw bocznych. Najczęściej stosowano także dwudzielne okna i portale.
Gotyk śląski.
Do początku XIV wieku architektura gotycka na Śląsku rozwijała się w podobny sposób jak w krajach ościennych, co widać na przykład w kaplicy św. Jadwigi w Trzebnicy, nawie fary w Złotoryi, prezbiterium kościoła dominikanów we Wrocławiu.
Jednakże od połowy XIV do końca XV wieku w centralnej części Dolnego Śląska powstał osobny spójny nurt "śląskiej szkoły architektury gotyckiej", mający swoisty i oryginalny charakter. Charakteryzował się budową szeregu ogromnych podobnych do siebie kościołów parafialnych. Nurt ten zapoczątkowała budowa w 1315 roku przez biskupa Henryka z Wierzbna nowej nawy katedry we Wrocławiu. Powstało surowe i pozbawione artykulacji wnętrze z płaskimi powierzchniami i wysoko umieszczonymi oknami w nawie. Dużym osiągnięciem tej szkoły było rozwiązanie sklepienia trójdzielnego (tzw. sklepienie piastowskie) złożonego z dziewięciu tarcz podpartych w pięciu punktach, które to rozwiązanie zapożyczono z katedry w Krakowie. Kolejnym przykładem tego nurtu była fara św. Elżbiety we Wrocławiu z przeszklonym prawie całkowicie prezbiterium i potężnymi filarami oraz podobnie ukształtowany kościół Panny Marii na Wyspie Piaskowej we Wrocławiu. Cechą wspólną tego nurtu było stosunkowo skromne ozdabianie fasad. Kolejnym przykładem szkoły śląskiej jest kościół św. Marii Magdaleny we Wrocławiu, fara w Brzegu. Należące do nurtu "szkoły śląskiej" katedra św. Stanisława w Świdnicy, bazylika w Strzegomiu i kościół św. Marcina w Jaworze dla odmiany były wzbogacone o dekoracje na fasadzie, co wynikało zapewne z manifestacji niezależności przez księcia świdnicko-jaworskiego Bolka II.
Nie związana ze szkołą śląską jest fara w Nysie, która stanowi osobny przykład wybitnej architektury gotyckiej w tym regionie. Częstym zjawiskiem jest także bogata dekoracja maswerkowa, oraz kamienne portale (kaplica zamkowa w Lubinie, bazyliki w Świdnicy, Strzegomiu, Jaworze). Często spotykaną cechą na Dolnym Śląsku było usytuowanie wieży przy skrzyżowaniu nawy poprzecznej z prezbiterium kościoła. Na terenie Dolnego Śląska, w kościołach bazylikowych dość często stosowano systemy przyporowe z ceglanymi łękami poprowadzonymi nad dachami naw bocznych i wieżami sił. W przeciwieństwie do szkoły krakowskiej, na Śląsku nie występują założenia dwunawowe.
Gotyk pomorski.
Ceglane kościoły Pomorza to przede wszystkim hale z potężnymi wieżami zazwyczaj usytuowanymi w osi głównej. Znacznie rzadziej spotyka się bazyliki.
Architektura świecka.
Zamki
Od XIII wieku zaczęto modernizować także siedziby królewskie i książęce poszerzając program funkcjonalny budowli istniejących (np. zamek na Wawelu, Legnica) oraz budując zamki, które początkowo można było zbudować jedynie za zgodą władcy. Z tego powodu najstarsze zamki miały charakter budowli państwowych. Początkowo, w XIII wieku, charakterystyczne dla zamków elementy umieszczono w obrębie funkcjonujących grodów drewniano-ziemnych, w związku z czym pierwsze zamki miały kształt nieregularny (np. w Opolu). Po połowie XIII wieku zarzucono także budowę palatiów, które należy łączyć raczej z wcześniejszą epoką. Kształt regularny zamków rozpowszechnił się na terenie Królestwa Polskiego w czasach panowania Kazimierza Wielkiego i budowano je w takim kształcie nawet w miejscach wcześniejszych grodów (Rawa, Łęczyca, Koło). Zamki budowały także zakony np. Joannici (Stare Drawsko, Łagów, Swobnica, Pęzino) oraz Krzyżacy, na terenie państwa utworzonego przez nich w Prusach (Malbork, Radzyń Chełmiński, Nidzica) oraz biskupi (Sławków, Lipowiec). W zamkach budowano też wieże ostatecznej obrony (określane jako stołp) oraz wieże mieszkalne (donżon). Najlepiej zachowane gotyckie zamki to: 
Ratusze
Centralnym miejscem był duży rynek, na którym budowano symbol władzy miejskiej i główną strażnicę – ratusz z wysoką wieżą. Wokół ratusza skupiały się inne budynki związane z funkcją organizmu miejskiego – sukiennice, budynek wagi miejskiej, kramy kupieckie i pręgierz. Przykładem nieprzekształconego później ratusza w stylu gotyckim jest Ratusz we Wrocławiu, Ratusz Staromiejski w Toruniu, Ratusz w Chojnie, Gdańsku. Z ratusza w Krakowie zachowała się tylko wieża.
Kamienice miejskie
Istniejące grody usamodzielniały się otrzymując nowe prawa lokacyjne (najczęściej na prawie magdeburskim). Obszar miast dzielono siatką zazwyczaj prostopadłych ulic na działki tworząc układ szachownicy. Budynki mieszkalne, w wyższych partiach nadal budowano z drewna lub w technice muru pruskiego. W celu utrudnienia przenoszenia się ognia podczas pożaru, często podwyższano ściany na granicy dwóch sąsiednich działek a dwuspadowy dach otrzymuje połacie skierowane do środka. Fasady domów wieńczono schodkowymi lub trójkątnymi szczytami. Domy bogatych mieszczan czasem otrzymywały bogatszy wystrój w postaci wymurowanych laskowań na tle białych blend. Częściej była to polichromia naśladująca wątek muru, maswerki i wimpergi. Przykładem kamienicy w stylu gotyckim jest Dom Kopernika w Toruniu, Dom Długosza w Sandomierzu, Najstarszy budynek Uniwersytetu Jagiellońskiego – Collegium Maius, kamienica przy ul. Łaziennej 22 w Toruniu.
Mury i bramy miejskie
Miasto otaczały mury obronne, czasem w miejscu wcześniejszych wałów i inwestycje takie prowadzono przez wiele lat, dokonując częstych modernizacji. Starsze umocnienia często podwyższano, a proste ich zwieńczenia blankami zastępowano nowocześniejszymi machikułami. Ciąg murów obronnych często przerywały otwarte od strony miasta baszty, rozmieszczone w odległości strzału tj. około 40–60 m. Miasta czasem otrzymywały nowy, drugi pas murów obronnych (np. Wrocław, Toruń), a nawet trzeci (np. Toruń). Najstarsze mury obronne na ziemiach polskich znajdują się w Toruniu: najwcześniejszy odcinek przy ul. Pod Krzywą Wieżą datowany na lata 1246-1262. Prowadzące do miast często ozdobne bramy poprzedzano w okresie późnogotyckim barbakanami połączonymi z nimi szyją. Pierwsza taka forma obronna na ziemiach polskich powstała w Toruniu - barbakan Starotoruński z 1426 r. Najlepiej zachowanym barbakanem w Polsce jest Barbakan w Krakowie. Do dzisiejszych czasów zachowały się fragmenty murów obronnych, z których najczęściej zachowały się bramy, np. w Szydłowie, Sandomierzu, Krakowie z Bramą Floriańską i barbakanem. Znaczne części murów zachowały się w Stargardzie, Prabutach, Pyrzycach, Toruniu. W Chełmnie, Strzelcach Krajeńskich, Byczynie i Paczkowie mury miejskie zachowane są prawie w całości.
Przykłady zabytków.
Gotyk na Kresach.
Na ziemiach wschodnich przyłączonych do Korony Królestwa Polskiego w czasach panowania Kazimierza Wielkiego i obecnie pozostających poza granicami Polski, powstały między innymi takie gotyckie budowle jak katedra we Lwowie (po 1370), zamki w Haliczu, Łucku i Trembowli oraz Zamek Niski i Zamek Wysoki we Lwowie. W późniejszym okresie powstał gotycki kościół farny w Drohobyczu, kościół franciszkanów we Lwowie (nieistniejący), kościół w Kulikowie (obecnie zrujnowany), kościół w Skorulach, klasztor w Międzyrzeczu, zamek w Jazłowcu i znaczne partie zamku w Kamieńcu Podolskim.

</doc>
<doc id="170954" url="https://pl.wikipedia.org/wiki?curid=170954" title="Klub Wybitnego Reprezentanta">
Klub Wybitnego Reprezentanta

Klub Wybitnego Reprezentanta (pełna nazwa: "Klub Wybitnego Reprezentanta Polski w piłce nożnej mężczyzn") – grupa zrzeszająca polskich piłkarzy (byłych lub aktualnych reprezentantów kraju), którzy rozegrali co najmniej 80 meczów (od 2014) albo co najmniej 60 meczów (przed 2014) w narodowej reprezentacji Polski w piłce nożnej.
Historia.
Klub został utworzony uchwałą Polskiego Związku Piłki Nożnej w dniu 17 września 1999 i pod jego egidą funkcjonuje. Początkowo przyjęto zasadę, że funkcję Przewodniczącego pełnić będzie zawodnik z największą liczbą występów w kadrze A, toteż automatycznie mianowano nim Grzegorza Latę, który funkcję tę miał sprawować do czasu pobicia jego rekordu. W wyniku wyboru Grzegorza Laty na prezesa Polskiego Związku Piłki Nożnej, 7 stycznia 2009 mianowano jego następcę na stanowisku przewodniczącego KWR – Władysława Żmudę. 31 października 2012 zastąpił go na tym stanowisku Dariusz Dziekanowski (w momencie obejmowania funkcji znajdował się na 17. miejscu wśród członków KWR).
Genezy powołania Klubu można zacząć szukać na początku lat 90. XX w. Podczas narady zorganizowanej w siedzibie Przeglądu Sportowego 15 maja 1992 grupa polskich historyków i statystyków futbolu (głównie dziennikarzy) wraz z przedstawicielami PZPN zweryfikowała wszystkie międzynarodowe spotkania z udziałem pierwszej reprezentacji Polski od początku jej istnienia (tj. 1921), uznając część z nich za spotkania nieoficjalne. Sporządzono listę oficjalnych meczów męskiej kadry narodowej, którą 26 sierpnia 1997 zatwierdziło Prezydium Zarządu PZPN. Nie znalazło się na niej w sumie 25 potyczek rozegranych w latach 1925–1976 z zespołami amatorskimi (krajów, które tylko spotkania reprezentacji zawodowej uznawały za oficjalne) bądź olimpijskimi.
27 czerwca 2012 roku przewodniczący Klubu, Władysław Żmuda, złożył wniosek o wykluczenie z grupy Jana Tomaszewskiego, motywując to jego zdaniem „bulwersującymi wypowiedziami pod adresem polskiej drużyny narodowej startującej w mistrzostwach Europy 2012 i poszczególnych piłkarzy”. 28 czerwca 2012 roku Jan Tomaszewski podjął decyzję o odejściu z Klubu.
Lista klubowiczów.
Pogrubioną czcionką oznaczono zawodników wciąż grających w reprezentacji.
Uwagi:

</doc>
<doc id="170958" url="https://pl.wikipedia.org/wiki?curid=170958" title="Jean Bernadotte">
Jean Bernadotte



</doc>
<doc id="170961" url="https://pl.wikipedia.org/wiki?curid=170961" title="Satyendra Nath Bose">
Satyendra Nath Bose

Satyendra Nath Bose (ur. 1 stycznia 1894 w Kalkucie, zm. 4 lutego 1974 tamże) – indyjski fizyk, specjalizujący się w fizyce matematycznej.
Dorobek naukowy.
Bose opracował rozkład prawdopodobieństwa dla fotonów, który następnie został rozszerzony przez Alberta Einsteina również na atomy i od ich nazwisk nazwany statystyką Bosego-Einsteina. Praca Bosego "Planck's Law and the Hypothesis of Light Quanta", która wprowadzała ten rozkład prawdopodobieństwa, została wydrukowana w niemieckim czasopiśmie naukowym "Zeitschrift für Physik" dopiero po rekomendacji Einsteina i w jego tłumaczeniu.
Od nazwiska Bosego pochodzi również termin bozon.
W 1924 podczas podróży po Europie współpracował między innymi z Marią Skłodowską-Curie, a w następnym roku z Albertem Einsteinem w Berlinie.

</doc>
<doc id="170964" url="https://pl.wikipedia.org/wiki?curid=170964" title="Satyendra Bose">
Satyendra Bose



</doc>
<doc id="170972" url="https://pl.wikipedia.org/wiki?curid=170972" title="Socjogram">
Socjogram

Socjogram – graficzna prezentacja stosunków między ludźmi, więzi społecznych lub relacji sympatii-antypatii, uznania itp. w grupie społecznej sporządzana w socjometrii.
Cele stosowania techniki socjogramu:
Rodzaje socjogramów według Brzezińskiej:
W analizie sieciowej socjogramy zastąpione zostały prezentacjami w postaci grafów. Na bazie socjogramów sporządzane są tabele socjometryczne, umożliwiające obliczanie wskaźników zwartości grupy, spójności grupy i pozycji poszczególnych członków w grupie.

</doc>
<doc id="170973" url="https://pl.wikipedia.org/wiki?curid=170973" title="Ferdynand I (car Bułgarii)">
Ferdynand I (car Bułgarii)



</doc>
<doc id="170983" url="https://pl.wikipedia.org/wiki?curid=170983" title="Kalety koło Grodna">
Kalety koło Grodna



</doc>
<doc id="170984" url="https://pl.wikipedia.org/wiki?curid=170984" title="Saarbrucken">
Saarbrucken



</doc>
<doc id="170985" url="https://pl.wikipedia.org/wiki?curid=170985" title="Ingrid Alexandra">
Ingrid Alexandra



</doc>
<doc id="170986" url="https://pl.wikipedia.org/wiki?curid=170986" title="Jacek Gmoch">
Jacek Gmoch

Jacek Wojciech Gmoch (ur. 13 stycznia 1939 w Pruszkowie) – polski piłkarz i trener piłkarski, teoretyk i analityk futbolu, inżynier, działacz sportowy i polonijny, a także publicysta oraz ekspert i komentator telewizyjny. 
Z drużyną Legii Warszawa dwukrotnie zdobywał Puchar Polski (1964, 1966) i przyczynił się do rozpoczęcia udanego sezonu 1968–69, w którym drużyna zdobyła mistrzostwo Polski. W latach 1962–1968 występował w reprezentacji Polski w piłce nożnej. Po zakończeniu kariery zawodniczej najpierw asystent, a następnie w latach 1976–1978 selekcjoner reprezentacji Polski w piłce nożnej, którą doprowadził do 5. miejsca na Mistrzostwach świata. Od końca lat 70. trener kilku drużyn ligi greckiej, gdzie trenowane przez niego drużyny zdobyły m.in. dwukrotnie mistrzostwo Grecji. W 2010 uznano go za jednego z pięciu najlepszych trenerów w historii ligi greckiej.
Jeszcze podczas kariery piłkarskiej ukończył komunikację na Politechnice Warszawskiej. Potem, w latach 1968–1978 pracownik naukowy Politechniki Warszawskiej. 
Życiorys.
Urodził się w Pruszkowie, gdzie ukończył Technikum Budowlane. Przygodę ze sportem rozpoczął od gry w koszykówkę.
Kariera piłkarska.
Jako piłkarz występował najczęściej w obronie, na pozycji stopera. Pierwszym klubem w jego karierze był Znicz Pruszków (1953–1958), skąd trafił do Legii Warszawa. W barwach warszawskiej drużyny występował w latach 1958–1969, zdobywając dwukrotnie Puchar Polski (1964 i 1966) oraz zdobył Mistrzostwo Polski w 1969. 
W reprezentacji Polski wystąpił 29 razy (1962–1968).
Karierę zawodniczą zakończył 17 sierpnia 1968 meczem Kadra PZPN – „Express”, oglądanym przez 30 tys. widzów (mecz zorganizowany przez dziennikarzy „Expressu Wieczornego”). Kadrowicze do drużyny „Expressu” byli wybrani przez kibiców poprzez głosowanie w ankietach. Reprezentację Expressu prowadził trener Górski. Selekcjonerem kadry PZPN był Ryszard Koncewicz. Na początku spotkania bramkarz Marian Szeja niefortunną interwencją złamał Gmochowi nogę. Było to wielostopniowe złamanie, przedwcześnie kończące karierę utalentowanego zawodnika.
Kariera trenerska.
Po zakończeniu kariery piłkarskiej rozpoczął pracę jako trener. Zaczynał jako asystent Edmunda Zientary w Legii (1969–1971). Współautor, opracowanej w 1970 we współpracy z mgr Wojciechem Skoczkiem (Uniwersytet Warszawski) oraz mgr Stanisławem Więckowskim (Szkoła Główna Planowania i Statystyki), koncepcji drogi poprawy polskiej piłki nożnej na arenie międzynarodowej. Opracowanie to zostało przekazane za pośrednictwem jednego ze śląskich piłkarzy do rąk Edwarda Gierka. Członek zarządu PZPN 1971–1975 oraz wiceprezes sekcji młodzieżowej. Od 1971 oddelegowany, jako współpracownik Kazimierza Górskiego (wygrane eliminacje do igrzysk olimpijskich; złoty medal olimpijski 1972 w Monachium, wygrane eliminacje MŚ 1974 i zajęcie 3. miejsca na MŚ 1974 w RFN). Jako działacz i współpracownik pracował społecznie bez żadnego wynagrodzenia. Był twórcą tzw. „banku informacji” (bank informacji powstał w marcu 1971 przy okazji meczów Legii z Atlético Madryt) oraz był prekursorem metod naukowych w piłce nożnej. Trener-koordynator Zagłębia Sosnowiec (1972–1973). W Zagłębiu wywindował drużynę z ostatniego 14. miejsca jesienią, na 10. miejsce na koniec sezonu (najlepsza drużyna wiosny), czym uratował dla klubu najwyższą klasę rozgrywkową. Następnie zaproszony przez Legię do współpracy (Legia poprosiła uczelnię Jacka Gmocha o pozwolenie na pracę w klubie). Jako trener-koordynator Legii Warszawa uratował klub przed spadkiem do II ligi oraz zdobył z tym klubem Puchar Polski. Prowadził w USA polonijną drużynę Falcons Filadelfia.
Mecz na Wembley.
W dniu poprzedzającym mecz na Wembley w Londynie, 16 października 1973, wyłączył się ze sztabu szkoleniowego i opuścił kadrę narodową, co ogłosił na odprawie przed meczem z reprezentacją Anglii.
Reprezentacja Polski.
W sierpniu 1976 został następcą Kazimierza Górskiego na stanowisku trenera reprezentacji Polski. Wygrał eliminacje do MŚ 1978 i tym samym awansował do finałów mistrzostw świata w Argentynie w 1978, gdzie drużyna zajęła 5. miejsce. Po mundialu poprowadził reprezentację w dwóch meczach: wygranym towarzyskim z Finlandią w sierpniu 1978 i wygranym 2:0 meczu eliminacyjnym do mistrzostw Europy z Islandią, po czym został odwołany przez futbolową centralę. Jako trener reprezentacji w 27 występach zaliczył: 17 zwycięstw, 3 remisy, i 7 przegranych.
Późniejsza kariera szkoleniowa.
W następnych latach pracował za granicą. W 1979 prowadził norweski Skeid Fotball. Później przez wiele lat trenował (z sukcesami) drużyny greckie i cypryjskie: PAS Janina (1979–1981) – uratowany od spadku i 5. miejsce, Apollon Ateny (1981–1982), AE Larisa (1982–1983 – wicemistrzostwo Grecji 1983 – pierwszy w historii sukces drużyny prowincjonalnej), Panathinaikos AO (1983–1985) – mistrzostwo Grecji 1984, wicemistrzostwo 1985, 1/2 finału Pucharu Mistrzów (błąd sędziego przy stanie 0:0 nie uznał bramki koniczynek i porażka z Liverpoolem), Pucharu Grecji 1984, AEK Ateny (1985–1986) wicemistrzostwo, ponownie Larisa (1986–1988. Mistrzostwo Grecji 1988 to sukces tym większy, że po raz pierwszy i jak dotąd ostatni drużyna spoza „wielkiej czwórki” w Grecji zdobyła to trofeum), Olympiakos SFP (1988–1989) – wicemistrzostwo Grecji (1989), Aris FC (1990–1991), APOEL Nikozja (1991–1993) – mistrzostwo kraju, puchar, i gra w Lidze Mistrzów w sezonie 1992–1993; superpuchar, znów Larisa (1993), Athinaikos AS (1994–1995), Ethnikos Pireus (1995), APOEL Nikozja (1996–1997) – superpuchar, i awans do Pucharu UEFA, AO Ionikos (1997–1998), PS Kalamata (1998–1999) – mistrzostwo w II i awans do I ligi, Panionios GSS (1999), FC Kalamata (2001), ponownie Ionikos Pireus (2002–2003), który uratował przed spadkiem.
W lutym 2010 wybrany w Grecji jednym z pięciu najlepszych trenerów w historii greckiej ligi piłkarskiej (plebiscyt z okazji pięćdziesięciolecia profesjonalnej ligi piłki nożnej w Grecji). W głosowaniu uznany został najlepszym trenerem lat 80.
15 listopada 2010 ponownie został mianowany tymczasowym trenerem Panathinaikosu.
Kariera naukowa.
Z wykształcenia magister inżynier komunikacji ze specjalizacją budowy dróg i mostów, absolwent Politechniki Warszawskiej. Pracownik naukowy Politechniki Warszawskiej Zakładu Budowy Dróg i Mostów w latach 1968–1978. Był wtedy asystentem prof. Zenona Wiłuna i prof. Zbigniewa Grabowskiego. Absolwent warszawskiego AWF (1975) ze specjalizacją piłki nożnej; uzyskał tam licencję trenerską II klasy. Był to pierwszy przypadek ukończenia tej uczelni eksternistycznie (dzięki posiadaniu już wcześniej tytułu magistra). W latach 1975–1976 stypendysta doktorant Politechniki Warszawskiej oraz fundacji Copernicus Society of America, której założycielem i prezesem był Edward Piszek. W tym czasie na University of Pennsylvania The Wharton School (równorzędna z Harvard czy Economic School of London) prowadził analizy przepływu wody gruntowej zanieczyszczonej odpadami z destylacji ropy naftowej, ale też projekt dotyczący piłki nożnej – miał za zadanie znalezienie algorytmu matematycznego do wykorzystania przy piłkarskiej elektronicznej metodzie statystycznej. Jacek Gmoch, jako założyciel bazy informacji, zgromadził ogromną liczbę arkuszy z obserwacji meczów piłkarskich różnych klas (począwszy od lig krajowych po olimpiady i mistrzostwa świata), które dały możliwość przewidywania wyników piłkarskich. Projekt dawał możliwość zastosowania rachunku prawdopodobieństwa w przewidywaniu wyników sportowych. Spotkał się on z aprobatą władz uczelni, które na stworzenie takiego punktu do analizy dla krajów arabskich przyznały na ten cel budżet, aby kontynuować prace nad tym projektem. Stypendysta doktorancki Politechniki Warszawskiej w Norges Geotekniske Institutt w Oslo 1978–1979.
Inne.
Guest Coach of USSF – United States Soccer Federation – grudzień 1975 na obozie licencyjnym w Orlando, USA, gdzie prowadził wykłady dla przyszłych trenerów.
Był członkiem rady nadzorczej MKS Pruszków (sekcja koszykówki od 2002), a później także prezesem tego klubu.
Działacz sportowy, w latach 2001–2004 pełnił obowiązki attaché olimpijskiego polskiej reprezentacji olimpijskiej na igrzyskach olimpijskich w Atenach w 2004. Działał również (jako wiceprezes i prezes zarządu) w CWKS Legia Warszawa (mniejszościowy udziałowiec Legii Warszawa). Do 18 marca 2009 przewodniczący rady nadzorczej spółki Legia Warszawa SSA.
Od kilku lat pracuje jako telewizyjny komentator sportowy, między innymi dla Polsatu (MŚ Japonia/Korea Płd. 2002, ME Francja 2016), TVP (ME Portugalia 2004, MŚ Niemcy 2006, ME Polska/Ukraina 2012, MŚ Brazylia 2014), grecka ERT (ME Austria/Szwajcaria 2008 i MŚ RPA 2010).
W latach 1974–1978 występował w programie dla dzieci i młodzieży "Ekran z bratkiem", prowadzonym przez Macieja Zimińskiego, ucząc w nim młodzież techniki gry w piłkę nożną i właściwych dla młodzików metod treningowych.
Autor książki "Alchemia futbolu", którą opracował (z Tadeuszem Olszańskim). Książka stała się bestselerem (100 000 egzemplarzy oraz dodruk). Opisywała ona wiele nowatorskich pomysłów piłkarskich, a niektóre z rozdziałów do dziś są jak najbardziej aktualne. W Grecji wydał w 1985 książkę "Exi chronia sto Ellada", czyli "Sześć lat u Grecji" (tytuł celowo przekręcony, nakład 10 tys. egzemplarzy). Opisał w niej głównie kulisy swoich pierwszych sześciu lat sukcesów w Grecji. W 2018 roku ukazał się wywiad-rzeka zatytułowany "Najlepszy trener na świecie", którego współautorami są Arkadiusz Bartosiak i Łukasz Klinke (wywiadowcy.pl). Książka podsumowuje jego życie i dokonania sportowe.
Dziennikarz, felietonista. Jest współpracownikiem „Piłki Nożnej”, „Przeglądu Sportowego”, „Wprost”, „Polityki”, a także „Forum Trenera”.
Wyróżnienia.
W 1974 został odznaczony Krzyżem Kawalerskim Orderu Odrodzenia Polski za wyniki sportowe. Postanowieniem Prezydenta Rzeczypospolitej Polskiej z dnia 24 marca 2005 został odznaczony Krzyżem Komandorskim Orderu Zasługi Rzeczypospolitej Polskiej "za wybitne zasługi w rozwijaniu polsko-greckiej współpracy" (od 1993 jest prezesem Stowarzyszenia Współpracy i Przyjaźni Polsko-Greckiej).
Fundacja, której został prezesem, ufundowała cegiełkę dla PKOl-u, co również uczynił wraz z całą rodziną prywatnie.
Za zasługi dla greckiego futbolu nadano mu w specjalnym, honorowym trybie obywatelstwo Grecji.
W 2021 był uhonorowany Diamentową Odznaką PZPN, nagrodę wręczył Prezes Federacji Zbigniew Boniek.
Sukcesy piłkarskie.
Jako Piłkarz:
Legia Warszawa:
Jako Trener:
Reprezentacja Polski w piłce nożnej:
Panathinaikos AO:
AE Larisa:
APOEL Nikozja:
AEK Ateny:
Olympiakos SFP:
PS Kalamata:

</doc>
<doc id="170988" url="https://pl.wikipedia.org/wiki?curid=170988" title="Dzieci kwiaty">
Dzieci kwiaty



</doc>
<doc id="170989" url="https://pl.wikipedia.org/wiki?curid=170989" title="Tkankowce">
Tkankowce

Tkankowce – zwierzęta wielokomórkowe zbudowane z tkanek. Charakteryzują się obecnością układu nerwowego, występowaniem gametogenezy i zdolnością do kierunkowych ruchów. Tradycyjnie były klasyfikowane w randze podkrólestwa Histozoa i przeciwstawiane beztkankowcom opisywanym jako Ahistozoa. Obecnie tkankowce są synonimizowane z Eumetazoa (tkankowce właściwe lub wielokomórkowce właściwe – określane też jako Euhistozoa) lub Epitheliozoa, jeśli płaskowce (Placozoa) zaliczyć do tkankowców.
Tkankowce obejmują dwie zasadnicze grupy zwierząt, w zależności od liczby warstw zarodkowych, z których rozwijają się tkanki:
W hipotezie Epitheliozoa tkankowce dzielone są na:

</doc>
<doc id="170990" url="https://pl.wikipedia.org/wiki?curid=170990" title="Tkanki">
Tkanki



</doc>
<doc id="170992" url="https://pl.wikipedia.org/wiki?curid=170992" title="Jodok">
Jodok

Jodok - imię męskie pochodzenia celtyckiego, oznaczające "wojownika". Imię znane w Polsce od średniowiecza. 
Jodok imieniny obchodzi 13 grudnia.
W innych językach:
Znane osoby noszące imię Jodok:
Zobacz też:

</doc>
<doc id="170993" url="https://pl.wikipedia.org/wiki?curid=170993" title="Widzenie dzienne">
Widzenie dzienne



</doc>
<doc id="170996" url="https://pl.wikipedia.org/wiki?curid=170996" title="Widzenie fotopowe">
Widzenie fotopowe

Widzenie fotopowe (widzenie dzienne) – termin oznaczający pracę ludzkiego narządu wzroku w warunkach normalnych, czyli przy ilości światła wystarczającej do pełnego wykorzystania możliwości zmysłu wzroku. 
W rozpoznawaniu bodźców świetlnych biorą wówczas udział wyłącznie czopki (receptory umożliwiające widzenie barwne), nie biorą natomiast udziału pręciki (receptory rozpoznające różnice natężenia światła tylko w niemal zupełnej ciemności, robiące to monochromatycznie). 
W miarę spadku natężenia oświetlenia otoczenia, widzenie fotopowe przechodzi w fazę przejściową zwaną widzeniem mezopowym (częściowa utrata postrzegania barw), by wreszcie osiągnąć minimalny stan pracy ludzkiego oka zwany widzeniem skotopowym (świat w skali szarości).
Widzenie dzienne zapewniają trzy typy czopków w oku człowieka, wykazujące największą czułość dla długości fali odpowiednio 420, 534 i 564 nm. Maksimum widmowe dla widzenia nocnego znajduje się przy 498 nm. Czopki odznaczają się znacznie mniejszą czułością (rzędu 600 lm/W) od pręcików (ok. 1700 lm/W). 
Widzenie dzienne zapewnia największą czułość w miejscu, na które jest skierowany wzrok. Tylko w wąskim zakresie kątowym utrzymuje się duża czułość i widzenie kolorów. Poza zakresem kątowym ok. 40° nie widzi się barw, czego zwykle nie zauważa się z powodu korekcji dokonywanej przez mózg. Za to widzenie nocne nastawione jest raczej na obserwację pod kątem, w efekcie czego w ciemności gorzej widać obiekty, na które jest skierowany wzrok.

</doc>
<doc id="170998" url="https://pl.wikipedia.org/wiki?curid=170998" title="Widzenie zmierzchowe">
Widzenie zmierzchowe



</doc>
<doc id="171000" url="https://pl.wikipedia.org/wiki?curid=171000" title="Widzenie mezopowe">
Widzenie mezopowe

Widzenie mezopowe, widzenie zmierzchowe – termin oznaczający pracę ludzkiego narządu wzroku w warunkach przejściowych, czyli przy niedostatecznej ilości światła. W odbieraniu bodźców świetlnych biorą udział wtedy zarówno czopki (działające przy dobrym oświetleniu i zapewniające widzenie barwne), jak i pręciki (działające przy niedostatecznym oświetleniu i dające jedynie możliwość widzenia achromatycznego). 
Widzenie mezopowe jest stanem pośrednim pomiędzy widzeniem w normalnych warunkach oświetleniowych, zwanym widzeniem fotopowym, a postrzeganiem świata wyłącznie w barwach szarości, gdy światła jest bardzo mało, zwanym widzeniem skotopowym.
Opis zjawiska.
Widzenie mezopowe jest stanem upośledzonej pracy ludzkiego oka, w którym w miarę spadku natężenia oświetlenia wyłącza się najpierw działanie czopków wrażliwych na pasmo czerwone, a niewiele później przestają działać czopki z pasma zielonego. Ponieważ różnica czułości energetycznej pomiędzy tymi oboma rodzajami receptorów jest niewielka, stąd widzenie mezopowe można traktować, jako obserwację otoczenia w barwach niebiesko-szarych, przy czym barwy od zielonej poprzez żółtą i pomarańczową aż do czerwonej są nie tylko odbierane jako szarość, ale także jest to szarość ciemniejsza niż by wydawać się to powinno. Zaburzenia percepcji barw przy widzeniu zmierzchowym zostały opisane przez czeskiego fizjologa i histologa Jana Evangelistę Purkyniego i są nazywane "zjawiskiem Purkiniego".
Podczas widzenia zmierzchowego pojawiają się także inne złudzenia. Pełna adaptacja oczu do widzenia skotopowego trwa kilkanaście minut. W związku z tym przy nagłym zgaszeniu światła nie widzimy nic wyraźnie, a w miarę upływu czasu coraz lepiej rozróżniamy kontury. Przy pełnym oświetleniu oko ludzkie najdokładniej odróżnia barwy pomiędzy zieloną a pomarańczową. 
Inne problemy percepcji barw.
Sprawność fizjologiczna oka ludzkiego pogarsza się znacząco wraz z wiekiem. Dotyczy to nie tylko zmniejszenia amplitudy akomodacji (powodującej osłabienie ostrości widzenia z bliska, ale łatwej do korekcji przy pomocy okularów), ale także obniżenia zakresu percepcji barwnej, polegającej na zawężeniu odbieranego widma barwnego. Skutkiem tego ostatniego zjawiska jest obserwowana u wielu malarzy tendencja do zawężania palety barwnej w dziełach tworzonych w starości (widoczna np. w dziełach Juliana Fałata czy Franciszka Goi). 

</doc>
<doc id="171002" url="https://pl.wikipedia.org/wiki?curid=171002" title="Widzenie nocne">
Widzenie nocne



</doc>
<doc id="171004" url="https://pl.wikipedia.org/wiki?curid=171004" title="Widzenie skotopowe">
Widzenie skotopowe

Widzenie skotopowe (widzenie nocne, sklotopiczne) – termin oznaczający pracę ludzkiego narządu wzroku w warunkach skrajnie niekorzystnych, czyli przy znikomej ilości światła. W odbieraniu bodźców świetlnych biorą wtedy udział wyłącznie pręciki, natomiast czopki są zupełnie nieaktywne. Podczas widzenia skotopowego człowiek widzi świat pozbawiony barw, czyli np. taki jak na czarno-białym filmie. Możliwe jest wtedy wyłącznie rozróżnianie stopnia jasności elementów otoczenia, a i to przy niewielkiej gradacji tych stopni. Znacznie spada również rozdzielczość oka, czyli możliwość rozpoznawania szczegółów obrazu, nie występuje przy tym zjawisko szczególnie wysokiej rozdzielczości obrazu w środku pola widzenia, za które odpowiada plamka żółta (składająca się wyłącznie z czopków).
W miarę wzrostu oświetlenia otoczenia, widzenie skotopowe przechodzi w fazę przejściową zwaną widzeniem mezopowym (upośledzone postrzeganie barw), by wreszcie osiągnąć normalny stan pracy ludzkiego oka zwany widzeniem fotopowym (pełne widzenie barwne).

</doc>
<doc id="171005" url="https://pl.wikipedia.org/wiki?curid=171005" title="Filip VI Hiszpański">
Filip VI Hiszpański

Filip VI (właśc. "Felipe VI de España", wym. , "Felipe Juan Pablo Alfonso de la Santísima Trinidad y de Todos los Santos de Borbón y Grecia", ur. 30 stycznia 1968 w Madrycie) – król Hiszpanii z dynastii Burbonów. Jest synem byłego króla Jana Karola I i Zofii Greckiej. Ma dwie starsze siostry – Helenę oraz Krystynę. W 2004 roku poślubił dziennikarkę telewizyjną Letycję Ortiz, z którą ma dwie córki – Eleonorę (następczynię tronu) oraz Zofię. Zgodnie z Konstytucją Hiszpanii, jako monarcha jest głową państwa oraz naczelnym dowódcą Sił Zbrojnych Hiszpanii w stopniu marszałka (Capitán general). Pełni także rolę najwyższego przedstawiciela w stosunkach międzynarodowych.
21 stycznia 1977 oficjalnie otrzymał tytuł księcia Asturii. Wstąpił na tron 19 czerwca 2014 roku po abdykacji swojego ojca. Jego rządy naznaczone są rozwiązaniem Kortezów Generalnych w 2016, aby można było przeprowadzić nowe wybory, zdecydowanym potępieniem referendum niepodległościowego Katalonii w 2017, pandemią COVID-19 oraz dążeniem do większej przejrzystości w sprawach królewskich. Badanie z 2021 roku wykazało, że Hiszpanie o poglądach lewicowych pozostają skrajnie nieufni wobec monarchicznej instytucji i postrzegają Filipa VI jako dalekiego od oczekiwań neutralności politycznej.
Życiorys.
Rodzina i dzieciństwo.
Trzecie dziecko króla Hiszpanii Juana Carlosa I i królowej Zofii Glücksburg. Filip VI ma dwie siostry infantki: Helenę i Krystynę. Został ochrzczony przez arcybiskupa Madrytu Casimiro Morcillo Gonzáleza, jego rodzicami chrzestnymi byli dziadek Juan de Borbón i prababka królowa Wiktoria Eugenia Battenberg. Jego imiona mają wymowę symboliczną. Imię Felipe otrzymał na cześć pierwszego Burbona panującego w Hiszpanii Filipa V, Juan – po dziadku Juanie de Borbón, Pablo po dziadku Pawle I Glücksburgu, a Alfonso po pradziadku Alfonsie XIII.
1 listopada 2003 ogłoszono jego zaręczyny z dziennikarką Letizią Ortiz Rocasolano. Ślub odbył się 22 maja 2004 w Katedrze Almudena, w Madrycie.
8 maja 2005 para ogłosiła, że w listopadzie spodziewa się narodzin swojego pierwszego dziecka. 31 października 2005 – niemal miesiąc przed terminem, przyszła na świat córka, infantka Leonor de Todos Los Santos de Borbon y Ortiz.
Prasa została poinformowana o narodzinach pierworodnej córki pary książęcej za pomocą SMS-a. 25 września 2006 pałac królewski poinformował – również za pomocą SMS-a, że Felipe i Letizia w początkach maja 2007 spodziewają się narodzin drugiego dziecka. 29 kwietnia 2007 księżna Letizia urodziła córkę, infantkę Sofíę de Todos Los Santos de Borbon y Ortiz.
Filip VI jest ojcem chrzestnym co najmniej ośmiorga dzieci:
Książę Widin jest ojcem chrzestnym młodszej córki Filipa – też Sofii.
Studia i dalsze życie.
Filip rozpoczął naukę w Santa Maria de los Rosales. Szkołę średnią ukończył w kanadyjskim Ontario, w Lakefield College School, a następnie studiował prawo na Universidad Autónoma de Madrid. Ukończył również kilka kursów z zakresu ekonomii. Edukację zakończył tytułem magistra (Master of Science) w Edmund A. Walsh School of Foreign Service Uniwersytetu Georgetown – w czasie studiów tam dzielił pokój z kuzynem – Pawłem Greckim. Jako następca tronu Hiszpanii, Filip regularnie uczestniczył w oficjalnych imprezach, kluczowych dla kraju wydarzeniach i życiu publicznym Hiszpanii. Od października 1995, aby utrzymać lepszy kontakt z Hiszpanami i jak najlepiej poznać całą Hiszpanię, Filip złożył całą serię wizyt w wspólnotach, prowincjach i miastach autonomicznych Hiszpanii.
Filip jako następca ojca Jana Karola I w 1977 otrzymał tytuł księcia Asturii. 21 kwietnia 1990 został pierwszym Burbonem, który otrzymał tytuł kataloński księcia Girony. Tak jak większość jego rodziny, brał on udział w igrzyskach olimpijskich; podczas Igrzysk Olimpijskich w Barcelonie w 1992 uczestniczył w regatach.
Filip posługuje się językami: hiszpańskim, katalońskim, francuskim, angielskim oraz zna trochę grecki.
Król Hiszpanii.
18 czerwca 2014 Juan Carlos I podpisał akt abdykacji, zgodnie z którym przestał być królem Hiszpanii o północy. Zgodnie z tym aktem 19 czerwca 2014 Filip objął panowanie i został zaprzysiężony w Kortezach jako król Hiszpanii "Filip VI".
Król przyjął sobie za cel przywrócenie zaufania społeczeństwa do instytucji monarchii oraz jej reformę. Pod koniec 2014 roku opublikował zasady funkcjonowania swego dworu – wszystkie wydatki miały być jawne, zabroniono przyjmowania drogich prezentów. Na początku 2015 obniżył swoje dochody o 20%, ograniczył również wydatki na podróże i ceremonie dworskie oraz w większości pozostałych dziedzin. Takie działania zaowocowały powolnym odzyskiwaniem przez monarchię prestiżu oraz wzrostem zaufania wśród obywateli – król stał się jedną z najwyższej cenionych postaci życia politycznego w kraju.
W 2016 roku król skorzystał ze swojego konstytucyjnego prawa do rozwiązania parlamentu (artykuł 99 punkt 5) z powodu impasu, do jakiego doszło po tegorocznych wyborach, kiedy żadna partia nie zdobyła poparcia umożliwiającego samodzielne sformowanie rządu, a miesiące rozmów między przywódcami partii nie przynosiły żadnych efektów (nawet nie wyznaczono konkretnego kandydata na urząd premiera). Wydarzenie to było o tyle znamienne, że pierwszy raz od demokratyzacji Hiszpanii skorzystano z możliwości zwołania nowych wyborów na mocy królewskiego dekretu. 
W wyniku kryzysu związanego z katalońskim referendum niepodległościowym z 2017 roku król wygłosił 3 października 2017 przemówienie, w którym zdecydowanie potępił całe zajście. Podkreślał w nim nielegalność referendum i określił je jako przejaw „nieakceptowalnego braku lojalności”, a także zaznaczył, że doprowadziło ono do „erozji zaufania wewnątrz społeczeństwa samej Katalonii”. Zauważył również, iż referendum mogło być poważnym ciosem dla gospodarki całej północno-wschodniej Hiszpanii. Zdecydowane stanowisko króla, odbiegające od dotychczasowej normy, spotkało się z mieszanymi opiniami ze strony sceny politycznej, która podzieliła się na obóz przyznający w pełni rację Filipowi VI (Partia Ludowa, Obywatele – Partia Obywatelska) oraz obóz krytykujący (Unidas Podemos, Catalunya en Comú). Członkowie PSOE oficjalnie opowiedzieli się po stronie króla, jednakże nieoficjalnie byli niezadowoleni z faktu, iż król w żaden sposób nie zachęcił władz Hiszpanii i Katalonii do wspólnego rozwiązania problemu na drodze dialogu.
W lutym 2022 roku oficjalnie potępił rosyjską inwazję na Ukrainę, stwierdzając, że jest to „niedopuszczalna agresja przeciwko suwerennemu i niezależnemu narodowi”. Tym samym stał się jednym z pierwszych europejskich monarchów, którzy publicznie zajęli stanowisko w tym konflikcie.
Tytulatura.
Choć Filip posługuje się na co dzień jedynie tytułem króla Hiszpanii, jego pełna tradycyjna tytulatura brzmi: "z Bożej łaski król Hiszpanii, Kastylii, Leónu, Aragonii, Sycylii, Neapolu, Jerozolimy, Portugalii, Nawarry, Grenady, Toledo, Walencji, Galicji, Majorki, Sewilli, Sardynii, Kordoby, Korsyki, Murcji, Jaén, Algarve, Algeciras, Gibraltaru, Wysp Kanaryjskich, Wschodnich i Zachodnich Indii oraz innych wysp i ziem na zachodnim brzegu Atlantyku, hrabia Barcelony, pan Biskajów i Moliny, książę Aten i Neopatrii, hrabia Roussillon i Cerdagne, margrabia Oristano i Goceano, arcyksiążę Austrii, książę Burgundii, Brabancji i Mediolanu, hrabia Habsburga, Flandrii, Tyrolu etc." Jest ona rezultatem rozmaitych historycznych perturbacji, w trakcie których królowie hiszpańscy uzyskiwali i tracili władzę nad kolejnymi krajami. Tytuł "arcyksięcia Austrii" pochodzi z czasów, gdy w Hiszpanii panowali Habsburgowie.

</doc>
<doc id="171010" url="https://pl.wikipedia.org/wiki?curid=171010" title="Święta Teresa z Lisieux">
Święta Teresa z Lisieux



</doc>
<doc id="171012" url="https://pl.wikipedia.org/wiki?curid=171012" title="Bogdan Dziworski">
Bogdan Dziworski

Bogdan Dziworski (ur. 8 grudnia 1941 w Krynicy) – polski operator filmowy, fotograf i reżyser.
Życiorys.
Absolwent Wydziału Operatorskiego łódzkiej Szkoły Filmowej. Przez wiele lat związany z Wytwórnią Filmów Oświatowych w Łodzi, gdzie stworzył wiele znakomitych filmów dokumentalnych. Niektóre jego dzieła uzyskały po kilkanaście nagród i wyróżnień na najbardziej liczących się festiwalach, np. "Hokej" i "Olimpiada".
Były dziekan Wydziału Radia i Telewizji na Uniwersytecie Śląskim w Katowicach. Jest autorem ok. 40 filmów krótkometrażowych, średniometrażowych i fabularnych oraz wystaw i albumów fotograficznych.

</doc>
<doc id="171013" url="https://pl.wikipedia.org/wiki?curid=171013" title="John Polanyi">
John Polanyi

John Charles Polanyi (ur. 23 stycznia 1929 w Berlinie) – kanadyjski chemik, laureat nagrody Nobla w dziedzinie chemii w 1986 za badania dynamiki elementarnych procesów chemicznych (wraz z nim otrzymali nagrodę Dudley R. Herschbach i Yuan T. Lee). Profesor Uniwersytetu Toronto. Od 1986 r. członek Papieskiej Akademii Nauk.
Rodzina.
John Polanyi jest pochodzenia węgierskiego. Jego ojcem był chemik i filozof Michael Polanyi a wujkiem ekonomista Karl Polanyi. W 1933 r. jego rodzina, z korzeniami żydowskimi, wyjechała do Wielkiej Brytanii.

</doc>
<doc id="171014" url="https://pl.wikipedia.org/wiki?curid=171014" title="John C. Polanyi">
John C. Polanyi



</doc>
<doc id="171020" url="https://pl.wikipedia.org/wiki?curid=171020" title="Paul Martin Jr.">
Paul Martin Jr.



</doc>
<doc id="171021" url="https://pl.wikipedia.org/wiki?curid=171021" title="Fryderyk II Hohenstauf">
Fryderyk II Hohenstauf

Fryderyk II, niem. Friedrich II. (ur. 26 grudnia 1194, zm. 13 grudnia 1250) – król Sycylii od 1198 (jako Fryderyk I), król Rzymian (Niemiec) od 1212, książę Szwabii od 1212 do 1216 (jako Fryderyk VII), cesarz rzymski od 1220 i król Jerozolimy od 1225 do 1228 (jako Fryderyk I), z dynastii Hohenstaufów.
Król i cesarz.
Urodził się w Jesi, niedaleko Ankony, jako syn Henryka VI i dziedziczki Królestwa Sycylii, Konstancji Sycylijskiej. W 1196 roku dwuletni Fryderyk został wybrany we Frankfurcie nad Menem na następnego króla Niemiec, jednakże śmierć jego ojca (Henryka VI) rok później spowodowała, że władza została rozdzielona pomiędzy Filipem Szwabskim i Ottonem IV. W tej sytuacji, matka Fryderyka, królowa Sycylii, ogłosiła go w 1198 roku królem Sycylii. W jego imieniu Konstancja zadeklarowała również odłączenie królestwa Sycylii od Cesarstwa i zrzeczenie się Fryderyka z pretensji do korony króla Niemiec. Po jej śmierci (1198) opiekę nad Fryderykiem roztoczył papież Innocenty III. Dzięki jego poparciu Fryderyk został koronowany 9 grudnia 1212 roku w Moguncji na króla Niemiec, a 22 listopada 1220 na cesarza.
W przeciwieństwie do swych poprzedników Fryderyk większość czasu spędzał poza terenem Niemiec, głównie w Królestwie Sycylii i we Włoszech.
Na Sycylii zdobył ostatnie twierdze Maurów w górach sycylijskich, a następnie przesiedlił ludność muzułmańską do Apulii, gdzie w roku 1220 zbudowała ona miasto Lucera.
Ponadto wydał dwa zbiory praw porządkujące sposób funkcjonowania monarchii sycylijskiej – rozporządzenia kapuańskie (1220) i Księgę cesarską (1231).
Rządy autokratyczne.
W czasie swoich rządów wprowadził autokratyczny system administracyjny w królestwie Sycylii, zarówno w zakresie administracji kościelnej, jak i świeckiej. Wprowadzenie autokratycznych rządów na całym terenie rozległego cesarstwa nie było jednak możliwe, z tego względu Fryderyk musiał iść na ustępstwa poza obszarem Włoch. Opozycja książąt niemieckich nie pozwalała na umocnienie władzy cesarskiej i królewskiej w Rzeszy. W 1220 nadał Kościołowi w Niemczech kartę swobód "Confederatio cum principibus ecclesiasticis". Jej literą cesarz zobowiązywał się do niezakładania nowych miast, zamków i mennic w obrębie dóbr kościelnych, oraz nienakładania nowych ceł na włości Kościoła.
W 1220 r. ogłosił dekrety przeciw heretykom, którzy od 1224 r. zgodnie z wprowadzonym przez niego prawem mogli być karani karą śmierci wykonywaną przez spalenie na stosie, nawet za krytyczne nastawienie do dogmatów kościelnych.
Te ustępstwa wobec Kościoła, wynikały głównie z zabiegów o poparcie biskupów dla elekcji syna cesarza, Henryka, na króla rzymskiego.
Na wschodzie Fryderyk II nadał nieograniczone prawa towarzyszowi z wypraw krzyżowych Hermanowi von Salzy, wielkiemu mistrzowi zakonu krzyżackiego, do ziem należących do obszaru Prus (Złota Bulla z Rimini z 1226).
Krucjata.
W podziękowaniu za koronację Fryderyk zobowiązał się zorganizować krucjatę. W ramach przygotowań poślubił w 1225 Jolantę Jerozolimską, następczynię tronu Królestwa Jerozolimy (jego pierwsza żona – Konstancja Aragońska zmarła 3 lata wcześniej). Zaczął ociągać się z wyruszeniem na krucjatę, próbując przejąć kontrolę nad Królestwem Jerozolimy z rąk swego nowego teścia – Jana z Brienne. Gdy w 1227 Fryderyk nadal zwlekał z wyruszeniem na krucjatę, został ekskomunikowany przez papieża Grzegorza IX. W czerwcu 1228 mimo ciążącej na nim klątwy wyruszył na krucjatę. Fryderyk podjął negocjacje z sułtanem egipskim Al-Kamilem, władcą z kurdyjskiej dynastii Ajjubidów, w celu odzyskania i dołączenia Jerozolimy, Nazaretu i Betlejem do Królestwa Jerozolimy. Udane negocjacje doprowadziły do koronacji Fryderyka w Jerozolimie 18 marca 1229. Ze względu na ekskomunikę w koronacji asystował Fryderykowi jedynie jego przyjaciel, wielki mistrz zakonu krzyżackiego Hermann von Salza. Po koronacji Fryderyk wrócił do Europy.
Zajęcie Jerozolimy przyniosło Fryderykowi sławę i poważanie w Europie, skłoniło też papieża Grzegorza IX do zdjęcia ekskomuniki w 1231 (wydarzenie to znane jest jako pokój w San Germano).
Bunt przeciw Fryderykowi.
W 1231 syn Fryderyka, Henryk (VII), którego na życzenie ojca w 1220 Sejm Rzeszy ogłosił królem Niemiec, podniósł bunt przeciwko cesarzowi i związał się z Ligą Lombardzką. Choć Henryk szybko ukorzył się przed ojcem, nie uchroniło go to jednak przed detronizacją oraz więzieniem. Fryderyk pokonał także Ligę w bitwie pod Cortenuova (1237), po czym przeszedł triumfalnie ulicami Cremony na czele pochodu słoni. Wcześniej jednak, aby odzyskać kontrolę w Niemczech, musiał na żądanie książąt wydać edykt zwany "Statuum in favorem principium" (1232). Stanowił on, że cesarz traci tradycyjne prerogatywy królewskie (regalia, regale), zrzeka się podatków i świadczeń od wolnych chłopów, a książęta uzyskują potwierdzenie władzy w swoich księstwach i przejmują z rąk cesarza kompetencje sądownicze, a więc i prawodawcze. Odtąd wydawanie ustaw przez cesarzy było zależne od zgody zjazdu książąt i stanów Rzeszy, czyli Sejmu Cesarstwa. "Statuum" z 1232 było jedną z podstaw słabości władzy centralnej w Niemczech w następnych stuleciach.
Dalsze życie.
W 1235 Fryderyk zawarł sojusz z królem Anglii – Henrykiem III, Fryderyk ożenił się z jego siostrą, Izabelą Plantagenet.
W 1238 Fryderyk II nadał jednemu ze swoich nieślubnych synów – Enzio (Henrykowi), Królestwo Sardynii (mimo że stanowiło ono lenno papieża!). W 1239 Grzegorz IX ponownie obłożył Fryderyka II klątwą i ogłosił go Antychrystem. W 1240 wojska cesarskie zdobyły Rawennę, a cesarz rozpoczął budowę Castel del Monte. W 1241 cesarz odniósł zwycięstwo nad flotą papieską u wybrzeży Genui. W tym samym roku umarł Grzegorz IX i pod naciskiem cesarza kardynałowie wybrali Goffredo Castiglione, który został papieżem jako Celestyn IV. Wkrótce umarł i jego następcą został Innocenty IV (Sinibaldo Fieschi).
Porozumienie z Kościołem.
W 1244 doszło do porozumienia i Innocenty IV cofnął ekskomunikę nałożoną na Fryderyka II. Cesarz postanowił powrócić do Palestyny, gdzie Turcy zdobyli Jerozolimę. Po drodze napadł na nieposłuszne miasto Viterbo. Reagując na to, w 1245 papież zwołał Sobór Lyoński I i ogłosił detronizację Fryderyka II. Rok później w Niemczech wybrany został papieski antykról – Henryk Raspe. W 1250 chory cesarz Fryderyk II umarł, w 1254 jego los podzielił syn, król Niemiec Konrad IV.
W ostatnich latach życia wiele czasu spędził w klasztorze cystersów w koło Lucery. W tym czasie pisał traktat o sokolnictwie (1246) i wprowadził koncepcję zera do europejskiej arytmetyki.
Śmierć.
Zmarł 13 grudnia 1250 roku po nagłym ataku choroby jelit w Castel Fiorentino. Jego szczątki spoczywają w sarkofagu w katedrze w Palermo na Sycylii, obok sarkofagów jego rodziców (Henryka VI i Konstancji) i dziadka (Roger II).
Mecenas nauki.
Fryderyk położył wielkie zasługi dla rozwoju średniowiecznej nauki. Był jednym z najlepiej wykształconych ludzi epoki. W czasie krucjaty zetknął się z wiedzą świata arabskiego, m.in. zlecił tłumaczenie dzieł Arystotelesa.
Szczególną pasją Fryderyka było sokolnictwo. Około 30 lat tworzył "De arte venandi cum avibus" – traktat o sokolnictwie, początkowo na podstawie tłumaczenia dzieła arabskiego autora Moamyna. Jest to także monumentalne dzieło ornitologiczne, zawierające opis i ilustracje ponad 900 gatunków ptaków.
Cesarz interesował się różnymi naukami, w tym astrologią i astronomią, utrzymywał kontakt z licznymi naukowcami ze wszelkich dziedzin wiedzy.
Według twierdzeń włoskiego kronikarza Salimbenego, Fryderyk II miał nakazać przeprowadzenie tak zwanego "eksperymentu deprywacyjnego", by dowiedzieć się, jakim językiem posługiwali się Adam i Ewa. Grupę dzieci miano wychowywać od niemowlęctwa w całkowitej izolacji od języka, opiekunkom dzieci nie wolno było do nich mówić, ani się w ich towarzystwie odzywać. Eksperyment ten miał doprowadzić do sytuacji, w której dzieci zaczęłyby mówić językiem pierwszych ludzi. Fryderyk rzekomo chciał się dowiedzieć, czy będzie to hebrajski, łacina, greka czy arabski, a może język rodziców dzieci (z którymi jednak według kronikarza nie miały żadnego kontaktu). Zgodnie z relacją Salimbenego eksperyment miał zakończyć się śmiercią dzieci. Historycy wysuwają jednak wątpliwości co do autentyczności twierdzeń kronikarza. Poza jego relacją nie ma innych źródeł potwierdzających przeprowadzenie eksperymentu deprywacyjnego przez Fryderyka II, a ponadto Salimbene był przeciwnikiem politycznym cesarza.
Fryderyk II był także założycielem uniwersytetu w Neapolu noszącego obecnie jego imię.
Małżeństwa i potomstwo.
Z pierwszą żoną – Konstancją Aragońską – miał jednego syna:
Z drugą żoną – Jolantą Jerozolimską – miał dwoje dzieci:
Z trzecią żoną – Izabelą Angielską – miał
W związku nieformalnym (być może z kolejną żoną) z Biancą Lancią miał troje dzieci:
W związku nieformalnym z Aldelheid Enzio (Adelajdą Henryką) miał syna:
W związku nieformalnym z Richiną miał córkę:
Z Matyldą z Antiochii miał syna:
Z nieznanymi kobietami miał inne dzieci:

</doc>
<doc id="171022" url="https://pl.wikipedia.org/wiki?curid=171022" title="Lester B. Pearson">
Lester B. Pearson



</doc>
<doc id="171023" url="https://pl.wikipedia.org/wiki?curid=171023" title="Cerkiew Bojańska w Sofii">
Cerkiew Bojańska w Sofii

Cerkiew Bojańska (bułg. Боянска църква) – średniowieczna świątynia prawosławna, znajdująca się w Bojanie (dzielnica Sofii). Wyróżnia się dobrze zachowanymi freskami, które zaliczane są do najcenniejszych zabytków średniowiecznej sztuki malarskiej na Bałkanach. Freski są datowane na rok 1259. 
Wśród przedstawień wyróżniają się postacie donatorów cerkwi, bułgarskiego arystokraty, sewastokratora Kałojana oraz jego żony Desisławy, zachowały się także portrety cara Konstantyna Tichego oraz carycy Ireny.
W 1979 cerkiew została wpisana na listę światowego dziedzictwa UNESCO.

</doc>
<doc id="171024" url="https://pl.wikipedia.org/wiki?curid=171024" title="Karabin MAS 36">
Karabin MAS 36

MAS 36 – francuski karabin powtarzalny wprowadzony do uzbrojenia w połowie lat trzydziestych XX wieku. 
Historia konstrukcji.
W czasie I wojny światowej armia francuska używała karabinów Lebel i Berthier kalibru 8 x 50 mm R. Wady tej amunicji (stożkowy kształt, wystająca kryza) sprawiły, że postanowiono opracować nową amunicję karabinową. Po kilku latach do eksploatacji wprowadzono nowy nabój 7,5 x 58 mm Mle 1924C i eksperymentalna wersję karabinu Lebela oznaczoną jako Mle 1886/93 M27. Nowa amunicja miała dobre parametry balistyczne, ale jedną poważną wadę. Jego wymiary zewnętrzne były na tyle zbliżone do niemieckiego naboju 7,92 x 57 mm Mauser, że możliwe było omyłkowe załadowanie i odpalenie naboju niemieckiego. Ponieważ kaliber pocisku niemieckiego był większy, zagważdżał on lufę, a wzrastające ciśnienie gazów prochowych niszczyło broń. Dlatego nabój przeprojektowano (największą zmianą było skrócenie łuski) i ponownie wprowadzono jako 7,5 x 54 mm Mle 1929C.
Po obiecujących doświadczeniach z karabinem RSC w czasie Wielkiej Wojny planowano, że nowym nabojem miał strzelać nowy karabin samopowtarzalny, ale problemy z testowanymi prototypami spowodował, że postanowiono opracować także karabin powtarzalny. Jako rozwiązanie przejściowe przyjęto do uzbrojenia karabin Berthier Mle 1907/15 M34, a rozwiązaniem docelowym miał być nowy karabin powtarzalny projektowany w firmie MAS z Saint-Étienne (odrzucone zostały projekty firm MAT z Tulle i MAC z Chatelleraut).
Pierwszy prototyp powstał w 1932 roku (Mle 1932A), ale prace nad jego dopracowaniem trwały do 1936 roku, kiedy karabin został przyjęty do uzbrojenia jako MAS Modéle 36 (najczęściej używana jest nazwa skrócona MAS 36). Pomimo przyjęcia do uzbrojenia karabin nadal nie był gotowy do produkcji. Doskonalenie konstrukcji zakończono w 1938 roku i 31 marca tego roku rozpoczęto produkcję (produkowano 35 karabinów na godzinę). Jednocześnie trwały prace nad karabinem samopowtarzalnym MAS 1940, który miał stać docelowym uzbrojeniem żołnierzy francuskich.
Do zawieszenia broni w czerwcu 1940 roku wyprodukowano około 250 000 karabinów MAS 36. Zdobyte egzemplarze Niemcy oznaczyli jako G242(f) (były używane przez jednostki tyłowe). Karabiny stały się także przepisową bronią żołnierzy francuskich pozostających pod komendą rządu Vichy. Spora liczba tych karabinów znalazła się także na terenie Wielkiej Brytanii wraz z żołnierzami ewakuowanymi z Norwegii i Francji.
Duża liczba karabinów MAS 36 trafiła w ręce aliantów po inwazji na Francuską Afrykę Północną (Operacja Torch). W zdobyte karabiny uzbrojono jednostki francuskich strzelców górskich (złożone głównie z marokańskich górali). Pod koniec wojny karabin MAS 36 był nadal używany przez jednostki francuskie, ale nowo tworzone jednostki były uzbrajane w pochodzące z Lend-Lease karabiny amerykańskie.
Po drugiej wojnie światowej produkcję karabinu MAS 36 wznowiono. W 1951 roku opracowano nową wersję MAS 36/51 wyposażoną w nasadkę do miotania granatów nasadkowych. Ostatecznie w latach pięćdziesiątych XX wieku karabiny MAS 36 zostały zastąpione przez karabiny samopowtarzalne MAS 49.
Opis konstrukcji.
Karabin Mle 1936 był indywidualną bronią powtarzalną. Zamek czterotaktowy, ślizgowo-obrotowy. Ryglowanie za pomocą dwóch rygli umieszczonych w tylnej części trzonu. Zasilanie ze stałego magazynka pudełkowego o pojemności pięciu naboi. Przyrządy celownicze składały się z muszki i przeziernikowego celownika krzywiznowego (z krzywizna na ramieniu i suwakiem na podstawie). Broń była wyposażona w bagnet czworograniasty mocowany przy pomocy tulei pod lufą.

</doc>
<doc id="171034" url="https://pl.wikipedia.org/wiki?curid=171034" title="Ludovit Stur">
Ludovit Stur



</doc>
<doc id="171043" url="https://pl.wikipedia.org/wiki?curid=171043" title="Le Reculet">
Le Reculet

Le Reculet (czytaj: "le rekiulé", 1717 m n.p.m.) – drugi pod względem wysokości szczyt Jury, znajdujący się we Francji w departamencie Ain, w regionie Owernia-Rodan-Alpy, w gminie Thoiry.
Wznosi się w najwyższym pasmie Jury, dominującym od zachodu nad Pays de Gex i Genewą. Leży ok. 2 km na południowy zachód od najwyższego szczytu Jury, Crêt de la Neige. Wznosi się z górą 800 m ponad ciągnącą się u jego zachodnich podnóży doliną Valserine. Położony jest w granicach narodowego rezerwatu przyrody Haute chaîne du Jura. Szczyt góry wieńczy krzyż, wzniesiony tu swego czasu przez mieszkańców gminy Thoiry i wykuty przez tamtejszych kowali, jako symbol walki z protestantyzmem.
Ze szczytu roztacza się rozległa panorama, obejmująca oprócz innych szczytów Jury m.in. Pays de Gex, Genewę z Jeziorem Genewskim oraz łańcuch Alp, wśród których wyróżnialne są Mont Blanc i Matterhorn. Przy sprzyjających warunkach atmosferycznych na zachodzie widoczne są dawne wulkany Owernii.

</doc>
<doc id="171044" url="https://pl.wikipedia.org/wiki?curid=171044" title="Rzadkość">
Rzadkość

Rzadkość – jedno z podstawowych pojęć ekonomii, określające ograniczoną ilość zasobów w stosunku do nieograniczonych potrzeb.
Rozbieżność pomiędzy nieograniczonymi potrzebami a ograniczonymi zasobami, służącymi ich zaspokajaniu powoduje, że nie wszystkie potrzeby będą mogły być zaspokojone jednocześnie. Potrzeby pozostają względem siebie w stosunku konkurencyjnym – zaspokojenie jednej oznacza konieczność rezygnacji z zaspokojenia określonej części pozostałych potrzeb. Tym samym rzadkość zmusza do racjonalnego gospodarowania dostępnymi zasobami celem zaspokojenia konkurencyjnych potrzeb.
Pojęcie rzadkości stanowi kryterium podziału na dobra rzadkie i dobra wolne. W tym sensie dobra wolne to takie dobra, które występują w nieograniczonych ilościach. Takie dobra jak powietrze lub woda były uważane za dobra wolne, obecnie dominuje pogląd, że wszystkie dobra są rzadkie.
Rzadkość dóbr to fakt, że nie można mieć wszystkiego, co jest pożądane. Wynika to z tego, że ludzkie chęci są nieograniczone, trzeba więc dokonywać wyboru i ponieść w ten sposób koszt alternatywny.

</doc>
<doc id="171045" url="https://pl.wikipedia.org/wiki?curid=171045" title="Stefan Swieżawski">
Stefan Swieżawski

Stefan Swieżawski (ur. 10 lutego 1907 w Hołubiu, zm. 18 maja 2004 w Konstancinie-Jeziornie) – polski historyk filozofii, autor ponad 250 prac naukowych, w tym "Dziejów filozofii europejskiej w XV wieku", najobszerniejszego dzieła w literaturze światowej poświęconego filozofii tego okresu.
Formacja duchowa.
Swieżawski pochodził z zamożnej rodziny ziemiańskiej. W latach 1925–1932 studiował filozofię na Uniwersytecie Jana Kazimierza we Lwowie, w słynnej szkole lwowsko-warszawskiej, założonej przez Kazimierza Twardowskiego. Choć nie należał do najbliższego kręgu jego uczniów, wiele wyniósł z metodologii tej szkoły. W 1929 uzyskał absolutorium i dalszą naukę kontynuował w Paryżu. Pracę doktorską, pisaną pod kierunkiem Kazimierza Ajdukiewicza, obronił w roku 1932 na UJK we Lwowie.
Na duchowy rozwój Stefana Swieżawskiego znaczny wpływ wywarło Stowarzyszenie Katolickiej Młodzieży Akademickiej „Odrodzenie”, założone w 1919, którego prezesem był w roku akademickim 1927/1928. Z szeregów "Odrodzenia" wyszedł cały zastęp polskich intelektualistów, czerpiących z chrześcijaństwa inspirację dla swojej obecności w życiu społeczno-kulturowym, m.in. Jerzy Turowicz, Antoni Gołubiew, Karol Górski, Stanisław Stomma, Henryk Mosing, Tadeusz Fedorowicz, Aleksander Fedorowicz.
Tuż po doktoracie rozpoczął pracę na Uniwersytecie Poznańskim, a w grudniu tego roku poznał hrabiankę Marię Stadnicką z Nawojowej, z którą 1 lipca 1933 roku wziął ślub.
Praca naukowa.
Później (co najmniej od roku akademickiego 1935/1936) pracował na Uniwersytecie Jana Kazimierza we Lwowie, jako starszy asystent w oddziale II (kierowanym przez prof. Romana Ingardena) Zakładu Filozoficznego Wydziału Humanistycznego. Podczas okupacji wykładał na tajnym Uniwersytecie Ziem Zachodnich (konspiracyjna nazwa Uniwersytetu Poznańskiego) i pracował nad habilitacją, którą obronił na UAM w 1946. W tym samym roku został profesorem Katolickiego Uniwersytetu Lubelskiego. W latach 1948 do 1978 był tam kierownikiem Katedry Historii Filozofii Średniowiecznej i Nowożytnej. W 1967 roku został profesorem zwyczajnym.
Oprócz KUL-u wykładał również na Uniwersytecie Jagiellońskim i w Akademii Teologii Katolickiej w Warszawie, zapraszany był także na uczelnie zagraniczne: Sorbonę, Collège de France i uniwersytety we Włoszech. Był współpracownikiem Étienne Gilsona i Jacques'a Maritaina, przedstawicieli tomizmu egzystencjalnego.
Swieżawskiego interesowała przede wszystkim problematyka XIII-wiecznej myśli metafizycznej i antropologicznej, w szczególności zaś prace św. Tomasza. W latach 1974–1990 pisał swoje ośmiotomowe "opus magnum": "Dzieje filozofii europejskiej w XV wieku".
Był aktywnym członkiem Polskiej Akademii Umiejętności i współzałożycielem Ośrodka Badań nad Filozofią Średniowieczną w PAN-ie.
Był silnie związany ze środowiskami katolickimi skupionymi wokół Tygodnika Powszechnego i Znaku. Jako jedyny świecki audytor z krajów Europy Wschodniej brał udział w obradach II Soboru Watykańskiego. Był również przyjacielem Jana Pawła II.
W 1983 otrzymał Nagrodę im. Księdza Idziego Radziszewskiego Towarzystwa Naukowego KUL za rok 1982, za całokształt dorobku naukowego w duchu humanizmu chrześcijańskiego.
W 1997 w uznaniu znamienitych zasług dla Rzeczypospolitej Polskiej odznaczony został przez prezydenta Aleksandra Kwaśniewskiego Orderem Orła Białego. W 2004 został pośmiertnie odznaczony Orderem Ecce Homo.
W 2001 przyznano mu Nagrodę Fundacji na rzecz Nauki Polskiej za książkę "Dzieje europejskiej filozofii klasycznej". Otrzymał też tytuł doktora honoris causa Uniwersytetu Jagiellońskiego (1989).
Pod koniec życia wraz z żoną postanowili przekazać cały swój dobytek wnukom i przeprowadzić się do prowadzonego przez Kościół Ewangelicko-Augsburski w RP ośrodka opieki „Tabita” w Konstancinie. Jego żona zmarła w listopadzie 2003 (a więc kilka miesięcy po 70. rocznicy ich ślubu), Swieżawski przeżył ją jedynie o kilka miesięcy. Był tercjarzem dominikańskim i, zgodnie ze swoją wolą oraz tradycją członków Zakonu, został pochowany w habicie.
W PRL informacje na temat Stefana Swieżawskiego podlegały cenzurze. W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. W 1977 roku jego nazwisko znajdowało się na specjalnej liście osób pod szczególną kontrolą cenzury. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 7 stycznia 1977 roku Głównego Urzędu Kontroli Prasy, Publikacji i Widowisk. Wytyczne dla cenzorów wymieniały jego nazwisko z adnotacją: "Wszelkie próby popularyzowania w środkach masowego przekazu (prasa codzienna, radio, TV, tygodniki społeczno-polityczne) niżej wymienionych osób należy sygnalizować kierownictwu GUKPPiW". Zalecenia cenzorskie zezwalały jedynie na publikacje w prasie specjalistycznej, naukowej oraz skryptach itp..

</doc>
<doc id="171052" url="https://pl.wikipedia.org/wiki?curid=171052" title="Grybovia Grybów">
Grybovia Grybów



</doc>
<doc id="171055" url="https://pl.wikipedia.org/wiki?curid=171055" title="Joseph Ignace Guillotin">
Joseph Ignace Guillotin

Joseph-Ignace Guillotin (ur. 28 maja 1738 w Saintes, zm. 26 marca 1814 w Paryżu) – francuski lekarz, propagator szczepień przeciw ospie, przeciwnik kary śmierci. Ponieważ nie było wówczas możliwe odejście od wykonywania tejże kary, zaangażował się w projekt budowy urządzenia umożliwiającego przeprowadzanie egzekucji w sposób humanitarny. Skonstruowane urządzenie do wykonywania kary śmierci, od jego nazwiska otrzymało nazwę - gilotyna.
Życiorys.
Jezuita i nauczyciel (profesor literatury w "Irisnah College" w Bordeaux). Po ukończeniu studiów medycznych w 1770 roku (studiował w Reims i w Paryżu), został lekarzem na dworze króla Ludwika XVI. Był też członkiem Komisji Zdrowia i wykładowcą anatomii na wydziale lekarskim. W roku 1784 rząd francuski zlecił mu, oraz między innymi Benjaminowi Franklinowi, badania nad teorią „zwierzęcego magnetyzmu”, którą proponował Franz Mesmer. 
W grudniu 1789 roku Guillotin, jako jakobin i deputowany Zgromadzenia Narodowego z Paryża zaproponował reformę kary śmierci tak, by była wykonywana w sposób humanitarny i dostosowana do deklaracji praw człowieka i obywatela, zwłaszcza do zasady, że wszyscy ludzie są równi. Przed rewolucją karę śmierci we Francji wykonywano na różnorodne sposoby zależne od statusu społecznego danej osoby. Arystokraci ponosili śmierć w sposób godny i dyskretny, zwykli ludzie natomiast często byli torturowani, egzekucje odbywały się publicznie i były spektaklami dla tłumów. Guillotin zaproponował, by wszystkie kary śmierci były wykonywane według tej samej metody. Metodą, którą zaproponował, było użycie mechanicznego urządzenia, które szybko i bez zbędnych tortur ścinało głowę skazańca. Oprócz zaproponowania użycia tej maszyny postulował również zmianę prawa tak, by majątki rodziny skazanych na karę śmierci nie były konfiskowane. Ten punkt reformy został wprowadzony w życie już w 1790 roku. Urządzenie nie zostało jednak użyte i spotkało się początkowo ze sceptyczną reakcją innych deputowanych Zgromadzenia Narodowego. Pod wpływem krytycznych reakcji Guillotin porzucił swój pomysł. 
W 1792 projekt urządzenia został odświeżony przez innego lekarza Antoine'a Louisa. Z tego względu początkowo urządzenie nazywano "Louison" lub "Louisette". Z czasem na skutek częstego stosowania w prasie przyjęto nazwę gilotyna. Odium związane z tym urządzeniem, które stało się symbolem terroru rewolucji francuskiej spowodowało, że rodzina Guillotina zwróciła się do rządu francuskiego z wnioskiem o zmianę nazwy urządzenia do wykonywania kary śmierci. Konsekwencją odrzucenia wniosku, była zmiana nazwiska przez członków rodziny.
Maksymilian Robespierre rozkazał uwięzić Guillotina. Zaraz po upadku Robespierre’a został on uwolniony.
Guillotin był jednym z pierwszych propagatorów szczepień przeciw ospie zaproponowanych przez Edwarda Jennera i w roku 1805 został w Paryżu przewodniczącym Komitetu do spraw szczepień. 

</doc>
<doc id="171059" url="https://pl.wikipedia.org/wiki?curid=171059" title="Koźmin">
Koźmin



</doc>
<doc id="171060" url="https://pl.wikipedia.org/wiki?curid=171060" title="Koźmin Wlkp.">
Koźmin Wlkp.



</doc>
<doc id="171061" url="https://pl.wikipedia.org/wiki?curid=171061" title="Safari (ujednoznacznienie)">
Safari (ujednoznacznienie)



</doc>
<doc id="171062" url="https://pl.wikipedia.org/wiki?curid=171062" title="Grabów">
Grabów

Miejscowości na Ukrainie.
Грабів

</doc>
<doc id="171063" url="https://pl.wikipedia.org/wiki?curid=171063" title="Całki eliptyczne">
Całki eliptyczne

Całki eliptyczne – to ważna klasa całek postaci: 
gdzie formula_1 jest funkcją wymierną zmiennych formula_2 i formula_3 a formula_4 jest wielomianem o współczynnikach rzeczywistych stopnia 3 lub 4.
Nazwa całek eliptycznych.
Z całkami eliptycznymi po raz pierwszy zetknięto się podczas obliczania obwodu elipsy, stąd też wzięły swoją nazwę. Nazwa ich nie jest jednak jednoznaczna, ponieważ w ścisłym znaczeniu dotyczy tylko tych całek postaci , które nie dają się wyrazić za pomocą funkcji elementarnych. Te z nich, które sprowadzają się do postaci skończonej, nazywa się całkami pseudoeliptycznymi.
Rodzaje całek eliptycznych.
Choć całki postaci nie wyrażają się zwykle przez funkcje elementarne, to każdą z nich można za pomocą podstawień doprowadzić do jednej z następujących trzech całek
Całek tych, jak pokazał Liouville, nie da już wyrazić się za pomocą funkcji elementarnych.
Legendre zastosował podstawienie formula_8 dzięki czemu całki te uprościły swoją postać do całek, które nazywamy odpowiednio całką eliptyczną pierwszego, drugiego i trzeciego rodzaju w postaci Legendre’a, tj.
Szczególnie ważne i często używane są pierwsze dwie z nich.
Całki eliptyczne oznaczone.
Całki eliptyczne niezupełne.
Powyższe całki eliptyczne 1. i 2. rodzaju traktowane jako całki oznaczone w granicach od 0 do formula_12 oznacza się za Legendre’em odpowiednio
Parametr formula_15 występujący w funkcjach formula_16 oraz formula_17 nazywamy modułem.
Całki eliptyczne zupełne.
Całki eliptyczne formula_16 oraz formula_17 nazywamy całkami eliptycznymi niezupełnymi dla odróżnienia od całek eliptycznych zupełnych, które oblicza się w zakresie od 0 do formula_20
Wartości całek eliptycznych zupełnych formula_23 oraz formula_24 są stabelaryzowane i można je znaleźć w tablicach matematycznych.
Obliczanie obwodu elipsy.
Dokładną wartość obwodu elipsy wyznacza całka eliptyczna zupełna drugiego rodzaju, wzorem
gdzie formula_26 – mimośród elipsy.
Np. dla formula_27 oraz formula_28 mimośród wynosi formula_29 co daje w przybliżeniu obwód elipsy równy formula_30
Całki eliptyczne jako podklasa całek Abela.
Całki tego rodzaju, w których za zmienną formula_31 podstawia się dowolną funkcję algebraiczną zmiennej formula_32 taką że
gdzie formula_34 jest wielomianem względem zmiennych formula_2 i formula_3 nazywa się czasem całkami Abela. Całki eliptyczne są więc podklasą całek Abela.
Funkcje odwrotne do całek eliptycznych.
Funkcjami odwrotnymi do całek eliptycznych są funkcje eliptyczne. Na przykład funkcja eliptyczna Weierstrassa formula_37 zmiennej zespolonej formula_38 o parametrach formula_39 jest funkcją odwrotną do funkcji wyrażonej przez całkę
tzn.
o ile formula_42
Funkcjami odwrotnymi do całek eliptycznych są funkcje amplitudy.

</doc>
<doc id="171065" url="https://pl.wikipedia.org/wiki?curid=171065" title="Seventh Son of a Seventh Son">
Seventh Son of a Seventh Son

Seventh Son of a Seventh Son – siódmy album grupy heavymetalowej Iron Maiden z 1988 roku. Płyta zaczyna się i kończy słowami: „"Seven deadly sins, seven ways to win, seven holy paths to hell and your trip begins. Seven downward slopes, seven bloody hopes, seven are your burning fires, seven your desires"”. Pełnią one rolę klamry, spinającej całość.
Głównym motywem albumu jest liczba siedem – "7th Son..." to siódma z kolei płyta zespołu. Jest to jedyny dotychczas w twórczości grupy album koncepcyjny – teksty wszystkich piosenek łączą się ze sobą, obracając się w klimacie mistycyzmu, tajemniczości, proroctw i mówiące o narodzinach tytułowego Siódmego Syna, mającego dar jasnowidzenia i uzdrawiania. Są one oparte na powieści Orsona Scotta Carda pod tytułem "Siódmy syn". Klimat ten podtrzymują majestatyczne riffy i liczne solówki. „Głównym daniem” na albumie jest kompozycja tytułowa, z elementami symfonicznymi (udział chóru) i podniosłym klimatem. Autorem muzyki i mistycznych tekstów jest lider zespołu, Steve Harris. 7th Son..., z czasem, okazał się być jednym z najlepszych albumów metalowych w historii, pomimo iż dla wielu fanów i krytyków jego brzmienie wydawało się zbyt lekkie w porównaniu z wcześniejszą twórczością zespołu. Utwór Can I Play with Madness posądzano wręcz o stylistykę pop-metalową.
"Seventh Son of a Seventh Son" jest albumem kontrowersyjnym, przez wielu fanów uważanym za najlepszy w historii zespołu, na miarę "Piece of Mind" czy "The Number of the Beast", a przez wielu za najgorszy. Była to ostatnia płyta nagrana w składzie: Dickinson, Murray, Smith, Harris, McBrain. Po jego nagraniu gitarzysta Adrian Smith opuścił zespół z powodu różnic artystycznych pomiędzy nim a Steve’em Harrisem.

</doc>
<doc id="171068" url="https://pl.wikipedia.org/wiki?curid=171068" title="Franz Mesmer">
Franz Mesmer



</doc>
<doc id="171069" url="https://pl.wikipedia.org/wiki?curid=171069" title="Pętla Kerry">
Pętla Kerry



</doc>
<doc id="171070" url="https://pl.wikipedia.org/wiki?curid=171070" title="Diecezja kaliska">
Diecezja kaliska

Diecezja kaliska () – jedna z dwóch diecezji obrządku łacińskiego w metropolii poznańskiej. Erygowana 25 marca 1992 przez papieża Jana Pawła II bullą "Totus Tuus Poloniae populus".
Diecezja kaliska powstała w wyniku podziału archidiecezji poznańskiej (9 dekanatów), diecezji włocławskiej (5 dekanatów), archidiecezji gnieźnieńskiej (3 dekanaty), archidiecezji częstochowskiej (3 dekanaty), archidiecezji wrocławskiej (2,5 dekanatu) i diecezji opolskiej (1,5 dekanatu).
Odszkodowanie.
W 2020 roku miał premierę film braci Sekielskich Zabawa w chowanego. Jedna z historii, którą ukazywał film, dotyczyła molestowania seksualnego chłopców przez księdza z diecezji kaliskiej w latach 1999 - 2000. Sprawa została zgłoszona prokuraturze przez jednego z poszkodowanych. Wyrokiem sądu w Pleszewie, oskarżony ksiądz, który przyznał się do winy, został skazany na 3 lata więzienia i zakaz pracy z dziećmi przez okres 10 lat. Obrona duchownego wniosła apelacje, która została uwzględniona. Sąd okręgowy w Kaliszu uznał, iż sprawa uległa przedawnieniu w 2015 roku. Zdaniem sądu, o działalności księdza pedofila wiedzieli zaangażowani w sprawę ministranci, rodzice, biskup diecezji kaliskiej i proboszcz parafii w Pleszewie. Poszkodowani wytoczyli proces cywilny przeciwko diecezji kaliskiej o zadośćuczynienie za molestowanie w dzieciństwie przez księdza z Pleszewa. Jeden z poszkodowanych wycofał swoje roszczenia. 21 maja 2022 rok, Sąd Okręgowy w Kaliszu zasądził od diecezji kaliskiej na rzecz powoda kwotę 300 tys. zł wraz z odsetkami ustawowymi. Wyrok nie jest prawomocny.

</doc>
<doc id="171072" url="https://pl.wikipedia.org/wiki?curid=171072" title="Cheyenne">
Cheyenne

Cheyenne – miasto w północno-środkowo-zachodniej części Stanów Zjednoczonych, stolica i największe miasto stanu Wyoming, a także stolica hrabstwa Laramie. Miasto jest najdalej na północ wysuniętą częścią szybko rozwijającej się aglomeracji Front Range Urban Corridor, w której zawierają się m.in. takie miasta jak Denver czy Colorado Springs.
Historia.
4 czerwca 1867 roku generał Grenville Mellen Dodge rozbił, wraz ze swoim oddziałem obóz, w miejscu które dzisiaj jest znane jako Cheyenne, należącym wtedy do Terytorium Dakoty. Miejsce to zostało wybrane do przerzucenia mostu kolejowego Union Pacific Railroad nad Crow Creek, będącym dopływem rzeki Platte Południowa. Początkowo miejsce to zostało nazwane Crow Creek Crossing, jednak w późniejszym okresie swoją nazwę wzięło od ludu Szejenów.
Odcinek Union Pacific Railroad w Cheyenne ukończony został 13 listopada 1867, co spowodowało w niedługim czasie napływ czterech tysięcy przybyszów do nowego miasta. W niedługim czasie miejsce to stało się słynne jako oaza dla hazardzistów, właścicieli saloonów, złodziei, prostytutek, kowbojów bez ziemi, górników, gangów pociągowych, biznesmenów i żołnierzy z bazy wojskowej Camp Cheyenne (obecnie Baza Sił Powietrznych im. Francisa F. Warrena).
Jako stolica Terytorium Wyoming i w konsekwencji tego jedyne miasto na dużym obszarze, stało się głównym punktem gdzie okoliczne bydło zostawało załadowywane na wagony Union Pacific Railroad. Znajdujący się w mieście Cheyenne Club stał się głównym miejscem spotkań wielkich posiadaczy ziemskich.
W 1920 roku otwarto w mieście port lotniczy, początkowo służący jako przystanek dla poczty lotniczej. Wkrótce później lotnisko przekształcono na cywilno-militarny, obsługujący samoloty Douglas DC-3 oraz różne samoloty wojskowe. W trakcie II wojny światowej na lotnisko przeprowadzano naprawy samolotów B-17, B-24 oraz PBY. Obecnie głównie pełni funkcje wojskowe oraz testowe dla jednostek cywilnych.
Geografia.
Cheyenne, położone w południowo-wschodnim rogu stanu Wyoming, jest jedną z najmniejszych stolic stanowych w Stanach Zjednoczonych o powierzchni 63,79 km² (z czego 0,28 km² to woda).
Klimat.
W Cheyenne panuje klimat umiarkowany kontynentalny (według klasyfikacji Köppena to zimny klimat stepowy). Miasto znajduje się w strefie mrozoodporności 5a (przedmieścia leżą w strefie 5b). Zimy są zimne, umiarkowanie długie i suche, ze średnią temperaturą w grudniu wynoszącą -1,8 °C. Średnio przez 35 dni występują temperatury powyżej zera (w zimie). Chinook schodzący z pasm Gór Skalistych może ocieplić temperaturę do około 10 °C, nawet przez 20 dni, pomiędzy grudniem a lutym. Największe opady śniegu występują w marcu i kwietniu ze średnią roczną wynoszącą 1500 mm. Lata są ciepłe ze średnią temperaturą w lipcu wynoszącą 20,9 °C. Średnie roczne opady wynoszą 400 mm i zwykle występują od maja do sierpnia; niewielkie opady występują w zimie i jesieni.
Średnia dzienna wilgotność to 60%. 16 lipca 1979 roku w Cheyenne uderzyło tornado (3 w skali Fujity), zabijając 1 jedną osobę i raniąc 40. To było najbardziej niszczycielskie tornado w historii Wyoming.
Demografia.
Według danych z 2016 roku w Cheyenne mieszkało 64 019 osób. Skład rasowy: biali 87,2%, Afroamerykanie 4,5%, Indianie 2,5%, Azjaci 2,1%, inni 6,4%. 12,7% ludności przyznaje się do swoich latynoskich korzeni. 29,3% osób powyżej 25. roku życia ma wykształcenie wyższe.
Spis podaje również, że w 2010 roku w mieście były 25 558 gospodarstwa domowe; w 30,2% gospodarstw mieszkały osoby poniżej 18 lat, 43,1% gospodarstw domowych to małżeństwa, a 11,1% osób żyło w ubóstwie.
Mediana wieku mieszkańców Cheyenne wynosi 36,5 lat, 24% populacji miasta miała mniej niż 18 lat, a 13,5% miało 65 lat i więcej.
Ekonomia.
Sektor publiczny jest największym sektorem gospodarki miasta. Większość biur w Cheyenne należy do stanu Wyoming. Duża część mieszkańców miasta jest zatrudniona lub uzależniona finansowo od United States Air Force (sąsiedztwo bazy lotniczej) lub przez Gwardię Narodową. Union Pacific Railroad jest największym prywatnym pracodawcą w mieście.
W ostatnich latach wprowadzone zostały jednak kroki, mające na celu zróżnicowanie miejskiej ekonomii. Lowe's i Wal-Mart, jedne z największych sieci supermarketów w Stanach Zjednoczonych, posiadają swoje placówki na terenie miasta. Ponadto w centrum miasta znajduje się główna siedziba sklepu internetowego Sierra Trading Post. Oprócz tego w centrum miasta znajdują się centrale takich przedsiębiorstw jak Great Lakes Airlines (linie lotnicze) i Taco John's (restauracje fast food).
Wysokość nad poziomem morza, na jakiej znajduje się Cheyenne i wyniesienie miasta nad przylegający obszar powoduje, że jest to jedno z najbardziej wietrznych miast w Stanach Zjednoczonych. Aspekt ten powoduje, iż Cheyenne jest dobrym miejscem do produkcji energii wiatrowej. Obecnie turbiny wietrzne znajdują się w różnych miejscach Laramie County, a mieszczący się w mieście Laramie County Community College prowadzi główny program techniczny nadzoru turbin, w którym uczestniczą także uczniowie uczelni. Uruchomienie turbin wiatrowych w sąsiednim hrabstwie Weld w Kolorado, może spowodować, iż region ten stanie się ośrodkiem produkcji alternatywnej energii elektrycznej.
Transport.
Porty lotnicze.
W Cheyenne znajduje się jeden port lotniczy: Cheyenne Regional Airport.
Kolej.
W Cheyenne krzyżują się dwie linie kolejowe: Union Pacific Railroad i BNFS Railway.

</doc>
<doc id="171074" url="https://pl.wikipedia.org/wiki?curid=171074" title="Macgillycuddy’s Reeks">
Macgillycuddy’s Reeks

Macgillycuddy’s Reeks, (irl. "Na Cruacha Dubha", dosłownie: „czarne szczyty”) – łańcuch górski w południowo-zachodniej Irlandii na półwyspie Iveragh, na zachód od Killarney (hrabstwo Kerry). Góry, zbudowane z dewońskich piaskowców, sfałdowane w czasie orogenezy waryscyjskiej i przemodelowane w wyniku zlodowacenia, rozciągają się na długości ok. 20 km. Najwyższy szczyt gór, jednocześnie najwyższy szczyt całej Irlandii to Carrantuohill (1039 m n.p.m.). W paśmie usytuowane są również pozostałe dwa irlandzkie szczyty o wysokości powyżej 1000 m n.p.m. (Beenkeragh – 1010 m oraz Caher – 1001 m). Obszar interesujący pod względem turystycznym ze względu na polodowcowy krajobraz (bliskie sąsiedztwo jezior Killarney); przez Macgillycuddy’s Reeks prowadzi pieszy szlak Kerry.
Nazwa pasma sięga XVIII wieku i pochodzi od irlandzkiego klanu Macgillicuddy (lub McGillicuddy), do którego należała długo wcześniej spora część ziem w tym rejonie hrabstwa Kerry. Własność klanowa trwała na tych terenach aż do końca XX wieku.

</doc>
