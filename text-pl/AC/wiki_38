<doc id="171075" url="https://pl.wikipedia.org/wiki?curid=171075" title="Sufrażyzm">
Sufrażyzm

Sufrażyzm ( – głos wyborczy) – ruch aktywistyczny działający w Wielkiej Brytanii i Stanach Zjednoczonych walczący o prawa wyborcze dla kobiet w końcu XIX i na początku XX wieku, zwłaszcza przed rozpoczęciem I wojny światowej. Sufrażystkami nazywano w szczególności członkinie założonej w roku 1903 w Wielkiej Brytanii organizacji Women's Social and Political Union. Celem ruchu sufrażystek było przyznanie pełnych lub częściowych praw wyborczych kobietom. Ruch sufrażystek był częścią pierwszej fali feminizmu, która kończy się wraz z realizacją postulatów ruchu.
Większość sufrażystek stosowała metody nieposłuszeństwa obywatelskiego, protesty, petycje, dążyła do przemian świadomościowych. Wyodrębniło się również skrzydło radykalne, zwane sufrażetkami, stosujące ostre formy protestu i przemoc. Uciekały się one do takich działań jak przykuwanie się łańcuchami do ogrodzeń, przerywanie wystąpień przeciwników politycznych czy akty przemocy jak podpalenia skrzynek pocztowych, pustych budynków lub wybijanie szyb w oknach wystawowych. Ruch sufrażystowski miał także swoje intelektualne oblicze, dla którego w Anglii ważnym wsparciem był John Stuart Mill.
Jedną z bohaterek ruchu była Emily Davison, która zmarła w wyniku obrażeń głowy doznanych po wpadnięciu pod konia, należącego do króla Jerzego V, prowadzonego przez dżokeja Herberta Jonesa podczas gonitwy Derby w roku 1913. Po tym wydarzeniu wiele aktywistek ruchu zostało aresztowanych i następnie uwięzionych, a gdy w ramach protestu podjęły strajk głodowy, poddano je przymusowemu odżywianiu.
Wynikiem tej akcji było wprowadzenie w Wielkiej Brytanii prawa, które zezwalało na czasowe zwolnienie więźnia ze względu na stan zdrowia – policja mogła jednak w każdej chwili doprowadzić go do więzienia dla odbycia reszty wyroku, gdy tylko uznała, że stan zdrowia czasowo zwolnionego więźnia uległ poprawie. Było to tak zwane prawo „kotka i myszki” (Cat and Mouse Act), a jego celem było przeciwdziałanie akcjom strajków głodowych prowadzonych przez sufrażystki, co zdobywało im sympatię społeczną.
Mimo represji walka sufrażystek o prawa kobiet trwała nadal po obu stronach Atlantyku. Tuż po I wojnie światowej kobiety amerykańskie pod kierunkiem Alice Paul i Lucy Burns przeprowadziły szereg protestów przeciw administracji prezydenta Wilsona, porównując swoje położenie do ciężkiego losu obywateli pokonanych Niemiec.
Brak rąk do pracy w fabrykach, jaki wystąpił podczas I wojny światowej, doprowadził do tego, że zamiast mężczyzn przy maszynach musiały stanąć kobiety. Zmieniło to społeczny punkt widzenia na możliwości kobiet. W Wielkiej Brytanii ruch na rzecz przyznania kobietom prawa do głosowania przybierał stopniowo na sile w ciągu całej wojny i w roku 1918 brytyjski parlament przyznał prawo głosu kobietom w wieku od 30 lat, które prowadziły gospodarstwo domowe; żonom mężczyzn, którzy prowadzili gospodarstwo; właścicielkom dóbr, które przynosiły roczny dochód w wysokości co najmniej 5 funtów; absolwentkom brytyjskich wyższych uczelni. W Stanach Zjednoczonych prawo głosu zagwarantowała kobietom 19 poprawka do Konstytucji wprowadzona w roku 1920. W Wielkiej Brytanii prawa kobiet do głosu zostały zrównane z prawami mężczyzn w roku 1928.
Należy przy tym pamiętać, że status polityczny kobiet w Wielkiej Brytanii już przed 1918 rokiem stopniowo się podnosił. W latach 70. i 80. XIX wieku zostały dopuszczone do studiów na głównych uniwersytetach w kraju. W tym samym czasie zagwarantowano im również prawo do gospodarowania własnymi zarobkami po zawarciu małżeństwa i do posiadania konta bankowego.
Antysufrażyzm.
Ruch sufrażystek spotkał się z krytyką i sprzeciwem ze strony różnych środowisk (także kobiecych). Jego przeciwnicy w Stanach Zjednoczonych i Wielkiej Brytanii skupili się w ruchu antysufrażystowskim. Największą brytyjską organizacją tego typu była Women’s National Anti-Suffrage League, wydawca pisma "Anti-Suffrage Review" i inicjator petycji do parlamentu z 1907 roku, którą podpisało 87 tysięcy osób. W Stanach Zjednoczonych działała m.in. New York State Association Opposed to Woman Suffrage, które w 1908 roku miało ponad 90 członków. Organizacja była aktywna głównie na polu tworzenia pamfletów i publikacji przybliżających stanowisko organizacji. Po realizacji celów sufrażystek, ruch przekształcił się w ruch antyfeministyczny.

</doc>
<doc id="171076" url="https://pl.wikipedia.org/wiki?curid=171076" title="Sufrażystki">
Sufrażystki



</doc>
<doc id="171078" url="https://pl.wikipedia.org/wiki?curid=171078" title="Sparta Praga (piłka nożna)">
Sparta Praga (piłka nożna)

Athletic Club Sparta Praga (czes. Athletic Club Sparta Praha) – czeski klub piłkarski założony 16 listopada 1893 roku w Pradze.
Historia.
Pod koniec 1893 roku garstka młodych ludzi z trzema braćmi na czele – Vaclavem, Bohumilem i Rudolfem Rudlami wpadło na pomysł by założyć klub sportowy. 16 listopada 1893 roku wszystkie formalności zostały załatwione i już dzień później można było spotkać się na pierwszym oficjalnym treningu klubu o nazwie Athletic Club Královské Vinohrady. Jako barwy zostały wybrane kolory – niebieski jako symbol Europy, czerwony i żółty jako oficjalne barwy Pragi.
W 1906 roku do Londynu pojechał jeden z piłkarzy i przywiózł ze sobą koszulkę Arsenalu, od tamtej pory Sparta rozgrywała swoje mecze w podobnych trykotach, białych spodenkach i czarnych getrach.
Sparta z biegiem czasu zdobywała coraz więcej tytułów mistrzowskich, do tej pory zgromadziła ich na swoim koncie aż 33, w roku 1964 po raz pierwszy praski zespół zagrał w europejskich pucharach. W tym czasie klub reprezentowali tacy zawodnicy jak Kvašňák, Tichý czy Mašek, którzy są uznawani za prawdziwe legendy klubu.
W latach 1983-1984 Sparta dotarła aż do ćwierćfinału Pucharu UEFA, wtedy pierwsze skrzypce w drużynie grali Horst Siegl i Michal Horňák.
Sparta Praga jest najbardziej utytułowanym czeskim klubem wielokrotnie grającym na europejskich arenach, gdzie jednak nie odnosili znaczących sukcesów, gdyż nigdy nie wygrali Pucharu UEFA czy Ligi Mistrzów.
Klub znany jest ze swojej szkółki młodych talentów z której wyszli tacy zawodnicy jak Tomáš Rosický, Jan Koller, Tomáš Hübschman czy Zdeněk Grygera.
Derby Pragi.
Od 1896 do końca roku 2022 rozegrano ponad 300 oficjalnych derbowych spotkań pomiędzy Spartą i Slavią Praga. W ogólnym bilansie o 40 zwycięstw lepsza jest Sparta z 136 wygranymi, Slavia wygrała 96 meczów, 72 razy padł remis.
Ostatnie, 304. derby Pragi, rozegrano na stadionie Slavii 23 października 2022 i zakończyły się wygraną gospodarzy 4:0.
Występy w Lidze Mistrzów.
3. miejsce w fazie grupowej (FC Barcelona, FC Porto, Hertha Berlin)
3. miejsce w fazie grupowej (Real Madryt, Panathinaikos Ateny, FC Porto)
Porażka w ćwierćfinale z AC Milan

</doc>
<doc id="171080" url="https://pl.wikipedia.org/wiki?curid=171080" title="Karta SIM">
Karta SIM

Karta SIM (), moduł identyfikacji abonenta – karta mikroprocesorowa, która służy do identyfikacji abonenta za pomocą numeru IMSI (odpowiednika IMEI) oraz numeru seryjnego karty SSN (SIM Serial Number); pozwala ona również na przechowywanie pewnej niewielkiej ilości danych (np. kontaktów, SMS-ów) w pamięci EEPROM.
W telefonach komórkowych karta SIM, mimo iż nie jest bezpośrednio powiązana z telefonem, jednak jest niezbędnym elementem do jego użytkowania, bowiem karta SIM daje dostęp do pamięci ROM, która uruchamia telefon. Również w Smartfonach karta SIM odblokowuje prawie wszystkie funkcje potrzebne do korzystania z urządzenia. Ponadto karta SIM jest wykorzystywana w wielu urządzeniach do mobilnej komunikacji.
Zgodnie ze specyfikacją 3GPP, z telefonu bez karty SIM można wykonywać połączenia na numery: 000, 08, 112, 110, 118, 119, 911 i 999. Są to numery obsługiwane przez operatorów jako połączenia alarmowe: mają one wyższy priorytet podczas przydzielania zasobów radiowych, za połączenia z nimi nie są naliczane opłaty i przekierowywane są do właściwych, wskazanych przez odpowiedni urząd, centrów ratunkowych znajdujących się najbliżej miejsca, z którego wykonano połączenie. W zależności od obszaru geograficznego tylko niektóre z tych numerów są aktywne, np. w Polsce (i większości krajów europejskich) jest to numer 112, w Ameryce Północnej 911, a w Japonii 110, 118 i 119.
Budowa karty SIM.
Typowa karta SIM składa się z:
Pełni ona niejako funkcję klucza dostępowego do sieci komórkowej. Na wewnętrznej stronie karty znajdują się pozłacane pola, czyli styki, które za pośrednictwem gniazda karty SIM łączą ją z modemem aparatu telefonicznego sieci komórkowej.
Opis styków (przykład):
Każdy konkretny egzemplarz karty ma przypisany swój odrębny 19-, 20- lub 22-cyfrowy numer identyfikacyjny ICCID (), najczęściej wydrukowany na samej karcie SIM. Dla kart SIM dwie pierwsze cyfry numeru ICCID to 89. Numer ICCID kończy się cyfrą kontrolną obliczoną wg algorytmu Luhna.
Rodzaje kart.
Karta SIM początkowo miała wielkość karty kredytowej (85 × 54 mm), później znacznie została zredukowana (25 × 15 mm, mini-SIM) i ponownie zmniejszona (15 × 12 mm, mikro-SIM), a następnie zminimalizowana (12,3 × 8,8 mm, nano-SIM), aż osiągnęła postać układu scalonego wlutowanego w płytę główną urządzenia oznaczonego symbolem MFF2 (5 × 6 mm, Embedded SIM), z wbudowaną pamięcią i mikroprocesorem. Ostatnie rozwiązanie karty Embedded SIM tzw. eSIM zyskuje coraz szersze zastosowanie i obecnie jest wspierane przez dziesiątki urządzeń.
Szczegółowe wymiary prezentuje poniższa tabela:
Do dziś karty są wydawane w formacie jaki był na samym początku, czyli wielkości karty kredytowej w celu zapewnienia kompatybilności. Najdłużej był użytkowany format miniSIM. Technika poszła o krok dalej i pod naciskami Apple do użytku weszły karty microSIM i nanoSIM. Istnieją również tzw. „adaptery” kart SIM, dzięki którym każdy abonent może powrócić do dowolnego rozmiaru np. z karty nano SIM powrócić do rozmiaru microSIM.
Karta eSIM.
W wyniku rozwoju technologii został opracowany cyfrowy moduł, który zastępuje kartę SIM. Karta eSIM to cyfrowa wersja karty SIM zapisywana w postaci specjalnego profilu na urządzeniu obsługującym technologię eSIM. W związku z czym oszczędza się środowisko przez nietworzenie kart plastikowych oraz konsument w łatwiejszy sposób ma dostęp do karty, ponieważ kupując kartę w internecie może z niej korzystać prawie od razu. Wszyscy operatorzy na polskim rynku mają w ofercie to rozwiązanie.
System karty SIM.
System, w który jest wyposażona karta SIM, umożliwia uruchamianie apletów javy w formacie java card. Karty SIM mają możliwość aktualizacji OTA, dzięki czemu dany operator wysyła do abonenta specjalnie spreparowaną, binarną wiadomość SMS, która nie jest wyświetlana użytkownikowi. Maksymalny rozmiar takiej aktualizacji wynosi 255 bajtów.
Dla krótkiego wyjaśnienia: OTA ("Over The Air") oznacza pobranie pliku aktualizacji do pamięci urządzenia; aktualizacja, która nie wymaga praktycznie od użytkownika uwagi oraz żadnej specjalistycznej wiedzy.
Warto również pamiętać o zagrożeniu, jakie niosą wspomniane aktualizacje OTA. Za ich pomocą można wykonać na przykład tzw. „ciche połączenie”. Wygląda to tak, że telefon wykonuje połączenie bez wzbudzania wyświetlacza, a po zakończeniu połączenia usuwa dany aplet z pamięci karty SIM, skutkiem czego nie będzie możliwe do wykrycia, co było powodem wykonania takiej operacji.
Problemem są także błędy w oprogramowaniu. Z powodu błędnego wyniku pracy jednego apletu karta może wykonać niepożądaną akcję, na przykład usunąć kontakty.
Rozwój oprogramowania jest skomplikowany, a sprzęt potrzebny do jego testowania bardzo drogi. Istnieją metody zastępcze – emulatory, są jednak bardzo nieprecyzyjne. Zdarzają się sytuacje, w których różne emulatory dają różne wyniki pracy tego samego apletu.
Zabezpieczenie telefonu.
Każda karta SIM jest zabezpieczona kodem PIN, który po 3 nieudanych próbach wprowadzenia cyfrowej kombinacji blokuje telefon. W takim przypadku odblokowanie telefonu umożliwia kod PUK, który jest również przypisany do karty.
SIM-LOCK.
Operatorzy różnych sieci telefonii komórkowej, sprzedając aparaty z abonamentem, zazwyczaj zaopatrywali je w tak zwane SIM-locki – blokady uniemożliwiające korzystanie w nich z kart SIM innych operatorów. W dzisiejszych czasach operatorzy raczej nie stosują blokad typu SIM-lock.

</doc>
<doc id="171083" url="https://pl.wikipedia.org/wiki?curid=171083" title="Iveragh">
Iveragh

Iveragh (irl. "Uíbh Ráthach") – półwysep w południowo-zachodniej Irlandii (hrabstwo Kerry). W jego centralnej części znajduje się łańcuch górski Macgillycuddy’s Reeks, u północno-zachodnich krańców wyspa Valentia. 
Główne miejscowości: Cahersiveen, Portmagee, Waterville, Caherdaniel, Sneem i Kenmare. 
Obszar atrakcyjny turystycznie, półwysep obiega 165 kilometrowa droga widokowa tzw. Pętla Kerry.

</doc>
<doc id="171086" url="https://pl.wikipedia.org/wiki?curid=171086" title="Paweł Kryszałowicz">
Paweł Kryszałowicz

Paweł Kryszałowicz (ur. 23 czerwca 1974 w Słupsku) – polski piłkarz, występujący na pozycji napastnika.
Kariera klubowa.
Karierę zaczynał w Gryfie Słupsk w którym zadebiutował 4 kwietnia 1992 w meczu z Pomezanią Malbork. W sezonie 1994/1995 był zawodnikiem Zawiszy Bydgoszcz. W 1995 został ściągnięty przez Ryszarda Forbricha do Amiki Wronki, gdzie występował przez kolejne pięć lat (146 meczów ligowych, 43 bramki). W 2001 przeszedł za 1 mln. 400 tys. euro do Eintrachtu Frankfurt w którym przez dwa lata wystąpił w 70 meczach i strzelił 26 goli. W 2003 wrócił do Amiki na dwa sezony po których został sprzedany do Wisły Kraków. Z krakowskim klubem po rundzie jesiennej sezonu 2006/2007 rozwiązał kontrakt. 2 lutego 2007 Kryszałowicz przeszedł do outsidera niemieckiej trzeciej ligi piłkarskiej – SV Wilhelmshaven. Od sezonu 2007/2008 był zawodnikiem Gryfa Słupsk, gdzie oprócz czynnego uprawiania sportu pełnił również funkcję dyrektora klubu.
Na początku 2018 roku poinformował opinię publiczną, że zmaga się z nowotworem jelita grubego.
W polskiej Ekstraklasie rozegrał 219 meczów w których strzelił 69 goli.
Kariera reprezentacyjna.
W reprezentacji Polski zadebiutował 9 października 1999 w meczu przeciwko Szwecji (0:2). W drużynie narodowej rozegrał 33 spotkania zdobywając 10 goli, biorąc m.in. udział w finałach Mistrzostw Świata w 2002 roku w Japonii i Korei Płd. Na samym mundialu zdobył dwa gole – nieuznanego przez sędziego Hugha Dallasa w meczu z Reprezentacją Portugalii w Piłce nożnej i zdobytego prawidłowo, ze Stanami Zjednoczonymi. Po raz ostatni w biało-czerwonym trykocie zagrał 4 września 2004, wszedł na ostatnie 7 minut meczu przeciwko reprezentacji Irlandii Północnej w Belfaście (3:0 dla Polski).

</doc>
<doc id="171087" url="https://pl.wikipedia.org/wiki?curid=171087" title="Związki boroorganiczne">
Związki boroorganiczne

Związki boroorganiczne – związki organiczne boru, pochodne borowodoru (), zawierające przynajmniej jedno wiązanie bor–węgiel. Są zaliczane do związków metaloorganicznych.

</doc>
<doc id="171090" url="https://pl.wikipedia.org/wiki?curid=171090" title="Jan Stępczak">
Jan Stępczak

Jan Stępczak (ur. 29 sierpnia 1944 w Kaźmierzu Wielkim) – polski trener piłkarski, wieloletni zawodnik KKS Lech Poznań.
Życiorys.
Trener zespołów ligowych: Lecha Poznań, Olimpii Poznań, Dyskobolii Grodzisk Wielkopolski (1995-1998), GKS Bełchatów (1988), Chrobrego Głogów i Warty Poznań. Największy sukces odniósł z zespołem z Grodziska doprowadzając go z III ligi do ekstraklasy.
Od 2003 trener zespołu Atena Opel Niedbała Poznań, występującego w pierwszej lidze kobiet.
Od 18 września 2003 do 10 czerwca 2009 był pierwszym selekcjonerem reprezentacji Polski kobiet w piłce nożnej. Na stanowisku zastąpił trenera Albina Wirę, a sam został zastąpiony przez Roberta Góralczyka.
Od 2007 jest trenerem IV ligowego MKS Victoria Września.

</doc>
<doc id="171094" url="https://pl.wikipedia.org/wiki?curid=171094" title="Siergiej Kusewicki">
Siergiej Kusewicki

Siergiej Aleksandrowicz Kusewicki, Serge Koussevitzky (ur. w Wysznim Wołoczoku w guberni twerskiej, zm. 4 czerwca 1951 w Bostonie) – amerykański dyrygent i pedagog żydowskiego pochodzenia, urodzony w Rosji.
Studiował w Moskwie grę na kontrabasie i teorię muzyki. Od 20. roku życia grał w orkiestrze Teatru Bolszoj, a mając 27 lat został jej pierwszym kontrabasistą. W 1903 po sukcesie podczas występu w Berlinie pozostał tam i studiował dyrygenturę. Jako dyrygent debiutował w 1908 z Filharmonikami Berlińskimi. W 1909 założył w Moskwie własną orkiestrę, w 1917 objął kierownictwo orkiestry symfonicznej w Piotrogrodzie. W 1920 przeniósł się do Paryża, gdzie w latach 1921–1928 prowadził "Concerts Koussevitzky", propagując Prokofjewa, Strawinskiego i Ravela. W 1924 przyjechał do USA i stanął na czele Bostońskiej Orkiestry Symfonicznej, którą kierował do 1949.
W 1942 założył fundację (Koussevitzky Music Foundation) wspierającą twórczość kompozytorów różnych narodowości. Do 2020 r. przyznano blisko 450 stypendiów; otrzymali je m.in. Krzysztof Penderecki (1966), Tadeusz Baird (1968) i Agata Zubel (2019). Jego uczniami byli m.in. Leonard Bernstein i Lukas Foss.

</doc>
<doc id="171097" url="https://pl.wikipedia.org/wiki?curid=171097" title="Robert Conquest">
Robert Conquest

George Robert Ackworth Conquest (ur. 15 lipca 1917 w Malvern, Worcestershire, zm. 3 sierpnia 2015 w Stanford) – historyk brytyjski, sowietolog.
Życiorys.
Studiował na Winchester College, Uniwersytecie w Grenoble i w Magdalen College (Oxford University), gdzie uzyskał dyplom z filozofii, politologii i ekonomii i wreszcie doktorat z historii ZSRR.
Epizodycznie (w 1937) należał do Komunistycznej Partii Wielkiej Brytanii, ze środowiskiem komunistycznym związał się motywowany poglądami antyfaszystowskimi Frontu Ludowego. Po wybuchu II wojny światowej zaciągnął się na ochotnika do wojska (wbrew ówczesnemu stanowisku Kominternu, po pakcie Ribbentrop-Mołotow wzywającego do akcji antywojennej). Został oficerem wywiadu brytyjskiego.
Stał się demaskatorem mechanizmów systemu totalitarnego. Przyczyniły się do tego również osobiste obserwacje z czasu pobytu w Bułgarii, gdzie w końcu 1944 został brytyjskim oficerem łącznikowym przy armii bułgarskiej, która przystąpiła w październiku 1944 do koalicji antyhitlerowskiej, a następnie (do 1948) attaché prasowym ambasady brytyjskiej w Sofii. Był tam świadkiem procesu sowietyzacji Bułgarii i podporządkowania kraju Moskwie. Do 1956 był urzędnikiem brytyjskiego Foreign Office.
W 1981 Conquest przeniósł się do Kalifornii, gdzie objął stanowisko w Instytucie Hoovera na Uniwersytecie Stanforda. Współpracował też m.in. z Instytutem Badań Ukraińskich Uniwersytetu Harvarda, był adiunktem w Centrum Studiów Strategicznych i Międzynarodowych w Waszyngtonie. W Kalifornii mieszkał do końca życia, zachowując brytyjskie obywatelstwo.
Jedną z najważniejszych prac Conquesta jest opublikowany w 1968 "Wielki Terror" – pierwsza w historiografii światowej monografia lat 1934–1939 w ZSRR – okresu wielkiej czystki, budowy przez Józefa Stalina w pełni totalitarnego państwa sowieckiego drogą masowego terroru i likwidacji dotychczasowej bolszewickiej elity władzy ("starych bolszewików"). Monografia oparta była wyłącznie na dostępnych w 1968 źródłach drukowanych: zarówno oficjalne materiały sowieckie z okresu stalinowskiego, jak i ujawnione w epoce Chruszczowa materiały WKP(b) i NKWD, a także opublikowane na Zachodzie pamiętniki świadków, którym udało się opuścić ZSRR (Aleksander Weissberg-Cybulski, Boris Bażanow, Aleksander Orłow, Walter Kriwicki, Gustaw Herling-Grudziński i in.). Conquest w "Wielkim Terrorze" opisywał wydarzenia lat trzydziestych w ZSRR jako logiczną konsekwencję ustrojową jednopartyjnej dyktatury, opartej na tajnej policji – narzuconej Rosji w latach 1917–1921 przez bolszewików pod przywództwem Lenina.
Ujawnienie w czasach gorbaczowowskiej "głasnosti", a zwłaszcza wkrótce po upadku ZSRR w roku 1991 znacznej części archiwów radzieckich potwierdziło ustalenia Conquesta, jedynie je uściślając.
Uzupełnieniem "Wielkiego Terroru" jest "The Harvest of Sorrow" (1986) – obszerna monografia historii ZSRR w latach 1928–1933 – okresu przymusowej kolektywizacji rolnictwa i sprowokowanej w latach 1932–1933 klęski głodu na Ukrainie i w południowej Rosji, który pochłonął życie wielu milionów ludzi. Obie monografie stanowią syntezę historii ZSRR i partii bolszewickiej w latach 30. XX w.
Conquest jest również autorem biografii Lenina (1972), Stalina (1991), wielu monografii dotyczących poszczególnych zagadnień dziejów ZSRR (system obozów koncentracyjnych, tajna policja NKWD, zabójstwo Kirowa, deportacje narodów, system prawa sowieckiego, sytuacja religii w ZSRR itd.).
9 listopada 2005 Conquest został nagrodzony przez George’a Busha Prezydenckim Medalem Wolności. Oznaczony również: Orderem św. Michała i św. Jerzego (1996), Krzyżem Oficerskim Orderu Imperium Brytyjskiego (1956), estońskim Orderem Krzyża Ziemi Maryjnej, Krzyżem Komandorskim Orderu Zasługi Rzeczypospolitej Polskiej (2009), ukraińskim Orderem Jarosława Mądrego V klasy.
Jest autorem kilku tomików poetyckich. Przetłumaczył na język angielski "Pruskie noce" Aleksandra Sołżenicyna.

</doc>
<doc id="171098" url="https://pl.wikipedia.org/wiki?curid=171098" title="Model ekonometryczny">
Model ekonometryczny



</doc>
<doc id="171100" url="https://pl.wikipedia.org/wiki?curid=171100" title="Lista załogowych lotów kosmicznych (1981–1990)">
Lista załogowych lotów kosmicznych (1981–1990)

Wszystkie daty podane są według czasu uniwersalnego (GMT).

</doc>
<doc id="171109" url="https://pl.wikipedia.org/wiki?curid=171109" title="Gera">
Gera

Gera – miasto na prawach powiatu we wschodnich Niemczech, w kraju związkowym Turyngia, nad Białą Elsterą, ok. 60 km na południe od Lipska, ok. 80 km na wschód od Erfurtu, przy autostradzie A4. Po Erfurcie i Jenie trzecie co do wielkości miasto kraju związkowego Turyngia. 31 grudnia 1988 roku miasto liczyło 134 834 mieszkańców, a 31 grudnia 2014 roku już tylko 94 492 mieszkańców.
Historia.
Osada założona w VIII wieku. Nazwa miejscowości Gera pierwotnie odnosiła się do obszaru doliny rzeki Elster, gdzie obecnie znajduje się miasto. Nazwa najprawdopodobniej powstała przed Europejskim Okresem Wędrówek Ludowych – nazwę tę przyjęli ludzie, którzy jako pierwsi osiedlili się na tym obszarze w VIII wieku. Pierwsza znana dokumentalna wzmianka o Gerze pochodzi z 995 roku.
W 999 cesarz Otto III przydzielił „prowincję” Gera opactwu w Quedlinburgu. Z kolei protektorat nad tym terenem kościół powierzył w 1209 r. wójtom Weida, którzy pełnili funkcję jego administratorów. Prawa miejskie uzyskała w 1237 roku. Vogts of Weida byli przodkami Reussians, który rządził Gerą do 1918 roku. Miasteczko zostało okrążone w XIII wieku na powierzchni 350 x 350 m, a w południowo-zachodnim narożniku przy dzisiejszej Burgstraße powstał zamek miejski Vogtów. Pieczęć miejska została po raz pierwszy użyta w 1350 roku, rada została nazwana po raz pierwszy w 1360, a ratusz wzmiankowany w 1426. Opatka Quedlinburg pozostała formalną władczynią Gery do 1358 roku, kiedy to podążyli za nią Wettynowie. Vogtowie nie mogli wyzwolić się spod rządów Wettinów. W 1450 r. Gera została prawie doszczętnie zniszczona podczas saskiej wojny bratobójczej, ale szybko mogła się odrodzić, ponieważ uruchomiona fabryka włókiennicza przyniosła miastu bogactwo. Od 1920 roku znajduje się na terenie Turyngii. Miasto doznało dużych zniszczeń w wyniku bombardowania w 1945 roku. Do 3 października 1990 roku należało do Niemieckiej Republiki Demokratycznej. Od 1927 do 1990 roku znajdował się tu zakład Fritz Fleischer KG produkujący głównie autobusy.
Reformacja została wprowadzona w Gerze w 1533 r. wbrew woli wójtów przez Wettynów. Po wojnie szmalkaldzkiej w 1546 r. Wettynowie utracili Gerę na rzecz Ziem Korony Czeskiej, która jednak nie miała żadnego wpływu na miasto, tak że Vogts i esp. Reussowie (którzy wyłonili się z Vogts w połowie XVI wieku), ponieważ rzeczywiście władcy zostali wzmocnieni. W XVI wieku niektórzy sukiennicy z hiszpańskiej Holandii wyemigrowali do Gery jako uchodźcy religijni na zaproszenie Henryka II, hrabiego Reuss-Gera i rozwinęli działalność tekstylną w Gerze.
W 1673 Reussowie zostali podniesieni do cesarskich hrabiów, co dało im pełną suwerenność w Świętym Cesarstwie Rzymskim; Gera stała się ich królewską rezydencją. W latach 1686 i 1780 wielkie pożary miejskie zniszczyły większość budynków w Gerze. Miasto zostało odbudowane stosunkowo jednolicie w latach 80. XVIII wieku w stylu późnobarokowym, który do dziś wyznacza centrum miasta.
W 1806 Napoleon założył swoją cesarską kwaterę główną w Gerze podczas wojny czwartej koalicji. Stąd 12 października 1806 r. cesarz francuski celowo wysłał do króla Fryderyka Wilhelma III Pruskiego arogancki i groźny list, który skłonił Królestwo Prus do wojny i miażdżącej klęski w bitwie pod Jeną kilka dni później 
Po przejęciu Niemiec przez hitlerowców społeczność żydowska Gery została zniszczona, synagogę spalono w czasie Nocy Kryształowej w 1938 r. Żydzi z miasta wyemigrowali lub zostali zamordowani w nazistowskich obozach koncentracyjnych. Na miesiąc przed zakończeniem II wojny światowej, 6 kwietnia 1945 r., amerykańskie bombardowania zniszczyły część miasta i zabiły 514 mieszkańców. Uszkodzonych zostało około 300 budynków, w tym zamek Osterstein i kilka zabytkowych budynków w centrum miasta, z których wiele nie zostało odbudowanych po wojnie. Siły amerykańskie zajęły Gerę 14 kwietnia 1945 r., ale zostały zastąpione przez Sowietów 1 lipca 1945 r.
Po zjednoczeniu Niemiec w 1990 r. Gera stała się częścią odrodzonego państwa Turyngii. Po zjednoczeniu Gera straciła jednak większość funkcji administracyjnych, a prawie wszystkie miejskie fabryki zostały zamknięte. Doprowadziło to do ciągłego kryzysu gospodarczego ze znacznym bezrobociem, a populacja miasta spadła z 135 000 w 1990 roku do mniej niż 100 000 dekadę później.
Gospodarka.
W mieście rozwinął się przemysł maszynowy, włókienniczy, środków transportu, elektrotechniczny, odzieżowy oraz spożywczy.
Sport.
W mieście swoją siedzibę ma założony w 1922 roku klub piłkarski BSG Wismut Gera, który swoje domowe mecze rozgrywa na Stadion der Freundschaft.
Współpraca.
Miejscowości partnerskie:

</doc>
<doc id="171112" url="https://pl.wikipedia.org/wiki?curid=171112" title="Wielka encyklopedia powszechna PWN">
Wielka encyklopedia powszechna PWN

Wielka encyklopedia powszechna PWN – polska encyklopedia powszechna wydana w latach 1962–1970 przez Państwowe Wydawnictwo Naukowe.
Historia.
Encyklopedia została wydana w 12 woluminach (13 wolumin, suplement, w 1970), w objętości ok. 2000 arkuszy wydawniczych i nakładzie 178 000 egz.; zawiera 75 tys. haseł, 12 tys. ilustracji, 200 kolorowych i 650 czarno-białych ilustrowanych insertów i 120 kolorowych map na 10 715 stronach; mimo powszechnej w czasach PRL cenzury była szeroko dyskutowana społecznie, wydany w wyniku dyskusji suplement zawiera 1,5 tys. dodatkowych haseł. Do 2005, do wydania ostatnich tomów Wielkiej encyklopedii PWN, była to największa polska encyklopedia powszechna wydana po II wojnie światowej.
Państwowe Wydawnictwo Naukowe podjęło inicjatywę wydania encyklopedii uniwersalnych w roku 1956 – wydano "Małą encyklopedię powszechną PWN" (1959) oraz "A–Z encyklopedię popularną PWN" (1962). Inicjatywę wydania encyklopedii podjęto w lipcu 1957; początkowo zamierzano wydać encyklopedię w 8 tomach, a następnie w 12. W ciągu 14 miesięcy przygotowano listę haseł, pierwszy tom ukazał się po kolejnych 16 miesiącach, w grudniu 1962.
Nad encyklopedią pracowało ponad 2 tys. autorów, około tys. recenzentów i konsultantów oraz prawie 100 redaktorów; pracami kierowała Rada Naukowa powołana przez Polską Akademię Nauk i Ministerstwo Szkolnictwa Wyższego, którą kierował prof. Tadeusz Kotarbiński. W kwestiach społeczno-politycznych encyklopedia opierała się na doktrynie marksistowsko-leninowskiej.
Hasło „obozy koncentracyjne hitlerowskie”.
Hasło „obozy koncentracyjne hitlerowskie”, zamieszczone w VIII tomie encyklopedii (1966), stało się pretekstem do działań politycznych o charakterze antysemickim. Hasło to zawierało pewne błędy (tylko częściowo wynikające z ówczesnego stanu wiedzy), które frakcja moczarowców wykorzystała do ataków na redakcję WEP, a pośrednio także na frakcję puławian. Redakcji zarzucano pomniejszanie martyrologii narodu polskiego i zawyżanie cierpień ludności żydowskiej. Nową wersję hasła, zatytułowaną „obozy hitlerowskie” i niezawierającą już kwestionowanego podziału na obozy koncentracyjne i obozy zagłady, dołączono w postaci osobnego arkusika do tomu XI (1968) oraz zamieszczono w „Suplemencie” (tom XIII, 1970).

</doc>
<doc id="171117" url="https://pl.wikipedia.org/wiki?curid=171117" title="Windows API">
Windows API

Windows API, lub krócej: WinAPI – interfejs programistyczny systemu Microsoft Windows – jest to zbiór niezbędnych funkcji, stałych i zmiennych umożliwiających działanie programu w systemie operacyjnym Microsoft Windows. 
Zbiór ten jest bardzo obszerny i zawiera funkcje do tworzenia okien programów, elementów interfejsu graficznego, obsługi zdarzeń oraz umożliwiające dostęp do innych aplikacji, funkcji sieciowych czy sprzętu w komputerze. Mianem WinAPI określamy standardowe funkcje przychodzące wraz z plikami bibliotek DLL (w 16-bitowych wersjach z rozszerzeniem .EXE) dostarczanymi z systemem, np. kernel32.dll, user32.dll, gdi32.dll, wsock32.dll, znajdującymi się w katalogu \WINDOWS\system32. Liczba plików bibliotek wzrasta w nowszych wersjach systemu Microsoft Windows. Może to powodować pewne problemy z uruchomieniem aplikacji napisanej dla starszej wersji systemu. Ze względu na dużą popularność systemu Microsoft Windows, obecnie większość środowisk programistycznych posiada zaimplementowane odpowiednie pliki nagłówkowe umożliwiające korzystanie z WinAPI.

</doc>
<doc id="171118" url="https://pl.wikipedia.org/wiki?curid=171118" title="WinAPI">
WinAPI



</doc>
<doc id="171120" url="https://pl.wikipedia.org/wiki?curid=171120" title="Iminoborany">
Iminoborany

Iminoborany – związki boroorganiczne, w których atomy boru i azotu są połączone formalnie wiązaniem potrójnym.
Jak wynika z powyższego wzoru Lewisa atom azotu ma formalny ładunek dodatni, a bor ujemny. Obliczenia kwantowomechaniczne wskazują, że w rzeczywistości ładunki cząstkowe rozmieszczone są odwrotnie, co można wytłumaczyć silną polaryzacją wiązania B−N w kierunku bardziej elektroujemnego atomu azotu.
Iminoborany są związkami izoelektronowymi do alkinów, jednakże ze względu na silną polaryzację wiązania B–N są od nich znacznie bardziej reaktywne.
Dla porównania acetylen C2H2 ulega cyklotrimeryzacji dopiero w podwyższonych temperaturach, podczas gdy iminoboran H–BN–H jest stabilny jedynie w matrycy argonowej (poniżej –190 °C) i samorzutnie eksploduje w temperaturach dużo niższych od 0 °C.
Stabilność iminoboranów rośnie wraz ze wzrostem wielkości podstawników R. Dimetyloiminoboran Me–BN–Me ulega samorzutnej oligomeryzacji już w temperaturze suchego lodu (–78 °C); diizopropyloiminoboran "i"Pr–BN–"i"Pr oraz 1-izopropylo-2-"tert"-butyloiminoboran "t"Bu–BN–"i"Pr są w tej temperaturze trwałe przez okres kilku godzin, a di-"tert"-butyloiminoboran "t"Bu–BN–"t"Bu jest trwały przez okres kilku dni nawet w temperaturze pokojowej.
Iminoborany oligomeryzują, tworząc pięć typów produktów: cyklodimery (1,3,2,4-diazadiborotydyny, oznaczone jak "Di" na ilustracji poniżej), cyklotrimery (borazyny, "Tr"), bicyklotrimery (1,3,5-triaza-2,4,6-triborabicyklo[2.2.0]heksa-2,5-dieny czyli borazyny Dewara, analogi benzenu Dewara, "Tr’"), cyklotetramery (oktahydro-1,3,5,7-tetraza-2,4,6,8-tetraborocyny, "Te") oraz polimery (poli(iminoborany), "Po"):
Rodzaj dominującego produktu zależy od struktury substratów i warunków reakcji. Niektóre z nich mogą się przekształcać jeden w drugi.

</doc>
<doc id="171131" url="https://pl.wikipedia.org/wiki?curid=171131" title="Masakra w Srebrenicy">
Masakra w Srebrenicy

Masakra w Srebrenicy – ludobójstwo w którym zginęło ponad 8 tysięcy bośniackich muzułmanów, mężczyzn i chłopców, popełnione przez Siły Zbrojne Republiki Serbskiej ("VRS") w lipcu 1995 r. w okolicach miasta Srebrenica. Masakra ta jest uznawana za największe ludobójstwo w Europie od czasu II wojny światowej.
Upadek Srebrenicy i innej enklawy we wschodniej części Bośni – Žepy (25 lipca) przyspieszył koniec wojny w Bośni i Hercegowinie. 30 sierpnia 1995 roku lotnictwo NATO dokonało ciężkich nalotów na pozycje Serbów bośniackich, a po ich zakończeniu do Bośni i Hercegowiny wkroczyła armia chorwacka, która wraz z siłami muzułmańskimi i wojskiem bośniackich Chorwatów rozbiła Serbów. Przegrywający wojnę Serbowie zostali zmuszeni do podpisania układu w Dayton.
Wydarzenia.
Strefy bezpieczeństwa ONZ.
16 kwietnia 1993 r. Srebrenica i okoliczne tereny w promieniu 30 km zostały ogłoszone przez ONZ „strefą bezpieczeństwa” (Rezolucja Rady Bezpieczeństwa nr 819). 6 maja ONZ utworzyła 6 stref bezpieczeństwa (Srebrenica, Žepa, Sarajewo, Bihać, Tuzla, Goražde), których nie można było napadać i bombardować (Rezolucja Rady Bezpieczeństwa nr 824). W styczniu 1995 r. w Potočari, 5 km od Srebrenicy, ulokował swoją kwaterę Dutchbat (holenderski batalion ONZ – około 400 żołnierzy), odpowiedzialny za ochronę „strefy”. Serbowie od samego początku dążyli do zlikwidowania bośniackich enklaw. W marcu 1995 prezydent Republiki Serbskiej, Radovan Karadžić, podpisał Dyrektywę nr 7 Głównego Dowództwa RS, która określa strategię postępowania wobec Srebrenicy i sąsiedniej enklawy – Žepy. Zgodnie z tą dyrektywą VRS (Wojsko Republiki Serbskiej) miało: „jak najszybciej dokończyć fizyczne oddzielenie Srebrenicy od Žepy, uniemożliwiając nawet komunikację między osobami w obu enklawach. Poprzez zaplanowane i dobrze przemyślane operacje bojowe, stworzyć nieznośną sytuację całkowitego braku bezpieczeństwa, bez nadziei na dalsze przetrwanie lub życie dla mieszkańców Srebrenicy”.
Operacja „Krivaja 95”. Upadek Srebrenicy.
6 lipca 1995 r. korpus „Drina” VRS, liczący ok. 4500 żołnierzy dowodzony przez generała majora Milenkę Živanovića, rozpoczął operację przeciwko srebrenickiej enklawie, która potem otrzyma kryptonim „Krivaja 95”. Otwarto ogień na muzułmańskie pozycje znajdujące się na południu enklawy, ostrzeliwując także stanowiska obserwacyjne Holendrów, aby zmusić ich do ucieczki. Cel ten został osiągnięty. Z 20 tysięcy uciekinierów od 5 do 6 tysięcy zostało jednak wpuszczonych do obozu, w którym stacjonowali holenderscy żołnierze. Oddział holenderski nie podjął żadnych działań obronnych. 9 lipca 1995 r. muzułmańscy obrońcy stracili ostatnie punkty oporu wokół miasta. Do serbskiej niewoli trafiło trzydziestu holenderskich żołnierzy.
10 lipca 1995 r. Holendrzy poprosili ONZ o wsparcie lotnictwa. ONZ się wahała. 11 lipca samoloty NATO zbombardowały dwa serbskie czołgi, jednak na tym wyczerpało się wsparcie z powietrza, ponieważ Serbowie zagrozili likwidacją wziętych do niewoli żołnierzy holenderskich i ostrzałem bazy w mieście. Po południu Serbowie wkroczyli do Srebrenicy. Generał Ratko Mladić, głównodowodzący armii republiki serbskiej, zażądał, by wszyscy muzułmanie, którzy chcą żyć, złożyli broń. Prócz tego zaoferował, by ONZ zorganizowała ewakuację około 20 tysięcy ludności cywilnej, znajdującej się w okolicy Potočari. Organizacja tej ewakuacji przez ONZ zapobiegłaby rozdzieleniu kobiet i mężczyzn. Tego samego wieczora płk Thom Karremans przeprowadził rozmowę z holenderskim generałem Nicolarim o otrzymanej od Mladicia propozycji.
Masakra.
12 lipca 1995 r. pomimo odmowy ONZ na przeprowadzenie ewakuacji ludności cywilnej, gen. Mladić nakazał oddzielenie wszystkich mężczyzn i chłopców w wieku od 15 do 77 lat oraz zorganizował wywiezienie z okolic Potočari kobiet i dzieci przygotowanymi wcześniej autobusami, które w ciągu 30 godzin deportowały ich w bezpieczne tereny. W tym samym czasie Serbowie zaatakowali uciekających muzułmanów, którzy usiłowali na własną rękę przedostać się do oddalonej o około 50 km Tuzli, gdzie znajdowała się baza ONZ. Zginęły setki osób.
13 lipca 1995 r. z powodu kończących się zapasów żywności i braku warunków sanitarnych Holendrzy nakazali pozostałym muzułmanom opuścić obóz w zamian za obietnicę przeprowadzenia odpowiedniej ewakuacji. Przy wyjściu na muzułmanów czekali Serbowie, którzy oddzielili mężczyzn od kobiet i dzieci. W następnych dniach Holendrzy zanotowali kilka egzekucji przeprowadzonych na muzułmanach przez Serbów w okolicach Potočari. Między innymi 17 mężczyzn zostało zastrzelonych nad rzeką Jadar. Tego samego dnia po południu Serbowie otoczyli magazyny w Kravicy (nie chodzi o wodospady Kravica, lecz o miejscowość w pobliżu granicy z Serbią), gdzie schroniło się około tysiąca bośniackich uchodźców. Magazyny zostały obrzucone granatami.
14 lipca 1995 r. w Tišca zatrzymano konwój autobusów wiozących kobiety i dzieci ewakuowane z Potočari do Kladni. W autobusach znaleziono około 20 ukrytych mężczyzn. Rozstrzelano ich na miejscu, następnie konwój ruszył dalej.
Z Bratunac leżącego około 8 km od Srebrenicy rozpoczęła się ewakuacja, więźniów przewieziono na północ do szkoły w Grbavci, gdzie ulokowano ich w sali gimnastycznej, następnie wywieziono jeńców na pole i rozstrzelano. Kolejną grupę wywieziono do szkoły w Petkovci, rozstrzelano ich nad tamą. Egzekucje trwały od popołudnia do nocy, rannych dobijano jeszcze rano. W tych dwóch egzekucjach zabito ponad 1000 mężczyzn.
W Grbavci Serbowie zastrzelili strzałami w tył głowy około tysiąca mężczyzn, wielu z nich w młodym wieku lub bardzo starych, prawdopodobnie ponownie wyselekcjonowanych z konwojów ewakuowanych z Potočari.
16 lipca 1995 r. transporty z Bratunac dotarły do regionu Pilice, na farmie Branjevo od godziny 10 do 15 trwały rozstrzeliwania, jeńców dowożono autobusami. Po egzekucji rozstrzelano jeńców znajdujących się w miejscowym domu kultury, użyto tam także granatów. Serbowie pozwolili Holendrom opuścić Potočari. Holendrzy zostawili broń i zaopatrzenie.
Do 16 lipca 1995 r. Serbowie wykonali egzekucje, w których zginęło co najmniej 7414 bośniackich muzułmanów. Masowe groby znajdują się między innymi w Orohovacu, Kozluku, Kravicy, Petkovicy i innych. W górach wokół Srebrenicy egzekucje trwały kilka tygodni.
Bośniaccy Serbowie zaprzeczyli, jakoby mieli wywołać masakrę. Serbska strona twierdzi, że podawana przez muzułmański rząd w Sarajewie liczba ofiar upadku Srebrenicy była znacznie przesadzona i informacje o domniemanej masakrze zostały wykorzystane jako propaganda.
Kontrowersje.
Sytuacja we wschodniej Bośni w latach 1992-1995.
Siły muzułmańskie używały śmigłowców między kwaterą główną a Srebrenicą i Žepą. 16-17 kwietnia 1995 r. w tajemniczych okolicznościach na mocy rozkazu sztabu głównego Armii BiH w Sarajewie Naser Orić został wezwany wraz z 17 oficerami 28. Dywizji srebrenickiej i 5 oficerami 285. Brygady żepskiej do Tuzli. W ciągu trzech tygodni armia muzułmańska w Srebrenicy została bez dowództwa. W nocy z 6 na 7 maja niedaleko heliportu w Žepie został zestrzelony śmigłowiec powracający już tylko z 7 oficerami Armii BiH. Szef Sztabu 28. Dywizji – Ramiz Bećirović, dowódca batalionu manewrowego – Ejub Golić i szef Sztabu 285. Brygady – Ramo Čardaković przeżyli katastrofę i odnieśli tylko niewielkie obrażenia. Po tym incydencie zostały przerwane połączenia lotnicze między Tuzlą i enklawami. Tak więc już na początku serbskiej ofensywy podjętej w lipcu, Bećirović i Golić dowodzili oddziałami armii muzułmańskiej w Srebrenicy. Atak przeprowadzony ze „zdemilitaryzowanej” enklawy srebrenickiej na wieś była ostatecznym powodem operacji o kryptonimie „Krivaja 95”.
Przerzut 28. Dywizji Armii BiH do Tuzli.
Kiedy Srebrenica zaczęła upadać, siły 28. Dywizji Armii BiH wolały uciekać. Ucieczka rozpoczęła się 10 lipca, kiedy batalion holenderski raportował grupę około 300 żołnierzy muzułmańskich w drodze na północny zachód. Wieczorem 11 lipca 12-15 tys. muzułmanów zajęło pozycje w północno-zachodniej części enklawy (wieś Šušnjari), przygotowując się do marszu w kierunku Tuzli. W nocy z 11 na 12 lipca 1995 roku mieszana, wojskowo-cywilna kolumna opuściła enklawę przez góry i lasy. Czoło kolumny stanowili uzbrojeni żołnierze 28 Dywizji Armii BiH pod dowództwem majora Ramiza Bećirovića i kapitana Ejuba Golića, którzy wielokrotnie wdawali się w walkę z siłami serbskimi. W dalszej części poruszali się mężczyźni w wieku wojskowym (od wieku lat 15 w państwach islamu); niewielu z nich dysponowało bronią, najczęściej łowiecką.
Serbowie starali się namierzyć uciekinierów, ostrzeliwali ich i ostatecznie 13 lipca udało im się rozbić kolumnę między miejscowościami Kamenica i Konjević Polje, gdzie ariergarda kolumny musiała przekroczyć pola minowe lub przeprawiać się przez górską rzekę Jadar. Muzułmanie ponieśli straty rzędu 1-2 tys. ludzi. Bez względu na to, Armia BiH kontynuowała marsz przez linie serbskie do Tuzli. Rezerwy i 4 batalion Brygady Zvornik podjęły odpowiednie kroki w celu uniemożliwienia jej przemarszu. Serbowie 16 lipca zabili Ejuba Golića, przegrali jednak walki o Snagovo i Sapnę, tracąc od 300 do 500 ludzi. Aby uniknąć niepotrzebnych ofiar, Serbowie zostali zmuszeni otworzyć Armii BiH korytarz do Tuzli.
Operacja „Stupčanica 95”. Upadek Žepy.
Już 14 lipca 1995 r., a więc w trzecim dniu po zajęciu Srebrenicy, armia bośniackich Serbów pod dowództwem Radislava Krsticia zaatakowała Žepę. Podczas ataków na strefę bezpieczeństwa nad pozycjami serbskimi przeleciały samoloty NATO, ale nie interweniowały. Serbowie zagrozili ostrzelaniem okolicznych posterunków wojsk ONZ, jeśli UNPROFOR wezwie na pomoc lotnictwo NATO, i 25 lipca zagarnęli enklawy. Ukraiński batalion ONZ ewakuował z Žepy około 10 000 cywilów.
27 lipca 1995 r. po tym, jak siły serbskie przejęły kontrolę nad muzułmańską enklawą, pułkownik Avdo Palić, który był dowódcą 285. Brygady Armii BiH, udał się na negocjacje warunków kapitulacji. Został porwany przez serbskie wojska, był przetrzymywany w areszcie wojskowym, a następnie zniknął w nocy 4 września 1995 r. Europejski Trybunał Praw Człowieka stwierdził, że stał się on ofiarą „wymuszonego zaginięcia”. Izba Trybunału ta orzekła, iż doszło do naruszenia prawa do życia, znęcania się i nielegalnego pozbawienia wolności.
Konsekwencje.
Interwencja NATO w Bośni i Hercegowinie.
Po upadku Srebrenicy i Žepy NATO przyjęło plan masowych ataków na Serbów, jeżeli ci zaatakowaliby kolejną enklawę we wschodniej Bośni – Gorażde. „Klucz” ONZ w odniesieniu do użycia siły przez NATO, który spoczywał w ręku Yasushiego Akashi, Specjalnego Przedstawiciela Sekretarza Generalnego ONZ ds. Jugosławii, został przekazany dowódcy wojskowemu UNPROFOR, francuskiemu generałowi Bernardowi Janvierowi. Klucz natowski dzierżył admirał Leighton W. Smith, Dowódca Sił Sprzymierzonych Europy Południowej w Neapolu.
25 lipca i 1 sierpnia decyzje o nalotach już zapadły, samoloty NATO przebazowane zostały na lotniska włoskie i na lotniskowiec USS Theodore Roosevelt (CVN-71) na Adriatyku. Druga masakra na Markale stała się bezpośrednią przyczyną przeprowadzenia przez lotnictwo NATO operacji Deliberate Force.
Trybunał.
2 sierpnia 2001 r. Radislav Krstić, jeden z dowódców wojsk serbskich biorących udział w masakrze został skazany na 46 lat więzienia. 16 kwietnia 2002 r. w Holandii, po opublikowaniu raportu Holenderskiego Instytutu Dokumentacji Wojny nazywającego udział Holendrów w Srebrenicy „współpracą przy czystkach etnicznych”, tuż przed wyborami podał się do dymisji rząd Wima Koka oraz holenderski dowódca wojsk lądowych gen. Ad van Baal.
O zbrodnię popełnioną w Srebrenicy oskarżano generała Ratko Mladicia oraz głównych przywódców serbskich z okresu wojny, oskarżonych m.in. o zbrodnie w Srebrenicy: Radovana Karadžicia i Slobodana Miloševicia. Karadžić i Mladić, przez lata poszukiwani przez Międzynarodowy Trybunał Karny dla byłej Jugosławii, zostali ujęci przez władze serbskie odpowiednio w lipcu 2008 i w maju 2011. Natomiast Milošević, któremu jednak nie udowodniono bezpośredniego udziału w masakrze, zmarł w haskim więzieniu 11 marca 2006 r.
Po wydarzeniach w Srebrenicy w 1995 r. specjalny wysłannik ONZ Tadeusz Mazowiecki demonstracyjnie zrezygnował ze swojej funkcji ogłaszając raport w sprawie łamania praw człowieka przez wszystkie strony konfliktu.
Film.
Film z jedną z nagranych egzekucji został wyświetlony 1 czerwca 2005 r. w Hadze w czasie przesłuchania generała serbskiej milicji Obrada Stevanovicia, powołanego jako świadka obrony przez byłego prezydenta Jugosławii Slobodana Miloševicia. Niektórzy z żołnierzy zostali rozpoznani jako członkowie specjalnej jednostki paramilitarnej „Skorpiony”. Potwierdził to generał Stevanović. Milošević stwierdził, że jednostka „Skorpionów” nie podlegała serbskiemu Ministerstwu Spraw Wewnętrznych, oddalając od siebie zarzuty bezpośredniej odpowiedzialności za zdarzenia ukazane w filmie.
Upamiętnienie w kulturze.
Literatura.
Na motywach masakry powstało opowiadanie Gustawa Herlinga-Grudzińskiego pt. „Wędrowiec cmentarny”, które zostało opublikowane po śmierci autora.
Historia Srebrenicy została opisana przez Emira Suljagicia (ur. 1975 r.) w książce pt. „Pocztówki z grobu”. Autor wraz z tysiącami innych bośniackich Muzułmanów schronił się w Srebrenicy, cudem przeżywając oblężenie i masakrę.
Temat masakry pojawia się w powieści pt. „Umrzeć w deszczu”, której autorem jest Aleksander Sowa.
Muzyka.
Historię masakry w Srebrenicy opisał szwedzki zespół power-metalowy Sabaton w piosence „We Burn”. Raper Genocide nagrał utwór „Srebrenica”, który mówi o ww. wydarzeniach.
Film.
W 2020 roku odbyła się premiera filmu "Aida" reżyserii Jasmili Žbanić. Film opowiada historię pracującej dla ONZ tłumaczki Aidy, która próbuje ocalić swoją rodzinę przed wymordowaniem jej przez Serbów. Akcja filmu rozgrywa się w lipcu 1995 w Srebrenicy.

</doc>
<doc id="171132" url="https://pl.wikipedia.org/wiki?curid=171132" title="Choryński">
Choryński

Choryński – herb szlachecki
Opis herbu.
W polu złotym dwa rogi bawole, prawy czarny, z trzema kleszczami srebrnymi rakowemi z boku, lewy srebrny z kleszczami czarnymi.
Klejnot samo godło.
Herbowni.
Choryński (herb własny)

</doc>
<doc id="171133" url="https://pl.wikipedia.org/wiki?curid=171133" title="Essen (herb szlachecki)">
Essen (herb szlachecki)

Essen ("Essenius") – polski herb szlachecki.
Najwcześniejsze wzmianki.
Indygenat z 1764. 
Herbowni.
Essen, Essenberg, Essenstein, Essenius, Esserdt.

</doc>
<doc id="171134" url="https://pl.wikipedia.org/wiki?curid=171134" title="Estken">
Estken

Estken ("Essken, Estko") – herb szlachecki.
Opis herbu.
W pas, w polu błękitnym – gwiazda złota sześcioramienna; pole czerwone podzielone pasem srebrnym.
Klejnot – między dwiema trąbami, szachowanymi w kolorach tarczy, sześcioramienna gwiazda złota.
Najwcześniejsze wzmianki.
"Jan Estka z Prus poseł na sejm 1646."
Herbowni.
Jedna rodzina herbownych (herb własny):
Estken, Estko, Estkowski,

</doc>
<doc id="171135" url="https://pl.wikipedia.org/wiki?curid=171135" title="Dobro (ekonomia)">
Dobro (ekonomia)



</doc>
<doc id="171137" url="https://pl.wikipedia.org/wiki?curid=171137" title="M38 Armored Car">
M38 Armored Car

M38 Armored Car (Wolfhound) – samochód pancerny opracowany dla potrzeb armii amerykańskiej przez firmę Chevrolet, miał zastąpić M8 Greyhound.

</doc>
<doc id="171140" url="https://pl.wikipedia.org/wiki?curid=171140" title="M6 Heavy Tank">
M6 Heavy Tank

M6 Heavy Tank – czołg ciężki konstrukcji amerykańskiej z okresu II wojny światowej. 
Historia.
Prace projektowe nad nowym czołgiem ciężkim, wstępnie oznaczonym jako T1, rozpoczęto już w 1939. Początkowo planowano uzbroić go w dwie armaty – 75-mm umieszczoną w kadłubie i 37-mm umieszczoną w wieży. W 1940 zdecydowano, że głównym uzbrojeniem czołgu będzie długolufowa armata 76-mm umieszczona w wieży wraz z działem kalibru 37 mm. W lutym 1941 zbudowano cztery prototypy – każdy z nich miał inną konstrukcję kadłuba i inny układ napędowy.
Służba.
Wybudowano 40 egzemplarzy czołgu. Posłużyły one jednak tylko do prób i nie wzięły udziału w wojnie. Doświadczenie zdobyte przy ich projektowaniu i budowie zostało wykorzystane przy projektowaniu następnego amerykańskiego czołgu ciężkiego M26 Pershing.

</doc>
<doc id="171147" url="https://pl.wikipedia.org/wiki?curid=171147" title="Eleonora Akwitańska">
Eleonora Akwitańska

Eleonora Akwitańska () (ur. ok. 1122, zm. 1 kwietnia 1204 w Fontevraud) – królowa Francji i Anglii. Brała udział w drugiej krucjacie. Była jedną z najmożniejszych i najbardziej wpływowych kobiet Europy w średniowieczu, jedyną kobietą, która była zarówno królową Francji, jak i królową Anglii.
Wczesne lata życia.
Najstarsza z trojga dzieci, jej ojcem był Wilhelm X Święty ("Guillaume"), a matką Aénor (Eleonora) de Châtellerault (zm. 1130) ("Ænor de Châtelleraul"), córka Aimery'ego, wicehrabiego Châtellerault. Małżeństwo rodziców Eleonory zostało zaaranżowane przez ojca Wilhelma X, którym był Wilhelm IX Trubadur i przez matkę Aénor, zwaną "La Dangerosa" (wł. niebezpieczna), która była przy tym kochanką Wilhelma IX. W języku okcytańskim ("langue d'oc", "lenga d'òc"), imię Eleonora = "Eléanor", pochodzi od "Aliénor", co znaczy "inna Aenor". Eleonora Akwitańska została tak nazwana po swojej matce.
Eleonora wychowywała się na najbardziej kulturalnym dworze Europy. Ojciec zadbał o edukację córki: Eleonora potrafiła czytać, znała łacinę, była dobrze wykształcona, jeśli chodzi o muzykę i literaturę. Księżniczka uwielbiała również jazdę konną i polowania. Była towarzyska a jednocześnie uparta. Była dziewczyną wielkiej urody. Najprawdopodobniej miała rude włosy i brązowe oczy, podobnie jak jej ojciec i dziadek. Kiedy jej brat, Wilhelm Aigret, zmarł w wieku 4 lat, Eleonora został dziedziczką Akwitanii i 7 innych hrabstw. Oprócz brata miała jeszcze siostrę, znaną pod imieniem Petroneli.
Księżna Akwitanii.
Małżeństwo z Ludwikiem VII.
Wiosną 1137 r. książę Wilhelm X zamierzał wyruszyć na pielgrzymkę do Santiago de Compostela. Wraz z córkami przybył do Bordeaux, gdzie powierzył dziewczynki pieczy tamtejszego arcybiskupa, jednego z najwierniejszych książęcych wasali. Następnie książę wyruszył na pielgrzymkę. Podczas niej zmarł nagle, nie bez podejrzeń o otrucie, 9 kwietnia 1137 r. (w Wielki Piątek). Tym samym 15-letnia Eleonora została księżną Akwitanii.
Eleonora była najlepszą partią Europy i istniało ryzyko, że potencjalni kandydaci do jej ręki spróbują porwać dziewczynę. Chcąc temu zapobiec Wilhelm, wyznaczył protektorem Akwitanii i samej Eleonory króla Francji, Ludwika VI Grubego, który miał także znaleźć godnego męża dla Eleonory. Wilhelm kazał przysiąc swojemu otoczeniu, że zachowają jego postanowienia w tajemnicy, dopóki nie zostanie o nich powiadomiony Ludwik VI. Gońcy natychmiast wyruszyli do Bordeaux, gdzie przekazali wieści arcybiskupowi, a dalej do Paryża, powiadomić króla o decyzjach akwitańskiego księcia.
Król Ludwik również był ciężko chory (cierpiał na dyzenterię), ale wiadomość o powierzeniu mu pieczy nad najbogatszą francuską prowincją wielce go ucieszyła. Działając jako opiekun Akwitanii i jej małoletniej władczyni Ludwik ogłosił, że księżniczka poślubi jego syna i dziedzica, niewiele od niej starszego Ludwika. Główny doradca królewski, opat Suger, spisał umowę ślubną i Ludwik ruszył do Bordeaux w asyście 500 rycerzy (w tym Sugera, hrabiego Tybalda z Szampanii i hrabiego Raoula z Vermandois).
Ludwik przybył do Bordeaux 11 lipca 1137 r. i następnego dnia arcybiskup Godfryd de Laroux udzielił Eleonorze i Ludwikowi ślubu w miejscowej katedrze św. Andrzeja. Była to wspaniała ceremonią, na którą przybyły setki ludzi. Był jednak pewien haczyk. Akwitania miała pozostać niezależna od korony francuskiej, a do połączenia Akwitanii i Francji mogło dojść dopiero w następnym pokoleniu, za sprawą potencjalnego syna Ludwika i Eleonory. Z okazji ślubu Eleonora podarowała mężowi kryształową wazę, która jest obecnie przechowywana w Luwrze.
Niedługo po ślubie zmarł król Ludwik VI i mąż Eleonory został królem Ludwikiem VII. Eleonora wybrała się wraz z mężem do Paryża. Jej orszak był tak bogato przystrojony, że zgorszył czołowych przedstawicieli francuskiego duchowieństwa (np. opata Sugera i Bernarda z Clairvaux). Król był jednak zakochany w swojej młodej i pięknej żonie i przymykał oczy na jej rozrzutność i ekstrawagancję.
Ludwik był bardzo pobożny, ale wkrótce doszło do konfliktu z papieżem Innocentym II na tle sporu o obsadę biskupstwa w Bourges. W 1141 r. zmarł biskup i Ludwik mianował na jego miejsce jednego ze swych kanclerzy, Carduca. Papież wysunął natomiast swojego kandydata, Pierre’a de la Charte, który do wybór potwierdziła kapituła. Ludwik zamknął jednak bramy Bourges przed nowym biskupem. Papież, któremu podobne postępowanie przypomniało działania Wilhelma X Akwitańskiego, gdy ten wygnał ze swych ziem stronników Innocentego, nazwał Ludwika dzieckiem, które trzeba nauczyć dobrych manier. W odpowiedzi król zaprzysiągł na relikwie, że póki żyje nie wpuści Pierre’a do miasta. Papież ekskomunikował więc króla i nałożył interdykt na królestwo. Pierre de la Charte uciekł na dwór hrabiego Szampanii, Tybalda.
Wojna Ludwika z hrabią Szampanii trwała dwa lata (1142–1144). Podczas niej Ludwik zaatakował miasto Vitry i puścił je z dymem. Mieszkańcy miasta, którzy w liczbie 1300 szukali schronienia w kościele, zginęli w płomieniach. Wstrząśnięty tym Ludwik zawarł pokój z hrabią Tybaldem. Hrabia miał wyjednać u papieża cofnięcie interdyktu na szwagierkę króla Petronelę, żonę Raoula z Vermandois, który – aby się z nią ożenić – oddalił swoją pierwszą żonę, siostrzenicę hrabiego Tybalda. W czerwcu 1144 r. Ludwik i Eleonora odwiedzili nowo wybudowaną katedrę Saint-Denis. Królowa spotkała się tam z Bernardem z Clairvaux. Królowa narzekała na swoją bezpłodność, na co Bernard poradził jej, aby przekonała Ludwika do pogodzenia się z Kościołem. W ciągu kilku tygodni doszło do porozumienia. Tybald odzyskał utracone wcześniej prowincję, a Pierre de la Charte objął swoje biskupie stanowisko. A w 1145 r. Eleonora urodziła swoją pierwszą córkę, Marię.
Ludwik jednakże wciąż miał wyrzuty sumienia z powodu ofiar w Vitry. Chcąc odkupić grzechy złożył ślub, że wyruszy na pielgrzymkę do Ziemi Świętej. Jesienią 1145 r. papież Eugeniusz III ogłosił wyprawę krzyżową, aby wspomóc słabnące frankijskie królestwa w Ziemi Zamorskiej. W dzień Bożego Narodzenia 1145 r. Ludwik złożył śluby krucjatowe.
Wyprawa krzyżowa i rozwód.
Krucjata nie przebiegała jednak po myśli Ludwika, który okazał się marnym wodzem. Wraz z żoną przez 3 tygodnie przebywał w Konstantynopolu. Historyk Niketas Choniates, pisząc o tej wizycie, porównał Eleonorę do Pentezylei, legendarnej królowej Amazonek, i obdarzył ją przydomkiem „Złotostopa” ("chrysopous") od złota, którym obszyta była jej suknia. Eleonora z mężem zatrzymali się w pałacu Philipation, tuż za murami miasta. Po 3-tygodniowym pobycie ruszyli przez Azję Mniejszą, gdzie armia krzyżowców została zdziesiątkowana przez muzułmanów. Ludwik w końcu porzucił własne wojska i wraz z żoną udał się do Antiochii na dwór jej stryja, księcia Rajmunda z Poitiers. Tam pojawiły się pogłoski o romansie królowej ze stryjem.
Jeszcze przed krucjatą Ludwik i Eleonora oddalili się od siebie. Kiedy król zobaczył jak jego żona okazuje względy księciu Antiochii uznał, że Eleonora go zdradza. Ogłosił więc swoją wolę, ażeby ruszyć z pielgrzymką do Jerozolimy. Kiedy Eleonora oświadczyła, że zostaje w Antiochii, Ludwik zabrał ją siłą. Krucjata zakończyła się fiaskiem. Krzyżowcy zaatakowali Damaszek, ale w wyniku sporów wśród dowódców armia wycofała się bez żadnych sukcesów. Ludwik i Eleonora wyruszyli w drogę powrotną do Francji. Podróżowali na osobnych statkach. Burza rozdzieliła okręty i statek Eleonory znalazł się aż u wybrzeży Afryki. Dwa miesiące później Eleonora przypłynęła do Palermo, gdzie dowiedziała się, że wraz z mężem zostali uznani za zmarłych. Kiedy Ludwik przybył do Palermo kilka miesięcy później, małżonkowie udali się do papieża Eugeniusza w nadziei, że udzieli im rozwodu.
Papież rozczarował jednak Ludwika i Eleonorę, odmawiając unieważnienia małżeństwa. Przymusił nawet małżonków, aby spali w jednym łożu. Spory między małżonkami nie wygasły, więc 11 marca 1152 r. Ludwik i Eleonora spotkali się na zamku w Beaugency, gdzie mieli rozwiązać swoje małżeństwo. Ludwik uczynił to mimo protestów Sugera, który argumentował, że Francja utraci w ten sposób Akwitanię. 21 marca czterech arcybiskupów (Reims, Sens, Bordeaux i Rouen) za aprobatą papieża Eugeniusza uznało małżeństwo nieważnym na skutek zbyt bliskiego pokrewieństwa między małżonkami. Opiekę nad dwiema córkami (Marią i Alicją) powierzono Ludwikowi. Akwitania i przynależne jej hrabstwa miały zostać zwrócone Eleonorze.
Małżeństwo z Henrykiem II.
Wkrótce dwaj możni panowie, Tybald z Blois i Godfryd z Nantes, próbowali porwać Eleonorę i zmusić ją do ślubu. Eleonora tymczasem, ledwie przybyła do Poitiers, wysłała gońców do hrabiego Andegawenii, Henryka, z propozycją małżeństwa. Walczący o angielską koronę Henryk nie pogardził włościami Eleonory i 18 maja 1152 r., 6 tygodni po rozwodzie Ludwika i Eleonory, pojął księżnę akwitańską za żonę. Henryk nie był wierny żonie. W tym samym roku, w którym urodził się ich pierwszy syn Wilhelm, urodził się również nieślubny syn Henryka, Godfryd. Królowa godziła się na postępowanie męża, a nawet wychowywała Godfryda na swoim dworze.
Okres między ślubem z Henrykiem a narodzinami najmłodszego dziecka (księcia Jana w 1167 r.) był bardzo burzliwy. W 1154 r. Henryk został królem Anglii Jako książę Akwitanii "iure uxoris" oraz "suo iure" hrabia Andegawenii, Maine i książę Normandii stał się potężniejszy od swojego nominalnego suwerena, którym był nie kto inny jak Ludwik VII. Ten, będąc świadom swej militarnej słabości, szkodził Henrykowi jak tylko mógł - jego namowy rodziły antyandegaweńskie koalicje, buntowali się wasale Henryka. Tymczasem apetyty tego ostatniego wcale nie malały. W imieniu żony zażądał nawet hrabstwa Tuluzy, jednak bezskutecznie. Nie wiadomo jaki był udział Eleonory w wydarzeniach tego okresu. Można uznać, że tworzyli z Henrykiem zgodne małżeństwo. Jednak po narodzinach księcia Jana Henryk oficjalnie związał się z Rosamundą Clifford, zwaną „Piękną Rosamundą”. Od tej pory zaczęło się źle dziać w małżeństwie Eleonory.
W roku 1167 odbył się ślub córki Eleonory Matyldy z Henrykiem Lwem, księciem saskim i bawarskim. Wkrótce po wyjeździe córki do Niemiec (wrzesień) Eleonora przewiozła swój majątek ruchomy z Anglii do Argentan. Boże Narodzenie tego roku rodzina królewska spędzała w Rouen. Tam doszło do zerwania. Niedługo po świętach, bez sprzeciwu męża, Eleonora wyjechała do Poitiers. Henryk dał jej nawet eskortę, gdyż jej droga wiodła przez ziemie zbuntowanej rodziny Lusignanów. Przydzielił jej także swojego rycerza, Patryka, hrabiego Salisbury. Kiedy Patryk zginął w zasadzce, Eleonora rozpoczęła osobiste rządy w Akwitanii. Dwór akwitański pod rządami Eleonory przeżywał swój renesans. Kwitła poezja i muzyka, narodziło się pojęcie miłości dworskiej. Wszystko to działo się z dala od poczynań jej męża.
Małżeństwo z Henrykiem było burzliwe, ale sama Eleonora powiedziała o nim: "Moje małżeństwo z Henrykiem było szczęśliwsze niż z Ludwikiem". Henryk i Eleonora pozostali w przyjaznych relacjach, które popsuły się dopiero w nadchodzących latach, kiedy dorośli synowie Henryka i Eleonory, zawiedzeni brakiem realnej władzy, zaczęli buntować się przeciw ojcu.
Bunt i uwięzienie.
W marcu 1173 r. zawiedziony brakiem realnej władzy i podburzany przez przeciwników ojca Henryk Młody Król (drugi syn Eleonory) rozpoczął otwartą rebelię. Wkrótce potem uciekł do Paryża. Tam, jak pisze kronikarz, "młodszy Henryk, który działał na szkodę swojego ojca, podburzany przez francuskiego króla ruszył do Akwitanii, gdzie jego dwaj młodsi bracia, Ryszard (na rzecz którego w 1172 r. Eleonora zrezygnowała z rządów w Akwitanii, a który był jej ulubionym synem) i Godfryd, żyli razem z matką, która swoimi namowami skłoniła ich do przyłączenia się do buntu". Królowa wysłała Ryszarda i Godfryda do Francji. Kiedy synowie przybyli do Paryża Eleonora nakłoniła do buntu swoich akwitańskich wasali. W kwietniu Eleonora opuściła Poitiers i udała się do Paryża, ale została aresztowana po drodze i odesłana do Rouen. Henryk II nie ogłosił publicznie aresztowania żony. Co działo się z nią przez najbliższy rok nie jest jasne. 8 lipca 1174 r., Henryk zabrał Eleonorę na statek odpływający z Barfleur. Po przybyciu do Southampton Eleonora została przewieziona do zamku Winchester lub Sarum i tam uwięziona.
Eleonora była więziona przez następne 15 lat i przenoszona z miejsca na miejsce, aby uniemożliwić próby jej odbicia. Zakazano jej kontaktów z dziećmi, nawet wówczas, gdy była wypuszczana na specjalne okazje, takie jak Boże Narodzenie. Niedaleko Shrewsbury i Haughmond Abbey znajduje się "Queen Eleanor's Bower", pozostałości po trójkątnym zamku, który najprawdopodobniej był jednym z więzień Eleonory Akwitańskiej. Inne znane nam miejsca jej uwięzienia to: Wieża "Tour du Moulin", na zamku w Chinon, we Francji oraz "Old Sarum" w Anglii.
Po śmierci Pięknej Rosamundy Henryk pogodził się z Eleonorą. W 1183 r. przewiózł żonę do Normandii, gdzie pozostała ona przez 6 miesięcy. W 1184 r. wróciła do Anglii. Miała już znacznie więcej swobody niż poprzednio, ale wciąż pozostawała pod ścisłym nadzorem. Zaczęła nawet uczestniczyć w rządzeniu państwem.
Regentka Anglii.
Po śmierci Henryka (6 lipca 1189 r.) Ryszard został królem Anglii. Jedną z jego pierwszych królewskich decyzji był rozkaz (przewieziony przez Marshala) dotyczący uwolnienia matki, choć jej strażnicy uwolnili ją już wcześniej na jej polecenie. Eleonora przybyła do Winchesteru, gdzie odebrała przysięgę na wierność od panów królestwa w imieniu swojego syna. Do czasu jego przybycia rządziła Anglią i używała tytułu "Eleonora, z bożej łaski królowa Anglii". 13 sierpnia 1189 r. Ryszard przybył do Portsmouth, gdzie został entuzjastycznie przywitany. Kiedy Ryszard wyruszył na III krucjatę Eleonora rządziła w jego imieniu. Negocjowała również warunki jego uwolnienia, kiedy znajdował się w niewoli cesarza Henryka VI.
Ostatnie lata.
Eleonora przeżyła swojego ulubionego syna i była świadkiem objęcia tronu przez swojego najmłodszego syna, Jana bez Ziemi, w 1199 r.
Wkrótce po objęciu tronu Jan porozumiał się z Filipem II. Pokój między królestwami miało umocnić małżeństwo syna Filipa, Ludwika, z jedną z siostrzenic Jana, córką Eleonory i króla Kastylii Alfonsa VIII. 77-letnia Eleonora została wysłana na dwór kastylijski celem dokonania wyboru kandydatki na królową Francji. Jednak wkrótce po opuszczeniu Poitiers Eleonora wpadła w zasadzkę urządzoną przez Hugona IX de Lusignan. Eleonora zgodziła się na wszystkie jego żądania i odzyskała wolność. Pod koniec stycznia 1200 r. przybyła na dwór Alfonsa VIII.
Alfons VIII i Eleonora mieli jeszcze dwie niezamężne córki – Urrakę i Blankę. Wybór starej królowej padł na drugą z nich. Po dwumiesięcznym pobycie na kastylijskim dworze Eleonora i jej wnuczka wyruszyły w drogę powrotną. Wielkanoc spędziły w Bordeaux. Tam do królowej przybył słynny najemnik Mercadier, który zaoferował jej swoją eskortę. Kilka dni później został zamordowany przez swojego rywala, Brandina. Zdenerwowana królowa ruszyła z wnuczką drogą przez dolinę Loary, ale wycieńczona Eleonora zrezygnowała z dalszej podróży powierzając pieczę nad Blanką arcybiskupowi Bordeaux. Eleonora powróciła do Fontevrault. Latem zachorowała. Odwiedził ją wówczas król Jan.
Na początku 1201 r. Eleonora ponownie poczuła się źle. Kiedy wybuchła wojna między Janem a Filipem, Eleonora ogłosiła swoje poparcie dla Jana. Wystąpiła przeciwko jego konkurentowi, a swojemu wnukowi, Arturowi, który obległ babkę w Mirabeau. Na wieść o tym Jan ruszył na południe, uwolnił miasto od oblężenia i pojmał Artura. Eleonora wróciła do Fontevrault, gdzie przywdziała habit zakonnicy.
Eleonora zmarła w 1204 r. i została pochowana w opactwie Fontevraud obok swojego męża Henryka i syna Ryszarda. Na grobowcu znajduje się jej naturalnej wielkości posąg ukazujący ją czytającą otwartą księgę – była bowiem patronką takich znanych poetów jak: Wace, Benoît de Sainte-More i Chrétien de Troyes.
Rodzina.
12 lipca 1137 r. w Bordeaux Eleonora poślubiła Ludwika VII Młodego (ur. 1120, zm. 18 września 1180), syna króla Francji Ludwika VI Grubego i Adelajdy z Maurienne, córki Humberta II Grubego, hrabiego Sabaudii. Małżeństwo to zakończyło się rozwodem 21 marca 1152 r. Ludwik i Eleonora mieli razem dwie córki:
18 maja 1152 r. poślubiła Henryka II Plantageneta (ur. 5 marca 1133, zm. 6 lipca 1189), późniejszego króla Anglii, syna hrabiego Andegawenii Godfryda V i Matyldy, córki króla Anglii Henryka I Beauclerca. Henryk i Eleonora mieli razem pięciu synów i trzy córki:
Jej dwaj prawnukowie: Ludwik IX Święty, król Francji i Ferdynand III Święty, król Kastylii, a także jej wnuczka Blanka Kastylijska, królowa Francji, zostali kanonizowani.
W kulturze popularnej.
Eleonora jest jedną z głównych postaci w sztuce Jamesa Goldmana "Lew w zimie". Jej postać pojawia się również w obu ekranizacjach tej sztuki. W wersji w 1968 r. w reżyserii Anthony’ego Harveya rolę Eleonory zagrała Katharine Hepburn (która za tę rolę otrzymała Oscara w kategorii pierwszoplanowa rola żeńska). W wersji z 2003 r. w reżyserii Andrieja Konczałowskiego w postać Eleonory wcieliła się Glenn Close.
Eleanora jest jedną z grywalnych postaci w grze Civilization VI (zarówno jako królowa Anglii jak i Francji).
Eleanora jest również bohaterką kilku książek:

</doc>
<doc id="171148" url="https://pl.wikipedia.org/wiki?curid=171148" title="Metz">
Metz

Metz (wym. ) – miasto (gmina miejska) w północno-wschodniej Francji nad Mozelą, stolica regionu Lotaryngia (do 2015 r.; obecnie wchodzi w skład regionu Grand Est) i departamentu Mozela.
Według danych na rok 1990 gminę zamieszkiwały 119 594 osoby, a gęstość zaludnienia wynosiła 2852 osób/km² (wśród 2335 gmin Lotaryngii Metz plasuje się na 1. miejscu pod względem liczby ludności, natomiast pod względem powierzchni na miejscu 20.).
Historia.
Początkowo miejsce, w którym rozwinęło się miasto, określano jako "Divodurum Mediomatricum". W czasach panowania na tych terenach Cesarstwa Rzymskiego, miasto stało się jednym z głównych ośrodków Galii, bogacącym się na eksporcie wina. Powstał tu duży amfiteatr, akwedukt oraz fortyfikacje. Pod koniec V wieku Metz został zajęty przez Franków. W tym czasie obecni byli już na tym terenie chrześcijanie czego dowodzi istnienie tutaj w V wieku kościoła. W 840 roku w tutejszej bazylice św. Piotra został pochowany król Franków i cesarz rzymski Ludwik I Pobożny. Po jego śmierci i podziale Cesarstwa Karolińskiego w traktacie z Verdun (843) Metz stał się stolicą państwa środkowofrankijskiego, a następnie królestwa Lotaryngii (855). Po rozpadzie królestwa Lotaryngii (870) włączone w skład królestwa wschodniofrankijskiego, a następnie odrodzonego cesarstwa rzymskiego pod wodzą Niemiec.
W XII wieku mieszczanie rozpoczęli starania o uniezależnienie się spod władzy biskupów. W 1189 roku miasto otrzymało status wolnego miasta cesarskiego, dzięki czemu uzyskało niezależność wewnętrzną od lokalnych feudałów duchownych i świeckich. Mieszczanie rządzili miastem na prawach niezależnej komuny przez ponad 400 lat. Pomimo nadanego statusu przez całe średniowiecze Metz musiał bronić swej niezależności przed siłami zewnętrznymi: książętami Luksemburga, arcybiskupami Trewiru, a także wojskami uczestników wojny stuletniej.
Ostatecznie koniec pełnej niezależności miasta nastąpił w 1552 roku, gdy na mocy traktatu w Chambord zawartego między królem Francji a Związkiem szmalkandzkim kontrola nad Metzem przeszła w ręce francuskie. Status Metzu jako miasta francuskiego potwierdziły kolejne traktaty: "de facto" pokój w Cateau-Cambrésis (1559) i "de iure" pokój westfalski (1648). Początkowo miasto zachowało swe przywileje wewnętrzne, choć obok urzędników miejskich pojawił się również królewski gubernator. Miasto stało się też ponownie siedzibą biskupa. Z czasem autonomia była jednak ograniczana i ostatecznie w 1634 roku zostało ono podporządkowane koronie podobnie jak inne prowincje gdy znalazło się pod kontrolą królewskiego intendenta.
W 1674 roku fortyfikacje zostały wzmocnione dzięki pracom kierowanym przez Vaubana. Tenże napisał do króla: „każde warowne miasto Waszej Królewskiej Mości broni prowincji, Metz natomiast, broni państwa”. W 1730 roku fortyfikacje unowocześnił Cormontaigne. Podczas Wielkiej Rewolucji, w 1790 roku utworzono departament Mozelle, którego Metz stał się stolicą. Podczas Wojen napoleońskich wojska szóstej i siódmej koalicji w 1814 i 1815 roku bezskutecznie oblegały miasto bronione przez francuski garnizon generała Durutte.
5 sierpnia 1811 w mieście urodził się przyszły kompozytor Ambroise Thomas.
Po wojnie francusko-pruskiej, od 1871 roku znajdował się we władaniu Cesarstwa Niemieckiego. W tym okresie umieszczono w mieście silny niemiecki garnizon i zbudowano drugą i trzecią linię obronną. W wyniku klęski Niemiec w I wojnie światowej w listopadzie 1918 roku miasto zostało odzyskane przez Francję.
Polonica.
W miejscowym kościele katolickim znajduje się też tablica upamiętniająca ks. Wojciecha Rogaczewskiego.

</doc>
<doc id="171153" url="https://pl.wikipedia.org/wiki?curid=171153" title="Język starosłowiański">
Język starosłowiański



</doc>
<doc id="171154" url="https://pl.wikipedia.org/wiki?curid=171154" title="Starokatolicy">
Starokatolicy



</doc>
<doc id="171155" url="https://pl.wikipedia.org/wiki?curid=171155" title="Starowierzy">
Starowierzy



</doc>
<doc id="171156" url="https://pl.wikipedia.org/wiki?curid=171156" title="Raskolnicy">
Raskolnicy



</doc>
<doc id="171163" url="https://pl.wikipedia.org/wiki?curid=171163" title="Claus Stauffenberg">
Claus Stauffenberg



</doc>
<doc id="171164" url="https://pl.wikipedia.org/wiki?curid=171164" title="EMP">
EMP



</doc>
<doc id="171166" url="https://pl.wikipedia.org/wiki?curid=171166" title="MP 38">
MP 38



</doc>
<doc id="171167" url="https://pl.wikipedia.org/wiki?curid=171167" title="MP38">
MP38



</doc>
<doc id="171168" url="https://pl.wikipedia.org/wiki?curid=171168" title="MP40">
MP40



</doc>
<doc id="171171" url="https://pl.wikipedia.org/wiki?curid=171171" title="PPS wz. 1943">
PPS wz. 1943



</doc>
<doc id="171172" url="https://pl.wikipedia.org/wiki?curid=171172" title="Inteligo">
Inteligo

Inteligo – bankowa marka handlowa powstała w 2000, stworzona przez Inteligo Financial Services, a od 2014 utrzymywana i rozwijana przez PKO BP Finat, spółkę z grupy kapitałowej Powszechnej Kasy Oszczędności Bank Polski.
Historia.
Inteligo powstało w 2000 jako system bankowości elektronicznej stworzony przez Inteligo Financial Services S.A., oparty o Platformę Inteligo. Ofertę Inteligo wprowadzono na rynek 1 maja 2001 popierając ją akcją marketingową. Do końca 2001 roku Inteligo pozyskało ponad 107 tysięcy klientów, w 2006 obsługiwało 530 tys. klientów. Pod marką oferowano rachunki bankowe, karty płatnicze, kredyty gotówkowe i produkty oszczędnościowe oraz inwestycyjne.
W 2001 rachunki bankowe prowadzone były formalnie przez Bankgesellschaft Berlin Polska S.A., a od istopada 2002 konta Inteligo prowadzone są przez bank PKO BP.
W 2007 i 2010 konto Inteligo zostało uznane najlepszym kontem internetowym.
W marcu 2018 wstrzymano sprzedaż kart kredytowych pod marką Inteligo.

</doc>
<doc id="171175" url="https://pl.wikipedia.org/wiki?curid=171175" title="Wyznacznik Slatera">
Wyznacznik Slatera

Wyznacznik Slatera – funkcja falowa opisująca w przybliżeniu stan układu N fermionów.
Niech formula_1 będzie formula_2-tą funkcją falową opisującą formula_3-tą cząstkę. Wtedy funkcja falowa układu ma postać:
Powyższy zapis nazywamy właśnie wyznacznikiem Slatera.
Wyprowadzenie.
Najprostsza funkcja falowa dla dwóch cząstek to iloczyn funkcji jednocząstkowych:
Jednak taka funkcja nie jest prawidłową funkcją falową dla fermionów, bo nie jest antysymetryczna, tzn. nie spełnia
To oznacza, że funkcja w postaci iloczynowej nie jest zgodna z regułą Pauliego. Prawidłowa funkcja dwucząstkowa ma postać:
Ta funkcja jest antysymetryczna, a kiedy obie funkcje jednocząstkowe są takie same, jest równa zero. Oznacza to, że jest zgodna z regułą Pauliego.
Uogólnienie.
Uogólniając to rozumowanie dla dowolnej liczby fermionów, otrzymujemy funkcję, którą da się zapisać w postaci wyznacznika. Widać, że ma ona wymagane własności: jest całkowicie antysymetryczna i znika, gdy dwie funkcje falowe są takie same (bo wtedy otrzymujemy dwie takie same kolumny w wyznaczniku co oznacza, że automatycznie przyjmuje on zerową wartość). Dzięki temu, że na tej drodze eliminowane są wszystkie funkcje symetryczne względem permutacji pary elektronów reguła Pauliego nie jest łamana.
W ogólności wyznacznik Slatera jest definiowany jako antysymetryczny tensor wyznaczany przy pomocy rozwinięcia Laplace’a
Nazwa tej funkcji pochodzi od nazwiska amerykańskiego fizyka Johna C. Slatera (1900–1976).
Pojedynczą funkcję falową w postaci wyznacznika Slatera stosuje się w metodzie obliczeniowej Hartree-Focka. W bardziej zaawansowanych metodach obliczeniowych konieczne jest wykorzystanie kombinacji liniowej wyznaczników Slatera.

</doc>
<doc id="171176" url="https://pl.wikipedia.org/wiki?curid=171176" title="PPSz wz. 1941">
PPSz wz. 1941



</doc>
<doc id="171178" url="https://pl.wikipedia.org/wiki?curid=171178" title="Koncentracja">
Koncentracja



</doc>
<doc id="171180" url="https://pl.wikipedia.org/wiki?curid=171180" title="Stężenie (ujednoznacznienie)">
Stężenie (ujednoznacznienie)



</doc>
<doc id="171185" url="https://pl.wikipedia.org/wiki?curid=171185" title="Procesy stochastyczne">
Procesy stochastyczne



</doc>
<doc id="171186" url="https://pl.wikipedia.org/wiki?curid=171186" title="Sortowanie Shella">
Sortowanie Shella

Sortowanie Shella (ang. "Shellsort") – jeden z algorytmów sortowania działających w miejscu i korzystających z porównań elementów. Można go traktować jako uogólnienie sortowania przez wstawianie lub sortowania bąbelkowego, dopuszczające porównania i zamiany elementów położonych daleko od siebie. Na początku sortuje on elementy tablicy położone daleko od siebie, a następnie stopniowo zmniejsza odstępy między sortowanymi elementami. Dzięki temu może je przenieść w docelowe położenie szybciej niż zwykłe sortowanie przez wstawianie.
Pierwszą wersję tego algorytmu, której zawdzięcza on swoją nazwę, opublikował w 1959 roku Donald Shell. Złożoność czasowa sortowania Shella w dużej mierze zależy od użytego w nim ciągu odstępów. Wyznaczenie jej dla wielu stosowanych w praktyce wariantów tego algorytmu pozostaje problemem otwartym.
Opis algorytmu.
Sortowanie Shella to algorytm wieloprzebiegowy. Kolejne przebiegi polegają na sortowaniu przez proste wstawianie elementów oddalonych o ustaloną liczbę miejsc formula_1 czyli tak zwanym formula_2-sortowaniu.
Poniżej zilustrowano sortowanie przykładowej tablicy metodą Shella z odstępami 5, 3, 1.
Pierwszy przebieg, czyli 5-sortowanie, sortuje osobno przez wstawianie zawartość każdego z fragmentów formula_4 formula_5 formula_6 formula_7 Na przykład fragment formula_8 zmienia z (62, 17, 25) na (17, 25, 62).
Następny przebieg, czyli 3-sortowanie, sortuje przez wstawianie zawartość fragmentów formula_9 formula_10
Ostatni przebieg, czyli 1-sortowanie, to zwykłe sortowanie przez wstawianie całej tablicy formula_11
Jak widać, fragmenty tablicy, na których operuje algorytm Shella, są z początku krótkie, a pod koniec dłuższe, ale prawie uporządkowane. W obu tych przypadkach sortowanie przez proste wstawianie działa wydajnie.
Sortowanie Shella nie jest stabilne, czyli może nie zachowywać wejściowej kolejności elementów o równych kluczach. Wykazuje ono zachowanie naturalne, czyli krótszy czas sortowania dla częściowo uporządkowanych danych wejściowych.
Ciągi odstępów.
Każdy ciąg odstępów zakończony jedynką prowadzi do poprawnie sortującego algorytmu. Własności tak otrzymanych wersji algorytmu mogą być jednak bardzo różne.
W poniższej tabeli zestawiono większość dotychczas opublikowanych propozycji ciągów odstępów. Niektóre z tych ciągów mają malejące wyrazy zależne od formula_12 czyli rozmiaru sortowanej tablicy. Inne to rosnące ciągi nieskończone, z których należy użyć w odwrotnej kolejności wyrazów mniejszych od formula_13
Jeśli formula_14 jest potęgą dwójki, to sortowanie z oryginalnym ciągiem odstępów zaproponowanym przez Shella wykonuje w najgorszym przypadku formula_15 porównań. Przypadek ten zachodzi na przykład wtedy, gdy elementy większe i mniejsze od mediany zajmują odpowiednio parzyste i nieparzyste pozycje tablicy, ponieważ są one porównywane dopiero w ostatnim przebiegu.
Wersja zaproponowana przez Pratta ma wprawdzie wyższą złożoność niż optymalne dla algorytmów sortowania opartych na porównaniach formula_16 ale za to prowadzi do sieci sortującej o liczbie komparatorów tego samego rzędu, co sieć Batchera.
Zauważono, że średnio najmniej porównań elementów potrzeba, gdy ilorazy kolejnych odstępów leżą mniej więcej pomiędzy 2,2 a 2,3. Dlatego ciągi Gonneta i Baezy-Yatesa o ilorazie 2,2 i Tokudy o ilorazie 2,25 sprawdzają się w praktyce. Nie wiadomo jednak, dlaczego minimum przypada właśnie w tym miejscu. Zalecane jest też stosowanie odstępów o niskich największych wspólnych dzielnikach lub zgoła parami względnie pierwszych.
Pod względem średniej liczby porównań elementów najlepsze znane ciągi odstępów to ciąg 1, 4, 10, 23, 57, 132, 301, 701 i podobne, o wyrazach znalezionych doświadczalnie. Dalsze wyrazy optymalnych ciągów pozostają nieznane. Do dobrych wyników prowadzi przedłużenie ich zgodnie ze wzorem rekurencyjnym formula_17
Do zastosowań praktycznych można też polecić ciąg Tokudy, określony prostymi wzorami formula_18 gdzie formula_19 formula_20
Złożoność obliczeniowa.
Zachodzi intrygująca własność: po formula_21-sortowaniu dowolnej formula_22-posortowanej tablicy pozostaje ona nadal formula_22-posortowana. Każda formula_22-posortowana i formula_21-posortowana tablica jest też formula_26-posortowana dla wszystkich całkowitych nieujemnych formula_27 i formula_28
Zatem złożoność pesymistyczna sortowania Shella wiąże się z problemem Frobeniusa: dla danych całkowitych formula_29 o formula_30 liczba Frobeniusa formula_31 to największa liczba całkowita, której nie da się przedstawić w postaci formula_32 przy formula_33 całkowitych nieujemnych. Korzystając ze wzorów na liczby Frobeniusa, potrafimy wyznaczać złożoność pesymistyczną dla kilku klas ciągów odstępów. Dowiedzione przypadki zamieszczono w powyższej tabeli.
Żaden dowiedziony wynik na temat średniej liczby operacji nie dotyczy praktycznego ciągu odstępów. Espelid wyliczył ją dla odstępów będących potęgami dwójki jako formula_34. Knuth wyznaczył średnią złożoność sortowania formula_14-elementowej tablicy z dwoma przebiegami formula_36 jako formula_37. Wynika stąd, że dwuprzebiegowe sortowanie Shella z formula_38 wykonuje średnio formula_39 porównań. Yao znalazł średnią złożoność sortowania z trzema przebiegami. Jego wynik uściślili potem Janson i Knuth. Średnia liczba porównań wykonywanych podczas sortowania z trzema przebiegami formula_40 gdzie formula_2 i formula_42 są względnie pierwsze wynosi formula_43 w pierwszym przebiegu, formula_44 w drugim przebiegu i formula_45 w trzecim przebiegu. Skomplikowana funkcja formula_46 z ostatniego wzoru jest asymptotycznie równa formula_47 W szczególności, gdy formula_48 a formula_49 średni czas sortowania jest rzędu formula_50
Na podstawie doświadczeń odgadnięto, że z ciągami Hibbarda i Knutha algorytm działa w średnim czasie rzędu formula_51, a z ciągiem Gonneta i Baezy-Yatesa wykonuje średnio formula_52 przesunięć elementów. Aproksymacje średniej liczby operacji czynione kiedyś dla innych ciągów zawodzą, gdy sortowane tablice liczą miliony elementów.
Poniższy wykres przedstawia średnią liczbę porównań elementów w różnych wariantach sortowania Shella, dzieloną przez teoretyczne minimum, czyli formula_53 przy czym do ciągu 1, 4, 10, 23, 57, 132, 301, 701 dodano dalsze wyrazy zgodnie ze wzorem formula_54
Korzystając z teorii złożoności Kołmogorowa, Jiang, Li i Vitányi udowodnili następujące dolne ograniczenia na rząd średniej liczby operacji w formula_55-przebiegowym sortowaniu Shella: formula_56 przy formula_57 i formula_58 przy formula_59. Zatem algorytm ten ma szanse działać w średnim czasie rosnącym asymptotycznie jak formula_60 tylko z ciągami o liczbie odstępów rosnącej proporcjonalnie do logarytmu długości sortowanych tablic. Nie wiadomo jednak, czy sortowanie Shella może osiągnąć taki asymptotyczny rząd złożoności średniej, optymalny dla sortowań opartych na porównaniach.
Złożoność pesymistyczna dowolnej wersji sortowania Shella jest wyższego rzędu: Plaxton, Poonen i Suel wykazali, że rośnie ona co najmniej jak formula_61.
Zastosowania.
Sortowanie Shella wykonuje więcej działań niż sortowanie szybkie, ponadto częściej od niego nie trafia w pamięć podręczną procesora przy odczytach z pamięci.
Ze względu na stosunkowo krótki kod i nieużywanie stosu bywa ono stosowane zamiast sortowania szybkiego w implementacjach funkcji codice_1 z biblioteki standardowej języka C przeznaczonych dla systemów wbudowanych. Używa go na przykład biblioteka uClibc. Z podobnych przyczyn implementacja sortowania Shella była w jądrze systemu operacyjnego Linux do 2017 roku.
Można też stosować sortowanie Shella jako podalgorytm sortowania introspektywnego używany do sortowania krótkich podtablic, a także gdy głębokość rekurencji przekroczy zadany limit, aby zapobiec patologicznemu spowolnieniu sortowania. Działa tak na przykład bzip2, jeden z programów do kompresji danych.

</doc>
<doc id="171190" url="https://pl.wikipedia.org/wiki?curid=171190" title="Salezjanie">
Salezjanie

Towarzystwo Salezjańskie (Towarzystwo św. Franciszka Salezego; nazwa łacińska: "Societas Sancti Francisci Salesii;" skrót zakonny SDB) – zostało założone w 1859 przez ks. Jana Bosko (1815–1888), znanego też jako Don Bosco, w celu kontynuowania jego pracy z młodzieżą i dziećmi.
Ks. Jan Bosko swoje życie poświęcił młodzieży i dzieciom, organizując dla nich oratoria (miejsca nauki, zabawy, modlitwy i pracy), a także szkoły dające zawód i szanse dalszej nauki. Z wybranymi wychowankami założył Towarzystwo św. Franciszka Salezego.
W 1876 ta nowa wspólnota zakonna liczyła już 330 członków. W 1887 (tzn. na rok przed śmiercią ks. Bosko) zgromadzenie liczyło 1049 salezjanów.
Salezjanie w dalszym ciągu pracują z młodzieżą w szkołach, oratoriach, świetlicach, domach poprawczych, prowadzą parafie i wyjeżdżają na misje.
Salezjanie w Polsce.
W 1887 r. śluby zakonne w zgromadzeniu salezjanów we Włoszech złożył na ręce św. Jana Bosko ks. Bronisław Markiewicz z diecezji przemyskiej. W 1892 r. wrócił do Polski, zostając proboszczem w Miejscu Piastowym, gdzie założył instytut wychowawczy dla chłopców, podlegający inspektorii (prowincji) sycylijskiej. Odszedł jednak od salezjanów, zakładając dwa odrębne zgromadzenia, księży michalitów i sióstr michalitek.
Kolejni salezjanie przybyli do Polski w 1898. Pierwszą ich placówką był zakład w Oświęcimiu. Zgromadzenie w Polsce rozwijało się bardzo prężnie, bo już w 1933 nastąpił podział na 2 prowincje zakonne (warszawską i krakowską), a liczba współbraci-Polaków osiągnęła 571. Po II wojnie światowej, która pozbawiła życia lub rozproszyła po świecie ok. 300 salezjanów polskich, zgromadzenie rozwija się bardzo dynamicznie i w roku 1979 liczba współbraci wynosi 938. W tymże roku następuje kolejny podział – liczba prowincji zwiększa się do 4 (z siedzibami w Warszawie, Pile, Wrocławiu i Krakowie). W 1998 – na stulecie przybycia salezjanów do Polski – jest ich około 1200.
Po okresie komunizmu, gdy jedyną możliwością pracy była praca w parafiach, pojawiają się nowe pola i perspektywy pracy. Zakonnicy wrócili do pracy wychowawczej wśród młodzieży. Powstały liczne ośrodki kształcenia i wychowania, takie jak szkoły różnego rodzaju i stopnia, bursy, internaty, ośrodki wychowawcze. W grudniu 1997, na 185 szkół katolickich w Polsce, 31 prowadzili salezjanie.
Obecnie w Polsce znajdują się dwa salezjańskie wyższe seminaria duchowne: w Krakowie i w Lądzie nad Wartą. Do roku 2008 klerycy kształcili się też w WSD w Łodzi.
Działalność misyjna.
Założyciel salezjanów znany jest nie tylko jako wychowawca i opiekun młodzieży, lecz także jako krzewiciel działalności misyjnej w Kościele – to ostatnie uważał za jedno z najważniejszych zadań zgromadzenia. Pierwsza placówka misyjna powstała w Patagonii. Po śmierci ks. Bosko, pod wodzą jego następcy ks. Michała Rui, salezjanie poszerzyli pole działalności misyjnej. W 1891 roku przybyli po raz pierwszy do Algierii, tym samym dając początek misjom salezjańskim na kontynencie afrykańskim. Pierwszymi placówkami salezjańskimi w Azji były szkoły i sierocińce otworzone w 1882 w Palestynie. Pięć lat później, w 1897, salezjanie rozpoczęli działalność misyjną w Stanach Zjednoczonych.
W prowadzenie misji, w okresie wzmożonego rozwoju zgromadzenia, włączyła się grupa Polaków. Początkowo udali się oni do Włoch, by ukończyć tam gimnazjum i dołączyć do Towarzystwa Salezjańskiego. Działo się to w latach od 1888 do 1902, kiedy to sytuacja polityczna Polaków nie była najlepsza. Polskim salezjanom pozostało więc działać wśród rodaków na emigracji, zwłaszcza w Ameryce Południowej.
Do czasu wybuchu II wojny światowej liczba Polaków obecnych w krajach misyjnych przekroczyła 300 misjonarzy. W okresie powojennym, z przyczyn politycznych, doszło do zmniejszenia ogromnego zaangażowania misyjnego polskich salezjanów. Ich nowa karta działalności misyjnej została otwarta w roku 1981, kiedy to zgromadzenie rozpoczęło realizację projektu „Afryka”. Zakładał on skierowanie misjonarzy salezjańskich z Europy, Azji i obu Ameryk do pracy na Czarnym Lądzie. 
W Polsce od 1991 swoją działalność w Warszawie prowadzi Salezjański Ośrodek Misyjny, który koordynuje pracę misyjną czterech polskich inspektorii salezjańskich: krakowskiej, warszawskiej, pilskiej i wrocławskiej. Z kolei w roku 1999 powstał Salezjański Wolontariat Misyjny – Młodzi Światu, którego szczególnym zadaniem jest zaangażowanie osób świeckich w misję Kościoła i salezjanów, obecnie jego oddziały znajdują się w Krakowie, Poznaniu, Wrocławiu, Kielcach i Świętochłowicach.

</doc>
<doc id="171191" url="https://pl.wikipedia.org/wiki?curid=171191" title="PPD-40">
PPD-40



</doc>
<doc id="171194" url="https://pl.wikipedia.org/wiki?curid=171194" title="Towarzystwo Świętego Franciszka Salezego">
Towarzystwo Świętego Franciszka Salezego



</doc>
<doc id="171199" url="https://pl.wikipedia.org/wiki?curid=171199" title="Zarodniki">
Zarodniki



</doc>
<doc id="171210" url="https://pl.wikipedia.org/wiki?curid=171210" title="Marcin Burkhardt">
Marcin Burkhardt

Marcin Burkhardt (ur. 25 września 1983 w Elblągu) – polski piłkarz, grający na pozycji środkowego obrońcy i środkowego pomocnika w klubie KTS Weszło. Reprezentant Polski, trener i działacz, pełnił również funkcję dyrektora sportowego Pogoni Siedlce.
Kariera klubowa.
Marcin Burkhardt piłkarską karierę rozpoczynał w Olimpii Poznań. Jako junior grał również w SKS 13 Poznań. Przed sezonem 2001/2002 trafił do Amiki Wronki. 16 września 2001 roku, dziewięć dni przed swoimi 18 urodzinami, zadebiutował w Ekstraklasie w zremisowanym 1:1 spotkaniu z Dyskobolią Grodzisk Wielkopolski, w którym na boisku pojawił się w 67 minucie za Mariusza Kukiełkę. Do końca rozgrywek ligowych, w których Amica zajęła trzecie miejsce, Burkhardt zagrał w ośmiu innych pojedynkach. W kolejnym sezonie stał się podstawowym zawodnikiem swojego zespołu, z którym grał w Pucharze UEFA (wystąpił w sześciu meczach w których zdobył trzy gole). Przez następne dwa lata nadal regularnie występował w pierwszej jedenastce.
Latem 2005 roku Burkhardt został przesunięty do rezerw Amiki za picie alkoholu w czasie przedsezonowego zgrupowania. Spowodowało to, że został wypożyczony do Legii Warszawa. W sezonie 2005/2006 należał do najlepszych graczy stołecznej drużyny, toteż w kwietniu 2006 roku działacze Legii definitywnie wykupili go z Amiki (za kwotę 650.000 €, która przez ponad dwa miesiące – do czasu zakupu Miroslava Radovicia – była najwyższą w historii klubu). W następnych rozgrywkach utracił miejsce w podstawowej jedenastce i zagrał w 12 meczach ligowych. W sezonie 2007/2008 zdobył z Legią Puchar Polski.
31 marca 2008 roku Burkhardt przeszedł do szwedzkiego IFK Norrköping, gdzie był podstawowym zawodnikiem. W sierpniu 2009 roku podpisał trzyletni kontrakt z Metalistem Charków. Po rozegraniu siedmiu meczów w ukraińskim klubie, w lutym 2010 roku został wypożyczony na pół roku do Jagiellonii Białystok. Zadebiutował w niej w wygranym spotkaniu ze Śląskiem Wrocław, w którym na boisku pojawił się w 77. minucie za Tomasza Frankowskiego. Wraz z Jagiellonią w sezonie 2009/2010 zdobył Puchar Polski, a w finałowym pojedynku z Pogonią Szczecin zagrał przez ostatnie 24. minuty. Pod koniec maja 2010 roku białostocki klub przedłużył wypożyczenia Burkhardta o kolejne pół roku.
W styczniu 2011 roku Burkhardt podpisał trzyletni kontrakt z Jagiellonią Białystok. W czerwcu 2012 roku Marcin Burkhardt rozwiązał za porozumieniem stron kontrakt z białostockim klubem. W lipcu 2012 roku wyjechał na testy do azerskiego klubu Simurq Zaqatala, po czym podpisał kontrakt z klubem i zadebiutował w nim w sierpniu 2012 roku w sezonie 2012/2013 rozgrywek Premyer Liqa. Wraz z nim od tego czasu do 2013 w klubie występował inny Polak, Dawid Pietrzkiewicz. W rundzie zasadniczej sezonu Burkhardt wystąpił w 16 meczach strzelając cztery gole.
14 października 2013 roku podpisał dwuletni kontrakt z Miedzią Legnica. W czerwcu 2014 klub z Legnicy skorzystał z klauzuli umożliwiającej rozwiązanie kontraktu z Burkhardtem. We wrześniu 2014 roku Burkhardt został zawodnikiem bułgarskiego klubu Czerno More Warna grającego w A PFG. Na początku stycznia 2016 rozwiązał kontrakt z tym klubem. W marcu 2016 związał się umową z beniaminkiem drugiej ligi norweskiej Ullensaker/Kisa IL, w którym występował wówczas także inny Polak Michał Pawlik wypożyczony z Jagiellonii.
28 lipca 2016 roku Burkhardt podpisał kontrakt, z występującą w I lidze Pogonią Siedlce. Rundę wiosenną sezonu 2017/18 spędził jako zawodnik III-ligowego Motoru Lublin. W sezonie 2018/19 grał w III-ligowej Legionovii Legionowo, z którą wywalczył awans do II ligi. Następnie reprezentował barwy Gryfa Wejherowo. W sierpniu 2020 roku ponownie związał się z Pogonią Siedlce, obejmując stanowiska: trenera drugiej drużyny i dyrektora sportowego.
Od kwietnia 2022 roku jest zawodnikiem KTS Weszło występującego wówczas w grupie Warszawa I mazowieckiej klasie okręgowej, a od sezonu 2022/2023 w V lidze.
Kariera reprezentacyjna.
Marcin Burkhardt w reprezentacji Polski zadebiutował 14 lutego 2003 w spotkaniu z Macedonią, w którym na boisku pojawił się na początku drugiej połowy za Rafała Lasockiego. Łącznie w barwach państwowych rozegrał dziesięć meczów. Jedynego gola strzelił 11 grudnia 2003 w towarzyskim pojedynku z Maltą. Ostatni raz w wystąpił w kwietniu 2005.
Życie prywatne.
Syn Jacka i brat Filipa – także piłkarzy.

</doc>
<doc id="171217" url="https://pl.wikipedia.org/wiki?curid=171217" title="Dariusz Dudka">
Dariusz Dudka

Dariusz Dudka (ur. 9 grudnia 1983 w Kostrzynie nad Odrą) – polski piłkarz występujący na pozycji obrońcy lub pomocnika, reprezentant Polski, trener. Członek Klubu Wybitnego Reprezentanta, uczestnik mistrzostw świata 2006, mistrzostw Europy 2008 i mistrzostw Europy 2012.
Kariera klubowa.
Dudka swoją karierę rozpoczynał w zespole Celulozy Kostrzyn nad Odrą. Zadebiutował w jej barwach wiosną 1998 w IV lidze jako czternastolatek. W 1999 przeniósł się do Amiki Wronki. W polskiej ekstraklasie zadebiutował 15 kwietnia 2000 w spotkaniu Amiki z Ruchem Radzionków. W trakcie sezonu 2005/06 został sprzedany do Wisły Kraków. W sezonie 2007/08 zdobył z tym klubem mistrzostwo Polski.
26 czerwca 2008 został sprzedany do francuskiego klubu AJ Auxerre za (jak się szacuje) kwotę 2,5 mln euro. Dudka pierwszego gola dla Auxerre zdobył 21 marca 2009 w meczu przeciwko Le Mans FC. 17 sierpnia 2012 przeniósł się do hiszpańskiego zespołu Levante UD, w barwach którego zadebiutował dziesięć dni później w spotkaniu z Realem Valladolid. Po zakończeniu sezonu odszedł z klubu i został wolnym zawodnikiem.
31 października 2013 podpisał dwumiesięczny kontrakt z angielskim Birmingham City, gdzie wcześniej przebywał na testach.
17 lutego 2014 podpisał półtoraroczny kontrakt z Wisłą Kraków, do której powrócił po ponad pięciu latach. W barwach krakowskiego zespołu zadebiutował ponownie w derbowym meczu z Cracovią 23 marca 2014.
15 czerwca 2015 został nowym zawodnikiem mistrza Polski, Lecha Poznań. W 2017 na stałe przeniósł się do rezerw tego klubu, w których występował do 2019. 4 sierpnia 2020 został asystentem trenera Dariusza Żurawia przy pierwszym zespole.
Kariera międzynarodowa.
Uczestniczył w mistrzostwach świata w Niemczech (2006), a także w mistrzostwach Europy w Austrii i Szwajcarii (2008) i tych w Polsce i na Ukrainie (2012).
21 sierpnia 2008 wraz z Arturem Borucem i Radosławem Majewskim został zawieszony na czas nieokreślony w prawach reprezentanta Polski za „niedopuszczalne i nieodpowiedzialne zachowania” po zakończeniu meczu Polska – Ukraina.
15 listopada 2011 wystąpił po raz 60. w reprezentacji Polski (w meczu z Węgrami, 2:1), a tym samym dołączył do Klubu Wybitnego Reprezentanta. Swój ostatni mecz w reprezentacji rozegrał 16 czerwca 2012 podczas Euro 2012 z Czechami (0:1), po którym Polska odpadła z turnieju.
W reprezentacji pełnił funkcję wicekapitana.
Życie prywatne.
W maju 2003 w Szczecinie na ul. Energetyków potrącił śmiertelnie pieszego. Ówczesny zawodnik Amiki Wronki był pod wpływem alkoholu, ale nie został skazany, gdyż uznano, że do wypadku doszło z winy pieszego. Jedyną konsekwencją był obowiązujący przez dziewięć miesięcy zakaz prowadzenia pojazdów.
Jest szwagrem piłkarza Przemysława Małeckiego.

</doc>
<doc id="171221" url="https://pl.wikipedia.org/wiki?curid=171221" title="Patrick Suskind">
Patrick Suskind



</doc>
<doc id="171226" url="https://pl.wikipedia.org/wiki?curid=171226" title="Marek Zieńczuk">
Marek Zieńczuk

Marek Zieńczuk (ur. 24 września 1978 w Gdańsku) – polski piłkarz występujący podczas swojej kariery zawodniczej na pozycji pomocnika.
Kariera klubowa.
Zieńczuk w wieku siedmiu lat trafił do Lechii Gdańsk, gdzie trenował przez kilka lat. Następnie miał krótki rozbrat z piłką, po czym został zawodnikiem Polonii Gdańsk, skąd ponownie trafił do Lechii. W latach 2000–2004 występował w Amice Wronki. W polskiej ekstraklasie debiutował 4 marca 2000 roku w spotkaniu Amiki Wronki z Górnikiem Zabrze. Z Amiką zdobył w sezonie 1999/00 Puchar Polski. Przed sezonem 2004/2005 przeniósł się do Wisły Kraków z którą trzykrotnie wygrał rozgrywki Ekstraklasy. W plebiscycie „Piłki Nożnej” w roku 2007 otrzymał nagrodę „Ligowca Roku”
16 kwietnia 2009 roku na oficjalnej stronie greckiego klubu Skoda Ksanti pojawiła się informacja, że Zieńczuk od sezonu 2009-10 będzie zawodnikiem klubu z Ksanti. 30 sierpnia 2010 roku zawodnik rozwiązał kontrakt z greckim klubem za porozumieniem stron. Następnego dnia podpisał kontrakt z Lechią Gdańsk. 12 stycznia 2011 roku podpisał 1,5-roczny kontrakt z Ruchem Chorzów. Swoją pierwszą bramkę dla Ruchu zdobył 18 marca 2011 w meczu derbowym z Górnikiem Zabrze. Z Ruchem Chorzów zdobył w sezonie 2011/12 wicemistrzostwo Polski oraz był finalistą Pucharu Polski. Z tym samym zespołem w sezonie 2013/14 zdobył brązowy medal MP.
Jest drugim – po Łukaszu Surmie – zawodnikiem w historii polskiej ekstraklasy, który rozegrał przynajmniej po sto meczów ligowych w trzech różnych klubach.
Po sezonie 2015/2016 zakończył karierę piłkarską. W sezonie 2017/2018 wznowił karierę piłkarską.
Kariera reprezentacyjna.
W reprezentacji Polski rozegrał 9 spotkań. Debiutował za kadencji trenera Zbigniewa Bońka, 16 października 2002 roku w wygranym 2-0, towarzyskim spotkaniu z Nową Zelandią.

</doc>
<doc id="171232" url="https://pl.wikipedia.org/wiki?curid=171232" title="Vesania">
Vesania

Vesania – polska grupa wykonująca muzykę z pogranicza symfonicznego black metalu i blackened death metalu. Powstała w 1997 roku w Warszawie z inicjatywy perkusisty Dariusza "Daraya" Brzozowskiego, gitarzysty i wokalisty Tomasza "Oriona" Wróblewskiego oraz basisty Filipa "Heinricha" Hałuchy. Formacja powszechnie mylnie określana jest jako supergrupa ze względu na udział poszczególnych muzyków w takich grupach jak: Behemoth, Decapitated oraz Dimmu Borgir.
Historia.
Zespół powstał w 1997 roku w Warszawie z inicjatywy perkusisty Dariusza "Daraya" Brzozowskiego, gitarzysty i wokalisty Tomasza "Oriona" Wróblewskiego i basisty Filipa "Heinricha" Hałuchy. Niedługo potem do grupy dołączyła keyboardzistka znana pod pseudonimem "Hatrah" oraz gitarzysta Filip "Annahvahr" Żołyński. W 1998 roku w olsztyńskim Selani Studio grupa zarejestrowała pierwsze demo pt. "Reh.". Wkrótce grupę opuściła "Hatrah" której miejsce jesienią roku 2000 objął Krzysztof "Siegmar" Oloś. 
W nowym składzie grupa występowała podczas koncertów w Polsce. W 2002 roku nagrania demo pod nazą "Moonastray" ukazały się jako split album wraz z grupą Black Altar, wydany nakładem Odium Records. Wcześniej bo na przełomie 2001 i 2002 roku ponownie w Selani Studio grupa podjęła realizację debiutanckiego albumu pt. "Firefrost Arcanum". Płyta ukazała się w 2003 roku nakładem Empire Records w Europie oraz Crash Music w USA. Wydawnictwo grupa promowała podczas koncertów m.in. na festiwalu Metalmania oraz na Blitzkrieg Tour '03 wraz z grupami Vader, Decapitated oraz Frontside. Również w 2003 roku Wróblewski dołączył jako basista do zespołu Behemoth. Tego samego roku z grupy odszedł Żołyński, który skupił się na pracy fotografika. Orion o tekstach na albumie "Firefrost Arcanum":
W 2004 roku Brzozowski dołączył do grupy Vader w której zastąpił Krzysztofa "Docenta" Raczkowskiego. Pod koniec tego samego roku muzycy przystąpili do prac nad drugim studyjnym albumem zatytułowanym "God the Lux". Nagrania zrealizowano w lubelskich Hendrix Studios we współpracy z Arkadiuszem "Maltą" Malczewskim, miksowanie i mastering wykonali Wojciech i Sławomir Wiesławscy. Album ukazał się w roku 2005 nakładem Empire Records w Polsce oraz dzięki Napalm Records na świecie. Latem tego samego roku skład uzupełnił gitarzysta Marcin "Valeo" Walenczykowski. 
Na początku 2006 roku grupa odbyła europejską trasę koncertową poprzedzając występy takich zespołów jak: Cryptopsy, Grave, Dew-Scented i Aborted. Kolejne koncerty grupa dała w ramach tras koncertowych God the Black East European Tour oraz Blitzkrieg IV. Pod koniec 2007 roku ukazał się kolejny album pt. "Distractive Killusions". Nagrania zostały zarejestrowane w olsztyńskim Studio X we współpracy z Szymonem Czechem. W Polsce płyta została wydana w styczniu 2008 roku nakładem Mystic Production. Pod koniec lutego 2008, w warszawskim Empiku Megastore Vesania spotykała się z fanami przy podpisywaniu najnowszego albumu. Orion o realizacji płyty "Distractive Killusions": 
Zaplanowane koncerty Vesanii w ramach promocji trzeciej płyty ostatecznie nie odbyły. Przyczyną były zobowiązania Brzozowskiego wobec zespołu Dimmu Borgir oraz Wróblewskiego względem formacji Behemoth. W 2009 roku Brzozowski w udzielonym wywiadzie przyznał, że grupa zawiesiła działalność. Tego samego roku Hałucha dołączył do zespołu Decapitated. Latem 2010 roku zespół odbył pierwsze próby po przerwie w działalności. Na początku kwietnia 2011 roku grupa dała szereg koncertów w Rosji i na Białorusi. Koncerty Vesanii poprzedziła grupa Christ Agony. Również w kwietniu zespół występował w ramach Unholy Carnival Tour w Polsce. Druga część tournée odbyła się w maju. W trasie wzięły udział także formacje Nomad i Lost Soul. Następnie na przełomie września i października kwintet wziął udział w europejskiej trasie koncertowej wraz z Hate, Negură Bunget oraz Inferni.

</doc>
<doc id="171237" url="https://pl.wikipedia.org/wiki?curid=171237" title="Bartosz Karwan">
Bartosz Karwan

Bartosz Karwan (ur. 13 stycznia 1976 w Tychach) – polski piłkarz grający na pozycji pomocnika.
Kariera klubowa.
Zawodnik swoją karierę rozpoczynał w zespole GKS Tychy, w którym występował do 1992. Dwa kolejne sezony spędził w GKS-ie Katowice. Następnie występował w zespołach RSC Anderlecht w sezonie 1994/1995, ponownie GKS-u Katowice w latach 1995 - 1997, Legii Warszawa w latach 1997-2002 i Herthy Berlin w latach 2002-2004. Przed sezonem 2004/2005 na dwa kolejne lata powrócił do Legii Warszawa. 30 października 2006 związał się kontraktem z Arką Gdynia, który rozwiązał za porozumieniem stron w styczniu 2010. Wkrótce podjął treningi z zespołem OKS ZET Tychy, grającym w tyskiej A-klasie. 2 września 2010 roku podpisał kontrakt z GKS-em Katowice.
Na pierwszoligowych boiskach rozegrał dotychczas 249 meczów, w których strzelił 43 bramki (stan na 25 grudnia 2009).
Bartosz Karwan dwukrotnie zdobywał Superpuchar Polski (raz w barwach GKS-u Katowice, raz w Legii Warszawa). Ze stołeczną drużyną sięgnął również dwukrotnie po tytuł mistrza Polski. Będąc zawodnikiem Herthy Berlin wygrał rozgrywki pucharu ligi niemieckiej.
Reprezentacja Polski.
W reprezentacji Polski zadebiutował 10 listopada 1998 w meczu ze Słowacją i rozegrał w niej 22 spotkania, zdobywając 4 gole. Był bliski wyjazdu na Mistrzostwa Świata w Korei i Japonii w 2002 roku, jednak plany pokrzyżowała kontuzja i zawodnik nie znalazł się w kadrze na finały.

</doc>
<doc id="171238" url="https://pl.wikipedia.org/wiki?curid=171238" title="(18) Melpomene">
(18) Melpomene

(18) Melpomene – jedna z większych planetoid z pasa głównego.
Odkrycie.
Planetoida została odkryta przez Johna Russella Hinda 24 czerwca 1852 w Londynie.
Nazwana została imieniem Melpomene, która była muzą tragedii w mitologii greckiej.
Orbita.
Orbita (18) Melpomene jest nachylona do płaszczyzny ekliptyki pod kątem 10,12°. Na jeden obieg wokół Słońca ciało to potrzebuje 3 lata i 175 dni krążąc w średniej odległości 2,30 au od Słońca. Średnia prędkość orbitalna tej planetoidy to ok. 19,42 km/s.
Właściwości fizyczne.
(18) Melpomene ma rozmiary ok. 150×125 km. Jej albedo wynosi 0,22, a jasność absolutna to 6,51. Średnia temperatura na jej powierzchni sięga 177 K. Planetoida ta zalicza się do typu S. Na jej powierzchni występują krzemiany i komponenty metaliczne.
Rotuje w czasie 11 godzin i 34 minut.
Na podstawie obserwacji przeprowadzonych za pomocą teleskopu Hubble’a stwierdzono, że Melpomene ma lekko wydłużony kształt. Nie stwierdzono też istnienia żadnego jej satelity.

</doc>
<doc id="171241" url="https://pl.wikipedia.org/wiki?curid=171241" title="(17) Thetis">
(17) Thetis

(17) Thetis – jedna z wielu średniej wielkości planetoid z pasa głównego.
Odkrycie.
Planetoida została odkryta 17 kwietnia 1852 roku w obserwatorium w Düsseldorfie przez Karla Theodora Roberta Luthra.
Nazwa pochodzi od Tetydy (Tetis), która była nereidą i żoną Peleusa oraz matką Achillesa w mitologii greckiej.
Orbita.
Orbita (17) Thetis jest nachylona do płaszczyzny ekliptyki pod kątem 5,59°. Na jeden obieg wokół Słońca ciało to potrzebuje 3 lata i 322 dni krążąc w średniej odległości 2,47 j.a. od Słońca. Średnia prędkość orbitalna tej asteroidy to ok. 18,87 km/s.
Właściwości fizyczne.
(17) Thetis ma średnicę ok. 85 km. Jej albedo wynosi 0,19, a jasność absolutna to 7,76. Średnia temperatura na jej powierzchni sięga 173 K. Planetoida ta zalicza się do asteroid typu S. Na jej powierzchni w dużych ilościach występują krzemiany. Asteroida ta rotuje w czasie ok. 12 godzin i 16 minut.

</doc>
<doc id="171243" url="https://pl.wikipedia.org/wiki?curid=171243" title="(16) Psyche">
(16) Psyche

(16) Psyche – jedna z większych planetoid z pasa głównego. Jest to planetoida metaliczna, wybrana na cel badań sondy kosmicznej Psyche, która ma zostać wystrzelona w 2023 roku.
Odkrycie.
Planetoida została odkryta przez Annibale’a de Gasparisa 17 marca 1852 roku w Neapolu. Nazwana została na cześć jednej z nimf greckich – Psyche.
Orbita.
Orbita Psyche jest nachylona do płaszczyzny ekliptyki pod kątem 3,10°. Obieg wokół Słońca trwa 5 lat, w średniej odległości 2,92 au. Średnia prędkość orbitalna to ok. 17,3 km/s.
Nie jest zaliczana do żadnej rodziny planetoid.
Właściwości fizyczne.
Psyche ma nieregularny kształt i rozmiary ok. 279 × 232 × 189 km (±10%). Jej albedo wynosi około 0,12, a jasność absolutna 6,14. Średnia temperatura na powierzchni sięga 160 K (maksymalna 280 K, ).
Rotuje w czasie ok. 4 godzin i 12 minut, a oś jej obrotu nachylona jest pod kątem 95° do płaszczyzny ekliptyki.
Obserwacje radarowe umożliwiły w pewnym stopniu zbadanie powierzchni. Nie ma na niej śladów wody ani minerałów zawierających wodę. Powierzchnia ma zatem dużo materiału metalicznego (klasa M). Wykryto obecność niewielkich ilości piroksenu.
Przypuszcza się, że Psyche jest zlepkiem większych ciał, które – po zderzeniu się z jakimś dużym obiektem we wczesnym okresie istnienia Układu Słonecznego – zostało rozbite, a po pewnym czasie fragmenty połączyły się pod wpływem sił grawitacji. Stało się to bardzo dawno, gdyż nie obserwuje się obecnie ciał na podobnych orbitach (powstałych po ewentualnym zderzeniu – wchodziłaby wtedy w skład rodziny planetoid mających podobne elementy orbit). Zatem obiekty takie – jeśli w ogóle istniały – musiały zostać już dawno wytrącone z podobnych do Psyche trajektorii przez oddziaływanie innych planetoid i planet.

</doc>
<doc id="171245" url="https://pl.wikipedia.org/wiki?curid=171245" title="Mohmad Sulajew">
Mohmad Sulajew

Mohmad Sulajew (czecz. Мохьмад Сулаев, ur. 1920, zm. 1992) – czeczeński poeta, prozaik, krytyk literacki i tłumacz, lekarz z zawodu. Zadebiutował w 1939 r. Autor szeregu tomów poetyckich, które weszły do klasyki literatury czeczeńskiej. Popularyzator kultury czeczeńskiej w języku rosyjskim. Wiele napisanych przez niego wierszy, do których skomponowano muzykę, stało się popularnymi piosenkami.
Polski przekład dziewięciu wierszy Sulajewa ukazał się w tomiku "Wajnachowie - wojna i wolność. Poezja czeczeńska i inguska", w opracowaniu J. E. Wieluńskiego, Lublin 1995.
Linki zewnętrzne.
Krótka biografia i dwa wiersze Sulajewa (po rosyjsku)

</doc>
<doc id="171246" url="https://pl.wikipedia.org/wiki?curid=171246" title="Ottorino Respighi">
Ottorino Respighi

Ottorino Respighi (, ur. 9 lipca 1879 w Bolonii, zm. 18 kwietnia 1936 w Rzymie) – włoski kompozytor, muzykolog i dyrygent, uznawany za jedną z najważniejszych postaci włoskiej muzyki instrumentalnej początku XX wieku. Najbardziej znany z tzw. "Rzymskiej trylogii" na orkiestrę ("Fontanny rzymskie", "Pinie rzymskie" i "Święta rzymskie").
Życie i twórczość.
Respighi był synem nauczyciela gry na fortepianie, a jako dziecko pobierał lekcje gry u ojca na tym instrumencie i na skrzypcach. W latach 1891–1899 uczył się w Liceo musicale w Bolonii gry na skrzypcach i altówce u Federico Sartiego oraz kompozycji u Luigiego Torchiego i Giuseppe Martucciego.
Po ukończeniu liceum został na krótko zaangażowany jako altowiolista w miejskiej orkiestrze. Niedługo potem wyjechał na dwa sezony (1900/01 i 1902/03), by grać jako pierwszy altowiolista w Sankt Petersburgu. Tam poznał Nikołaja Rimskiego-Korsakowa, u którego pobrał kilka lekcji kompozycji. Sposób, w jaki Rimski-Korsakow wykorzystywał możliwości orkiestry wywarł głęboki wpływ na Respighiego. W 1902 przez krótki czas studiował także u Maxa Brucha w Berlinie. W 1903 powrócił do Bolonii, gdzie ponownie podjął pracę jako muzyk orkiestrowy, a coraz częściej prezentował także własne kompozycje oraz opracowania muzyki barokowej. Drugi pobyt w Berlinie, w latach 1908–1909 dalej rozszerzył muzyczne horyzonty kompozytora i przyniósł mu pewne uznanie poza granicami Włoch. Na życie zarabiał w tym czasie jako akompaniator w szkole śpiewu.
Mniej więcej od prawykonania kantaty "Aretuza" w 1911 Respighi zwrócił się ku akompaniamentowi fortepianowemu. Nie udało mu się uzyskać stałego etatu w Liceo musicale w Bolonii, ale w 1913 roku został profesorem kompozycji w Akademii Muzycznej św. Cecylii w Rzymie (Liceo musicale di Santa Cecilia). W gronie jego uczniów znalazła się w 1915 roku kompozytorka i śpiewaczka Elsa Olivieri Sangiacomo, którą Respighi poślubił w 1919 roku. Małżeństwo nie doczekało się potomstwa.
Przełomowym wydarzeniem dla kariery kompozytorskiej Respighiego okazał się świetnie przyjęty poemat symfoniczny "Fontanny rzymskie", po raz pierwszy wykonany w 1916 roku i grany także w innych krajach. W 1923 roku został dyrektorem Conservatorio di S. Cecilia (taką nazwę w 1919 przyjęło Liceo musicale di S. Cecilia). Kompozytor zrezygnował ze stanowiska ze względu na brak czasu na tworzenie w roku 1926, ale aż do roku 1935 pozostał nauczycielem.
Respighi w późniejszych latach podejmował liczne podróże po Włoszech i świecie, podczas których prezentował własne utwory, zarówno jako dyrygent, jak również jako akompaniator (zwykle swojej żony), czasami także jako pianista solowy. Muzyka kompozytora cieszyła się uznaniem także wśród rządu faszystowskiego, przy czym kompozytor nie wdawał się w bliższe kontakty z politykami. Międzynarodowa popularność pozwalała na wstawianie się za innymi muzykami, w tym Arturo Toscaninim.
Względy zdrowotne od 1933 nie pozwalały Respighiemu komponować nowych utworów. Zmarł w wieku 56 lat na chorobę serca. Rok po pogrzebie szczątki przeniesiono do Bolonii na koszt miasta. Żona kompozytora, Elsa przeżyła Respighiego o 60 lat i popularyzowała przez ten czas jego twórczość.
Styl.
Wczesne dzieła zdradzały klasycyzujące tendencje kompozytora. Język muzyczny Respighiego uległ głębokiej przemianie po pobycie w Rosji. Nowe kompozycje cechowały się swobodną formą, nowoczesną harmoniką i szeroką gamą środków muzycznych. Piero Santi określił Respighiego, razem z Ildebrandem Pizzettim, Gian Franceskiem Malipierem i Alfredo Casellą wspólnym określeniem „Generazione dell’ottanta”, czyli pokolenia urodzonego około 1880 roku. Kompozytorzy ci kontestowali dominację werystycznych oper, np. Giuseppe Verdiego i, w ich mniemaniu, zbyt silny wpływ Francji i Niemiec na styl tej formy. W bibliotekach i archiwach wyszukiwali dawne utwory twórców włoskich, które przetapiali na język muzyki współczesnej. Sam Respighi nie unikał w swojej muzyce np. bitonalności. W dziełach orkiestrowych da się zauważyć wpływy francuskiego impresjonizmu, szczególnie stylu Maurice′a Ravela. Nie przeszkadzało to Respighiemu propagować także styl inspirowany klasycyzmem. W przeciwieństwie do Francji, gdzie Grupa Sześciu (Les Six) poszukiwała prostoty w muzyce u klasyków wiedeńskich, Respighi zwrócił się w stronę muzyki włoskiego baroku i renesansu, którą ubierał w nową szatę muzyczną (suita orkiestrowa "Gli uccelli" – "Ptaki") albo czerpał z niej dosłownie, by tworzyć dzieła "in stile antico", jak np. "Antiche danze ed arie per liuto".

</doc>
<doc id="171247" url="https://pl.wikipedia.org/wiki?curid=171247" title="Nina Skołuba-Uryga">
Nina Skołuba-Uryga

Nina Skołuba-Uryga, właściwie: Janina Skołuba (ur. 18 marca 1941 roku) – polska aktorka teatralna i filmowa.
Żona aktora i reżysera Jana Urygi. W 1964 ukończyła studia na PWST w Krakowie, 24 października 1964 debiutowała na scenie. Następnie występowała na deskach teatrów w Kielcach, Krakowie i Płocku. Od 1978 roku jest aktorką Teatru im. Juliusza Osterwy w Lublinie.
W 1995 otrzymała nagrodę prezydenta miasta Lublina oraz Medal Osterwy.

</doc>
<doc id="171248" url="https://pl.wikipedia.org/wiki?curid=171248" title="Artur Domosławski">
Artur Domosławski

Artur Domosławski (ur. 1 grudnia 1967) – polski teatrolog, dziennikarz, pisarz dwukrotnie dominowany do Nagrody Literackiej „Nike”, reportażysta, laureat nagrody Grand Press (2010), od 2011 dziennikarz tygodnika „Polityka”.
Życiorys.
W 1993 ukończył studia na Wydziale Wiedzy o Teatrze PWST w Warszawie. Zajmuje się głównie tematyką Ameryki Łacińskiej, ruchu antyglobalistycznego, konfliktów społecznych oraz zagadnieniami religijnymi.
Jego książka "Gorączka latynoamerykańska" (książka Grudnia Warszawskiej Premiery Literackiej 2004) stanowi reporterski zapis z podróży po całej niemal Ameryce Południowej i Środkowej (m.in. Brazylia, Meksyk, Kuba, Argentyna, Peru, Chile), przeplatany historiami tych państw z dużym naciskiem na okres rewolucji komunistycznych i wojskowych zamachów stanu. Duża część dzieła poświęcona jest opisom reżimów w Chile, Argentynie i na Kubie oraz krytyce liberalno-rynkowych reform. Otrzymał Nagrodę im. Beaty Pawlak za książkę pt. "Ameryka zbuntowana", stanowiącą zbiór wywiadów z amerykańskimi intelektualistami lewicowymi.
Został wybrany Dziennikarzem Roku 2010, uhonorowanym podczas uroczystej gali w Warszawie, zorganizowanej przez miesięcznik „Press”. W 2017 został nominowany do Nagrody Literackiej „Nike” za książkę "Wykluczeni" a w 2022 za biografię "Wygnaniec. 21 scen z życia Zygmunta Baumana" (również nominacja do Górnośląskiej Nagrody Literackiej „Juliusz”.
1 czerwca 2011 odszedł z „Gazety Wyborczej” do tygodnika Polityka.
Został członkiem Kapituły Nagrody Newsweeka im. Teresy Torańskiej.
Sprawa biografii "Kapuściński non-fiction".
Wydana w 2010 książka "Kapuściński non-fiction" wzbudziła debatę w mediach nt. biografii Ryszarda Kapuścińskiego, jego związków z reżimem PRL oraz rzetelności jego reporterskich książek. Wdowa po Kapuścińskim, Alicja Kapuścińska, wytoczyła Domosławskiemu sprawę sądową o ochronę dóbr osobistych oraz praw autorskich. Jednocześnie część publicystów broniła prawa Domosławskiego do takiego, a nie innego, przedstawiania biografii Kapuścińskiego. Inni zwracali uwagę na fakt, że Domosławski nadużył zaufania rodziny Kapuścińskich m.in. wynosząc z pracowni Kapuścińskiego dokumenty i wycinki, których według Izabeli Wojciechowskiej ("Gazeta Wyborcza", 11 marca 2010), nie zwrócił. Domosławski miał się dopuścić manipulacji przy opisie fotografii z archiwum Kapuścińskiego.
W 2013 nowy właściciel Świata Książki, w którym ukazała się biografia, zawarł ugodę z Alicją Kapuścińską, zobowiązując się do usunięcia czterech rozdziałów książki. Nakład został już wtedy prawie całkowicie wyczerpany, a wydawnictwu wygasała licencja.
27 maja 2015 Sąd Okręgowy w Warszawie wydał nieprawomocny wyrok, uwzględniający częściowo roszczenia Alicji Kapuścińskiej. Nakazał Domosławskiemu przeproszenie listowne powódki, zaś przyszłe wydania biografii reportera mogą ukazywać się, ale bez 10-stronicowego rozdziału "O miłości i innych demonach." Sąd oddalił natomiast żądanie przeprosin w mediach i wpłaty 50 tys. zł na Fundację im. Ryszarda Kapuścińskiego. 14 października 2016 Sąd Apelacyjny w Warszawie prawomocnie uchylił decyzję sądu I instancji, przyznając Arturowi Domosławskiemu prawo do publikacji książki "Kapuściński non-fiction" w całości.

</doc>
<doc id="171249" url="https://pl.wikipedia.org/wiki?curid=171249" title="Klan (antropologia)">
Klan (antropologia)

Klan – grupa ludzi, którzy wywodzą swe pochodzenie od wspólnego przodka, mają często ten sam totem i wykonują razem wiele zadań. Każda z nich ma nazwę, swe kolektywne poczucie jedności, zwykle specjalny mit określający jej charakter. Klan jest często poddziałem plemienia opartym na zasadzie dwudzielności, gdzie mamy dwa, cztery lub osiem klanów. Większość ludów ma jednak nieparzystą liczbę klanów. Ten podział łączy się zazwyczaj z zakazem zawierania małżeństw w obrębie własnego klanu (egzogamia).

</doc>
<doc id="171251" url="https://pl.wikipedia.org/wiki?curid=171251" title="Mohmad Mamakajew">
Mohmad Mamakajew

Mohmad Mamakajew (czecz. Мохьмад Мамакаев, pseudonim Магомед Тур, ur. 16 grudnia 1910 we wsi Achczoj-Martan, zm. 2 sierpnia 1973 w Groznym) – czeczeński poeta, prozaik, uczony. 
Autor m.in. powieści historycznych, nawiązujących do burzliwych dziejów Czeczenii XX w., pt. "Miuryd rewolucji" (1963), na temat udziału Czeczenów w wojnie domowej 1917-1918, oraz "Zelimchan" (1967), o szlachetnym rozbójniku czeczeńskim. Powieści te stały się klasyką literatury czeczeńskiej, choć ze względu na czas powstania niekiedy są krytykowane za pewną stronniczość w przedstawieniu faktów.
Polski przekład dwóch wierszy Mamakajewa ukazał się w tomiku "Wajnachowie - wojna i wolność. Poezja czeczeńska i inguska", w opracowaniu J. E. Wieluńskiego, Lublin 1995.

</doc>
<doc id="171252" url="https://pl.wikipedia.org/wiki?curid=171252" title="Lagrange">
Lagrange

Osoby
Miejscowości we Francji:
Miejscowości w USA:
Gminy w USA:
Technika:

</doc>
<doc id="171253" url="https://pl.wikipedia.org/wiki?curid=171253" title="Wojciech Jagielski (ur. 1960)">
Wojciech Jagielski (ur. 1960)

Wojciech Jagielski (ur. 12 września 1960 w Goworowie) – polski dziennikarz, reportażysta i pisarz, długoletni publicysta „Gazety Wyborczej”.
Życiorys.
Absolwent Wydziału Dziennikarstwa i Nauk Politycznych Uniwersytetu Warszawskiego (1984). W latach 1986–1991 pracował w Polskiej Agencji Prasowej, następnie dołączył do „Gazety Wyborczej”. Był związany z tym dziennikiem do 2012, po czym powrócił do współpracy z PAP. Od 2017 członek redakcji „Tygodnika Powszechnego”. Współpracuje też z BBC i „Le Monde”. Jest autorem książek dotyczących Afganistanu, Czeczenii i Kaukazu, Ugandy i RPA.
Zajął się problematyką Afryki, Azji Środkowej, Kaukazu i Zakaukazia, był obserwatorem konfliktów zbrojnych w Afganistanie, Tadżykistanie, Czeczenii, Gruzji.
Żonaty z Grażyną Jagielską.

</doc>
<doc id="171254" url="https://pl.wikipedia.org/wiki?curid=171254" title="Jan Uryga">
Jan Uryga

Jan Uryga (ur. 21 kwietnia 1932 w Żmiącej koło Limanowej, zm. 12 stycznia 1986 w Lublinie) – polski aktor, mim, choreograf, reżyser. 
Był mężem aktorki Niny Skołuby-Urygi. W latach 1950-1958 występował jako tancerz w Operze Wrocławskiej, następnie do 1970 był związany z Teatrem Pantomimy we Wrocławiu; w latach 70. był choreografem m.in. Teatru Nowego w Łodzi, Teatru Ludowego w Nowej Hucie, Teatru im. Słowackiego w Krakowie, Teatru im. Jaracza w Łodzi, Teatru im. Bogusławskiego w Kaliszu, Teatru Polskiego w Bydgoszczy, Teatru im. Norwida w Jeleniej Górze, Bałtyckiego Teatru Dramatycznego w Koszalinie. W latach 1978-1986 pracował (jako aktor) w Teatrze im. Juliusza Osterwy w Lublinie.
Wziął udział w kilku filmach, m.in. "Cała naprzód" (1966) i "Tajemnica Wielkiego Krzysztofa" (1972). Jako reżyser współpracował z łódzkim ośrodkiem Telewizji Polskiej i wieloma polskimi teatrami.

</doc>
<doc id="171255" url="https://pl.wikipedia.org/wiki?curid=171255" title="YafRay">
YafRay

YafRay () – darmowy program do renderingu, wykorzystujący techniki śledzenia promieni. Jest wolnym oprogramowaniem, używającym do opisu sceny języka XML. Najczęściej jest używany w połączeniu z Blenderem. Program nie jest dalej wspierany przez autorów.
Historia.
Projekt został rozpoczęty w 2001 roku i pierwsza wersja ukazała się w lipcu 2002. W reakcji na sugestie użytkowników yafray został dodany do wersji 2.34 blendera jako wtyczka. Ostatnia wersja pojawiła się latem 2006 roku. Projekt nie będzie dalej kontynuowany. Twórcy uznali, że by móc dodawać nowe funkcje konieczne jest stworzenie programu od podstaw. Powstał całkowicie nowy silnik renderujący, dla podkreślenia tego nadano mu nową nazwę - YafaRay.
Funkcje.
Cechy.
YafRay jest dostępny dla różnych platform: Linux, Windows, Mac OS oraz IRIX. Łatwo się integruje z innymi programami graficznymi takimi jak Blender, Wings 3D i Aztec. Pozwala na liczenie scen z użyciem wielu komputerów. YafRay jest licencjonowany na zasadach LGPL.

</doc>
<doc id="171257" url="https://pl.wikipedia.org/wiki?curid=171257" title="Mikołaj Lizut">
Mikołaj Lizut

Mikołaj Lizut (ur. 30 kwietnia 1973) – polski dziennikarz prasowy, radiowy i telewizyjny, dramatopisarz.
Życiorys.
Od 1994 jest publicystą „Gazety Wyborczej”.
W 2005 w Programie III Polskiego Radia prowadził „Salon prasowy Trójki”. Od września 2007 do marca 2009 i ponownie od października 2012 do marca 2016 prowadził w Tok FM audycję „PIWO – Program Informacyjny, Wesoły, Opiniotwórczy”. Od marca 2016 w Tok FM, prowadzi nadawaną w dni powszednie audycję „A teraz na poważnie”.
Był pomysłodawcą i dyrektorem artystycznym „Teatru Radia Tok FM”. Od marca 2009 do końca stycznia 2014 dyrektor programowy i redaktor naczelny Radia Roxy, gdzie wraz z Magdą Żakowską prowadził autorską audycję „Para buch!”. Od lutego 2014 do stycznia 2016 był redaktorem naczelnym i dyrektorem programowym Rock Radia, gdzie wraz z Kubą Wojewódzkim prowadził program „Książę i żebrak”.
W 2008 prowadził magazyn reporterski „Ostatnia instancja” w Polsat News.
W latach 2011-2012 był współgospodarzem piątkowych wydań programu „Pytanie na śniadanie”, które były poświęcone kulturze.
W serialu "Ekipa" z 2007 wcielił się w postać dziennikarza Jagody, ponadto zagrał rolę epizodyczną w filmie "Miasto z morza" i miniserialu pod tym samym tytułem z 2009. Z kolei w filmie "Facet (nie)potrzebny od zaraz" z 2014 wystąpił w roli Bogusza. Zagrał także lidera grupy Zoltar w filmie "Polskie gówno".
W 2013 utworzył spółkę producencką Kombinat Artystyczny Tonight, której jest współwłaścicielem. Lizut jest producentem edukacyjno-rozrywkowego programu „Skandaliczny magazyn historyczny” w Fokus TV (2014), producentem i scenarzystą cyklu filmów dokumentalnych pod tytułem "Kobiety w mundurach" dla Canal+ Discovery (premiera – styczeń 2016), a także producentem, scenarzystą i reżyserem dokumentalnego cyklu filmów o najwybitniejszych polskich artystach pt. "Pokolenie mistrzów", również dla Canal+ Discovery (premiera – kwiecień 2017).
W 2013 otrzymał nagrodę Polskiej Agencji Prasowej im. Ryszarda Kapuścińskiego za reportaż radiowy "Dzieci dzieci" na temat nieletnich matek w ośrodkach resocjalizacyjnych.
W latach 2013–2016 był jednym z komentatorów w programie TVN – „Na językach” – prowadzonym przez Agnieszkę Szulim.
W marcu 2014, w warszawskim Teatrze Capitol odbyła się premiera sztuki Mikołaja Lizuta pt. "Tamta pani" w reżyserii Macieja Kowalewskiego. Występują: Tomasz Sapryk, Andżelika Piechowiak, Krzysztof Kiersznowski, Bartosz Żukowski, Arkadiusz Janiczek, Marek Kępiński, Jerzy Łapiński.
W lutym 2018, w Teatrze Nowym w Łodzi, odbyła się premiera sztuki Mikołaja Lizuta pt. "Czekam na telefon" w reżyserii autora. Występuje Kamila Salwerowicz.

</doc>
<doc id="171260" url="https://pl.wikipedia.org/wiki?curid=171260" title="(15) Eunomia">
(15) Eunomia

(15) Eunomia – jedna z większych planetoid z pasa głównego.
Odkrycie.
Planetoida została odkryta przez Annibale’a de Gasparisa 29 lipca 1851 w Neapolu.
Nazwa pochodzi od Eunomii (Praworządność), która była jedną z hor w mitologii greckiej.
Orbita.
Orbita (15) Eunomii nachylona jest do płaszczyzny ekliptyki pod kątem 11,74°. Na jeden obieg wokół Słońca ciało to potrzebuje 4 lata i 108 dni, krążąc w średniej odległości 2,64 au od Słońca. Średnia prędkość orbitalna tej planetoidy to ok. 18,16 km/s.
Planetoida ta stała się protoplastką rodziny planetoidy Eunomia, w której to rodzinie jest największym obiektem.
Właściwości fizyczne.
(15) Eunomia ma nieregularny kształt i średnicę ok. 330×245×205 km. Jej albedo wynosi 0,21, a jasność absolutna to 5,28. Średnia temperatura na jej powierzchni sięga 166 K (maksymalna 260 K, ). Planetoida ta zalicza się do planetoid typu S.
Obserwacje nieregularnego kształtu tej planetoidy w ruchu wirowym sugerują, że może ona być obiektem podwójnym. Charakteryzuje się wstecznym ruchem obrotowym (oś nachylona jest do płaszczyzny ekliptyki pod kątem 165º).
Jak i w przypadku innych planetoid z rodziny Eunomii, w skład jej powierzchni wchodzą przede wszystkim krzemiany z domieszkami niklu i żelaza. Zidentyfikowano też bogate w wapń pirokseny i oliwin. Dokładne badania za pomocą metod spektroskopowych ujawniają duże zróżnicowanie budowy powierzchni Eunomii. Występują regiony, gdzie dominuje oliwin i metale, a są one ubogie w piroksen. Istnieje też mniejszy region na jednej półkuli, gdzie znacząco dominuje piroksen i komponenty bazaltowe. Najprawdopodobniej zatem Eunomia miała w swej historii epizody związane z procesami magmotwórczymi we wczesnych stadiach rozwoju Układu Słonecznego.
Ze względu na swój różnorodny skład powierzchni przypuszcza się, że Eunomia mogła być kiedyś częścią dużo większego ciała, które zostało rozbite w wyniku zderzenia z innym dużym obiektem, odsłaniając różne warstwy pod powierzchnią. Również skład i budowa innych członków rodziny planetoidy Eunomii wskazuje na występowanie obiektów, które mogłyby być kiedyś jednym ciałem z Eunomią (np. metaliczne przedstawicielki tej rodziny będące planetoidami typu M).

</doc>
<doc id="171262" url="https://pl.wikipedia.org/wiki?curid=171262" title="Golina (powiat jarociński)">
Golina (powiat jarociński)

Golina – wieś sołecka w Polsce, w województwie wielkopolskim, w powiecie jarocińskim, w gminie Jarocin.
W latach 1975–1998 miejscowość należała administracyjnie do województwa kaliskiego.
W skład wsi wchodzą przysiółki: Bielawy, Golinka, Patoka.
Położenie.
Golina położona jest na Wysoczyźnie Kaliskiej, nad rzeką Lubieszką, ok. 5 km na południe od Jarocina i ok. 40 km na północny zachód od Ostrowa Wlkp.
Droga krajowa
 Ostróda – Toruń – Gniezno – Golina – Trzebnica
Linia kolejowa
 Chojnice – Gniezno – Jarocin – Golina – Krotoszyn – Oleśnica
W Golinie znajduje się przystanek kolejowy, na którym zatrzymują sie pociągi Kolei Wielkopolskich relacji Poznań Główny – Milicz.
Historia i współczesność.
Pierwszym śladem osadnictwa jest pochodzące z wczesnego średniowiecza grodzisko znajdujące się na południowy zachód od wsi, opuszczone na początku X wieku prawdopodobnie w związku z pierwszym etapem ekspansji państwa Polan.
Miejscowość wzmiankowana była po raz pierwszy w 1338 roku przy okazji nadania jej wraz z innymi dobrami koźmińskimi Maćkowi Borkowicowi przez króla Kazimierza Wielkiego. Nazwa – "golina", oznacza nieuprawianą, „gołą” ziemię. Miejscowość słynie z wyszywanych tu już od XV wieku snutek golińskich, czyli haftu wykonywanego na płótnie. W XVII wieku własność Noskowskich, potem Przyjemskich, do 1945 roku tytularnymi dziedzicami wsi była rodzina Moszczeńskich, której dworek doszczętnie spłonął pod koniec II wojny światowej. W XIX wieku przez Golinę przeprowadzono linię kolejową i założono stację, a także placówkę pocztową. Aż do wczesnych lat powojennych głównym źródłem utrzymania ludności było rolnictwo. W XIX wieku wybudowano ponadto gorzelnię, która została zburzona. Dzisiaj w tym miejscu znajdują się Zakłady Przemysłu Mięsnego Biernacki. W latach 1918–1939, podobnie jak dziś, wiele osób wyjeżdżało do pracy sezonowej za granicę, głównie za nieodległą wówczas granicę niemiecką.
Obecnie wieś ma charakter rolniczo-przemysłowy z niewielkim procentem osób zatrudnionych w usługach (głównie w handlu). Przeważa uprawa buraków cukrowych i pszenżyta oraz hodowla świń. Od 1999 roku wiele osób znajduje zatrudnienie w przemyśle mięsnym – aktualnie największym pracodawcą są lokalne Zakłady Mięsne. Z racji bogatych walorów przyrodniczo-krajobrazowych oraz położenia w bliskim sąsiedztwie Jarocina w Golinie znajduje się gospodarstwo agroturystyczne oraz motel. Wieś ma przedszkole, szkołę podstawową oraz gimnazjum.
W 2011 roku decyzją zebrania wiejskiego uchwalone zostało logo Sołectwa. Przedstawia ono golińskie drewniane Sanktuarium Matki Bożej Pocieszenia. Jest to jeden z najcenniejszych zabytków na terenie Wielkopolski. Kościół otaczają dwie snutki golińskie – wywodzący się z Goliny jedyny w swoim rodzaju biały haft nasnuwany na płótnie, znany na całym świecie.
Zabytki.
Kościół św. Andrzeja Apostoła ufundowany w XIV wieku, w obecnej barokowej formie z lat: 1726–1743. Jest to świątynia jednonawowa, zbudowana z drewna oraz tzw. muru pruskiego, pokryta gontowym dachem. Wewnątrz znajdują się trzy ołtarze z połowy XVII wieku – dwa boczne (jeden z wizerunkiem Matki Boskiej i św. Antoniego, drugi – św. Benona) oraz ołtarz główny, bogato rzeźbiony, z postaciami św. Piotra i św. Pawła, mieszczący słynący łaskami obraz Matki Boskiej Pocieszenia. Uwagę zwraca również rzeźbiona ambona z wizerunkiem proroka Jonasza w paszczy ryby oraz polichromia wykonana przez Antoniego Wiktora Gosienieckiego w 1935 roku. Kościół jest uznanym sanktuarium maryjnym z cudownym obrazem koronowanym w 1970 roku. Co roku odbywają się dwa odpusty: ruchomy na przełomie sierpnia (pierwsza niedziela po św. Augustynie) i września oraz 30 listopada.

</doc>
<doc id="171263" url="https://pl.wikipedia.org/wiki?curid=171263" title="(14) Irene">
(14) Irene

(14) Irene – jedna z większych planetoid z pasa głównego.
Odkrycie.
Planetoida została odkryta przez Johna Russella Hinda 19 maja 1851 roku w Londynie.
Jej nazwa pochodzi od mitologicznej Ejrene bogini pokoju, jednej z Hor, córki Zeusa i Temidy.
Orbita.
Orbita (14) Irene jest nachylona do płaszczyzny ekliptyki pod kątem 9,11°. Na jeden obieg wokół Słońca ciało to potrzebuje 4 lata i 57 dni krążąc w średniej odległości 2,59 j.a. od Słońca. Średnia prędkość orbitalna tej asteroidy to ok. 18,40 km/s.
Właściwości fizyczne.
(14) Irene ma średnicę ok. 152 km. Jej albedo wynosi 0,16, a jasność absolutna to 6,3. Średnia temperatura na jej powierzchni sięga 170 K. Planetoida ta zalicza się do asteroid typu S.

</doc>
<doc id="171264" url="https://pl.wikipedia.org/wiki?curid=171264" title="ANSARI X PRIZE">
ANSARI X PRIZE



</doc>
<doc id="171265" url="https://pl.wikipedia.org/wiki?curid=171265" title="Rychwał">
Rychwał

Rychwał – miasto w woj. wielkopolskim, w powiecie konińskim, siedziba gminy miejsko-wiejskiej Rychwał.
Do 1954 siedziba gminy Dąbroszyn. W latach 1975–1998 miasto administracyjnie należało do woj. konińskiego.
Według danych z 31 grudnia 2009 miasto liczyło 2370 mieszkańców.
Nazwa miasta.
Nazwa "Rychwał" pochodzi z języka niemieckiego i wskazuje na udział niemieckich osadników w zakładaniu miasta. Jej pierwotna forma brzmiała prawdopodobnie "Reichwald" („bogaty las” bądź „okolica obfitująca w lasy”), ulegając poprzez formę "Rychwałd" spolszczeniu do dzisiejszej formy.
Kultura.
Co roku w drugi weekend września organizowany jest piknik orkiestr dętych (Rychwalskie Impresje Muzyczne) – impreza, której organizatorem natomiast jest orkiestra Quantum, a będąca pomysłem Zbigniewa Osajdy, jej kapelmistrza. Czerwiec to czas "Rychwalii", imprezy corocznej, na której podczas całodniowego świętowania można obejrzeć wiele pokazów artystów z okolic oraz gwiazdę wieczoru.
Zabytki.
W mieście znajduje się kościół parafialny pw. Trójcy Świętej, który został wzniesiony w 1476 r. Odbudowany w 1574 r. z fundacji kasztelana Gabriela Złotkowskiego, konsekrowany był w 1629 r. Zrujnowany w XVIII w., został odnowiony i przebudowany w latach 1790–1800.
Sport.
W miejscowości funkcjonuje "Ludowy Klub Sportowy Zjednoczeni Rychwał" – klub piłkarski grający w sezonie 2010/2011 w konińskiej klasie okręgowej.
Wyniki klubu w ostatnich latach:
Działa tu również drużyna siatkarska uczestnicząca w III lidze.
Ludzie związani z Rychwalem.
Z Rychwała pochodzi polityk i poseł na sejm IV kadencji Zdzisław Jankowski.

</doc>
<doc id="171266" url="https://pl.wikipedia.org/wiki?curid=171266" title="Praga (dzielnica Warszawy)">
Praga (dzielnica Warszawy)



</doc>
<doc id="171267" url="https://pl.wikipedia.org/wiki?curid=171267" title="(13) Egeria">
(13) Egeria

(13) Egeria – jedna z większych planetoid z pasa głównego.
Odkrycie.
Planetoida została odkryta 2 listopada 1850 roku w Neapolu przez Annibale’a de Gasparisa. Jej nazwa pochodzi od Egerii, nimfy wodnej z mitologii rzymskiej.
Orbita.
Orbita (13) Egerii jest nachylona do płaszczyzny ekliptyki pod kątem 16,54°. Na jeden obieg wokół Słońca ciało to potrzebuje 4 lat i 49 dni krążąc w średniej odległości 2,58 au od Słońca. Średnia prędkość orbitalna tej asteroidy to ok. 18,52 km/s.
Właściwości fizyczne.
(13) Egeria ma średnicę ok. 208 km. Jej albedo wynosi 0,08, a jasność absolutna to 6,74. Średnia temperatura na jej powierzchni sięga 174–178 K. Egeria zalicza się do planetoid węglowych typu G.

</doc>
<doc id="171268" url="https://pl.wikipedia.org/wiki?curid=171268" title="Kramsk">
Kramsk

Kramsk – wieś w Polsce położona w województwie wielkopolskim, w powiecie konińskim, w gminie Kramsk. Siedziba gminy Kramsk. Dawniej miasto; uzyskał lokację miejską w 1440 roku, zdegradowany przed 1550 rokiem. W latach 1975–1998 miejscowość administracyjnie należała do województwa konińskiego.
Kramsk posiada własną gwarę, którą w 1968 roku opisał językoznawca Piotr Bąk, który stąd pochodził.
Kramsk podzielony jest między dwa sołectwa: sołectwo Kramsk obejmujące właściwą część wsi, oraz sołectwo Kramsk-Łęgi obejmujące jego wschodnią część Kramsk-Łęgi wraz z wsią Strumyk.
Historia.
Pierwsze wzmianki o miejscowości sięgają początków XII wieku, kiedy to wieś nazywana wtedy Kramspko została wymieniona jako część uposażenia biskupstwa w Płocku. Około roku 1485 właścicielem Kramska został starosta koniński i pyzderski Ambroży Pamperski. W tym czasie we wsi istniał już folwark, karczma, młyn i drewniany kościół. Po II rozbiorze Polski w 1793 roku Kramsk dostał się pod panowanie pruskie. Cesarz Fryderyk Wilhelm II nadał dobra wiejskie Fryderykowi von Vogel i odtąd aż do 1874 roku był własnością prywatną, kiedy to grunty zostały wykupione przez włościan, którzy następnie rozdzielili je między siebie.
W 1815 roku w wyniku postanowień kongresu wiedeńskiego, Kramsk znalazł się w granicach guberni kaliskiej Królestwa Polskiego. Pod koniec XIX wieku w Kramsku istniała elementarna szkoła rosyjska z jednym nauczycielem, karczma prowadzona przez mieszkańca pochodzenia żydowskiego. Z rzemieślników należy wymienić dwóch szewców, trzech stolarzy, dwóch cieśli, dwóch dekarzy, i dwóch kowali. Raz w miesiącu odbywały się w Kramsku jarmarki. W 1886 roku powstała staraniem mieszkańców Ochotnicza Straż Pożarna. Ludność wsi liczyła wtedy 1069 mieszkańców. Po odzyskaniu w 1918 roku niepodległości przez Polskę, w Kramsku powstał Urząd Gminy, Poczta Polska, posterunek Policji Państwowej, a także siedmioklasowa szkoła. W kwietniu 1925 roku wieś została prawie doszczętnie zniszczona przez pożar. W przededniu wybuchu II wojny światowej Kramsk liczył 1611 mieszkańców. W czasie okupacji hitlerowskiej nazwę wsi zmieniono na Kramsried. 21 stycznia Kramsk został wyzwolony przez wojska Armii Czerwonej.
Demografia.
Poniższa demografia jest z 2021

</doc>
<doc id="171269" url="https://pl.wikipedia.org/wiki?curid=171269" title="(12) Victoria">
(12) Victoria

(12) Victoria – dość duża planetoida z pasa głównego.
Odkrycie.
Planetoida została odkryta przez Johna Russella Hinda 13 września 1850 w Londynie. Jej nazwa pochodzi oficjalnie od Wiktorii, bogini zwycięstwa, jednakże wiąże się ją również z królową Wiktorią.
Orbita.
Orbita (12) Victorii nachylona jest do płaszczyzny ekliptyki pod kątem 8,36°. Na jeden obieg wokół Słońca ciało to potrzebuje 3 lata i 207 dni krążąc w średniej odległości 2,33 au od Słońca. Średnia prędkość orbitalna tej planetoidy to ok. 19,26 km/s.
Właściwości fizyczne.
(12) Victoria ma średnicę ok. 113 km. Jej albedo wynosi 0,18, a jasność absolutna to 7,24. Średnia temperatura na jej powierzchni sięga 178 K. Planetoida ta zalicza się do typu S. Badania radarowe wykazały, że Victoria ma wydłużony kształt.

</doc>
<doc id="171270" url="https://pl.wikipedia.org/wiki?curid=171270" title="Wilczyn">
Wilczyn



</doc>
<doc id="171271" url="https://pl.wikipedia.org/wiki?curid=171271" title="Wąwolnica (powiat puławski)">
Wąwolnica (powiat puławski)

Wąwolnica – wieś w Polsce położona w województwie lubelskim, w powiecie puławskim, w gminie Wąwolnica, nad rzeką Bystrą. W latach 1346–1870 miasto królewskie, w 1786 roku w starostwie wąwolnickim województwa lubelskiego. W latach 1975–1998 miejscowość leżała w województwie lubelskim.
Historia.
Wąwolnica jest jedną z najstarszych osad w Małopolsce (początkowo w ziemi sandomierskiej, a następnie w ziemi lubelskiej). Razem z Bochotnicą tworzyła wówczas centrum jakiejś jednostki administracyjnej. O wiekowej metryce miejscowości świadczy dokument – rękopis z 1027 roku przechowywany w klasztorze na Świętym Krzyżu. W nim napisano: "W roku 1027 Ojcowie naszego klasztoru robili parafialną posługę w nowo założonej i świeżo do Wiary Świętej nawróconej osadzie Wawelnica". Ślady pierwszej bytności ludzi pochodzą jeszcze z epoki kamienia łupanego.
W XIII w. istniał gród obronny leżący przy ważnym gościńcu handlowym wiodącym od przeprawy na Wiśle w okolicy dzisiejszego Kazimierza Dolnego, przez Rzeczycę, Wąwolnicę do Lublina. W kronice parafialnej zapisano opowieść przekazywaną w wąwolnickiej tradycji: "Strasznym był rok 1278 dla Polski. Nawała tatarska zalała ją całą. Ziemia Lubelska najwięcej od innych spustoszeniu uległa, wtedy w głąb kraju krocie spieszyły barbarzyńskie zagony, tu zakładały główne swoje obozowiska, tu zwozili łupy świeżą krwią zbroczone. Spędzane krocie nieszczęśliwych jeńców przeznaczonych na niewolników chana". Po wielkich spustoszeniach Lublina kolej przyszła na położoną od niego o 4 mile drogi Wąwolnicę. Od tego zdarzenia datuje się początek kultu Matki Boskiej Kębelskiej.
Przed 1370 r. wieś uzyskała prawa miejskie magdeburskie, stając się miastem królewskim, na najstarszej pieczęci miejskiej nazwa brzmiała "Königsberg". Wybudowano zamek (wieżę królewską), kaplicę królewską pw. św. Wojciecha i mur obronny (we wschodniej części grubości 3 metrów). Czasy panowania króla Kazimierza Wielkiego były okresem świetności Wąwolnicy.
W XV w. Wąwolnica była miejscem odbywania sądów: ziemskiego, grodzkiego) i kasztelańskiego. W 1409 Władysław II Jagiełło nadał miastu przywilej targowy. Od 1444 na zamku miały miejsce obrady sądu kasztelana lubelskiego. W 1448 nastąpiła ponowna lokacja miasta na prawie magdeburskim. W 1458 Kazimierz IV Jagiellończyk oddał parafię benedyktynom ze Świętego Krzyża, którzy objęli patronat nad miastem i parafią. W XVI w. w Wąwolnicy odbywały się sądy wojewody lubelskiego nad szlachtą. W 1567 w. miejscowość całkowicie spłonęła. Król Zygmunt II August polecił wojewodzie Janowi Firlejowi założyć ją na nowo, wówczas miasto przeniesiono ze wzgórza kościelnego na obecne miejsce. W 1638 r. konsekrowano kościół dla benedyktynów, przebudowany z dawnej kaplicy królewskiej.
Od XVII w. postępował upadek miasta, które było niszczone kolejno przez wojska rosyjskie, szwedzkie i saskie. W 1795 Wąwolnica znalazła się w zaborze austriackim. Od 1809 należała do Księstwa Warszawskiego, a od 1815 do Królestwa Kongresowego. W 1819 nastąpiła kasacja klasztoru, a patronat nad miastem i parafią otrzymał książę Adam Jerzy Czartoryski. W 1820 w Wąwolnicy stały 132 domy drewniane i 4 murowane, z 1034 mieszkańcami. W 1870 władze carskie pozbawiły Wąwolnicę praw miejskich oraz zmieniły jej nazwę z Wawelnicy na obecną jako akt represji za wspomaganie powstańców styczniowych. W 1921 mieszkało w niej 1043 Żydów, co stanowiło 35% ogółu mieszkańców.
W 1944 roku przedstawicielstwa Armii Ludowej i Batalionów Chłopskich zawarły porozumienie o współdziałaniu na terenie gminy. Przeprowadzono kilka wspólnych akcji partyzanckich przeciw okupantowi. 2 maja 1946 wieś została spacyfikowana przez Ministerstwo Bezpieczeństwa Publicznego za sprzyjanie podziemiu antykomunistycznemu. Spalono ponad 100 domów i kilkaset zabudowań gospodarskich, w większości wraz ze zwierzętami domowymi. Płonącą wieś sfotografował amerykański reporter .
W latach 1975–1998 miejscowość leżała w województwie lubelskim.
Legenda.
Według legendy ok. VII w. (niektóre źródła wspominają, że był to prawdopodobnie 721 rok) z Krakowa miał przypłynąć Wisłą książę Krak. Zwiedzając okolicę, natrafił na miejsce obecnej Wąwolnicy, której nadał imię Wawelnica – od nazwy swojej siedziby. Stąd miał wziąć się w herbie wsi Krak zabijający smoka. Tak naprawdę herb przedstawia św. Jerzego.
Sport.
W Wąwolnicy działa klub piłkarski KS Wawel Wąwolnica.

</doc>
<doc id="171272" url="https://pl.wikipedia.org/wiki?curid=171272" title="Markuszów">
Markuszów

Markuszów dawniej też Markuszew – osada w Polsce położona w województwie lubelskim, w powiecie puławskim, w gminie Markuszów
Osada leży nad rzeką Kurówką. Siedziba gminy Markuszów. Dawniej miasto; uzyskał lokację miejską około 1550 roku, zdegradowany w 1869 roku. Historycznie położony jest w Małopolsce (początkowo w ziemi sandomierskiej, a następnie w ziemi lubelskiej). W drugiej połowie XVI wieku położony był w powiecie lubelskim województwa lubelskiego. W latach 1954–1972 wieś należała i była siedzibą władz gromady Markuszów. W latach 1975–1998 miejscowość położona była w ówczesnym województwie lubelskim.
Miejscowość była siedzibą gminy Markuszów, która istniała do 1973 roku i została reaktywowana ponownie w 1984 roku (jednak z mniejszą powierzchnią).
W osadzie jest 20 nazwanych ulic.
Historia.
Wieś wzmiankowana w 1317. Już od tego momentu w rękach rodu, który ostatecznie przyjął nazwisko Firlej. W 1330 lokacja na prawie magdeburskim. Około 1550 roku Markuszów uzyskał prawa miejskie, potwierdzone i rozszerzone w 1686. W 1630 pojawia się pierwsza wzmianka o markuszowskich Żydach. W 1661 r. było ich 9, w 1756 r. 356, zaś w 1827 r. 343, co stanowiło 42,5% ogółu mieszkańców. Tutejsza gmina żydowska uzyskała w 1681 r. zezwolenie na wybudowanie synagogi. Żydzi z Markuszowa mieli także swoje cmentarze - stary i nowy. Jako miasto prywatne, po Firlejach przeszedł Markuszów na dłużej wraz z okolicznymi dobrami w ręce Sobieskich, by następnie zmieniać właścicieli. 
Podczas wojny w obronie Konstytucji 3 maja nieopodal odbyła się bitwa wojsk polskich z najeźdźcami rosyjskimi. Kolejna bitwa odbyła się tu podczas powstania listopadowego, w pobliskich miejscowościach walczono również podczas powstania styczniowego.
Te ostatnie wydarzenia skutkowały odebraniem praw miejskich, podobnie jak w przypadku wielu innych polskich miejscowości.
W roku 1906 na pograniczu Łan i Markuszowa uformowała się mariawicka parafia pw. Przenajświętszego Sakramentu, założona przez dotychczasowego wikariusza parafii św. Józefa Oblubieńca w Markuszowie, kapłana Piotra Marię Ładysława Golińskiego. W latach 1907-1909 mariawici wybudowali swój kościół i założyli odrębny wyznaniowy cmentarz. 
Ostatnim właścicielem (do parcelacji w 1938) był Bohdan Broniewski. Broniewscy zachowali park po byłym pałacu i inne nieruchomości do reformy rolnej po drugiej wojnie światowej, kiedy i tego ich pozbawiono.
W 1939 naloty niemieckie poważnie zniszczyły osadę. W 1942 Niemcy zlikwidowali społeczność żydowską, która stanowiła wówczas nieco ponad połowę ludności osady - w 1921 r. Markuszów zamieszkiwało 1001 Żydów, co stanowiło 54,2% ogółu. Część Żydów została wywieziona do Sobiboru, a część zabita na miejscu. Niemcy zdewastowali wówczas także miejscowe kirkuty i zniszczyli synagogę.

</doc>
<doc id="171273" url="https://pl.wikipedia.org/wiki?curid=171273" title="Abramów (gmina)">
Abramów (gmina)

Abramów (do 1948 "gmina Wielkie") – gmina wiejska w województwie lubelskim, w powiecie lubartowskim. Siedzibą władz gminy jest Abramów.
W latach 1975–1998 gmina była położona w województwie lubelskim.
Według danych z 30 czerwca 2004 gminę zamieszkiwało 4396 osób. Natomiast według danych z 31 grudnia 2017 roku gminę zamieszkiwało 4075 osób.
Struktura powierzchni.
Według danych z roku 2002 gmina Abramów ma obszar 84,54 km², w tym:
Gmina stanowi 6,55% powierzchni powiatu.
Demografia.
Dane z 30 czerwca 2004:
Sołectwa.
Abramów, Ciotcza, Dębiny, Glinnik, Izabelmont, Marcinów, Michałówka, Sosnówka, Wielkie, Wielkolas, Wolica.
Sąsiednie gminy.
Baranów, Garbów, Kamionka, Kurów, Markuszów, Michów, Żyrzyn.

</doc>
<doc id="171274" url="https://pl.wikipedia.org/wiki?curid=171274" title="Bangweulu">
Bangweulu

Bangweulu – rozległe, płytkie jezioro w Zambii, położone na płaskowyżu między jeziorem Mweru a górami Muczinga na wysokości 1140 m n.p.m. Wokół jeziora znajdują się rozległe tereny podmokłe. Jezioro zostało opisane w roku 1868 przez Davida Livingstone’a.
Z jeziora wypływa jeden z głównych dopływów rzeki Kongo – rzeka Luapula.

</doc>
<doc id="171275" url="https://pl.wikipedia.org/wiki?curid=171275" title="Adamów (gmina w powiecie łukowskim)">
Adamów (gmina w powiecie łukowskim)

Adamów (daw. "gmina Gułów") – gmina wiejska w województwie lubelskim, w powiecie łukowskim. W latach 1975–1998 gmina położona była w województwie siedleckim.
Siedziba gminy to Adamów.
Według danych z 30 czerwca 2004 gminę zamieszkiwało 5815 osób.
Struktura powierzchni.
Według danych z roku 2002 gmina Adamów ma obszar 98,89 km², w tym:
Gmina stanowi 7,09% powierzchni powiatu.
Demografia.
Dane z 30 czerwca 2004:
Sołectwa.
Adamów I, Adamów II, Budziska, Dąbrówka, Ferdynandów, Gułów, Helenów, Hordzieżka, Kalinowy Dół, Konorzatka, Lipiny, Sobiska, Turzystwo, Władysławów, Wola Gułowska, Zakępie, Żurawiec.
Miejscowości bez statusu sołectwa: Grabina, Natalin, Ruszcza.
Sąsiednie gminy.
Jeziorzany, Krzywda, Nowodwór, Serokomla, Ułęż, Wojcieszków

</doc>
<doc id="171276" url="https://pl.wikipedia.org/wiki?curid=171276" title="Dimenhydrynat">
Dimenhydrynat

Dimenhydrynat (łac. "Dimenhydrinatum") – złożony organiczny związek chemiczny, sól difenhydramoniowa 8-chloroteofiliny (chlorowej pochodnej teofiliny). Stosowany jako lek przeciwhistaminowy; wykazuje działanie przeciwwymiotne i antycholinergiczne. Stosowany głównie jako środek przeciwko chorobie lokomocyjnej w celu zapobiegania nudnościom i wymiotom.
Użycie medyczne.
Dimenhydrynat stosowany jest w celu zapobiegania nudnościom, w zaburzeniach błędnikowych (m.in. choroba lokomocyjna) oraz po znieczuleniu ogólnym i elektroterapii. Podawany doustnie lub domięśniowo. Maksymalna dawka dobowa nie powinna przekroczyć 400 mg. Wchodzi w interakcje z alkoholem i innymi substancjami działającymi depresyjnie na OUN, wykazując synergizm.
Do działań niepożądanych zalicza się zawroty, bóle głowy, senność lub bezsenność, biegunkę lub zaparcie, zmęczenie, trudności w oddawaniu moczu, suchość w ustach, nudności, wymioty, zaburzenia widzenia, halucynacje.
Po przyjęciu dimenhydrynatu nie wolno kierować pojazdami mechanicznymi.
Użycie pozamedyczne.
Dimenhydrynat przekracza barierę krew-mózg i działa depresyjnie na ośrodkowy układ nerwowy, powodując w dawkach od 400 mg majaczenie i omamy. Wykazuje działanie typowe dla deliriantów. Po zażyciu wspomnianej dawki możliwe jest zapadnięcie w długi sen, trwający nawet dobę. Skutki uboczne są jednak na tyle nieprzyjemne, że duża część użytkowników deklaruje niechęć wobec substancji.
Z powodu nadużywania dimenhydrynatu, polskie Ministerstwo Zdrowia w roku 2009 zaproponowało wycofanie ze sprzedaży poza aptekami preparatu "Aviomarin".

</doc>
<doc id="171278" url="https://pl.wikipedia.org/wiki?curid=171278" title="Ludwik Rzepecki">
Ludwik Rzepecki

Ludwik Władysław Rzepecki herbu Białynia (ur. 13 września 1832 w Wypalankach, zm. 1 lutego 1894 w Poznaniu) – polski księgarz, działacz społeczny, nauczyciel i wydawca. Redaktor "Gońca Wielkopolskiego". Członek Towarzystwa Przyjaciół Nauk i Towarzystwa Przemysłowego.
Życiorys.
Był najstarszym synem Kajetana Władysława. Uczeń Gimnazjum św. Marii Magdaleny w Poznaniu od 1841, egzamin dojrzałości zdał w 1851. W latach 1851–1857 studiował nauki przyrodnicze na Uniwersytecie Wrocławskim. Po studiach był nauczycielem najpierw w Gimnazjum św. Marii Magdaleny, a od 1858 do 1878 w poznańskiej szkole realnej. Za propolską postawę został zmuszony do rezygnacji z pracy w szkole w 1879.
Od 1858 roku działał jako publicysta, pisząc często pod kryptonimem L.R. W latach 1866–1867 wydawał czasopismo „Oświata”. W 1870 brał udział w „wiecu ortograficznym” w Poznaniu.
W 1870 rozpoczął działalność jako drukarz; wydał w sumie około 400 pozycji. W 1876 wznowił wydawanie „Oświaty”, a 1 marca 1877 doprowadził do założenia Gońca Wielkopolskiego. Mimo że Rzepecki formalnie nie był redaktorem żadnego z wydawanych przez siebie czasopism, uchodził za tego, który nadawał im ton.
Życie prywatne.
W 1858 ożenił się ze Szwajcarką Romaine Gex, z którą miał kilkoro dzieci, m.in. córki Helenę i Zofię oraz synów Karola i Kazimierza.

</doc>
<doc id="171279" url="https://pl.wikipedia.org/wiki?curid=171279" title="Oskar Wilde">
Oskar Wilde



</doc>
<doc id="171282" url="https://pl.wikipedia.org/wiki?curid=171282" title="Transfer">
Transfer



</doc>
<doc id="171291" url="https://pl.wikipedia.org/wiki?curid=171291" title="Channeling">
Channeling

Channeling (z ang. "channel" 'kanał') także "kanalizm" – fenomen parapsychologiczny, będący przedmiotem wiary osób związanych z tzw. nową duchowością i New Age, polegający na przesyłaniu przez transcendentny ośrodek emisyjny (np. Jezus Chrystus, aniołowie, bogowie greccy) za pomocą "kanału" (termin zaczerpnięty z kanałów radiowych lub telewizyjnych) pewnych treści do osoby znajdującej się w transie lub w stanie podwyższonej świadomości. Kontakt ten, zdaniem wierzących, następuje drogą pozazmysłową, kanałem mentalnym, na ogół bez użycia języka werbalnego. 
Osoby twierdzące, że doświadczyły channelingu, utrzymują również, że otrzymane przekazy często są trudne do zrozumienia. Podświadomość przekłada je na bardziej zrozumiałe myśli, słowa mówione bądź też pisane (tzw. pismo automatyczne). Podczas channelingu ciało człowieka może znajdować się w transie. Zdaniem teoretyków New Age przekazy channelingowe uzyskiwane przez większość osób najczęściej są dość ogólne. Istnieje ich zdaniem wiele przekazów dotyczących zmian mogących zachodzić na Ziemi do roku 2012, dotyczących życia teraźniejszego. Istoty, które przekazując te informacje mają podawać się najczęściej za wysłanników światła, anioły, przewodników duchowych, obce cywilizacje (np. Plejadianie, Kasjopeanie, Ra, Wingmakers Wniebowstąpieni Mistrzowie). Wyznawcy New Age uważają, że jest to związane z indywidualnym poziomem wibracji osoby poddającej się channelingowi – im wyższy rozwój duchowy człowieka tym możliwy kontakt z istotami będącymi bliżej Boga/Światła/Uniwersum.

</doc>
<doc id="171292" url="https://pl.wikipedia.org/wiki?curid=171292" title="Operacja arytmetyczna">
Operacja arytmetyczna



</doc>
<doc id="171295" url="https://pl.wikipedia.org/wiki?curid=171295" title="Aftandil Hacıyev">
Aftandil Hacıyev

Aftandil Hacıyev (transkrypcja rosyjskiej pisowni: "Aftandił Hadżijew"; ur. 13 sierpnia 1981 w Baku) – piłkarz reprezentacji Azerbejdżanu, grający na pozycji obrońcy.
Hacıyev w reprezentacji swojego kraju zadebiutował 17 lipca 2000 roku w meczu z Macedonią. W Polsce najbardziej zapamiętany został po meczu Polska - Azerbejdżan w Warszawie w 2005 roku (8:0) po tym, jak strzelił bramkę samobójczą. Hacıyev gra w lidze azerskiej. Jest wychowankiem klubu Şəfa Baku, następnie grał w zespole Turan, z miejscowości Tovuz. Dla kadry narodowej zagrał 22 razy i nie strzelił żadnego gola.

</doc>
<doc id="171296" url="https://pl.wikipedia.org/wiki?curid=171296" title="Materia kwarkowa">
Materia kwarkowa



</doc>
<doc id="171297" url="https://pl.wikipedia.org/wiki?curid=171297" title="Gwiazda dziwna">
Gwiazda dziwna

Gwiazda kwarkowa – hipotetyczny typ gwiazdy, zawierający plazmę kwarkowo-gluonową. Ich podtypem są gwiazdy dziwne, zawierające dziwną materię.
Gwiazdy kwarkowe mogą być gęstsze niż gwiazdy neutronowe, ich rozmiar jest szacowany 5–10 km (10–14 km dla gwiazdy neutronowej). Gwiazdy kwarkowe mogą być więc bardzo zwartymi obiektami, stanowiącymi stan pośredni pomiędzy czarną dziurą a gwiazdą neutronową. Według danych z 2002 roku istniały sugestie, że dwa obserwowane obiekty, RX J1856.5-3754 i 3C 58, mogą być gwiazdami kwarkowymi. Przypuszczenia te nie są jednak do końca potwierdzone, a w przypadku RX J1856.5-3754 obserwacje Kosmicznym Teleskopem Hubble’a opublikowane w 2003 roku nie potwierdziły tego. Za kandydata na gwiazdę kwarkową uznawany był także obiekt po wybuchu supernowej SN 1987A.
Gwiazdy kwarkowe, w przeciwieństwie do wszystkich innych znanych ciał o tak dużej masie (w tym gwiazd neutronowych), nie rozpadłyby się, gdyby zniknęła grawitacja.

</doc>
<doc id="171298" url="https://pl.wikipedia.org/wiki?curid=171298" title="Kahi loa">
Kahi loa

Kahi loa, masaż hawajski, może być przeprowadzany w ubraniu lub bez. Od lomi lomi nui różni się wykorzystaniem po kolei siedmiu żywiołów, najpierw z tylnej strony ciała, później z przedniej. Masaż ten poprzedza ceremonia otwarcia, a kończy ceremonia zamknięcia. W czasie masażu masażysta i pacjent porozumiewają się i komentują zabieg. Ogromne znaczenie w czasie masażu ma wizualizacja poszczególnych żywiołów:

</doc>
<doc id="171299" url="https://pl.wikipedia.org/wiki?curid=171299" title="Czas dostępu">
Czas dostępu

Czas dostępu () – czas między wysłaniem żądania a otrzymaniem odpowiedzi.
Czasu dostępu jest stosowany:

</doc>
<doc id="171301" url="https://pl.wikipedia.org/wiki?curid=171301" title="Liga Polska (1887–1893)">
Liga Polska (1887–1893)

Liga Polska – polska tajna niepodległościowa organizacja polityczna o programie liberalno-demokratycznym działająca w latach 1887–1893 na ziemiach polskich i na emigracji
Powstanie i organizacja.
Została powołana do życia w Szwajcarii w 1887 roku przez grupę dawnych uczestników powstania styczniowego przebywających w zaborze austriackim oraz na emigracji. Zygmunt Miłkowski (pseudonim "Teodor Tomasz Jeż"), Ludwik Michalski, Maksymilian Hertel i przybyły z kraju kustosz Ossolineum Aleksander Hirschberg zebrali się w pierwszych dniach sierpnia 1887 roku na zamku Hilfikon koło Zurychu i powołali Ligę Polską – organizację mającą walczyć o niepodległość podzielonego zaborami kraju. Na czele organizacji stała Centralizacja, do której pierwszego składu weszli założyciele organizacji, a po śmierci Michalskiego w 1888 - Henryk Gierszyński. Odbyło się także 5 zjazdów członków Centralizacji i przedstawicieli komitetów działających w poszczególnych zaborach. Według Ustawy Ligi Polskiej na terenie poszczególnych zaborów pracami organizacji miały kierować Komitety Prowincjonalne które miały powołać podporządkowane im Komitety Gubernialne i Powiatowe. W większych skupiskach emigracyjnych przewidziano powołanie Komitetów Zagranicznych. Przy Lidze miał działać Skarb Narodowy który miał finansować przedsięwzięcia polityczne Ligi. Liga miała być organizacją tajną i trójzaborową. Tworząc struktury organizacyjne wzorowano się na wzorcach stowarzyszeń wolnomularskich – niższe szczeble organizacji nie miały nic wiedzieć o wyższych.
Program.
Rolę programu Ligi Polskiej odgrywała początkowo broszura autorstwa Zygmunta Miłkowskiego "Rzecz o obronie czynnej i skarbie narodowym". Autor poddał w niej bezwzględnej krytyce politykę którą określił jako obronę bierną. a która jego zdaniem zrodziła się z panicznego strachu, jaki opanował serca i umysły Polaków po klęsce powstania styczniowego. On właśnie stał się przyczyną pojawienia się „adwokatów bojaźni” czyli zwolenników ugody z zaborcami, którzy chcieli bronić polskość tylko przez pracę organiczną, prowadzoną „w granicach prawem przepisanych”. Za tą postawą poszły „wywody przeciwko liberum conspiro” oraz wezwania do przeciwdziałania nastrojom powstańczym. To wszystko zdaniem Miłkowskiego doprowadziło ideę „obrony biernej” do „poniżenia ostatecznego”. Tym bardziej, że ze strony zaborców taka postawa Polaków nie przyniosła zakładanych przez ugodowców celów. W odpowiedzi na nią "Prusy zadekretowały gromadne z ziemi polskiej Polaków wygnanie, Moskwa zaostrza ukazy mające na celu doszczętne żywiołu polskiego zgniecenie, Austria coraz to łaskawiej i gruntowniej rujnuje Polskę ekonomicznie i intelektualnie""." Zdaniem autora "Rzeczy o obronie czynnej ..." wszyscy zaborcy mają w stosunku do Polaków ten sam cel: „przerobienie” ich na (w zależności od zaboru) na Rosjan, Prusaków lub Austriaków. Różnica jest tylko w sposobie tego „przerabiania”: Ta polityka zaborców wynika z faktu, że polskość kojarzy się zaborcom z ideą wolności która jest przeciwna naturze państw które Polskę rozebrały. Dlatego Polacy chcąc przetrwać powinni powrócić do „obrony czynnej". Miłkowski definiował ją jako zespół działań zarówno legalnych jak i nielegalnych których celem miało być wzmocnienie materialnych i duchowych sił narodu - tak aby móc się w sprzyjających okolicznościach wybić się na niepodległość. Jak pisał "obrona czynna nie polega na powstaniu, ale nakazuje nie odżegnywać się od onego i mieć je na widoku. Chodzi o powstanie nie „romantyczne”, ale racjonalne, zastosowane do szans przewidywać się dających i przysposabiane na wzór i podobieństwo tego, jak sztab główny pruski sposobi się do możliwych i przypuszczalnych wypadków, zarysowujących się na politycznym horyzoncie Europy""." Aby jednak właściwie przygotować się do tego momentu potrzebna jest koordynacja działań i wytworzenie ośrodka centralnego „instytucję narodową" niezależną od zaborców i która tą walką czynną pokieruje. Potrzebne jest także zgromadzenie odpowiednich środków na przyszłą walkę zbrojną - stąd wezwanie autora broszury do utworzenia specjalnego Skarbu Narodowego który przez powszechne opodatkowanie Polaków będzie te środki gromadził. 
5 grudnia 1887 roku została ogłoszona "Ustawa Ligi Polskiej", w której zapisano, że "Zadaniem Ligi jest przysposobienie wszystkich sił narodowych celem odzyskania niepodległości Polski w granicach przedrozbiorowych na podstawie federacyjnej i z uwzględnieniem różnic narodowościowych". Nowa organizacja nawiązała wprost do tradycji demokratycznej i liberalnej polskiej emigracji stwierdzając w drugim punkcie wspomnianej ustawy, że "przyjmuje zasady wyrażone w Manifeście" byłego "Towarzystwa Demokratycznego Polskiego." Program Ligi Polskiej, opierając się na tych założeniach, zakładał organizację ogólnonarodowego powstania w trzech zaborach w celu odzyskania niepodległości. Przyszłe odrodzone państwo polskie miało być, zgodnie z założeniami organizacji, liberalną republiką demokratyczną wolną od wszelkich konfliktów społecznych. W celu osiągnięcia tego celu Liga miała pracować w kilku kierunkach. Z jednej strony miano nawiązać ścisłe kontakty ze środowiskami emigracji polskiej, z drugiej pozyskać dla idei niepodległości Polski ugrupowania demokratyczne i liberalne działające w krajach europejskich. Głównym celem pozostawało jednak stworzenie organizacji w kraju, stąd deklarowano, że "działalność będzie miała na celu połączenie" "spoiste dla dopięcia celu głównego. Na ten koniec Centralizacja będzie oddziaływać na kraj i na rozrzuconych po świecie rodaków, ażeby się ze sobą zbliżali, zapoznawali i łączyli, ażeby w kwestiach politycznych szli jednym torem." Jednocześnie deklarowano, że "póki kraj pozostaje pod panowaniem obcym, Centralizacja starać się będzie o wzmocnienie żywiołu polskiego i bronienie go od wpływów obcych, od prześladowań rządowych, zwłaszcza w częściach najbardziej zagrożonych uciekając się na ten cel do sposobów odpowiednich – do użycia siły i grozy, gdyby tego było trzeba". W kolejnej ustawie Ligi z 1888 zmieniono zwrot o granicach przedrozbiorowych i federacji na sformułowanie: "Liga z gorącym współczuciem popierać będzie rozwój samodzielny narodowości, które wchodziły do składu dawnej Rzeczypospolitej". Sam Miłkowski w swej innej broszurze "Sprawa ruska," podkreślał konieczność rozwiązania sporów z Ukraińcami na drodze dobrowolnej i akceptowanej federacji. 
W kwestiach programowych od początku istniały wśród członków Ligi różnice poglądów. Szerzej poglądy młodszych działaczy Ligi prezentował Antoni Sygietyński, który w broszurze "Co robić" (Paryż 1890) odrzucając ideę walki z orężem w ręku i stworzoną przez romantyków wizję Polski mesjanistycznej, opowiadał się za Polską narodową, „w której wszystkie narody znalazłyby miejsce”. Uważał, że społeczeństwo powinno odpowiadać na politykę zaborców „odpornością wewnętrzną opartą na przeciwdziałaniu drogą legalną dostępną dla wszystkich”. Za główne cele uznał „utrzymanie się przy ziemi oraz podniesieniem ducha narodowego” ,poprzez wzmocnienie „solidarności narodowej we wszystkich Polakach”. W tym celu należy dokonać "uobywatelnienia” ludu które to zadanie należy głównie do księży i ziemian. Autor nawoływał zarazem do zgody wszystkich grup społecznych i narodowych w tym także Żydów. Opowiadał się także za nawiązaniem ścisłej współpracy z ciemiężonymi przez Rosję Rusinami.
Działalność.
Omówienie historii Ligi Polskiej jak pisał jeden z jej historyków Wiesław Śladkowski nie jest zadaniem łatwym, gdyż "przeszkodę, na jaką trafia badacz, stanowi brak zasadniczych źródeł". Główne materiały do jej dziejów pierwotnie zdeponowane w Muzeum Raperswilskim, a w okresie międzywojennym przeniesione do Warszawy, spłonęły podczas II wojny światowej. Od samego początku Liga Polska skupiała grupy o różnych poglądach politycznych i społecznych, które chciano skupić pod sztandarem walki o niepodległość na wspólnej narodowej platformie. Z jednej strony były to środowiska radykalnej inteligencji z drugiej zwolennicy idei socjalistycznych opowiadający się jednocześnie za niepodległością Polski. Organem prasowym Ligi Polskiej było wychodzące w Paryżu i redagowany przez Zygmunta Miłkowskiego dwutygodnik „Wolne Polskie Słowo”. Liga wydała też kolejne dwa wydania broszury Miłkowskiego - "Rzecz o obronie czynnej i Skarbie Narodowym" - traktując ją jako swoisty manifest założycielski organizacji. Początkowo na powstanie LP najżywiej zareagowali emigranci - byli powstańcy styczniowi. Stąd jej pierwsze struktury powstały w 1887 Komitety LP w Genewie i Paryżu. W tym ostatnim w 1889 w skład Ligi weszło środowisko Gminy Narodowo-Socjalistycznej kierowanej przez Stanisława Barańskiego.Zwierzchnictwo Ligi uznało też Zjednoczenie Towarzystw Młodzieży Polskiej Zagranicą. Gorzej było ze zorganizowaniem kraju. Próby rozwinięcia szerszej działalności w Galicji nie powiodły się, mimo pozyskania środowiska Przeglądu Społecznego” we Lwowie i utworzenia Komitetu Ligi na zabór austriacki we Lwowie w 1888. Stało się tak głównie z powodu skłócenia tamtejszych środowisk demokratycznych które generalnie niechętne były zarazem prowadzeniu prac konspiracyjnych. Za sukces działaczy Ligi Polskiej na tym terenie należy uznać założenie przez Michała Danielaka i Ernesta Adama Towarzystwa Szkoły Ludowej w 1891 roku. Nie powiodło się natomiast utworzenie organizacji ligowej w zaborze pruskim. 
Dla historii Ligi przełomowym stało się pozyskanie do współpracy młodego wówczas Zygmunta Balickiego, dotychczas związanego ze Stowarzyszeniem Socjalistycznym „Lud Polski” (działającym w Genewie pod przywództwem Bolesława Limanowskiego). Stworzył on nieco wcześniej w 1887 Związek Młodzieży Polskiej „Zet”, który w roku następnym podporządkował się Lidze Polskiej. Ta działająca przede wszystkim w skupiskach młodzieży uniwersyteckiej zagranicą organizacja dostarczała kadr Lidze. Kiedy członkowie „Zetu” kończąc studia rozpoczynali pracę zawodową w kraju, jednocześnie zasilali szeregi Ligi Polskiej. Tym samym w latach 1888–1892 Liga z organizacji skupiającej głównie emigrację przekształciła się w organizację obecną w kraju, przede wszystkim w zaborze rosyjskim. Na terenie Królestwa Polskiego dzięki energii Erazma Kobylańskiego już w marcu 1888 powstał Komitet Centralny Ligi w Warszawie który zaczął koordynować prace ligowe w całym zaborze. Udało się także pozyskać do współpracy liczące się i opiniotwórcze czasopismo „Głos” w Warszawie. LP w 1888 podporządkowało się też Koło Kobiet Korony, Litwy i Rusi kierowane przez Cecylię Niewiadomską i mające na celu przygotowanie kobiet do walki o niepodległość kraju. Za pomocą działaczy wywodzących się z "Zetu" utworzono organizację „Łączność”, której głównym zadaniem stały się prace oświatowe i kulturalne wśród chłopów i robotników a która zarazem stała się miejscem konsolidacji młodych działaczy ligowych. Do najwyższych władz „Łączności” weszły osoby ze środowiska „Głosu”, należące jednocześnie do kierownictwa Ligi Polskiej, z Janem Ludwikiem Popławskim, Józefem Karolem Potockim i Józefem Hłaską na czele. Latem 1889 r. stowarzyszenie liczyło 64 członków, skupionych w najliczniejszej grupie warszawskiej liczącej 20 osób oraz 8 w ośrodkach prowincjonalnych na terenie Królestwa Polskiego i w Rosji: w Petersburgu, Kijowie, Odessie. 
Około roku 1892 ujawniły się istotne różnice programowe pomiędzy starszą generacją działaczy, przeważnie emigracyjnych, a młodą generacją, wywodzącą się z „Zetu” i skupioną wokół Zygmunta Balickiego, Romana Dmowskiego, Teofila Waligórskiego, Karola Raczkowskiego oraz Jana Ludwika Popławskiego. Ci ostatni w większym stopniu odwoływali się do ideologii rodzącego się nacjonalizmu niż do demokratycznych i liberalnych ideałów założycieli organizacji. Ponieważ sprawowali kontrolę na działalnością krajową Ligi, wypowiedzieli posłuszeństwo emigracyjnej Centralizacji i przejęli władzę w organizacji, jednocześnie zmieniając jej nazwę na Ligę Narodową. Zostało to ostatecznie zaakceptowane przez działaczy emigracyjnych na zjeździe w Genewie w czerwcu 1895 r. Formalnie Zygmunt Miłkowski rozwiązał Ligę Polską rok wcześniej, w 1894. 
W historiografii okresu międzywojennego przeważała teza sformułowana najdobitniej przez Stanisława Kozickiego iż „Liga Narodowa była dalszym ciągiem Ligi Polskiej, utworzyli ją członkowie tej ostatniej z zaboru rosyjskiego, znalazł się w niej płk Zygmunt Miłkowski”. Jednak nowsi badacze dziejów narodowej demokracji uważają, że „powstałą 1 IV 1893 Ligę Narodową tylko formalnie można uznać za kontynuatorkę Ligi Polskiej”. Tylko nieliczni bowiem członkowie tej ostatniej znaleźli się w nowej organizacji, która kadrowo oparła się głównie na „Łączności” i „braciach zetowych”. Roman Wapiński wręcz stwierdzał, że Roman Dmowski w 1893 stał się inicjatorem utworzenia zupełnie nowej organizacji - Ligi Narodowej. Jak pisze Wiesław Śladkowski: "Poglądom tym nie można odmówić racji. Od Ligi Polskiej przejęła Liga Narodowa zasadę niepodzielności rozdartego zaborami narodu polskiego, którą określiła nośnym i daleko szerszym pojęciowo terminem „wszechpolskości”, oraz ideę solidaryzmu społecznego. Odrzuciła natomiast tradycję powstańczą, zasadę walki „o waszą i naszą wolność”, a ideę narodową ograniczyła jedynie do żywiołu polskiego, wpisując się pojęciem egoizmu narodowego w rozwijający się wówczas w Europie nurt nacjonalistyczny, zupełnie obcy, podobnie jak i antysemityzm, zaznaczony jedynie publikacjami Popławskiego w „Głosie”, Lidze Polskiej. 

</doc>
<doc id="171302" url="https://pl.wikipedia.org/wiki?curid=171302" title="Liga Polska">
Liga Polska



</doc>
<doc id="171305" url="https://pl.wikipedia.org/wiki?curid=171305" title="23 Górnośląska Dywizja Piechoty">
23 Górnośląska Dywizja Piechoty

23 Górnośląska Dywizja Piechoty (23 DP) – wielka jednostka piechoty Wojska Polskiego II RP.
23 DP w latach 1920-1939.
Na podstawie rozkazu O.I.Szt. L. 24000/Mob. Ministra Spraw Wojskowych, generała porucznika Kazimierza Sosnkowskiego z 30 listopada 1920 roku dotychczasowa VII Brygada Rezerwowa została przeformowana w 23 Rezerwową Dywizję Piechoty w składzie:
Kierownictwo nad formowaniem dywizji zostało powierzone dowódcy Okręgu Generalnego „Poznań”, który pierwszy meldunek o stanie organizacji dywizji miał złożyć 15 grudnia 1920 roku. Pułki piechoty miały otrzymać francuską broń ręczną i niemiecką broń maszynową. Uzbrojenie artylerii miało być ujednolicone.
W okresie II RP Dowództwo 23 DP mieściło się w Katowicach, a jej oddziały i pododdziały stacjonowały w garnizonach:
W 1922 roku dywizja na czele z ppłk. Kazimierzem Zentkellerem z rozkazu władz RP obejmowała polski (wschodni) Górny Śląsk.
Na początku października 1938 roku dywizja pod dowództwem generała bryg. J. Sadowskiego brała udział w akcji zajęcia Zaolzia.
W kampanii wrześniowej 1939.
Dywizja pod dowództwem pułkownika dypl. Władysława Powierzy wchodziła w skład Grupy Operacyjnej „Śląsk”, która z kolei podporządkowana była dowódcy Armii „Kraków”. 
W dniach 1 i 2 września broniła ufortyfikowanego rejonu górnośląskiego. 2 września dostała rozkaz przedłużenia obrony 55 DP od Wyr po Kobiór. Musiała przeciwnatarciem zajmować powierzone jej pozycje, ponieważ zostały one już zajęte przez oddziały niemieckiej 28 DP. 4 września dywizja otrzymała rozkaz odwrotu nad Nidę w kierunku Pińczowa i Miechowa. Podczas odwrotu, prowadziła działania opóźniające na kierunku Chrzanów – Kraków. Od godzin porannych 8 września 11 pp prowadził zaciętą obronę przedmościa Ksany – Kocina. W tym czasie pozostałe oddziały dywizji odpoczywały w rejonie: Chwalibogowice – Winiary – Nowy Korczyn, szykując się do uderzenia na Stopnicę i Pacanów, gdzie rozpoznano niemieckie oddziały pancerne i zmotoryzowane, zamykające Armii drogę odwrotu do przepraw przez Wisłę pod Baranowem Sandomierskim. 9 września osiągnęła Pacanów. Po drodze oddział niemieckiej 5 DPanc zaatakował pod Sroczkowem batalion 73 pp. Podciągając pozostałe oddziały pułku, sytuację opanowano, niszcząc 6 niemieckich czołgów. Tego dnia została dywizja została zaatakowana z kierunku Staszowa, lecz zdołała odeprzeć 5 DPanc, niszcząc kilka kolejnych czołgów. Następnie lewym brzegiem Wisły 10 września wycofała się za rzekę na przyczółek baranowski. 16 września 11 pp uczestniczył w walkach w obronie Biłgoraja. Na Biłgoraj szło natarcie niemieckie po trzech osiach, a samo miasto, przez które ciągnęły oddziały GO „Śląsk-Jagmin” (gros sił 23 DP nie zdążyła go osiągnąć), znajdowało się pod silnym ogniem artylerii nieprzyjaciela. Silne natarcie piechoty niemieckiej z 8 DP (14 Armia) rozwinęło się z rejonu wsi Sól i wzdłuż szosy Korczów – Puszcza Solska. Koło południa Niemcy zdołali wedrzeć się do południowej części Biłgoraja. Jednakże śmiałym przeciwuderzeniem II i III batalionu z 73 pp oddziały niemieckie zostały wyparte z miasta, ponosząc ciężkie straty w ludziach i sprzęcie. Ta całodzienna walka Armii „Kraków” miała duże znaczenie, gdyż przeszkodziła Niemcom w próbach obejścia Biłgoraja od skrzydła. 
Po dalszym odwrocie znad dolnego Sanu w nocy z 18 na 19 września 23 DP wzmocniła oddziały atakujące Tomaszów Lubelski. W nieskutecznych natarciach udział wziął 11 pp. Dywizja walczyła do kapitulacji Armii, tj. do 20 września.
Szlak bojowy.
Obsada personalna Kwatery Głównej we wrześniu 1939.
Obsada personalna Kwatery Głównej 23 Dywizji Piechoty
Organizacja wojenna 23 DP.
Organizacja wojenna 23 DP we wrześniu 1939 roku
Piechota dywizyjna
Artyleria dywizyjna
Jednostki broni
Jednostki i zakłady służb
Ośrodek Zapasowy 23 DP i bataliony marszowe.
Ośrodek Zapasowy 23 DP był jednostką podporządkowaną dowódcy Okręgu Korpusu Nr V. Znajdował się pierwotnie w Tarnowie, ale został ewakuowany do Kołomyi. Po agresji sowieckiej 18 września dotarł do granicy rumuńskiej w Kutach i tu obsadził odcinek północny obrony miasteczka. 300 ludzi broniących tego odcinka wycofało się do Rumunii wraz z pozostałymi w mieście oddziałami osłonowymi dopiero po pierwszym ataku sowieckim 21 września.
Obsada personalna dowództwa dywizji.
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
23 Dywizja Piechoty Armii Krajowej.
W wyniku przeprowadzania akcji odtwarzania przedwojennych jednostek wojskowych w 1944 r. utworzono 23 Dywizję Piechoty AK pod dowództwem mjr. Zygmunta Jankego ps. „Walter”, komendanta Okręgu Śląskiego AK. 
W jej skład wchodził min. wywodzący się z Gwardii Ludowej PPS Oddział Rozpoznawczy o kryptonimie „Surowiec” przeformowany następnie w batalion. Operował on w Zagłębiu Dąbrowskim, w lasach zawierciańsko-myszkowskich i olkuskich Jury Krakowsko-Częstochowskiej.

</doc>
<doc id="171310" url="https://pl.wikipedia.org/wiki?curid=171310" title="T.E.L.I...">
T.E.L.I...

T.E.L.I... – trzeci album studyjny polskiej grupy muzycznej Hunter. Wydawnictwo ukazało się w maju 2005 roku nakładem wytwórni muzycznej Metal Mind Productions. Nazwa albumu swój rodowód odnajduje w Biblii – "Terribilis Est Locus Iste" (Gen 28,17) – oznacza "Straszne jest to miejsce". Materiał nagrano i zmiksowano w marcu i kwietniu 2005 w Studio SONUS. Wydano również drugą wersję płyty z piętnastoma utworami śpiewanymi w języku angielskim. Wersja limitowana została wzbogacona o dwa utwory ("Niepokój" i "Łosiem") oraz jeden teledysk.
Album dotarł do 7. miejsca zestawienia OLiS. Pochodzący z płyty utwór "Pomiędzy niebem a piekłem" dotarł do 1. i 8. miejsca, odpowiednio Szczecińskiej Listy Przebojów oraz Listy Przebojów Programu Trzeciego Polskiego Radia.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="171311" url="https://pl.wikipedia.org/wiki?curid=171311" title="Psychologia ekonomiczna">
Psychologia ekonomiczna

Psychologia ekonomiczna jest dyscypliną, która zajmuje się mechanizmami i procesami psychicznymi leżącymi u podstaw zachowań konsumenckich i innych zachowań ekonomicznych. 
Bada, jaki wpływ na te zachowania mają preferencje, wybory, decyzje i inne czynniki. Zajmuje się również konsekwencjami decyzji, szczególną wagę przywiązując do kwestii zaspokojenia potrzeb. Ponadto zajmuje się wpływem zjawisk ekonomicznych na ludzkie zachowanie i poczucie dobrobytu. Wnioski dotyczą zarówno zachowań indywidualnych, decyzji podejmowanych przez gospodarstwa domowe, jak też skali makro, obejmującej całe narody.

</doc>
<doc id="171312" url="https://pl.wikipedia.org/wiki?curid=171312" title="Ekonomiczna psychologia">
Ekonomiczna psychologia



</doc>
<doc id="171313" url="https://pl.wikipedia.org/wiki?curid=171313" title="Broadcast">
Broadcast

Broadcast – rozsiewczy (rozgłoszeniowy) tryb transmisji danych polegający na wysyłaniu przez jeden port (kanał informacyjny) pakietów, które powinny być odebrane przez wszystkie pozostałe porty przyłączone do danej sieci (domeny rozgłoszeniowej).
Broadcast w sieci lokalnej (Ethernet).
W sieci lokalnej Ethernet w warstwie łącza danych informacją rozgłoszeniową jest adres MAC, którego wszystkie bity mają wartości 1 (FF:FF:FF:FF:FF:FF).
Jest on przeważnie wykorzystywany w protokole ARP ("Address Resolution Protocol") do przekształcania adresów sieciowych (np. adresów IP) na adresy ethernetowe (MAC).
Zakładając, że stacja A chce wysłać dane do stacji B, lecz nie zna jej adresu MAC, a wyłącznie adres IP. Stacja A wysyła wówczas ramkę rozgłoszeniową (broadcast), która zawiera adres IP stacji B, dociera on do wszystkich stacji w danej sieci. Wtedy stacja B po otrzymaniu ramki rozgłoszeniowej (tak jak wszystkie stacje) porównuje wysłany w ramce adres IP ze swoim i po stwierdzeniu, że są jednakowe, wysyła stacji A swój adres MAC – połączenie może zostać nawiązane.
Broadcast w adresowaniu IP.
W adresowaniu IP w sieciach lokalnych zarezerwowano jeden adres jako rozgłoszeniowy. Aby wyznaczyć adres broadcast (adres rozgłoszeniowy) dla danej sieci, trzeba znać adres IP hosta oraz maskę podsieci.
Zakładając, że adres IP to 212.51.219.32, co w systemie binarnym daje postać: 11010100.00110011.11011011.00100000, zaś maska podsieci to 255.255.255.192, czyli binarnie: 11111111.11111111.11111111.11000000. Oznacza to, że 26 bitów dotyczy numeru sieci (26 jedynek) i 6 bitów numeru hosta.
Cała operacja sprowadza się do wstawienia w adres IP jedynek na ostatnich "n" pozycjach, na których w masce znajdują się zera, gdzie "n" oznacza liczbę bitów hosta – w tym przypadku 6
11010100.00110011.11011011.00100000 adres IP11111111.11111111.11111111.11000000 maska11010100.00110011.11011011.00111111 broadcast
Używając logicznych wyrażeń bitowych operację tę można zapisać jako:
broadcast = adresIP | (! maska)
Zatem adres broadcast to 11010100.00110011.11011011.00111111, co w przeliczeniu na system dziesiętny daje 212.51.219.63.
Broadcast w sieciach HDLC.
W tych sieciach adres jest polem 8-bitowym. Adres rozgłoszeniowy jest adresem wypełnionym (binarnie) jedynkami.
Cell broadcast.
Cell Broadcast to usługa polegająca na rozsyłaniu pewnych informacji (przypominających SMS-y) do abonentów sieci znajdujących się w zasięgu jednej stacji bazowej BTS. Mogą to być informacje na temat sytuacji na drogach, prognoza pogody, informacje o lokalizacji najbliższego postoju taksówek, posterunku policji, szpitala. Są pogrupowane tematycznie i nadawane na osobnych kanałach.
W Polsce najczęściej występuje w ograniczonej formie zwanej Cell Info (kanał 50) – usługa polegająca na wyświetlaniu na wyświetlaczu telefonu komórkowego nazwy województwa, gminy, miejscowości, nazwy geograficznej, pasma geograficznego, osiedla, dzielnicy, galerii handlowej, szkół wyższych, salonu Operatora, biurowca, hotelu, lotniska, ulicy, ronda, mostu, linii metra, parku, rzeki, skweru, zbiornika wodnego, zakładu przemysłowego a nawet miejsc kultu świętego, w którym abonent aktualnie się znajduje.

</doc>
<doc id="171316" url="https://pl.wikipedia.org/wiki?curid=171316" title="Szarża Lekkiej Brygady">
Szarża Lekkiej Brygady



</doc>
<doc id="171317" url="https://pl.wikipedia.org/wiki?curid=171317" title="Faliraki">
Faliraki

Faliraki (gr. Φαληράκι) – miejscowość w Grecji, w północno-wschodniej części wyspy Rodos, w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Rodos, w gminie Rodos. W 2011 roku liczyła 1996 mieszkańców. Jest jedną z największych miejscowości turystycznych na wyspie.

</doc>
<doc id="171320" url="https://pl.wikipedia.org/wiki?curid=171320" title="Carlos Alberto">
Carlos Alberto



</doc>
<doc id="171321" url="https://pl.wikipedia.org/wiki?curid=171321" title="Polski Związek Brydża Sportowego">
Polski Związek Brydża Sportowego

Polski Związek Brydża Sportowego (ang. "The Polish Bridge Union") –
organizacja zrzeszająca polskich brydżystów.
Powstał w latach 1956–1957 w wyniku porozumienia lig brydżowych z szeregu polskich miast. Zebranie założycielskie odbyło się 23 października 1956 w Warszawie, natomiast formalna rejestracja nastąpiła 21 marca 1957. W skład komitetu organizacyjnego weszli Gustaw Gottesman, Jerzy Czekański, Mirosław Kowalski, Stanisław Lucht i Bogumił Seifert. Jednym z jego współzałożycieli był też Henryk Niedźwiecki.
Jest organizacją pożytku publicznego, a działalność swoją opiera na pracy społecznej członków i działaczy. Jest członkiem EBL. Na rok 2019 zarejestrowanych było 6595 zawodników.
Stowarzyszenie wydaje magazyn "Świat Brydża" jako magazyn członkowski i organ Stowarzyszenia.

</doc>
<doc id="171322" url="https://pl.wikipedia.org/wiki?curid=171322" title="Metoda Czochralskiego">
Metoda Czochralskiego

Metoda Czochralskiego, proces Czochralskiego – technika otrzymywania monokryształów opracowana w 1916 roku przez polskiego chemika Jana Czochralskiego. Jest ona najstarszą i jedną z najpowszechniej stosowanych na świecie metod wytwarzania monokryształów półmetali (zwłaszcza krzemu do produkcji półprzewodników), metali i ich stopów.
Opis metody.
Otrzymywanie monokryształu polega na włożeniu do roztopionego materiału zarodka krystalicznego i następnie powolnym i stopniowym wyciąganiu go z roztopu, w sposób zapewniający kontrolowaną i stabilną krystalizację na jego powierzchni. Dodatkowo, jeśli wymagają tego warunki przebiegu krystalizacji, zarodek oraz tygiel mogą zostać wprawione w ruch obrotowy (celem poprawy warunków transportu masy i wymiany ciepła). 
W rezultacie otrzymuje się cylindryczny monokryształ o orientacji krystalograficznej zarodka. Wymiary (średnica i długość) oraz kształt hodowanego kryształu kontrolowane są prędkością przesuwu i prędkością obrotową zarodka, ograniczone są jednak parametrami układu zastosowanego do hodowli.
W metodzie Czochralskiego najczęściej stosuje się piece indukcyjne. W zależności od krystalizowanego materiału do topienia stosuje się tygle wykonane z kwarcu, grafitu, azotku boru lub innego materiału żaroodpornego niewchodzącego w reakcję z krystalizowaną substancją. W celu zapewnienia czystości i zapobieżenia utlenieniu proces prowadzi się w próżni albo atmosferze gazu obojętnego.

</doc>
<doc id="171323" url="https://pl.wikipedia.org/wiki?curid=171323" title="Carlos Alberto Torres">
Carlos Alberto Torres

Carlos Alberto Torres, Carlos Alberto (ur. 17 lipca 1944 w Rio de Janeiro, zm. 25 października 2016 tamże) – brazylijski piłkarz, grający na pozycji obrońcy.
Carlos Alberto Torres był reprezentantem Brazylii. Grał jako kapitan kadry podczas zwycięskiego Mundialu 1970. Kraj reprezentował 58 razy, strzelając 8 goli. Reprezentował też kluby: Fluminense FC, Santos FC, Botafogo, CR Flamengo i New York Cosmos. W Santosie oraz Cosmosie grał wspólnie z Pelem.
Po zakończeniu kariery został trenerem. Trenował m.in. piłkarzy w klubach brazylijskich, ale również reprezentacje Nigerii czy Omanu. 14 lutego 2004 został trenerem reprezentacji Azerbejdżanu. Po przegranym przez jego podopiecznych meczu z Polską 4 czerwca 2005 w Baku (0:3) (podczas którego po strzeleniu trzeciego gola przez Polaków m.in. uderzył arbitra technicznego i wbiegł na boisko, sugerując że mecz jest "ustawiony") podał się do dymisji.
Torres został wybrany przez Pelego do listy najwybitniejszych żyjących piłkarzy (FIFA 100) w marcu 2004.

</doc>
<doc id="171326" url="https://pl.wikipedia.org/wiki?curid=171326" title="Sukot">
Sukot



</doc>
<doc id="171327" url="https://pl.wikipedia.org/wiki?curid=171327" title="Święto Szałasów">
Święto Szałasów



</doc>
<doc id="171328" url="https://pl.wikipedia.org/wiki?curid=171328" title="Pastewnik (województwo dolnośląskie)">
Pastewnik (województwo dolnośląskie)

Pastewnik (niem. "Kunzendorf") – wieś w Polsce położona w województwie dolnośląskim, w powiecie kamiennogórskim, w gminie Marciszów, w Górach Kaczawskich.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Położenie.
Pastewnik położony jest w obrębie Grzbietu Wschodniego Gór Kaczawskich, w jego południowej części, w dolinie bezimiennego potoku płynącego na południe i wpadającego w Ciechanowicach do Bobru. Poniżej północnej części wsi ma swoje źródła Rochowicka Woda. Na wschód od wsi znajduje się najwyższy szczyt Grzbietu Wschodniego – Poręba, a zachód – Długotka, Popiel i Sośniak.
Budowa geologiczna.
Większa część wsi leży na obszarze metamorfiku kaczawskiego i jej podłoże zbudowane jest ze skał metamorficznych – głównie z zieleńców i łupków zieleńcowych, podrzędnie z diabazów, fyllitów, różnych odmian łupków serycytowych i serycytowo-kwarcowych, z niewielkimi wkładkami marmurów (wapieni krystalicznych kalcytowych i dolomitowych). Południowa część wsi leży w obrębie niecki śródsudeckiej i jest zbudowana ze skał osadowych: zlepieńców, piaskowców, mułowce i iłowców.
Starsze skały krystaliczne przykryte są na stokach kenozoicznymi rumoszami skalnymi i glinami zboczowymi. Wreszcie w dolinie potoku występują plejstoceńskie i holoceńskie osady: żwiry, piaski, muły (mady rzeczne).
Radar meteo.
W pobliżu wsi, na szczycie Poręby, znajduje się radar meteorologiczny, jeden z ośmiu sfinansowanych z kredytu udzielonego Polsce przez Europejski Bank Odbudowy i Rozwoju na realizację Projektu Likwidacji Skutków Powodzi.
Zabytki.
Do wojewódzkiego rejestru zabytków wpisane są obiekty:

</doc>
<doc id="171329" url="https://pl.wikipedia.org/wiki?curid=171329" title="Święto Namiotów">
Święto Namiotów



</doc>
<doc id="171330" url="https://pl.wikipedia.org/wiki?curid=171330" title="Kuczki (województwo łódzkie)">
Kuczki (województwo łódzkie)

Kuczki – wieś w Polsce położona w województwie łódzkim, w powiecie poddębickim, w gminie Uniejów.
W latach 1975–1998 miejscowość administracyjnie należała do województwa konińskiego.

</doc>
<doc id="171331" url="https://pl.wikipedia.org/wiki?curid=171331" title="Sukcesja">
Sukcesja



</doc>
<doc id="171332" url="https://pl.wikipedia.org/wiki?curid=171332" title="Piotr II Karadziordziewić">
Piotr II Karadziordziewić

Piotr II Karadziordziewić (Краљ Петар II Карађорђевић; ur. 6 września 1923 w Belgradzie, zm. 3 listopada 1970 roku w Denver) – ostatni król Jugosławii w latach 1934–1945.
Młodość.
Był synem króla Aleksandra I i Marii Hohenzollern-Sigmaringen. Ojcem chrzestnym Piotra był król brytyjski Jerzy VI, a matką chrzestną jego żona Elżbieta. Początkowo pobierał naukę w pałacu królewskim, następnie uczył się w angielskiej szkole w Wiltshire. Anglię opuścił po zabójstwie ojca w 1934. W tym samym czasie został królem Jugosławii, lecz w czasie jego małoletności rządy regenta księcia pełnił Paweł Karadziordziewić.
Władza.
Objął władzę po zamachu stanu 27 marca 1941. Tuż po koronacji przeciwstawił się stanowczo żądaniom państw Osi. W kilka dni później III Rzesza, Włochy, Węgry i Rumunia zaatakowały Jugosławię. Chorwacja nie stawiała właściwie oporu i stała się satelitą III Rzeszy. Kluczowe stanowiska zajmowali zabójcy ojca Piotra II. Mimo znacznej przewagi militarnej Wermachtu król, który pracował codziennie od siódmej rano do późnego wieczora, postanowił kontynuować walkę.
Na terytorium całego kraju zorganizował się ruch oporu, którego członkowie przeszkadzali siłom wroga. Jednak ruch ostatecznie przegrał i 18 kwietnia 1941 roku zostało podpisane zawieszenie broni.
Życie na emigracji.
Król Jugosławii, któremu skonfiskowano wszystkie dobra, opuścił ziemię swych przodków, by udać się do Grecji na zaproszenie swojego kuzyna, króla Jerzego II. Następnie wyruszył do Londynu, gdzie świętował swoje osiemnaste urodziny i został przyjęty przez angielską rodzinę królewską oraz premiera Winstona Churchilla. Podczas pobytu w Windsorze zaprzyjaźnił się z księżniczkami Elżbietą i Małgorzatą.
W czasie kiedy J. Tito odnosił zwycięstwa w walce z hitlerowskim okupantem i jego sprzymierzeńcami, Piotr II studiował na Uniwersytecie Cambridge. W 1944 roku w Londynie ożenił się z księżniczką grecką Aleksandrą, córką króla Grecji Aleksandra I. Jedyny syn Aleksander urodził się w 1945 roku.
Tito odnosił kolejne zwycięstwa. Kilka dni po ślubie Piotra II dowodzone przez niego wojska wyzwoliły Belgrad spod władzy Niemców. Postawiony przed faktem dokonanym, Piotr II uznaje partyzantów za jedyną siłę wyzwoleńczą, a w zamian za to Tito zgodził się na władzę króla w Jugosławii. Jednak w 1945 roku koalicja stworzona przez Tito wygrała wybory do zgromadzenia ustawodawczego, zdobywając niemal 90% głosów, i Tito postanowił utworzyć Federacyjną Republikę Jugosławii.
Został faktycznie zdetronizowany po proklamowaniu 29 października 1945 przez parlament Federacyjnej Ludowej Republiki Jugosławii, ale nigdy nie abdykował, nie uznawszy legalności decyzji komunistycznego, nie pochodzącego z wolnych wyborów parlamentu.
Po pierwszych latach spędzonych w Anglii osiedlił się w Stanach Zjednoczonych. Miał wtedy problemy ze zdrowiem (cierpiał na silny alkoholizm). Zmarł w Denver, Kolorado na ostrą niewydolność wątroby. Pochowany został w USA, w serbskim monasterze św. Sawy w Libertyville. 22 stycznia 2013 r. jego prochy zostały przewiezione z USA do Belgradu i tymczasowo złożone w pałacu królewskim w dzielnicy Dedinje. W maju 2013 r. złożone zostały w Mauzoleum Karadziordziewiciów Oplenac w Topoli.
Jego syn, królewicz następca tronu Aleksander Karadziordziewić jest obecną głową dynastii.
Odznaczenia.
Odznaczony m.in. papieskim Orderem Złotej Ostrogi w 1939.

</doc>
<doc id="171335" url="https://pl.wikipedia.org/wiki?curid=171335" title="Michał Zadara">
Michał Zadara

Michał Zadara (ur. 19 października 1976 w Warszawie) – reżyser teatralny.
Życiorys.
W wieku trzech lat wyjechał z rodzicami do Austrii, a potem do Niemiec Zachodnich. Chodził do anglojęzycznych szkół. W 1994 zaczął studia w zakresie nauk politycznych w Swarthmore College, niedaleko Filadelfii (Stany Zjednoczone). Po dwóch latach wziął urlop w Swarthmore i studiował przez semestr reżyserię na Akademii Teatralnej w Warszawie, a potem oceanografię w Sea Education Association w Massachusetts. Po powrocie do Swarthmore zmienił kierunek studiów, i ostatecznie skończył studia w zakresie teatru oraz nauk politycznych z wyróżnieniem w 1999.
Po studiach przeniósł się do Nowego Jorku, gdzie pracował jako asystent public relations, stolarz scenograficzny, oraz informatyk. Tam też zrealizował jeden spektakl w teatrze off-off-Broadway Collective Unconscious.
W 2000 wrócił do Polski. Po nieudanym egzaminie na reżyserię na krakowską PWST był asystentem i współpracownikiem Małgorzaty Szczęśniak w Teatrze Rozmaitości. W 2001 rozpoczął studia na Wydziale Reżyserii Dramatu na PWST w Krakowie.
Od 2004 reżyserował w teatrach: Wybrzeże w Gdańsku, Starym w Krakowie, Współczesnym we Wrocławiu, Narodowym w Warszawie, Współczesnym w Szczecinie, Maxim Gorki w Berlinie, Habima w Tel Awiwie.
Nominowany do Paszportów Polityki w latach 2006 i 2007, laureat tej nagrody za 2007 rok. W 2014 został uhonorowany Nagrodą im. Konrada Swinarskiego za reżyserię „Zbójców” F. Schillera w Teatrze Narodowym w Warszawie.

</doc>
<doc id="171336" url="https://pl.wikipedia.org/wiki?curid=171336" title="Język friulański">
Język friulański



</doc>
<doc id="171338" url="https://pl.wikipedia.org/wiki?curid=171338" title="Furlanie">
Furlanie



</doc>
<doc id="171339" url="https://pl.wikipedia.org/wiki?curid=171339" title="Sztuka sumeryjska">
Sztuka sumeryjska

Sztuka sumeryjska – przejaw działalności artystycznej Sumerów, zamieszkałych południową Mezopotamię w okresie od IV tysiąclecia p.n.e., tj. ich przybycia na te tereny, do końca III tysiąclecia p.n.e., tj. do zjednoczenia Mezopotamii pod berłem akadyjskiego władcy Sargona Wielkiego. Dziedzictwo Sumerów przetrwało, a tradycje i techniki były kontynuowane i wzbogacane w sztuce ich spadkobierców.
Pojęcie sztuki sumeryjskiej.
Sztuka Sumerów (podobnie jak i innych ludów sprzed epoki antycznej) spełniała trzy funkcje: kultową, pragmatyczną i memorialną. Dzieła sztuki sakralnej obecne były podczas rytuałów i jako symbole łączyły światy żywych, umarłych oraz bogów. Wytwór sztuki, pełniący funkcję pragmatyczną, był używany w życiu codziennym w społeczności sumeryjskiej. Funkcja memorialna przejawiała się w dziełach, które miały za zadanie przypomnienie potomnym o przodkach. Sztuka sumeryjska nie posiadała funkcji estetycznej w znaczeniu, w którym rozumie się ją współcześnie i łączy się z pięknem.
Rys historyczny.
Zanim w Mezopotamii rozwinęło się rolnictwo, w północnej części kraju pojawiła się ludność łowiecko-zbieracka, która nie zapuszczała się na bagniste i wilgotne południe, wolała wzgórza Kurdystanu o umiarkowanym klimacie. W VII tysiącleciu p.n.e., gdy pojawiło się rolnictwo, a liczba mieszkańców wzrosła, rozpoczął się proces zagospodarowania dorzecza Tygrysu i Eufratu. Osiadły tryb życia przyczynił się do powstania rzemieślnictwa i działalności artystycznej. Prymitywna sztuka mieszkańców Mezopotamii wyrażała się przede wszystkim w prostym i niefiguralnym malarstwie ceramicznym. W VI tysiącleciu p.n.e. zaludniła się południowa Mezopotamia. Dzięki zbudowaniu sieci kanałów irygacyjnych oraz wynalezieniu koła garncarskiego i cegły, tereny te stały się przydatne dla pierwszych społeczności rolniczych i atrakcyjne dla napływającej z Wyżyny Irańskiej ludności. W miarę wzrostu demograficznego, mieszkańcy z dolnej Mezopotamii migrowali na północ, przekazując zastanej tam ludności własny dorobek kulturowy. W ten sposób powstała jednolita kultura al-Ubajd, której przejawem było między innymi budownictwo sakralne, przyjęte później przez Sumerów.
Sumerowie przybyli do Dolnej Mezopotamii w IV tysiącleciu p.n.e. Wraz z nimi zmieniła się jakość życia. Centrum społeczności rolniczych stanowiło odtąd miasto ze świątynią, gdzie rezydowała władza o charakterze świecko-religijnym. Warunki geograficzne południowej Mezopotamii nie sprzyjały centralizacji, jednak nie przeszkadzało to powstaniu wspólnej dla tych terenów kultury, nazwanej okresem Uruk. W III tysiącleciu p.n.e. nastąpiło zeświecczenie władzy, rozwinęła się własność prywatna. Do Międzyrzecza napływała ludność semicka, która osiedlała się na północ od Sumeru. W drugiej połowie III tysiąclecia p.n.e. na plan pierwszy wśród zwaśnionych miast-państwa wybiło się akadyjskie miasto Agade. Na przełomie XXIV–XXIII wieków p.n.e. semicki władca – Sargon Wielki – podporządkował Sumer. Odtąd kultura Mezopotamii miała dwojaki charakter sumeryjsko-akadyjski.
Ceramika.
Najstarszymi zabytkami sztuki sumeryjskiej są wyroby ceramiczne z Uruk i Elamu, datowane na koniec IV tysiąclecia p.n.e. Rysunki zawierały charakterystyczne dla sztuki Azji Przedniej geometryzm, ornamentalizm, rytmiczność i wyczucie formy. Na niektórych naczyniach widoczne były powtarzające się ornamenty, składające się z wystylizowanych wizerunków kozłów, psów, ptaków oraz ołtarzy i świątyń. Ceramika z przełomu IV i III tysiącleci p.n.e. malowana była czerwonymi, czarnymi brązowymi lub fioletowymi barwami na jasnym tle. Znane były kolory lazurowy i żółto-zielony lub sałatowy (wyraz, oznaczający kolor zielony, nie został poświadczony w języku sumeryjskim).
Wczesna ceramika sumeryjska ukazywała dążenia artysty do opanowania przedstawianego przez siebie świata. Artysta nie odzwierciedlał go mechanicznie, tylko najpierw włączał do świata własnych emocji i przemyśleń, a następnie wyrażał za pośrednictwem obrazu. Każdy przedstawiany przez malarza obiekt miał własne miejsce w sekwencji ornamentu, a właściwych dla niego cech artysta nie brał pod uwagę.
Na początku III tysiąclecia p.n.e. nastąpiła zmiana w sposobie ozdabiania wyrobów ceramicznych. Ornament i rytmiczność rysunku zostały zastąpione ceramicznym reliefem, mającym za zadanie ukazanie wydarzeń. Najstarszym zabytkiem, na którym zaobserwowano te zmiany, jest alabastrowe naczynie ze świątyni Inany w Uruk. Relief na nim został rozmieszczony w układzie pasowym. W dolnym pasie za pomocą umownych linii przedstawiona została rzeka, kłosy, liście i palmy. W środkowym pasie znajduje się stado baranów i owiec oraz idący za nimi mężczyźni z naczyniami, czarami i wypełnionymi owocami talerzami. Górny pas przedstawia złożone przed ołtarzem dary. Obok ołtarza znajdują się symbole Inany. Stojąca obok niego kapłanka w długich szatach uosabia boginię i wraz z kapłanem wita procesję z darami. Kapłan ubrany jest w długą szatę, której tren podtrzymuje mężczyzna w krótkiej spódniczce.
Architektura sumeryjska.
Budownictwo mieszkalne.
Warunki geograficzne południowej Mezopotamii (gleby aluwialne, brak drzew i złóż minerałów) przyczyniły się do tego, że ludność tych terenów była zmuszona do zastosowania alternatywnych sposobów budowania. Najprostsze budynki mieszkalne wznoszono z wiązek trzciny, ustawianych pionowo na planie kwadratu lub koła i wiązanych na górze. Powstawał w ten sposób szkielet, który nakrywano matą, a niekiedy konstrukcję usztywniano gliną. Pozostałości po takich domach odkryto na bagnach Szatt al-Arab. Z czasem zaczęto lepić budynki z samej gliny, a na drodze ewolucji konstrukcje te udoskonalono metodą wypalania budulca.
W V tysiącleciu p.n.e. wynaleziono technikę wyrobu cegieł. Początkowo glinę ugniatano ręcznie i formowano w sześciany. Z czasem zaczęto stosować formy. Cegły łączono za pomocą płynnego roztworu gliny, w ten sposób powstawała w miarę jednolita ściana. Stosowano również technikę wypalania cegieł, lecz używano ich do wznoszenia ważniejszych niż domy mieszkalne budowli. Domy z suszonych cegieł były nietrwałe. Gdy się rozpadały, usypisko wyrównywano, a następnie na tym miejscu wznoszono kolejne mieszkanie. Przyczyniło się to do powstania wzgórz miejskich, nazywanych tellami. Ściany domostw były grube, ponieważ, po pierwsze, suszona cegła była krucha, a po drugie, konstrukcja musiała wytrzymać ciężar opartego na krótkich belkach dachu. Prawie nigdy nie stosowano przesklepień, dlatego pomieszczenia były wąskie i zazwyczaj długie. Nie przywidywano również okien, które osłabiałyby mury.
Budownictwo sakralne.
Wraz z rozwojem miast władza przeszła z rąk kapłanów w ręce króla-wojownika. Rozpoczęła się budowa pierwszych pałaców. Ruiny najstarszego z nich odnaleziono w mieście Kisz. Złożony był z dwóch części rozdzielonych grubym murem. Starsza część stanowiła monumentalny dom mieszkalny, zbudowany na planie prostokąta z centralnym kwadratowym dziedzińcem. Na późniejszą część składało się kilka pomieszczeń na planie prostokąta. Największe z nich miało salę z czterema ceglanymi kolumnami i dobudowany portyk. Ozdobą ścian był fryz, przedstawiający jeńców.
Miasta sumeryjskie były skupiskami domów mieszkalnych, sytuowanych przy wąskich, krętych ulicach. Dzielnice mieszkaniowe zajmowały około trzeciej części powierzchni miast. Domy z południa kraju wznoszono na planie prostokąta z wewnętrznym dziedzińcem. Domy z północnej części nie miały wewnętrznych dziedzińców. Podobna tendencja panowała w architekturze świątyń.
Trzecią część miasta zajmowały ogrody i nekropolie. Na pozostałej części miasta wznoszono budowle oficjalne. Nad nimi górowała wieża (w późniejszym okresie rozwinęła się w ziggurat) z niewielką świątynią na najwyższej platformie, do które prowadziły schody lub "pente douce". Drugą, większą, świątynię budowano najczęściej w pobliżu wieży. Wokół stawiano magazyny, pomieszczenia użytkowe i mieszkania dla kapłanów. Ta część miasta otaczana była murem. Z czasem przekształciła się w warownię. Budowle sumeryjskie wznoszono najczęściej z cegły suszonej lub wypalanej, czasem z kamienia. Spoiwem był muł albo smoła. Nie należały to trwałych. Przez to często na gruzach poprzedniej, po zrównaniu i podwyższeniu platformy, stawiano kolejną świątynię.
Grobowce sumeryjskie budowano pod ziemią z kamienia lub cegły. Składały się z jednego lub kilku pomieszczeń. Przekryte były sklepieniem pozornym lub płaskim stropem. Do wnętrza z poziomu terenu prowadziły ukośne rampy i pionowe szyby.
Rzeźba i płaskorzeźba.
Najważniejszym elementem rzeźby i płaskorzeźby w sztuce Sumerów była twarz, której dominującą częścią były oczy. Dzieła te były pozbawione indywidualnych cech poszczególnych osób. Posążki w pozycji siedzącej lub klęczącej miały ukazać czynność, a nie samą osobę. Stawiano je w świątyniach, podpisane imieniem oranta. Najprawdopodobniej miały symbolizować pobożność osób, które je tam ustawili. Od tych sposobów przedstawiania osób były pewne wyjątki. Odnalezione w Esznunna figurki miały na twarzy zaznaczoną mimikę w formie uśmiechu, przestrachu itp., a figurki z Mari cechowała dużo większa staranność w wykonaniu detali. Twarze nie były pozbawione cech indywidualnych, a stroje – spódniczki z baraniej skóry – zostały ukazane z dużą starannością. Rzeźby z brązu odlewano tzw. metodą traconego wosku. Były bardziej realistyczne od kamiennych.
Płaskorzeźby komponowane były w układach pasowych. Postacie ludzi przedstawiano w układzie: twarz z profilu, oko od frontu, tułów i ramiona od frontu, nogi z profilu. Do najstarszych należą stele, wykonane w miękkim kamieniu, ukazujące ważne wydarzenia z dziejów. Są rodzajem pomników historycznych, z których jedna grupa opisuje wydarzenia pokojowe, druga – zwycięskie wojny.
Szczególnym zabytkiem z okresu Sumerów jest "Sztandar z Ur". Jest to mozaika, wykonana po dwóch stronach drewnianej płyty, z kamieni, muszli, macicy perłowej, połączonych masą bitumiczną. W trzech pasach ukazana jest zwycięska wojna oraz wydana po niej uczta. Zabytek znajduje się w Muzeum Brytyjskim. Podobną technikę stosowano przy zdobieniu pudeł rezonansowych harf. Na znalezionych pudłach wykonana jest mozaika, przedstawiająca wydarzenia mitologiczne. Dodatkową ozdobą jest złocona głowa byka. Popularnym tematem rzeźby były wyobrażenia zwierząt. Do częściej spotykanych zalicza się temat kozła wspinającego się na najprawdopodobniej święte drzewo. Przedstawienia zwierząt są znacznie realniejsze niż postaci ludzkich.
Elementem sztuki sumeryjskiej są też pieczęcie cylindryczne. Wykonywane na nich reliefy przedstawiają ludzi i zwierzęta. Tematyka związana jest z walką zwierząt, fantastycznych stworów. Postacie ukazywane są przy pomocy linii, z zachowaniem symetrii, licznych powtórzeń. Wrażenia ekspresji dostarcza często kłębowisko postaci, ustawienie ich w pozycji do góry nogami itp. Motyw uzupełniany jest drobnymi elementami dekoracyjnymi. Niektóre z tych motywów zostały przejęte przez artystów perskich, greckich a nawet ze średniowiecznej Europy.

</doc>
<doc id="171340" url="https://pl.wikipedia.org/wiki?curid=171340" title="Sun Yat-Sen">
Sun Yat-Sen



</doc>
<doc id="171342" url="https://pl.wikipedia.org/wiki?curid=171342" title="Pro Oriente">
Pro Oriente

Fundacja "Pro Oriente" (niem. "Pro Oriente Stiftung") – instytut ekumeniczny rzymskokatolickiej archidiecezji Wiednia, działający jako fundacja prawa kanonicznego.
Fundację założył 4 listopada 1964 ówczesny arcybiskup Wiednia kardynał Franz Koenig. Celem Fundacji jest wspieranie badań naukowych nad cerkwią prawosławną i kościołami orientalnymi (przedchalcedońskimi), wydawanie publikacji im poświęconych oraz poprawa stosunków kościoła katolickiego z tymi kościołami w drodze dialogu ekumenicznego. Fundacja organizuje konferencje naukowe, programy wymiany akademickiej i funduje stypendia. Od 1975 wydaje serię wydawniczą "Pro Oriente". Fundacja ma trzy oddziały poza Wiedniem – w Grazu, Salzburgu i w Linzu.
Działalność swoją Fundacja rozpoczęła już w 1965 pierwszym sympozjum ekumenicznym, w którym wzięli udział teologowie katoliccy i prawosławni. Następne sympozja odbywały się co roku do 1969. W 1970 i w 1974 odbyły się kolokwia katolicko-prawosławne, z których głośne stało się zwłaszcza to drugie, poświęcone "Koinonii". Działania te pozwoliły na przygotowanie oficjalnego dialogu teologicznego między kościołem katolickim a cerkwią prawosławną, który rozpoczął się w 1980. W organizacji spotkań katolicko-prawosławnych Fundacja współpracowała z prawosławnym ośrodkiem teologicznym w Chambesy. Po 1989 Fundacja zajmowała się między innymi łagodzeniem sporów między cerkwiami prawosławnymi a odradzającymi się we wschodniej Europie kościołami unickimi.
Podobną rolę odegrała Fundacja w dialogu ekumenicznym z kościołami przedchalcedońskimi. W latach 1971-1988 były prowadzone nieoficjalne konsultacje z tymi kościołami. Potem w latach 1991-2004 nastąpiła seria oficjalnych sympozjów i seminariów teologicznych. Spotkania te zakończyły się w 2004, gdy patriarchowie kościołów przedchalcedońskich na spotkaniu w Kairze zadecydowali o rozpoczęciu oficjalnego dialogu teologicznego z kościołem katolickim. Fundacja wspiera ten dialog, umożliwiając towarzyszące mu nieoficjalne rozmowy i spotkania.
Wciąż są w toku prowadzone przez Fundację nieoficjalne konsultacje teologiczne z kościołem nestoriańskim. Spotkania teologów katolickich i nestoriańskich zaczęły się na gruncie nieoficjalnym w 1984. W ich wyniku w 1994 została ogłoszona wspólna deklaracja chrystologiczna papieża Jana Pawła II i patriarchy Mar Dinkhy IV. Następnie w latach 1994, 1996, 2000, 2002 i 2003 w Wiedniu, w 1997 w Chicago i w 2004 w Changanassery (Kerala, Indie) odbyły się kolejne, nadal nieoficjalne, lecz już bardziej zinstytucjonalizowane konsultacje teologiczne.
Fundacja o nazwie „Pro Oriente” od 1997 istnieje również w Bratysławie. Jest to zupełnie inna instytucja, czysto naukowa, zajmująca się wspieraniem rozwoju słowackiej orientalistyki.

</doc>
<doc id="171343" url="https://pl.wikipedia.org/wiki?curid=171343" title="Tadeusz Sobolewski">
Tadeusz Sobolewski

Tadeusz Sobolewski (ur. 31 października 1947 w Warszawie) – polski filolog polski, krytyk filmowy, publicysta, w latach 1990–1994 redaktor naczelny miesięcznika „Kino”, od 1995 publicysta dziennika „Gazeta Wyborcza”.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1965) i polonistyki na Uniwersytecie Warszawskim. W latach 1974–1981 pracował w tygodniku „Film”, a od 1981 w miesięczniku „Kino”, w którym w latach 1990–1994 był redaktorem naczelnym. Jest krytykiem filmowym w „Gazecie Wyborczej” oraz felietonistą miesięcznika „Kino”. Współautor i współprowadzący (razem z Grażyną Torbicką) programu "Kocham Kino" w Telewizji Polskiej.
Życie prywatne.
Jego żoną jest historyk literatury Anna Sobolewska. Ojciec dziennikarki Justyny Sobolewskiej.

</doc>
<doc id="171347" url="https://pl.wikipedia.org/wiki?curid=171347" title="Leszek Mądzik">
Leszek Mądzik

Leszek Józef Mądzik (ur. 5 lutego 1945 w Bartoszowinach) – polski scenograf i reżyser teatralny, malarz, fotograf, profesor sztuk plastycznych (2010).
Życiorys.
Ukończył Liceum Plastyczne w Kielcach (jest honorowym obywatelem Kielc), bez powodzenia próbował dostać się do Akademii Sztuk Pięknych trzykrotnie, studiował historię sztuki na Katolickim Uniwersytecie Lubelskim, a także reżyserię na Wydziale Sztuki Lalkarskiej w Białymstoku, filii warszawskiej Akademii Teatralnej. W 1969 roku założył Scenę Plastyczną KUL, gdzie po roku zaczął wystawiać przedstawienia (pierwszym była oparta na scenariuszu Mądzika sztuka "Ecce Homo" wystawiona 24 marca 1970 roku).
W przedstawieniach Mądzika dominuje ruch, obraz, a nadrzędną rolę pełni według twórcy światło. Jego interpretacjom towarzyszy także warstwa dźwiękowa, nie ma natomiast słowa. Sztuki prezentowane na deskach Sceny Plastycznej KUL prezentują filozoficzną refleksję o życiu i przemijaniu. Ta refleksja bardzo często bierze się z konkretnych przeżyć artysty. Źródłem inspiracji dla Mądzika są m.in. przemyślenia świętego Jana od Krzyża i świętej Teresy z Ávili, fascynuje go dorobek Leonarda da Vinci i artystów współczesnych: Aliny Szapocznikow, Tadeusza Kantora i Jerzego Nowosielskiego.
Leszek Mądzik współpracował m.in. z Ireną Byrską, Mieczysławem Kotlarczykiem, Jerzym Zawieyskim, czy Teatrem Gong 2.
Tworzył także w teatrach dramatycznych w Lublinie (Teatr im. Juliusza Osterwy), Łodzi i Warszawie (Teatr Studio) oraz z Teatrem Lalki i Aktora im. Hansa Christiana Andersena w Lublinie.
Jest bohaterem filmu dokumentalnego „A touch of passing. Leszek Mądzik” (2003) w reżyserii Doroty Nowakowskiej, gdzie opowiada o swojej wizji sztuki.
Obecnie współpracuje z wieloma uczelniami teatralnymi w Polsce i na świecie, jest wykładowcą w Akademii Sztuk Pięknych w Poznaniu. W 1997 roku wyreżyserował swoją własną sztukę "Pętanie" na potrzeby Teatru Telewizji. Był tam też autorem scenariusza i scenografii.
Od 2006 roku stale publikuje na łamach kwartalnika literackiego „Akcent” felietony, które zostały zebrane w książce "Obrazy bez tytułu "(Lublin 2012).

</doc>
<doc id="171348" url="https://pl.wikipedia.org/wiki?curid=171348" title="Całka eliptyczna">
Całka eliptyczna



</doc>
<doc id="171349" url="https://pl.wikipedia.org/wiki?curid=171349" title="Roman Pawłowski (teatrolog)">
Roman Pawłowski (teatrolog)

Roman Pawłowski (ur. 1965) – polski krytyk teatralny, literacki, telewizyjny i filmowy, publicysta.
Życiorys.
Ukończył w 1990 studia z zakresu teatrologii na Uniwersytecie Jagiellońskim. Przez kilkanaście lat wykładał w Szkole Laboratorium Dramatu w Warszawie. Zawodowo związany z "Gazetą Wyborczą" jako redaktor działu kultury, gdzie zajmuje się głównie teatrem współczesnym.
Jest autorem dwóch antologii polskiego dramatu współczesnego "Pokolenie porno i inne niesmaczne utwory teatralne" (Zielona Sowa, Kraków 2003, ) i "Made in Poland" (Ha!art, Kraków 2006, ). Opublikował też w języku angielskim leksykon "New Polish drama. Polish drama in the face of transformation" (Instytut Teatralny im. Zbigniewa Raszewskiego, Warszawa 2008). W 2011 został nominowany w studenckim plebiscycie MediaTory w kategorii NawigaTOR.

</doc>
<doc id="171353" url="https://pl.wikipedia.org/wiki?curid=171353" title="RX J1856.5-3754">
RX J1856.5-3754

RX J1856.5-3754 (lub RXJ185635-375) – zwarta gwiazda neutronowa. Znajduje się ona w gwiazdozbiorze Korony Południowej. W świetle widzialnym jest 108 razy słabsza od najsłabszych gwiazd widocznych gołym okiem, emitując przy tym znaczne ilości promieniowania rentgenowskiego.
Uważa się, że gwiazda ta powstała podczas wybuchu supernowej około miliona lat temu. Odkryto ją w 1992 roku, a w 1996 obserwacje wykazały, że jest to gwiazda neutronowa najbliższa Ziemi, i że znajduje się w odległości około 150–200 lat świetlnych.
Następne obserwacje z teleskopu kosmicznego Chandra pokazały, że gwiazda jest bardziej odległa niż początkowo sądzono (ok. 400 lat świetlnych), co połączone z jej średnicą rzędu 4–8 km i wysoką temperaturą 700 tysięcy stopni Celsjusza nie zgadzało się z teoretycznymi modelami gwiazd neutronowych i sądzono, że może być to gwiazda kwarkowa. Dzięki dodatkowym danym obserwacyjnym uzyskanym z teleskopu kosmicznego Hubble’a udało się określić rzeczywistą temperaturę gwiazdy (434 000 °C) i średnicę (14 km), co pozwoliło na skreślenie tej gwiazdy z listy potencjalnych gwiazd kwarkowych i zakwalifikowanie jej jako zwykłej gwiazdy neutronowej.
30 listopada 2016 Europejskie Obserwatorium Południowe poinformowało o pierwszej obserwacji polaryzacji światła emitowanego przez gwiazdę neutronową, właśnie RX J1856.5-3754, która może wskazywać, że przestrzeń wokół tej gwiazdy podlega efektowi kwantowemu znanemu jako dwójłomność próżni.

</doc>
<doc id="171356" url="https://pl.wikipedia.org/wiki?curid=171356" title="Operacja berlińska">
Operacja berlińska

Operacja berlińska, bitwa o Berlin (w historiografii radzieckiej i rosyjskiej jako Berlińska Strategiczna Operacja Ofensywna) – operacja ofensywna Armii Czerwonej i LWP przeprowadzona między 16 kwietnia a 2 maja 1945 roku na froncie wschodnim II wojny światowej siłami 1 i 2 Frontu Białoruskiego oraz 1 Frontu Ukraińskiego. Jej celem było zdobycie Berlina.
12 stycznia 1945 roku Armia Czerwona rozpoczęła operację wiślańsko-odrzańską i nacierała na zachód przez Prusy Wschodnie, Dolny Śląsk, Pomorze i Górny Śląsk, tymczasowo zatrzymując się na linii 60 km na wschód od Berlina wzdłuż Odry. Kiedy ofensywa została wznowiona, 1 Front Białoruski i 1 Front Ukraiński zaatakowały Berlin od strony wschodniej i południowej, podczas gdy 2 Front Białoruski otoczył wojska niemieckie na północ od Berlina. Walki w Berlinie rozpoczęły się 20 kwietnia, a zakończyły się rano 2 maja.
Pierwsze przygotowania obronne w okolicach Berlina rozpoczęto 20 marca, kiedy nowo mianowany dowódca Grupy Armii „Wisła” gen. Gotthard Heinrici trafnie przewidział, że główne radzieckie natarcie zostanie wyprowadzone nad rzeką Odrą. Zanim główne walki w Berlinie się rozpoczęły, Rosjanie zamierzali okrążyć Berlin w wyniku stoczonych bitew o wzgórza Seelow i pod Halbe. 20 kwietnia 1 Front Białoruski marsz. Gieorgija Żukowa rozpoczął ostrzeliwanie artyleryjskie centrum Berlina, a 1 Front Ukraiński marsz. Iwana Koniewa nacierał na północ przez ostatnie formacje Grupy Armii „Środek”. Niemieckie siły obronne były głównie dowodzone przez Helmutha Weidlinga i składały się z wielu wyczerpanych, źle uzbrojonych i zdezorganizowanych dywizji Wehrmachtu i Waffen-SS, jak i żołnierzy Volkssturmu i Hitlerjugend. Przez następne dni wojska radzieckie szybko nacierały przez miasto, docierając do jego centrum i po zaciętych walkach także do Reichstagu 30 kwietnia.
Zanim wojna się skończyła, niemiecki przywódca Adolf Hitler i kilku innych jego współpracowników popełnili samobójstwo. Obrońcy miasta skapitulowali ostatecznie 2 maja. Mimo to walki kontynuowano na północny zachód, zachód i południowy zachód od miasta do kapitulacji III Rzeszy 8 maja (9 maja w Związku Radzieckim), kiedy niemieckie jednostki spróbowały przedrzeć się na zachód i poddać się zachodnim aliantom.
Wstęp.
12 stycznia 1945 roku Armia Czerwona rozpoczęła operację wiślańsko-odrzańską z przyczółków na Wiśle ustanowionych latem poprzedniego roku. Operacja ta wiązała siły dwóch frontów radzieckich (1 Białoruskiego i 1 Ukraińskiego). Do 17 stycznia obydwa fronty (przy pomocy sąsiednich 2 Białoruskiego na północy i 4 Ukraińskiego na południu) przełamały obronę przeciwnika na szerokości prawie 500 km i przesunęły się na zachód o 100–160 km. Do końca stycznia i na początku lutego oddziały frontów marsz. Żukowa i Koniewa wyzwoliły większość większych miast Polski i dotarły do linii Odry. 1 Front Białoruski opanował 100-kilometrowy odcinek tej rzeki i sporo przyczółków na jej drugim brzegu. Ofensywa w kierunku Berlina nie była jednak kontynuowana z powodu zagrożenia, jakie stanowiły zgrupowania wojsk niemieckich na Pomorzu i Śląsku przy bardzo rozciągniętych flankach wojsk radzieckich. W tym samym czasie wojska 1 Frontu Nadbałtyckiego, 3 Frontu Białoruskiego i 2 Frontu Białoruskiego toczyły ciężkie walki z wojskami niemieckimi w Prusach Wschodnich. Do połowy lutego Prusy Wschodnie zostały w większości zajęte. Jedynymi punktami oporu w tym rejonie pozostały Królewiec, który padł po zaciekłych walkach 9 kwietnia oraz półwysep Sambijski, gdzie resztki niemieckich wojsk broniły się aż do 9 maja. Do 31 marca 2 Front Białoruski wspólnie z prawym skrzydłem 1 Frontu Białoruskiego wyzwolił Pomorze. Natomiast nad Odrą 1 Front Białoruski poszerzył przyczółek pod Kostrzynem. W lutym 1 Front Ukraiński toczył walki na Śląsku, który ostatecznie wyzwolono do końca marca (jedynym punktem oporu, który wciąż się bronił był Wrocław, okrążony 13 lutego).
W połowie lutego z rejonu Stargardu Niemcy przypuścili kontratak na wojska 1 Frontu Białoruskiego, który nieznacznie odrzucił oddziały 47 Armii tego frontu. Niemiecki kontratak, pomimo początkowych sukcesów, został jednak powstrzymany przez wojska radzieckie i ostatecznie zakończył się porażką.
Na południowym odcinku frontu wschodniego trwało oblężenie Budapesztu. Wojska niemieckie przeprowadziły trzy próby zniesienia oblężenia stolicy Węgier, jednak zakończyły się one fiaskiem i ciężkimi stratami dla strony niemieckiej. 13 lutego Budapeszt został ostatecznie zdobyty przez oddziały Armii Czerwonej. Dowództwo niemieckie zdecydowało się wtedy przeprowadzić ostatnią próbę kontrataku na Węgrzech. Celem kontrofensywy, która została wyprowadzona z okolic jeziora Balaton, było odbicie Budapesztu i tym samym poprawienie sytuacji strategicznej wojsk niemieckich na Węgrzech, zabezpieczenie pól naftowych koło Nagykanizsy i zadanie ciężkich strat oddziałom radzieckim znajdującym się w tym rejonie (a mianowicie 3 Frontowi Ukraińskiemu). Operacja opatrzona kryptonimem „Frühlingserwachen” rozpoczęła się 6 marca i pomimo początkowych sukcesów zakończyła się ostatecznie klęską po dziesięciu dniach walk po tym, jak oddziały radzieckie kontratakowały, odrzucając siły niemieckie z okolic Balatonu i zadając im ciężkie straty. Pod koniec marca jednostki radzieckie przekroczyły granicę austriacko-węgierską i 13 kwietnia zdobyły Wiedeń.
Przygotowania, plany, stan wojsk i siły obu stron.
Związek Radziecki.
Dla Stalina i Stawki Berlin stanowił kluczowy cel w tej wojnie. Stalin doskonale zdawał sobie sprawę z wydźwięku propagandowego, jaki przyniesie zdobycie Berlina przez ZSRR. 1 kwietnia 1945 w kwaterze głównej w Moskwie odbyła się narada poświęcona planom operacji berlińskiej. Stalin wyznaczył datę rozpoczęcia ofensywy na 16 kwietnia i dał dwa tygodnie na jej zakończenie. Zarówno marsz. Gieorgij Żukow, dowódca 1 Frontu Białoruskiego, jak i dowódca 1 Frontu Ukraińskiego marsz. Iwan Koniew mieli jako cel zdobycie Berlina i nie zamierzali rezygnować ze sławy, jaka przypadnie zdobywcy stolicy III Rzeszy. Stalin postanowił wykorzystać rywalizację obu marszałków do skuteczniejszego przeprowadzenia operacji berlińskiej.
Na początku 1945 roku na froncie wschodnim Armia Czerwona bezpośrednio na linii frontu miała 6 mln 700 tys. żołnierzy, 107 300 dział i moździerzy, 12 100 czołgów i dział samobieżnych oraz 14 700 samolotów bojowych (nie licząc lotnictwa floty). Przeciwko nim stały wojska niemieckie i węgierskie liczące 3 mln 700 tys. żołnierzy, 56 200 dział i moździerzy, 8100 czołgów i dział samobieżnych oraz 4100 samolotów bojowych. Z powodu braku paliwa i amunicji ich potencjał bojowy był bardzo umiarkowany. Armia Czerwona była dobrze wyposażona w sprzęt pancerny, artylerię i lotnictwo, bez zarzutu działało też jej zaopatrzenie, uzupełnione dzięki dostawom sprzętu w ramach Lend-Lease Act. Duże znaczenie dla radzieckiego wysiłku wojennego miały zwłaszcza dostawy ciężarówek i parowozów, pozwalające na tworzenie elastycznych i wydajnych linii zaopatrzenia dla walczących i pozostających w pobliżu frontu oddziałów. Na wysokim poziomie stały oddziały inżynieryjne i saperskie, bardzo silna była też artyleria. Utrzymywano znany z wcześniejszych lat podział armii na elitarne gwardyjskie (zazwyczaj mające strukturę pozwalającą na wykonywanie na szczeblu armii operacji kombinowanych, a składające się z trzech korpusów piechoty i korpusu pancernego), uderzeniowe (posiadające znacznie zwiększone stany artylerii armijnej i dywizyjnej) i standardowe, mające podstawowe wyposażenie i wyszkolenie. Morale oddziałów Armii Czerwonej było bardzo wysokie, często miały one za sobą długi i chwalebny szlak bojowy. Integralnym składnikiem większości jednostek Armii Czerwonej były też pułki NKWD, pełniące rolę żandarmerii wojskowej.
Radzieckie oddziały pancerne dysponowały znacznie większą liczbą typów pojazdów niż jednostki niemieckie. Standardowym czołgiem stawał się T-34-85, część oddziałów pancernych wyposażona była także w czołgi ciężkie IS-2, gorzej opancerzone od niemieckich PzKpfw VI Königstiger, jednak występujące w większej liczbie i znacznie łatwiejsze w produkcji. Istniały również związki pancerne wyposażone w całości w sprzęt produkcji amerykańskiej lub brytyjskiej. Podobnie jak jej przeciwnik, Armia Czerwona wykorzystywała niszczyciele czołgów w oddziałach liczących od 21 do 60 pojazdów. Były to niszczyciele SU-76, SU-85, SU-100, ISU-122 i ISU-152.
Oprócz związków pancernych Armia Czerwona posiadała także stosunkowo szybkie jednostki konne; w czasie ataku na Berlin wykorzystano 12 dywizji tego rodzaju i jedną brygadę kawalerii. Oddziały te walczyły zazwyczaj na terenach podmokłych i trudno dostępnych dla czołgów, choć – wbrew nazwie – w związkach kawaleryjskich występowało dość znaczne nasycenie pojazdami pancernymi, zwłaszcza artylerią samobieżną.
Atakujące od wschodu oddziały radzieckie górowały też nad przeciwnikiem w powietrzu. W czasie operacji berlińskiej przewaga lotnictwa radzieckiego nad Luftwaffe wynosiła co najmniej 5 do 1. Podczas walk o Berlin, zwłaszcza w fazie przełamania niemieckiej obrony na wzgórzach Seelow, dowództwo radzieckie wielokrotnie wykorzystywało w roli bliskiego wsparcia nie tylko samoloty szturmowe, lecz także średnie samoloty bombowe, atakujące cele w bezpośredniej bliskości własnych oddziałów.
Plan operacji berlińskiej był bardzo prosty: 1 Front Białoruski miał wykonać silne uderzenie poprzez Odrę, by zniszczyć siły Grupy Armii „Środek” i „Wisła”, które broniły dostępu do Berlina, zdobyć Berlin i tym samym rozciąć terytorium III Rzeszy na dwie części. W przeciągu 15 dni oddziały radzieckie miały dotrzeć nad Łabę i spotkać się z wojskami amerykańskimi i brytyjskimi. Ofensywa miała przebiegać w trzech kierunkach – jednym bezpośrednio na Berlin i dwoma pomocniczymi – na północ i południe. Zadaniem 1 Frontu Ukraińskiego było zniszczenie niemieckiego zgrupowania w okolicach Chociebuża (Cottbus) na południe od Berlina i dotarcie do rubieży Belzig – Wittenberga w ciągu 12 dni od momentu rozpoczęcia ofensywy, a następnie dojście do Łaby. 2 Front Białoruski miał sforsować Odrę, zlikwidować wojska niemieckie wokół Szczecina i 15. dnia ofensywy osiągnąć rubież Anklam – Waren – Wittstock. Po osiągnięciu tej rubieży miał nacierać w kierunku Łaby i Bałtyku. Obydwa fronty działające na skrzydłach 1 Frontu Białoruskiego miały także uniemożliwić skierowanie niemieckich rezerw na pomoc Berlinowi.
W operacji berlińskiej miały brać udział trzy fronty radzieckie: 1 i 2 Białoruski oraz 1 Ukraiński. Liczyły one razem 19 armii ogólnowojskowych, 4 pancerne, 9 samodzielnych korpusów pancernych i zmechanizowanych, 4 korpusy kawaleryjskie i 3 armie lotnicze. Dodatkowe wsparcie lotnicze zapewniały 18 Armia Lotnicza marsz. Aleksandra Gołowanowa i wojska PWO. Siły zapewnione do zdobycia Berlina były na skalę niespotykaną do tej pory na froncie wschodnim – łącznie w operacji miało wziąć udział 2,5 mln żołnierzy, 41 600 dział i moździerzy, 6250 czołgów i dział samobieżnych oraz 7500 samolotów. W tej liczbie znajdowało się 185 tys. żołnierzy dwóch armii Ludowego Wojska Polskiego. Ich uzbrojenie stanowiło 3000 dział i moździerzy, 508 czołgów i dział samobieżnych oraz 320 samolotów.
Operacja berlińska dzieliła się na trzy etapy:
III Rzesza.
W tym czasie Hitler, coraz bardziej tracąc kontakt z rzeczywistością, liczył wciąż na dwa czynniki mające zapewnić przełom w trwającej wojnie: Wunderwaffe – swą cudowną broń oraz rozbieżności wśród sojuszników, które jego zdaniem nieuchronnie powinny się pojawić. Postanowił skupić swoją uwagę na jak najdłuższym powstrzymaniu wojsk radzieckich na wschodzie, organizując możliwie silną obronę wzdłuż Odry i Nysy Łużyckiej, uniemożliwiając dostęp do Berlina. Jednocześnie na froncie zachodnim znacznie słabsze siły miały bronić wojskom alianckim dostępu do trzech kluczowych miejsc: północnych Niemiec, Zagłębia Ruhry i tzw. twierdzy narodowej – górzystych terenów w południowej Bawarii, zachodniej Austrii i północnych Włoszech, które miały być ostatnim bastionem obrony III Rzeszy.
Sytuacja armii niemieckiej ogólnie, a zwłaszcza na froncie wschodnim, była bardzo ciężka. Trwały rozpaczliwe walki w Prusach Wschodnich, w Kurlandii, opór stawiał też Wrocław i inne izolowane miasta. Brakowało jednolitego, jasnego łańcucha dowodzenia, każda decyzja OKW mogła zostać anulowana przez Hitlera, najwyższego zwierzchnika i naczelnego dowódcę sił zbrojnych, który w tym okresie podupadł już bardzo na zdrowiu. W kręgach najwyższego dowództwa wciąż niezwykle żywe pozostawały echa niedawnego zamachu na Hitlera, generałowie zaangażowani byli w liczne intrygi polityczne, a osoby najtrzeźwiej oceniające sytuację odsuwano od dowództwa pod zarzutem szerzenia defetyzmu. Dodatkowo, kiedy 16 stycznia 1945 Hitler przeniósł kwaterę główną do bunkra pod budynkiem Kancelarii Rzeszy, okazał się on niezbyt odpowiedni jako kwatera dowódcza. Łączność ze sztabami jednostek utrzymywana była przez zaledwie jedną radiostację telefoniczną, obsługiwaną przez jedną osobę.
Niemieckie oddziały, zwłaszcza piechoty, od wielu miesięcy cierpiały na brak odpowiednich uzupełnień. Straty bojowe wyrównywano powołując pod broń ochotników z krajów okupowanych, wcielając do armii Volksdeutschów czy też coraz młodsze roczniki Niemców. Pod koniec wojny dość liczna była np. grupa żołnierzy niemieckich służących w jednostkach regularnej armii, mających 15–16 lat. Jeszcze młodsi byli chłopcy z oddziałów pomocniczych, liczących często 13–14 lat, wykorzystywani do budowy umocnień polowych i bezpośrednio w walkach. Na wysokim poziomie pozostawał niemiecki sprzęt pancerny – w starciach jeden na jednego nie miał sobie równych. Problem w tym, że tego rodzaju „pojedynki” w zasadzie nie występowały. Niemieckie czołgi, działa samobieżne i niszczyciele czołgów, choć technicznie górowały nad radzieckimi, cierpiały na brak paliwa i musiały walczyć z nieprzyjacielem, którego przewaga ilościowa na polu walki była miażdżąca.
Na tle oddziałów Wehrmachtu jeszcze gorzej wyglądały jednostki Volkssturmu, rodzaj obrony terytorialnej, w których służyli ludzie niezdatni do służby wojskowej, teoretycznie poniżej 16. oraz powyżej 60. roku życia. Ich wyszkolenie i wyposażenie było jedynie podstawowe, w praktyce oddziały te nie mogły stawiać zorganizowanego, trwałego oporu, zwłaszcza doświadczonym oddziałom radzieckim.
Nadal silne pozostawały jednostki Waffen-SS, podległe Heinrichowi Himmlerowi, priorytetowe, jeśli chodzi o uzupełnienia i zaopatrzenie. W oddziałach tych służyło wielu ochotników cudzoziemskich. Również Himmlerowi podlegały oddziały tzw. Armii Ludowej (Volkswehr), wyłączonej ze struktury dowodzenia Wehrmachtu, z kadrą dowódczą wywodzącą się z oficjeli partyjnych i SS.
Choć w powietrzu Luftwaffe nie miała już możliwości skutecznego zwalczania wroga (m.in. brakowało jej wyszkolonych pilotów) – nadal silne były oddziały lądowe tej formacji: od spadochroniarzy, poprzez jednostki obrony przeciwlotniczej, do dywizji lądowych Luftwaffe, które pomimo swej przynależności były w gruncie rzeczy normalnymi oddziałami piechoty.
Ogółem siły niemieckie, które miały bronić Berlina, liczyły 767 tys. żołnierzy, 1500 czołgów, 2200 samolotów i 9300 dział i moździerzy. Przewaga Armii Czerwonej w artylerii była ponad czterokrotna. Przewaga w broni pancernej była jeszcze większa, ponieważ Niemcom brakowało paliwa, części zamiennych i amunicji. Sytuacja Luftwaffe była katastrofalna. Pomimo dobrego sprzętu, jaki jeszcze pozostawał do dyspozycji, brakowało wyszkolonych pilotów. Większość dywizji niemieckich była słaba i zdezorganizowana, brakowało także broni. Dywizje Volksstrumu i ochotników z Hitlerjugend miały minimalne lub żadne doświadczenie bojowe.
Przebieg operacji.
Bitwa o wzgórza Seelow.
Jeszcze przed świtem 16 kwietnia rozpoczęło się główne natarcie 1 Frontu Białoruskiego. Zostało poprzedzone 20-minutową nawałą artyleryjską 7–8 tys. ciężkich dział i nalotami 109 nocnych bombowców na niemieckie pozycje w rejonie wzgórz Seelow i na ich zapleczu. Zaraz potem włączono 143 potężne reflektory przeciwlotnicze (pomysł marsz. Żukowa) skierowane na pozycje niemieckie, co miało oślepić żołnierzy wroga. Punktem wyjściowym szturmu był zdobyty jeszcze w marcu przyczółek w rejonie Kostrzyna na zachodnim brzegu Odry, długi na ok. 50 km i szeroki na 15 km. Miała z niego nacierać doborowa 8 Gwardyjska Armia gen. Wasilija Czujkowa, wsławiona tak jak i jej dowódca jeszcze pod Stalingradem. Oprócz 8 Gwardyjskiej Armii natarcie na wzgórza Seelow miały także wykonać 3 i 5 Armia Uderzeniowa oraz 69 Armia gen. Władimira Kołpakcziego.
Uderzenie artyleryjskie, które w zamyśle Żukowa miało sparaliżować niemiecką obronę, nie trafiło w główne pozycje obronne wojsk niemieckich. Gen. Gotthard Heinrici, mający w Wehrmachcie opinię jednego z najlepszych specjalistów od walk obronnych i mający doświadczenie z działań na froncie wschodnim, rozkazał niemieckim oddziałom wycofać się na drugą linię obrony. Dzięki temu zarówno piechota, jak i artyleria nie poniosły większych strat i były gotowe do powstrzymania nacierających oddziałów Armii Czerwonej. Początkowo atak oddziałów gen. Czujkowa przebiegał zgodnie z planem, a nadchodzące meldunki informowały o osiągniętych celach.
Kiedy żołnierze Czujkowa zaczęli wychodzić na przedpola niemieckiej obrony wzgórz Seelow, ich natarcie utknęło w ogniu dobrze operujących niemieckich dział i broni maszynowej. Do wsparcia 3 Armii Uderzeniowej gen. Wasilija Kuzniecowa skierowano 9 Korpus Pancerny, jednak tempo natarcia było i tak bardzo powolne. Czołgi i działa pancerne grzęzły w podmokłym terenie i łatwo padały łupem artylerii przeciwpancernej wroga. Nie pomógł pomysł wykorzystania reflektorów przeciwlotniczych. Marsz. Żukow na wieść o zatrzymaniu natarcia postanowił zmienić taktykę. Bombowce miały skupić się na pozycjach niemieckich dział, a własna artyleria (Żukow dysponował łącznie 15–20 tys. armat polowych i haubic) miała ostrzelać wzgórza Seelow. Ponadto zdecydował, by skierować do walki swoje dwie armie pancerne, chociaż początkowo miały one wejść do akcji dopiero w dalszej fazie natarcia. 1 Gwardyjska Armia Pancerna gen. Michaiła Katukowa miała wspierać 8 Gwardyjską Armię, a 2 Gwardyjska Armia Pancerna gen. Siemiona Bogdanowa – 5 Armię Uderzeniową gen. Nikołaja Bierzarina. Skoncentrowanie tak dużych sił na stosunkowo niewielkim obszarze prowadziło do ogromnego zamieszania, co początkowo jeszcze bardziej pogorszyło sytuację. Następnego dnia wojska niemieckie, które broniły wzgórz otrzymały rezerwy Grupy Armii „Wisła” i próbowały kontratakować. Dopiero podczas odpierania tego kontrataku Rosjanom udało się wedrzeć w głąb linii niemieckich. Druga linia obronna została ostatecznie przerwana do końca 17 kwietnia.
W tym samym czasie (tj. po południu 17 kwietnia) skrzydła 1 Frontu Białoruskiego rozpoczęły forsowanie Odry. Na prawym skrzydle nacierała 1 Armia Wojska Polskiego i 61 Armia, zaś na lewym skrzydle 33 i 69 Armia. Zdołały się one posunąć o zaledwie kilka kilometrów. 18 kwietnia front nadal kontynuował atak, posuwając się 2–6 km i dochodząc do trzeciej linii obrony. Opór niemiecki był bardzo twardy. Jednakże atak, kontynuowany dzień i noc, zaczął przynosić efekty. Wojska LVI Korpusu Pancernego gen. Weidlinga, który wziął na siebie główny impet radzieckiego ataku, bez skutku oczekiwały na dotarcie obiecanych posiłków: 11 Dywizji Grenadierów Pancernych SS „Nordland” i niedawno sformowanej 18 Dywizji Grenadierów Pancernych. Ich przybycie pozwoliłoby przeprowadzić kontrataki mogące powstrzymać czołgi Żukowa. Wieczorem 19 kwietnia przerwano trzecią linię obrony, siły niemieckie broniące wzgórz Seelow zostały rozbite, a wzgórza zdobyte przez wojska Żukowa. Oddziały 1 Frontu Białoruskiego przesunęły się na zachód o 11–13 km.
Natarcie 1 Frontu Ukraińskiego.
W tym samym czasie rozwijało się natarcie wojsk marsz. Koniewa, rozlokowanych na południe od frontu dowodzonego przez marsz. Żukowa. Rozpoczęło się również 16 kwietnia, o godz. 4:55 rano, po 40-minutowym ostrzale artyleryjskim pozycji niemieckich rozlokowanych na zachodnimi brzegu Nysy Łużyckiej. Dodatkowo atakowane były one z powietrza przez radzieckie bombowce i samoloty szturmowe. Chociaż wojska 1 Frontu Ukraińskiego miały nacierać na froncie długości ok. 90 km, marsz. Koniew rozkazał postawić osłonę dymną na rzece na długości czterokrotnie większej, tak aby zdezorientować Niemców. Choć wschodni brzeg Nysy Łużyckiej był płaski, zachodni wznosił się stromo nad rzeką, stanowiąc dogodną pozycję obronną. Niemcy zawczasu rozmieścili na tym brzegu liczne bunkry i umocnione punkty oporu. Aby osiągnąć powodzenie, wojska marsz. Koniewa powinny zdecydowanym atakiem zdobyć przyczółki, na których saperzy pod ogniem wroga musieli zbudować liczne mosty do przerzucenia na drugi brzeg oddziałów pancernych mających zapewnić przełamanie pozycji niemieckich. Atak przeprowadzono w ponad 150 miejscach i od razu zabezpieczano je na przeprawy. Saperzy obiecywali przygotować mosty pontonowe lub przeprawy promowe w czasie od 1 do 3 godzin.
Po sforsowaniu Nysy siły 13 Armii oraz 3 i 5 Gwardyjskiej Armii rozpoczęły atak na pierwszą linię obrony. Niemcy zdecydowali się wtedy na wysłanie trzech dywizji pancernych i jednej brygady niszczycieli czołgów. Oddziały te nie były jednak w stanie powstrzymać wojsk radzieckich po tym, jak Rosjanie rzucili do boju 4 Gwardyjski Korpus Pancerny i 25 Korpus Pancerny oraz część 3 i 4 Gwardyjskiej Armii Pancernej. Wojska marsz. Koniewa osiągnęły pierwszego dnia uderzenia dużo większe sukcesy niż konkurujące z nimi dywizje marsz. Żukowa. Opanowanie przyczółków na zachodnim brzegu Nysy, na odcinku od Forst do Muskau, pozwoliło na przeprawienie oddziałów pierwszego rzutu strategicznego, które zaraz przeszły do natarcia. Już do końca tego dnia wojska 1 Frontu Ukraińskiego przełamały pierwszy pas niemieckiej obrony na szerokości 26 km i głębokości 13 km, a w niektórych miejscach nawet podeszły do przedniego skraju drugiej linii obrony, utworzonego na linii Chociebuż (Cottbus) – Weisswasser – Niesky.
17 kwietnia do boju wysłano w całości obie armie pancerne, które odrzuciły przeciwnika o 15–20 km, przełamując drugą linię obrony. Niemcy zostali wtedy zmuszeni do wycofania się za Sprewę. Wojska Koniewa podeszły do Sprewy – wzdłuż jej zachodniego brzegu przebiegała trzecia linia obrony nieprzyjaciela. Następnego dnia 13 Armia oraz 3 i 4 Gwardyjska Armia Pancerna szykowały się do uchwycenia przyczółków na drugim brzegu rzeki. Wojska 13 Armii gen. Nikołaja Puchowa sforsowały Sprewę i zaczęły się umacniać na jej zachodnim brzegu. Na ten przyczółek przerzucono siły obu wspomnianych armii pancernych, które następnie przerwały trzecią linię obrony na szerokości 10 km i zatrzymały się pod Sprembergiem, rozwijając także atak na kierunku północno-zachodnim. W tym samym czasie 5 Gwardyjska Armia, 4 Gwardyjski Korpus Pancerny i 6 Gwardyjski Korpus Zmechanizowany (6 Gwardyjski wchodził w skład 4 Gwardyjskiej Armii Pancernej) przekroczyły Sprewę na południe od Sprembergu. Dzięki przełamaniu niemieckiej obrony na Sprewie 1 Front Ukraiński mógł szybko podejść do Berlina od południa i zachodu. Po rozmowie telefonicznej ze Stalinem marsz. Koniew otrzymał zgodę na atakowanie siłami dwóch armii pancernych w kierunku Zossen, leżącego niecałe 30 km na południe od Berlina. 5 Gwardyjska Armia gen. Aleksieja Żadowa miała uderzać w kierunku Torgau, leżącego nad Łabą.
9 Armia gen. Bussego utrzymała swoje pozycje, ale jej lewa flanka nie wytrzymała ciągłego naporu wroga przy braku uzupełnień dla własnych oddziałów. 19 kwietnia została ona rozcięta na trzy izolowane od siebie części: zgrupowanie północne (CI Korpus Armijny), środkowe (LVI Korpus Pancerny) i południowe (XI Korpus Pancerny SS, V Korpus Górski SS i V Korpus Armijny z 4 Armii Pancernej – ten ostatni znalazł się w składzie 9 Armii po tym, jak został odcięty od swojej macierzystej Grupy Armii „Środek” przez wojska 1 Frontu Ukraińskiego).
Położenie Niemców pogarszało się z dnia na dzień. Coraz dotkliwsze były braki amunicji, niedobory paliwa nie pozwalały na pełne wykorzystanie i tak nielicznych jednostek pancernych. Niedostateczna liczba środków transportowych (do których także brakowało paliwa) i zatłoczenie dróg masami uchodźców uniemożliwiały swobodne przemieszczanie dużych jednostek. Niezbędne z uwagi na rozwój sytuacji zmiany pozycji zmuszały Niemców do porzucania części sprzętu bojowego, w tym tak ważnej w walkach obronnych artylerii. Coraz gorzej działała łączność, co jeszcze bardziej powiększało chaos. Jedynie na północnym odcinku obrony Grupy Armii „Wisła”, bronionym przez 3 Armię Pancerną gen. Hassa von Manteuffla, jednego z najlepszych niemieckich dowódców broni pancernej, panował względny spokój. Jednak Niemcy w każdej chwili spodziewali się natarcia wojsk 2 Frontu Białoruskiego marsz. Konstantyna Rokossowskiego.
W pierwszych dniach ofensywy Armii Czerwonej niemieckie dowództwo najwięcej uwagi poświęcało sytuacji na południowej flance frontu. Przygotowano plan kontruderzenia, które – wykonane siłami V Korpusu Armijnego ze składu 9 Armii, nacierającego na południe, i siłami Grupy Armii „Środek”, nacierającymi ku północy – miało w rejonie Chociebuża i Sprembergu doprowadzić do zlikwidowania włamania w niemiecką linię obrony, a przy tym zniszczenia wojsk 1 Frontu Ukraińskiego. Jednak wyczerpanie sił 9 Armii ciężkimi walkami nad Odrą czyniło ten zamiar nierealnym. Po tym rysowała się realna groźba okrążenia oddziałów gen. Bussego. W tej sytuacji pozwolono mu wycofać się na zachód.
Dalsze natarcie 1 Frontu Białoruskiego i 1 Frontu Ukraińskiego w kierunku Berlina.
Tymczasem wojska marsz. Żukowa po pokonaniu niemieckiej obrony na wzgórzach Seelow nie miały już przed Berlinem żadnej poważnej przeszkody. 20 kwietnia 47 Armia i 3 Armia Uderzeniowa z 1 Frontu Białoruskiego wdarły się w zewnętrzny obszar obrony Berlina i rozpoczęły manewr oskrzydlania miasta od północnego zachodu, a także ostrzał artyleryjski centrum Berlina. W tym czasie oddziały marsz. Koniewa zbliżały się do granic stolicy III Rzeszy od południa. W rejonie Frankfurtu nad Odrą i Gubina siły frontu Koniewa częściowo okrążyły główne siły niemieckich 9 Armii i 4 Armii Pancernej. Już 19 kwietnia radzieckie kolumny pancerne dotarły do rejonu Lübbenau – Luckau. W tym samym czasie wojska radzieckie powstrzymały niemieckie próby przeprowadzenia kontrataku z rejonu Chociebuża i Sprembergu, a oddziały znajdujące się w rejonie tych miast zostały otoczone i zniszczone w dniach 21 i 22 kwietnia. Armie pancerne 1 Frontu Ukraińskiego nacierające na Berlin były osłaniane przez 3 i 5 Gwardyjską Armię, dzięki czemu czołgi tych armii przebyły 20 kwietnia 45–60 km, zaś 13 Armia 30 km. Szybkie natarcie jednostek 1 Frontu Ukraińskiego spowodowało, że Grupa Armii „Wisła” została odcięta od Grupy Armii „Środek”, co sparaliżowało obronę na tym odcinku. Dowódca Grupy Armii „Wisła” gen. Heinrici z trudem próbował odtworzyć zwarty front obrony przedpola Berlina, a przynajmniej przywrócić jako taki porządek w swoich rozbitych i zdezorganizowanych jednostkach. Nowa linia obrony miasta miała przebiegać wzdłuż autostrady Berliner Ring i brzegu Haweli pomiędzy Oranienburgiem i Spandau. Jej odtworzenie zależało jednak od dosłania nowych jednostek, o co zwracał się do OKH gen. Heinrici.
20 kwietnia 1945 Hitler obchodził swoje 56. urodziny. Tego samego dnia nalotu na Berlin dokonało 299 latających fortec Boeing B-17. Podczas ostatniego spotkania z kierownictwem reżimu Hitler oznajmił, że zdecydował się pozostać w stolicy, która będzie kontynuowała obronę w okrążeniu. W tej sytuacji wzmożono przygotowywania do walki w mieście. Było to całkowicie sprzeczne z zamiarami gen. Heinriciego prowadzenia działań poza miastem. Zdawał on sobie sprawę z tego, jak wielkie straty wśród ludności cywilnej przyniosą takie walki i jak trudno jest prowadzić je z użyciem artylerii, która w warunkach gęstej zabudowy nie ma odpowiedniego pola ostrzału. Jego celem było prowadzenie walk obronnych w Meklemburgii, na północny zachód od Berlina, który powinien zostać nie broniony. Wycofującym się na zachód rozbitym oddziałom pozwoliłyby one uzyskać na czasie, aby uchronić je przed niewolą radziecką. Ze względu na liczne lasy, rzeki i jeziora utrudniające działania dużych formacji pancernych, jakimi Rosjanie dysponowali, warunki terenowe tej krainy były bardzo dogodne do prowadzenia długotrwałych walk opóźniających. Hitler nie zgodził się na taki wariant. Polecił utworzyć ciągły front obrony, którego istotnym elementem było same miasto. Zadanie obsadzenia go przypadło w udziale tworzącej się grupie SS Obergruppenführera Felixa Steinera, a także LVI Korpusu Pancernego gen. Weidlinga, wykrwawionemu w walkach o wzgórza Seelow i toczącemu ciągłe walki odwrotowe w rejonie Münchebergu i Fürstenwalde na wschód od stolicy III Rzeszy. 21 kwietnia Steiner otrzymał rozkaz przeprowadzenia kontruderzenia z rejonu Oranienburga na południe, mającego na celu powstrzymanie oskrzydlających działań wojsk 1 Frontu Białoruskiego, wśród których była też 1 Armia Wojska Polskiego gen. Stanisława Popławskiego. Korpus gen. Weidlinga powinien zaś oderwać się od nieprzyjaciela, zmienić kierunek odwrotu i obsadzić wschodnie przedmieścia Berlina, nawiązując przy tym kontakt z oddziałami Steinera i lewym skrzydłem 9 Armii gen. Bussego. W ten sposób odtworzono by ciągły front obrony. W panujących warunkach plan ten był jednak całkowicie niewykonalny. Hitler, który wciąż chciał mieć decydujący wpływ na przebieg prowadzonych działań wojskowych, widział na mapach operacyjnych nazwy dywizji i korpusów, które brał za pełnowartościowe jednostki, podczas gdy często były one rozbite, walczyły ostatkiem sił, były niemal całkowicie pozbawione ciężkiego sprzętu – z powodu braku paliwa, środków transportowych lub nawet amunicji. Mimo sprzeciwu części generałów, zwracających uwagę na nierealność jego zamierzeń, postawił na swoim.
21 kwietnia 2 Gwardyjska Armia Pancerna na północny wschód od miasta przecięła autostradę Berliner Ring. Wieczorem tego samego dnia 2 Gwardyjska Armia Pancerna razem z 3 i 5 Armią Uderzeniową przerwały zewnętrzny pierścień obrony, osiągając północno-wschodnie przedmieścia miasta. Także 8 Gwardyjska Armia i 1 Gwardyjska Armia Pancerna podchodziły do miasta z kierunku Rüdersdorf – Erkner, mając za zadanie obejście Berlina od południa i południowego wschodu. Jednocześnie 3 Gwardyjska Armia Pancerna gen. Pawła Rybałki osiągnęła miejscowość Königs Wusterhausen, przez co obręcz wokół 9 Armii została zamknięta.
Następnego dnia (tj. 22 kwietnia) Hitler utrzymał w mocy plan wobec zgrupowania Steinera, zmieniając jedynie zadania wyznaczone 9 Armii. Zwolnił ją z obowiązku wykonania uderzenia wychodzącego naprzeciw działaniom mających nacierać z południa oddziałów Grupy Armii „Środek”. Jej głównym celem było teraz wydostanie się z okrążenia w rejonie Wendisch i Buchholz, w czym miała jej pomóc 12 Armia gen. Walthera Wencka, dotąd broniąca dostępu do środkowych Niemiec aliantom zachodnim. Teraz oddziały gen. Wencka miały nacierać na wschód w kierunku Luckenwalde.
Steiner nie otrzymał posiłków, na które liczył, a liczne improwizowane jednostki – znaczna część jego grupy – stanowiły zbyt słabą siłę, aby mógł zrealizować powierzone mu zadania. W dodatku jednocześnie był zmuszony prowadzić walki obronne w Oranienburgu i nad kanałem Ruppiner. Rano 22 kwietnia 9 Gwardyjski Korpus Pancerny 2 Gwardyjskiej Armii Pancernej sforsował Hawelę na północno-zachodnich przedmieściach, a inne jednostki Żukowa osiągnęły most w Hennigsdorfie. Polska 1 Armia w nocy 22 kwietnia rozpoczęła walki o Oranienburg. Tego samego dnia 8 Gwardyjska Armia i 1 Gwardyjska Armia Pancerna osiągnęły przedmieścia Berlina: Dahlwitz, Schöneiche, Fichtenau i Rahnsdorf. Jednocześnie wojska marsz. Koniewa nacierające od południa, korzystając z otwartego terenu, maszerowały szybko naprzód, napotykając jedynie słaby opór pojedynczych oddziałów niemieckich. 3 Gwardyjska Armia Pancerna frontu Koniewa po osiągnięciu kanału Notte w pobliżu Zossen posuwała się szerokim frontem w kierunku Berlina, a jej czołówki do wieczora osiągnęły linię kanału Teltow. Następnie, wspierana przez 10 Korpus Strzelecki, 25 Dywizję Artylerii Przełamania, 23 Dywizję Artylerii Przeciwlotniczej, dwie dywizje piechoty i 2 Korpus Lotnictwa Myśliwskiego 2 Armii Lotniczej, rozpoczęła szturm berlińskich umocnień. Pod koniec tego dnia 4 Gwardyjska Armia Pancerna gen. Dmitrija Leluszenko dotarła do rubieży Sarmund – Beelitz i także przystąpiła do szturmu Berlina. W międzyczasie 1 Front Białoruski rzucił do walki 3 Armię gen. Aleksandra Gorbatowa i 2 Gwardyjski Korpus Kawalerii, aby odciąć 9 Armię od Berlina. Jednocześnie rozkazano 47 Armii i 9 Gwardyjskiemu Korpusowi Pancernemu do 25 kwietnia zamknąć pierścień okrążenia wokół Berlina od zachodu. Wieczorem 22 kwietnia do zamknięcia okrążenia Berlina brakowało jeszcze 12 km między 8 Gwardyjską Armią i 3 Gwardyjską Armią Pancerną oraz 40 km między 2 Gwardyjską Armią Pancerną a 4 Gwardyjską Armią Pancerną.
Tymczasem w stolicy III Rzeszy Joseph Goebbels, który od 1944 roku był również komisarzem obrony Berlina, niezadowolony ze stanu przygotowań do walki, odwołał gen. Hellmutha Reymanna z funkcji dowódcy obrony miasta i skierował go na mniej odpowiedzialne stanowisko dowódcy garnizonu Poczdamu. Jego miejsce zajął 23 kwietnia, ku swemu zaskoczeniu (dzień wcześniej dowiedział się, że został skazany na śmierć przez Hitlera za wycofanie się bez rozkazu), gen. Weidling, dowódca LVI Korpusu Pancernego, którego zdziesiątkowane oddziały 23 kwietnia po przekroczeniu Sprewy zajęły pozycje obronne w Rudow, wschodnim przedmieściu Berlina. Tego dnia do miasta dotarły też nieliczne posiłki. Często były to improwizowane jednostki w rodzaju batalionu morskiego „Grossadmiral Dönitz”, składającego się z personelu Kriegsmarine, posiadającego nikłe doświadczenie w walkach lądowych.
Chociaż pierwsze pociski artyleryjskie spadły na Berlin już 20 kwietnia, bezpośrednie walki o miasto zaczęły się trzy dni później, kiedy oddziały z 3 Armii Uderzeniowej, 2 Gwardyjskiej Armii Pancernej, 47 Armii i 5 Armii Uderzeniowej w różnych miejscach osiągnęły przedmieścia Berlina. Już wcześniej miasto podzielono na osiem sektorów obrony, który oznaczono literami od A do H, i jeden sektor centralny „Zitadelle” – obejmujący najważniejsze budynki instytucji państwowych i politycznych. Wewnętrzny pierścień obrony utworzono wzdłuż obwodowej linii kolei miejskiej S-Bahn. Za nim znajdował się jeszcze jeden pas obrony, utworzony w oparciu o naturalne przeszkody wodne: Kanał Landwehry na południu i linie Sprewy na północy. Gen. Weidling szybko się zorientował, jak niewielkimi środkami i możliwościami obrony dysponuje. Miasto nie zostało przygotowane do roli, jaką już w lutym 1945 roku wyznaczył mu Hitler, określając je mianem twierdzy. Jedynymi silnymi punktami umocnionymi były trzy Flaktürme – potężne betonowe wieże artylerii przeciwlotniczej: ZOO Flaktürm, Humboldthain i Friedrichshain, wyposażone w działa przeciwlotnicze kalibru 128 mm. Główną siłę nowego komendanta obrony Berlina stanowił jego własny LVI Korpus Pancerny. Z pięciu dywizji, które formalnie wchodziły w jego skład, jedynie 11 Dywizja Grenadierów Pancernych SS „Nordland” i 18 Dywizja Grenadierów Pancernych dysponowały większą siłą, a to dlatego, że nie zdążyły wziąć pełnego udziału w ciężkich walkach o wzgórza Seelow. Łącznie gen. Weidling miał do dyspozycji 45 tys. żołnierzy Wehrmachtu i SS i prawie drugie tyle żołnierzy Volkssturmu o niskiej wartości bojowej. 24 kwietnia dołączyła do nich ponad 300-osobowa grupa ochotników z 33 Dywizji Grenadierów Pancernych SS „Charlemange”. Była to znajdująca się wciąż w fazie formowania jednostka składająca się z francuskich faszystów i pracowników Organizacji Todt tej samej narodowości.
Okrążenie Berlina.
23 kwietnia oddziały 8 Gwardyjskiej Armii opanowały kompleks przemysłowy Oberschöneweide i były gotowe do forsowania Sprewy w rejonie Johannisthal. 29 Gwardyjski Korpus Strzelecki tej armii zdobył most na rzece w Adlershof, a także rejon Köpenick i mosty położone w tej dzielnicy na rzekach Sprewa i Dahme. Na południu 4 Gwardyjska Armia Pancerna 1 Frontu Ukraińskiego nacierała na Poczdam i bezskutecznie próbowała przekroczyć Hawelę. Tymczasem 5 Gwardyjska Armia i 13 Armia zbliżały się do Łaby, pierwsza z nich w rejonie Torgau, a druga Wittenbergi.
Należąca do 1 Frontu Ukraińskiego 3 Gwardyjska Armia Pancerna gen. Rybałki osiągnęła do tej pory Mariendorf nad kanałem Teltow. Jednak jego sforsowanie nie było łatwe. Wysokie betonowe brzegi kanału i umocnione magazyny po jego północnej stronie stanowiły poważną przeszkodę dla pancernych oddziałów gen. Rybałki. Dotąd obsadzały je słabe bataliony Volkssturmu, teraz jednak wsparły je pododdziały 18 i 20 Dywizji Grenaderiów Pancernych. W dodatku opóźniało się wsparcie ciężkiej artylerii, która utknęła z powodu zatorów spowodowanych przez masowe transporty z zaopatrzeniem dla walczących oddziałów Armii Czerwonej. Do wieczora na pozycjach znalazła się piechota 28 Armii gen. Aleksandra Łuczinskiego, a także 3 tys. dział i moździerzy, które następnego dnia miały rozpocząć ostrzał zaledwie 5-kilometrowego odcinka. Przygotowano jeszcze większą koncentrację ognia artyleryjskiego niż przy forsowaniu Odry i Nysy Łużyckiej.
Rankiem 24 kwietnia rozpoczął się silny ostrzał artyleryjski, który poprzedził desant piechoty na łodziach i pontonach. Uchwycono przyczółek, na którym w ciągu kilku godzin saperzy wybudowali mosty potrzebne do przeprawienia czołgów. Po południu maszyny ruszyły na drugi brzeg kanału. Próbowały je powstrzymać 22 czołgi (2 PzKpfw VI Tiger i 20 PzKpfw IV), jakie pozostały gen. Weidlingowi w jego dywizjach grenadierów pancernych. Seria kontrataków przeciwko 5 Armii Uderzeniowej nie przyniosła jednak efektu, przewaga oddziałów marsz. Koniewa była zbyt duża. Niemcy zostali odparci, a ich przeciwnicy do końca dnia zajęli park Teltow i dotarli do obwodowej linii kolei miejskiej S-Bahn.
Tego dnia nacierające na południe od Berlina jednostki 4 Gwardyjskiej Armii Pancernej dotarły do przedmieść Poczdamu i Brandenburga. Na południowym zachodzie 13 Armia po osiągnięciu Wittenbergi i dojściu do Łaby podjęła walkę z XX Korpusem Armijnym ze składu 12 Armii gen. Wencka. Następnego dnia czołowe oddziały 47 Armii i 2 Gwardyjskiej Armii Pancernej z 1 Frontu Białoruskiego oraz 4 Gwardyjskiej Armii Pancernej z 1 Frontu Ukraińskiego nawiązały styczność w rejonie Ketzin na północny zachód od Poczdamu, dzięki czemu Berlin został okrążony. W rezultacie tego w kotle znalazła się większość wojsk niemieckich mających bronić stolicy III Rzeszy. Również 25 kwietnia w rejonie Torgau i nad samą Łabą doszło do spotkania 58 Gwardyjskiej Dywizji Strzeleckiej 5 Gwardyjskiej Armii z 1 Frontu Ukraińskiego z 69 Dywizją Piechoty amerykańskiej 1 Armii gen. Courtneya Hodgesa ze składu 12 Grupy Armii gen. Omara Bradleya. W ten sposób walczące oddziały niemieckie na dwóch frontach zostały podzielone na część północną i południową.
W tym czasie (tj. 25 kwietnia) wojska radzieckie walczące pod lub w Berlinie liczyły 463 995 żołnierzy, 11 861 dział i moździerzy, 2088 wyrzutni rakietowych i 1447 czołgów i dział samobieżnych. Jednostki, które miały brać udział w bezpośrednich walkach o miasto składały się z 47 Armii, 3 i 5 Armii Uderzeniowej, 8 Gwardyjskiej Armii, 1 i 2 Gwardyjskiej Armii Pancernej 1 Frontu Białoruskiego oraz 3 i 4 Gwardyjskiej Armii Pancernej z częścią 28 Armii 1 Frontu Ukraińskiego. W późniejszym czasie dołączyła do nich także 1 Armia Wojska Polskiego. Radzieckie dowództwo planowało atakować silnymi jednostkami piechoty na wyznaczonych odcinkach, które miały być wspierane przez czołgi i działa samobieżne służące jako ruchoma artyleria. Zakładano zdobycie Berlina do 1 maja. Według wywiadu radzieckiego siły garnizonu berlińskiego liczyły 300 000 ludzi, 3000 dział i moździerzy oraz 250 czołgów i dział szturmowych. W rzeczywistości siły niemieckie liczyły tylko 41 000 ludzi, z tego 24 000 stanowili żołnierze Volkssturmu. Oddziały te były w stanie stawiać opór przez kilka dni.
Walki w Berlinie.
25 kwietnia 3 Armia Uderzeniowa w rejonie Plötzensee sforsowała Kanał Hohenzollernów, w ciężkich walkach zdobyła tamtejsze więzienie, ale nie była w stanie kontynuować ataku po tym, jak Niemcy wysadzili most Königsdamm. W tym czasie 47 Armia gen. Franca Pierchorowicza kontynuowała swoje natarcie na Spandau i lotnisko Gatow, w wyniku którego obrońcy tego pierwszego rejonu zostali odcięci od reszty sił niemieckich; natomiast 2 Gwardyjska Armia Pancerna z trudem radziła sobie z oczyszczaniem przemysłowego przedmieścia Berlina – Siemensstadt, ponieważ nie miała odpowiedniego wsparcia piechoty.
Sukcesy osiągnięte tego dnia pozwoliły 5 Armii Uderzeniowej prowadzić atak w kierunku centrum miasta. Zbliżyła się ona do silnie bronionego obiektu Friedrichshain Flaktürm, napotykając opór w rejonie Schlesischer Bahnhof. Równie silnie, przez strzelające na wprost ciężkie działa przeciwlotnicze, było bronione lotnisko Tempelhof, które znalazło się w pasie natarcia 8 Gwardyjskiej Armii. Obronę wspierały pojedyncze czołgi Dywizji Pancernej „Müncheberg”. Trwała ona aż do następnego dnia.
Gdy oddziały Armii Czerwonej zbliżały się do centrum Berlina i Reichstagu coraz częściej zdarzało się, że siły radzieckie ostrzeliwały czasami własne wojska. Spowodowane było to tym, że na bardzo niewielkim obszarze znajdowało się wiele jednostek radzieckich. Radzieckie samoloty miały olbrzymie trudności w odnalezieniu linii frontu, a także odróżnieniu swoich żołnierzy od żołnierzy niemieckich. Po początkowych walkach miejskich, w których czerwonoarmiści ponieśli dość wysokie straty, Rosjanie zostali zmuszeniu do zmiany swojej taktyki walk ulicznych. Od tej pory na pancerzach czołgów zawsze dawano desant piechoty, którego zadaniem było likwidowanie stanowisk strzeleckich w oknach domów, snajperów i żołnierzy uzbrojonych w panzerfausty. Żeby chronić czołgi przed panzerfaustami kładziono na nie ramy znajdowanych łóżek. Ich sprężyny powodowały wybuch pocisku zanim trafił on pancerz. Silnie bronione budynki i stanowiska obronne na ulicach likwidowano haubicami i działami artyleryjskimi. Podczas walk w budynkach oraz o poszczególne piętra czerwonoarmiści często stosowali karabiny maszynowe, granaty oraz miotacze ognia. Dzięki doświadczeniom gen. Czujkowa z ciężkich walk miejskich w Stalingradzie i Poznaniu żołnierze radzieccy mogli szybko likwidować stanowiska obronne i nacierać przez silnie broniony Berlin.
27 kwietnia padła obrona lotniska Gatow i okolic, dzięki czemu Rosjanie byli w stanie oczyścić zachodni brzeg Haweli w tym rejonie. W samym mieście tego dnia trwał napór 8 Gwardyjskiej Armii na 11 Dywizję Grenadierów Pancernych SS „Nordland”, co zmusiło ją do wycofania się na pozycje wzdłuż Kanału Landwehry. Stanowił on ostatnią już większą naturalną przeszkodę przed umocnioną dzielnicą rządową. Do Kancelarii Rzeszy pozostały niecałe 2 km. W dzielnicy Moabit wojska radzieckie napotkały wyjątkowo twardą obronę.
Na północy 2 Gwardyjska Armia Pancerna kontynuowała oczyszczanie Siemensstadt, a 3 Armia Uderzeniowa zbliżała się do Tiergarten i dzielnicy Prenzlauer Berg. Na południowym zachodzie 3 Gwardyjska Armia Pancerna wkroczyła do dzielnic Charlottenburg i Grunewald. Następnego dnia (28 kwietnia), po opanowaniu Gatow, Rosjanie od północy rozpoczęli natarcie na Poczdam. Jego silny, 20-tysięczny garnizon, korzystając z ataku 12 Armii gen. Wencka z zachodu, rozpoczął odwrót wzdłuż jezior okalających miasto od południa. Tego samego dnia 5 Armia Uderzeniowa wdała się w ciężkie walki wokół silnie umocnionego kompleksu Friedrichshain Flaktürm. W tym samym czasie jeden z jej korpusów dotarł na obrzeża Alexanderplatz, a inny pomimo zaciętej obrony zajął rejon Spittelmarkt, co oznaczało, że wojska radzieckie są już niecałe 1,5 km od Kancelarii Rzeszy. 29 kwietnia 3 Armia Uderzeniowa zanotowała nieznaczne postępy w walkach o silnie umocniony kompleks budynków dworca kolejowego Stettiner Bahnhof.
Walki o centrum.
Rankiem 29 kwietnia żołnierze ze 150 i 171 Dywizji Strzeleckiej 3 Armii Uderzeniowej sforsowali most Moltkego na Sprewie na północny zachód od Reichstagu. Początkowe natarcia na kompleks budynków Ministerstwa Spraw Wewnętrznych zostały powstrzymane z powodu braku artylerii. Dopiero po naprawieniu mostu można było podciągnąć artylerię. O świcie tego dnia 301 Dywizja Strzelecka 5 Armii Uderzeniowej rozpoczęła szturm kwatery gestapo na Prinz-Albrecht-Strasse i po ciężkich walkach zdobyła ją. Musiała jednak wycofać się z niej po kontrataku oddziałów Waffen-SS. Na zachód od Wilhelmstrasse siły 8 Gwardyjskiej Armii sforsowały kanał Landwehry i rozpoczęły natarcie w głąb Tiergarten. Na pytanie Hitlera o to, dokąd dotarły wojska nieprzyjaciela, Brigadeführer Wilhelm Mohnke, dowodzący obroną dzielnicy rządowej, zameldował, że na północy są już na moście Weidendammer, na wschodzie w Lustgarten i siedzibie Ministerstwa Lotnictwa, na południu na Potsdamer Strasse, a na zachodzie w Tiergarten, co oznaczało, że od jego stanowiska dowodzenia dzieli ich niecałe 400 m.
Pierwsze natarcie na Reichstag Armia Czerwona przeprowadziła 30 kwietnia o 6:00 rano. Pomimo otrzymania posiłków załamało się ono pod silnym ogniem z budynku opery po zachodniej stronie Königsplatzu i z samego Reichstagu. Mniej więcej o 11:00 oddziały 150 Dywizji Strzeleckiej gen. Wasilija Szatiłowa, wspierane przez ciężką artylerię i czołgi, dotarły do rowu przeciwpancernego wypełnionego wodą. O 13:00 przypuszczono kolejny atak, który został powstrzymany przez działa przeciwlotnicze ZOO Flaktürm, leżącego 2 km od Königsplatzu. Dopiero o 18:00 do natarcia na Reichstag ruszyły trzy pułki piechoty 150 Dywizji Strzeleckiej ze wsparciem czołgów. Rosjanie wdarli się do holu gmachu i powoli przemieszczali się w górę Reichstagu. Walki w budynku były ciężkie i krwawe, toczone o każde piętro, a nawet pokoje. Siły niemieckie broniące budynku wycofały się na górę lub do piwnic. O 22:50 na dachu Reichstagu zawieszona została flaga z sierpem i młotem. Pomimo tego walki o budynek trwały całą noc. Z piwnic Niemcy bezustannie przeprowadzali kontrataki. Walki o Reichstag trwały przez cały 1 maja. Ostatecznie 2 maja niemieccy żołnierze broniący budynku skapitulowali. Tego dnia Jewgienij Chałdiej wykonał jedną z najbardziej znanych fotografii II wojny światowej przedstawiającą żołnierzy Armii Czerwonej zawieszających flagę Związku Radzieckiego na dachu Reichstagu. Zdjęcie było rekonstrukcją wydarzenia z 30 kwietnia, które nie zostało sfotografowane. Fotografia Chałdeja stała się symbolem pokonania III Rzeszy i zwycięstwa Armii Czerwonej w Wielkiej Wojnie Ojczyźnianej.
Rano 30 kwietnia gen. Mohnke w rozmowie z Hitlerem powiedział, że obrona miasta nie potrwa więcej niż dwa dni. Niedługo później Weidling, który też przybył do bunkra Hitlera, stwierdził, że kapitulacja nastąpi jeszcze tej nocy, z powodu braku amunicji. Hitler zgodził się na próbę wydostania się z miasta. Po południu Hitler i Eva Braun popełnili samobójstwo. Według testamentu Hitlera prezydentem Rzeszy w nowym rządzie niemieckim miał zostać adm. Karl Dönitz, a kanclerzem Joseph Goebbels. 1 maja o godz. 4:00 nad ranem niemiecka delegacja z gen. Hansem Krebsem na czele dotarła do kwatery gen. Czujkowa. Krebs poinformował Czujkowa o samobójstwie Hitlera i chęci rozpoczęcia negocjacji na temat poddania miasta. Warunkiem kapitulacji Berlina było uznanie rządu adm. Dönitza przez Związek Radziecki. Rosjanie odrzucili niemieckie propozycje i domagali się natychmiastowej bezwarunkowej kapitulacji.
Tego samego dnia po południu poddała się twierdza Spandau, stara forteca na wyspie u zbiegu Sprewy i Haweli. Zdobywanie masywnych, betonowych budynków ministerstw: sprawiedliwości, spraw zagranicznych, poczty, Kancelarii Rzeszy i paru innych, zajęło trochę czasu. W innych częściach miasta nadal broniły się pojedyncze punkty, zwykle umiejscowione w solidnych budynkach: Zeughaus (arsenał), Biblioteka Państwowa, Opera Państwowa, Bank Rzeszy, cała północna strona alei Unter den Linden, kwatera gestapo i RSHA na Prinz-Albrecht-Strasse. Po południu Goebbels i jego żona popełnili samobójstwo, co umożliwiło Weidlingowi rozpoczęcie rozmów o bezwarunkowej kapitulacji, ponieważ Goebbels nie chciał poddać miasta za wszelką cenę. Weidling chciał jednak poddać się dopiero o północy 1 maja, by umożliwić przeprowadzenie próby wyrwania się z miasta pod osłoną nocy, która miała się rozpocząć godzinę wcześniej.
Ucieczka i kapitulacja.
W nocy z 1 na 2 maja resztki garnizonu berlińskiego próbowały wyrwać się z miasta w trzech różnych kierunkach. Jedynie tym, którzy przedzierali się na zachód od Tiergarten przez Charlottenbrücke (most na Haweli łączący Berlin ze Spandau) udało się przedrzeć przez linie radzieckie. Z grupy, która przedzierała się przez Charlottenbrücke, tylko nielicznym udało się dotrzeć do linii wojsk amerykańskich, reszta zginęła lub dostała się do niewoli w walce z oddziałami radzieckimi na zachód od Berlina.
2 maja oddziały 9 Korpusu Strzeleckiego 5 Armii Uderzeniowej zajęły budynek Kancelarii Rzeszy. We wczesnych godzinach 2 maja niemiecka delegacja z pułkownikiem von Dufvingiem na czele dotarła na most Potsdamer, w celu rozmów o kapitulacji. O 6:00 rano gen. Weidling poddał się ze swoim sztabem. W kwaterze Czujkowa wydał on rozkaz kapitulacji garnizonu miasta. Tego dnia skapitulowała też 350-osobowa załoga ZOO Flakturm. W odizolowanych budynkach żołnierze SS wciąż stawiali opór. Armia Czerwona likwidowała te budynki artylerią. Do końca dnia czerwonoarmiści wyłapywali niemieckich żołnierzy w najróżniejszych miejscach miasta.
Walki poza Berlinem.
Na północy.
W tym samym czasie, kiedy oddziały 1 Frontu Białoruskiego i 1 Frontu Ukraińskiego nacierały na Berlin od wschodu i południa, powoli go okrążając, 20 kwietnia swoje działania na północ od Berlina rozpoczął 2 Front Białoruski marsz. Rokossowskiego. Rokossowski rozpoczął swoje natarcie dopiero 20 kwietnia, ponieważ większość oddziałów jego frontu musiała zostać przesunięta z rejonu Pomorza Wschodniego nad Odrę. W pasie natarcia 2 Frontu Białoruskiego Odra ma dwa koryta, co powodowało, że forsowanie rzeki było utrudnione, jednak już 18 i 19 kwietnia oddziały frontu przekroczyły Odrę Wschodnią, by stworzyć dobre warunki do przekroczenia Odry Zachodniej przez 49, 65 i 70 Armię. Wojska frontu stojące między Szczecinem a Schwedt powodowały, że Niemcy nie mogli przesunąć 3 Armii Pancernej broniącej tego rejonu na pomoc Berlinowi.
Już pierwszego dnia oddziały radzieckie zdołały uchwycić przyczółki na zachodnim brzegu Odry Zachodniej na południe od Szczecina, przeprawiając oddziały wszystkich trzech armii. 3 Armia Pancerna nie dawała za wygraną i wykonała liczne lokalne kontrataki. Jednak gen. Heinrici zdawał sobie sprawę z tego, że siły broniących się tam wojsk są na wyczerpaniu i jedynym wyjściem dla nich będzie przeprowadzenie odwrotu w celu poddania się aliantom zachodnim. Po kilku dniach zaciekłych walk pod koniec 25 kwietnia oddziały 2 Frontu Białoruskiego pokonały główny pas niemieckiej obrony, zdobywając przy tym Szczecin. Później część wojsk tego frontu skierowano na południe do Berlina, a część w stronę Łaby i Bałtyku. 30 kwietnia żołnierze 2 Frontu Białoruskiego wyzwolili obóz koncentracyjny w Ravensbrück. Do chwili kapitulacji III Rzeszy wojska frontu dotarły do rubieży Wismar – Schwerin – rzeka Elde. Zajęto także wyspy w ujściu Odry i Rugię. 9 maja wojska Armii Czerwonej wylądowały na Bornholmie.
Na południu.
17 kwietnia, kiedy siły 1 Frontu Ukraińskiego wyparły wojska niemieckie za Sprewę, działające w kierunku Drezna 2 Armia Wojska Polskiego gen. Karola Świerczewskiego i 52 Armia gen. Konstantina Korotiejewa tego frontu zdołały przerwać obronę niemiecką na swoich odcinkach natarcia i w ciągu dwóch dni posunęły się o 20 km. Dzień później, aby powstrzymać nacierające na Berlin oddziały marsz. Koniewa, Niemcy przeprowadzili silny kontratak z rejonu Zgorzelec–Budziszyn. Oddziały niemieckie wdarły się na 20 km w głąb pozycji obu wspomnianych armii alianckich, które poniosły ciężkie straty w walce z Niemcami. Ostatecznie sytuację udało się opanować do 23 kwietnia dzięki interwencji 5 Gwardyjskiej Armii i 4 Gwardyjskiego Korpusu Pancernego.
W tym samym czasie, kiedy wojska 1 Frontu Białoruskiego nacierały na Berlin od północnego wschodu, wschodu i południowego wschodu, powoli go okrążając, 3 Gwardyjska Armia Pancerna 1 Frontu Ukraińskiego osiągnęła miejscowość Königs Wusterhausen 21 kwietnia, przez co obręcz wokół niemieckiej 9 Armii gen. Bussego broniącej się na południe od Berlina została zamknięta. Marsz. Koniew skierował wtedy 28 Armię do wzmocnienia okrążenia. Jednocześnie marsz. Żukow wysłał 69 Armię wraz z 3 Armią do wzmożenia nacisku na okrążonych Niemców z północy. 24 kwietnia w rejonie Bohnsdorf spotkały się oddziały 1 Frontu Białoruskiego (8 Gwardyjska Armia i 1 Gwardyjska Armia Pancerna) oraz 1 Frontu Ukraińskiego (3 Gwardyjska Armia Pancerna i 28 Armia), dzięki czemu Rosjanom udało się definitywnie zamknąć w okrążeniu 9 Armię, odcinając ją od Berlina. W tym samym momencie lewe skrzydło 1 Frontu Ukraińskiego toczyło ciężkie walki z oddziałami Grupy Armii „Środek” w okolicach Budziszyna, które próbowały się przebijać na zachód po nieudanym kontrataku w tym rejonie kilka dni wcześniej.
Na podstawie rozkazu Hitlera z 22 kwietnia 12 Armia gen. Wencka miała ruszyć na pomoc 9 Armii okrążonej na południe od Berlina. Pierścień wojsk radzieckich, które powoli zbliżały się do siebie z południa i północy, mając na celu zamknięcie Berlina w okrążeniu, miał zostać przerwany przez jednoczesny atak 9 i 12 Armii. 12 Armia miała uderzyć na Poczdam, a 9 Armia z rejonu Frankfurtu nad Odrą. 24 kwietnia 12 Armia zaatakowała 4 Gwardyjską Armię Pancerną i 13 Armię. Tego samego dnia kierujące się na Berlin wojska 9 Armii i 4 Armii Pancernej zostały odrzucone przez wojska obu radzieckich frontów. Niemieckie starania w celu odblokowania Berlina zakończyły się porażką, jedynym osiągnięciem było tylko chwilowe spowolnienie sił radzieckich. 26 kwietnia wojska radzieckie przystąpiły do likwidacji okrążonego niemieckiego zgrupowania (9 Armia i część 4 Armii Pancernej) w rejonie Frankfurt–Gubin. Jednak tego samego dnia przeprowadziło ono kontratak w styk 28 Armii i 3 Gwardyjskiej Armii gen. Wasilija Gordowa, co przerwało front i wojska niemieckie posunęły się na zachód. Zostały one jednak ponownie otoczone w rejonie Baruth. Wojska 12 Armii próbowały się wtedy przebić przez pozycje 4 Gwardyjskiej Armii Pancernej i 13 Armii. 27 kwietnia na południe od Berlina 12 Armia osiągnęła wieś Ferch pod Poczdamem. Radziecka presja na 12 Armię nie pozwalała jednak na dotarcie do 9 Armii i 27–28 kwietnia jej natarcie zostało ostatecznie powstrzymane.
Równolegle okrążona 9 Armia podejmowała próby wyrwania się z kotła, jednak miała przeciwko sobie potężne siły trzech armii 1 Frontu Białoruskiego i dwóch 1 Frontu Ukraińskiego, nie licząc części sił dwóch armii pancernych (3 i 4 Gwardyjska Armia Pancerna). W odpowiedzi na niemieckie próby przebicia się skierowano na kierunek natarcia wojsk gen. Bussego dodatkowych dziewięć dywizji piechoty, korpus zmechanizowany i kilka mniejszych jednostek. W nocy z 28 na 29 kwietnia 9 Armia podjęła kolejną próbę wydostania się z kotła. Tym razem udało jej się i przełamała pierwszą linię pierścienia okrążenia. 29 kwietnia zdołała się ona przebić przez pozycje 28 Armii i skierowała się na Luckenwalde. Dopiero wieczorem zdołano ją powstrzymać 12 km od tego miasta. Następnego dnia brakowało jej tylko 20 km do 12 Armii. Wojska gen. Bussego tworzyły coś na kształt ruchomego kotła – przemieszczały się powoli na zachód, ale nie były w stanie wyswobodzić się z żelaznego ucisku otaczających ich korpusów Armii Czerwonej. Mimo wysiłków wojsk gen. Bussego nie udało im się dotrzeć do wojsk gen. Wencka. Brakowało im zaledwie 3–4 km, kiedy 1 maja okrążona 9 Armia została ostatecznie rozbita. Niewielka część jej żołnierzy prowadzona przez ostatni ocalały, sprawny czołg przedarła się jednak przez pozycje 5 Gwardyjskiego Korpusu Zmechanizowanego należącego do 4 Gwardyjskiej Armii Pancernej i dotarła do pozycji wojsk gen. Wencka. Podczas walk odwrotowych zginęło 60 tys. żołnierzy 9 Armii, a 120 tys. dostało się do niewoli.
Po zniszczeniu 9 Armii i połączeniu się jej resztek z oddziałami 12 Armii jednostki te próbowały wycofać się na zachód w celu dotarcia do sił amerykańskich po drugiej stronie Łaby. Wspólnie z nimi wycofywały się też garnizon Poczdamu i kilka tysięcy uchodźców. Wojska Armii Czerwonej poprzez swoje ataki na północy, między Havelbergiem a Rathenow, próbowały przeszkodzić Niemcom w dotarciu do Łaby. 3 maja oddziały niemieckiej 12 Armii nawiązały kontakt z amerykańską 9 Armią. Tego dnia gen. Edelsheim, jeden z dowódców korpusów 12 Armii, udał się przez Łabę do Stendal, by rozpocząć negocjacje na temat poddania się. Dowódca 9 Armii gen. William Simpson zgodził się na przyjęcie żołnierzy, ale odmówił przepuszczenia cywilów. Rankiem 5 maja Niemcy rozpoczęli przeprawę przez Łabę przez uszkodzony most kolejowy między Stendal a Schönhausen, przez uszkodzony most drogowy pod Tangermünde i promem w Ferchland. 12 Armia w drodze do Łaby była ścigana przez oddziały radzieckie. Miejsca przepraw znajdowały się pod silnym ostrzałem artylerii radzieckiej, który powodował ciężkie straty. Amerykanie przeszukiwali żołnierzy w poszukiwaniu SS-manów, cywilów i Hiwi. 6 maja rejon, w którym broniła się 12 Armia miał tylko 8 km długości i 2 km szerokości. Po południu 7 maja, po załamaniu się linii obronnych, ostatni żołnierze niemieccy, cały czas ostrzeliwani przez radziecką artylerię i katiusze, przekroczyli Łabę i poddali się Amerykanom.
Udział żołnierzy polskich w szturmie na Berlin.
W szturmie Armii Czerwonej wspomagały ją oddziały złożone z polskich żołnierzy należących do 1 Armii Wojska Polskiego:
Razem około 12 tys. żołnierzy.
W czasie szturmu Polacy, w składzie 1 Frontu Białoruskiego, znajdowali się ok. 60 km na północ od Berlina. Naczelny Dowódca WP, gen. Michał Rola-Żymierski, 29 kwietnia wieczorem poprosił Gieorgija Żukowa „w imieniu Partii i Rządu Polskiego” o wyrażenie zgody na udział jednostki Wojska Polskiego w szturmie Berlina. Żukow odpowiedział, że „w tej sprawie zwróci się do Naczelnego Dowódcy”. Za zgodą Józefa Stalina wydał rozkaz przewiezienia 1 Dywizji Piechoty im. Tadeusza Kościuszki w rejon bezpośrednich walk i przydzielenia poszczególnych pułków do radzieckich jednostek pancernych. Polscy żołnierze zameldowali się 30 kwietnia o 7.00 rano i od tej chwili brali udział w walkach w ostatnim, najsilniej umocnionym rejonie, m.in. w zachodniej części Tiergarten, przebijając się w stronę Reichstagu, w rejonie Politechniki i przy Bramie Brandenburskiej. Zdobyli 56 kwartałów miasta, 7 kompleksów fabrycznych, 4 stacje metra i większą część budynków Politechniki. Wzięli do niewoli 2550 jeńców.
2 maja 1945 roku ok. 6:00, podczas rajdu przez park Tiergarten dokonanego przez 2 batalion, część 1 batalionu 3 pułku piechoty i batalion czołgów 66 Brygady Pancernej, żołnierze 7 baterii 1 pułku artylerii lekkiej z 1 Dywizji Kościuszkowskiej, zatknęli na środku trzeciej kondygnacji Siegessäule (pruskiej kolumnie zwycięstwa) w parku Tiergarten biało-czerwony sztandar. Drugą flagę na balustradzie drugiej kondygnacji, na polecenie por. Piotra Potapskiego, powiesili żołnierze z 8 baterii 3 dywizjonu. Trzecią flagę powiesiło pięciu polskich żołnierzy z 1 Dywizji Piechoty (byli to ppor. Mikołaj Troicki, plut. Kazimierz Otap, kpr. Antoni Jabłoński oraz kanonierzy Aleksander Karpowicz i Eugeniusz Mierzejewski). Po kapitulacji, na Kolumnie Zwycięstwa i na Bramie Brandenburskiej zawisły biało-czerwone flagi. Tuż obok czerwone sztandary wieszali żołnierze radzieccy. Hitlerowskie Niemcy były pokonane.
1 Dywizja Piechoty – walki na terenie Berlina rozpoczęła na północno-zachodniej części dzielnicy Charlottenburg. 3 pułk piechoty (3 pp) rozpoczął natarcie z Franklinstraße i po całym dniu walk dotarł w rejon Englische Straße, a następnie w nocy po ciężkich walkach zdobył stację kolejową Tiergarten, gdzie wziął 450 jeńców. Następnie przeprowadził atak przez park Tiergarten i 2 maja około 6:55 dotarł w rejon Bramy Brandenburskiej, gdzie zetknął się z oddziałami radzieckiej 8 Gwardyjskiej Armii.
2 pułk piechoty (2 pp) rozpoczął natarcie 30 kwietnia z Sophienstraße, przekroczył Franklinstraße i dotarł do północnych zabudowań Berliner Straße. W nocy 2 pp zdobył silnie bronione gmachy politechniki. Rano przeprowadzono atak na południowy wschód przez stadion sportowy i w okolicach Fasanenstraße, stacji kolejowej Zoologischer Garten i Hardenbergstraße nawiązano styczność z radziecką 1 Gwardyjską Armią Pancerną. Z innymi jednostkami radzieckimi nawiązano na lewym skrzydle styczność w rejonie mostu kolejowego na kanale Landwehry w rejonie ulicy Gartenufer.
1 pułk piechoty nacierał od 1 maja wzdłuż ulic Bismarckstraße, Schillerstraße, Goethestraße w kierunku stadionu i zoo, opanowując także budynki przy Pestalozzistraße i zdobywając barykady przy zachodniej stronie Kaiser-Friedrich-Straße. Następnie przekroczył Wilmersdorfer Straße i dotarł do Karl-August-Platz gdzie nawiązał styczność z 1 pp. Następnie walczył w rejonie Krumme Straße przy Karl-August-Platz, przekroczył Leibnizstraße i opanował stację kolejki przy Bismarckstraße. 2 maja o świcie pułk przekroczył Grolmanstrasse i dotarł do Hardenbergstraße.
2 Brygada Artylerii Haubic – 27 kwietnia rozpoczęła walki prowadząc ogień z dzielnicy Siemensstadt. Od 27 do 29 kwietnia stanowiska ogniowe tej brygady umieszczono w Volksgarden i między innymi walczyła na przecięciu Guerigestrasse i Cauerstrasse. 1 maja, 2 Brygada Artylerii Haubic została podporządkowana 1 Dywizji Piechoty im. Tadeusza Kościuszki w rejonie Tiergarten na południe od Sprewy.
1 Samodzielna Brygada Moździerzy – od 24 kwietnia do 2 maja 1945 roku walczyła pod Spandau, Pichelsdorf i miastem Poczdam. Z jej składu 5 i 8 Pułk Moździerzy niszczyły umocnienia na przesmykach pomiędzy jeziorami Sackower oraz Lekwitz oraz przy zamku w Poczdamie, a także zdobywały berlińskie przedmieścia Glienicke i Bernau. 11 Pułk Moździerzy walczył w dzielnicach Seeburg, Staaken i Klosterfelde.
6 Batalion Pontonowo-Mostowy – dowództwo niemieckie przygotowywało Berlin do obrony od stycznia 1945 roku. Berlin był podzielony na 9 sektorów. Do robót inżynieryjnych i zagrodzeń zmuszono ludność cywilną. Do obrony wykorzystano część ocalałych domów, ruiny i piwnice. Zabarykadowano ulice, znaczną część barykad zaminowano. Berlin był pocięty podziemnymi komunikacjami na głębokości 5–10 m (tunele kolei podziemnej, kolektory, stare piwnice), gdzie Niemcy magazynowali broń i amunicję, wykonali koszary dla załóg, punkty oporu, stanowiska dowodzenia i węzły łączności. Plan rozbudowy był pilnie strzeżony, wejścia do przejść podziemnych maskowane. Nawet zakłady zbrojeniowe schowano pod ziemię. Pod koniec wojny Niemcy wyprodukowali olbrzymią liczbę min-niespodzianek (zapalniczki, wieczne pióra, puszki po konserwach i inne), które rozrzucali po całym mieście. 26 kwietnia 6 bpmost został wydzielony za składu 1 Armii WP i podporządkowany 2 Gwardyjskiej Armii Pancernej gen. Bogdanowa. Zadaniem batalionu była budowa przepraw przez Sprewę. Rozkaz zastał saperów na przeprawie na Kanale Hohenzollernów w Oranienburgu. 25 kwietnia wieczorem batalion zwinął swoje przeprawy i wieczorem 26 kwietnia przebazował się do Berlina. 26 kwietnia, z marszu w nocy batalion przystąpił do budowy mostu na Sprewie w dzielnicy Moabit. Niemcy mocno ostrzeliwali budowę przeprawy. Byli zabici i ranni, mimo to kontynuowano budowę. Saperzy niejednokrotnie przerywali budowę mostu, aby z piechotą i czołgistami odpierać ataki Niemców. 27 kwietnia most na Sprewie został zbudowany. 28 kwietnia o godz. 8.30 rozpoczęła się przeprawa wojsk przez most na Sprewie. W ciągu 69 godzin przez most przeprawiło się 30 czołgów, 1660 dział, 10 200 samochodów, 4000 furmanek, 7800 żołnierzy. Oprócz budowy mostu i obsługi przeprawy saperzy 6 bpmost odbudowali znajdujący się w pobliżu mostu pontonowego most kolejowy, przystosowując go do ruchu kołowego. Saperzy, w czasie walk ulicznych, wysadzali i rozbierali barykady, usuwali miny, torując drogę czołgom i fizylierom radzieckim. Za czyny i wzorowe wykonanie zadań bojowych w szturmie Berlina pontonierzy 6 batalionu pontonowo-mostowego zostali odznaczeni, uchwałą Rady Ministrów ZSRR z dnia 28 maja 1945 roku, Orderem Czerwonej Gwiazdy. Liczni oficerowie i żołnierze zostali odznaczeni przez Naczelne Dowództwo Armii Czerwonej orderami i medalami. Żołnierze 6 batalionu pontonowo-mostowego mieli jako czwarta jednostka Wojska Polskiego zaszczyt zdobywania Berlina i zawieszenia na murach miasta biało-czerwonego sztandaru.
W północnej części Volkspark Friedrichshain w 1972 roku wzniesiono Pomnik Żołnierza Polskiego i Niemieckiego Antyfaszysty projektu polsko-niemieckiego kolektywu, w skład którego weszli – Zofia Wolska, Tadeusz Łodziana, Arnd Wittig i Günther Merkel, na którym umieszczono napis „Za naszą i waszą wolność – Für eure und unsere Freiheit”.
Walki żołnierza polskiego o stolicę III Rzeszy zostały upamiętnione na Grobie Nieznanego Żołnierza w Warszawie, napisem na jednej z tablic po II wojnie światowej: „BERLIN 30 IV – 2 V 1945” i po 1990 roku „BERLIN 26 IV – 2 V 1945”.
Następstwa.
Koszt zdobycia stolicy III Rzeszy był wysoki. Pomiędzy 16 kwietnia, kiedy rozpoczęła się operacja berlińska, a 9 maja, kiedy skapitulowała III Rzesza, trzy fronty radzieckie straciły według historyka Grigorija Kriwoszejewa (który opierał się na archiwach radzieckich) 78 291 zabitych lub zaginionych i 274 184 rannych lub chorych (straty oddziałów polskich nie są w to wliczone). Utracono 2108 dział i moździerzy, 1997 czołgów i dział samobieżnych oraz 917 samolotów.
Straty niemieckie, zarówno wśród wojskowych, jak i cywilów, są trudne do oszacowania, ponieważ wszelka administracja przestała funkcjonować. Ocenia się, że w wyniku bezpośrednich działań wojennych zginęło 125 tys. mieszkańców Berlina – w tym 6400 samobójczo, a 22 tys. na atak serca. Badania niemieckie oceniają straty wojskowe podczas operacji berlińskiej na 92 000 do 100 000 zabitych i 220 000 rannych. W wyniku bezpośrednich walk w mieście zginęło 22 tys. żołnierzy niemieckich, a 70 tys. żołnierzy garnizonu berlińskiego dostało się do niewoli. W trakcie całej operacji berlińskiej Armia Czerwona wzięła 480 tys. jeńców.
Po kapitulacji Berlina w innych rejonach Europy wojska niemieckie także zaczęły składać broń. 2 maja siły niemieckie, liczące około miliona żołnierzy, w północnych Włoszech i południowej Austrii skapitulowały. Trochę później oddziały brytyjskiej 2 Armii zdobyły Szlezwik-Holsztyn i wyzwoliły Danię, a 2 Front Białoruski zdobył Meklemburgię. Po zdobyciu Berlina Stawka rozkazała jednostkom 1 Frontu Ukraińskiego skręcić na południe, by wziąć udział w operacji praskiej. 6 maja, po trzech miesiącach oblężenia, padł Wrocław. 9 maja Armia Czerwona wyzwoliła Pragę. Na południu po zdobyciu Monachium wojska amerykańskie nacierały w kierunku Tyrolu. Siły francuskie zdobyły Bregencję nad Jeziorem Bodeńskim. 9 maja poddały się otoczone niemieckie oddziały na Helu, w ujściu Wisły i w Kurlandii.
7 maja w kwaterze Eisenhowera w Reims gen. Alfred Jodl podpisał akt bezwarunkowej kapitulacji Niemiec. Stalin chciał jednak, aby akt kapitulacji podpisano w Berlinie, w radzieckiej strefie okupacyjnej, przez naczelne dowództwo Armii Czerwonej. Tuż przed północą 8 maja w dzielnicy Karlshost w Berlinie zebrały się delegacja aliancka i niemiecka, po czym podpisano akt bezwarunkowej kapitulacji Niemiec. W całym Berlinie czerwonoarmiści rozpoczęli świętowanie zwycięstwa.

</doc>
<doc id="171360" url="https://pl.wikipedia.org/wiki?curid=171360" title="Jerzy Jachowicz">
Jerzy Jachowicz

Jerzy Mieczysław Jachowicz (ur. 15 maja 1938 w Sochaczewie) – polski dziennikarz, publicysta.
Życiorys.
Przed 1989 działał w opozycji demokratycznej (NSZZ „Solidarność”). W latach 1989–2005 był dziennikarzem „Gazety Wyborczej”, jednym z prekursorów dziennikarstwa śledczego w Polsce.
Zajmował się głównie problematyką przestępczości zorganizowanej i jej powiązań z dawnym aparatem bezpieczeństwa PRL. Pisał m.in. o zabójstwie Grzegorza Przemyka, niszczeniu dokumentów na zlecenie gen. Buły.
Od 2005 pracował jako dziennikarz tygodnika „Newsweek Polska”, zaś od 2006 w „Dzienniku”. Od 2008 na antenie Programu III Polskiego Radia w porannym wydaniu audycji „Zapraszamy do Trójki” prowadził cykl „Z Archiwum Jerzego Jachowicza”, gdzie opowiadał o wybranych przez siebie wydarzeniach, które badał jako dziennikarz śledczy. Zrezygnował z tej pracy 2 marca 2009 w reakcji na odwołanie Krzysztofa Skowrońskiego z funkcji dyrektora Programu III.
Jerzy Jachowicz do końca 2010 współpracował z informacyjnym portalem internetowym Telewizji Polskiej – tvp.info, a do listopada 2012 z tygodnikiem „Uważam Rze”.
Obecnie prowadzi audycję „W Jamie Jachowicza” w internetowym Radiu Wnet. Publikuje również w „Gazecie Polskiej Codziennie”, a od listopada 2012 jest stałym felietonistą-komentatorem tygodnika "W Sieci".
Jest członkiem Stowarzyszenia Wolnego Słowa. Autor książki "Z archiwum Jerzego Jachowicza" (Kraków: Wydawnictwo Otwarte 2008).
11 listopada 2017 został odznaczony przez Prezydenta RP Andrzeja Dudę Krzyżem Komandorskim Orderu Odrodzenia Polski "za wybitne zasługi w działalności na rzecz przemian demokratycznych w Polsce, za osiągnięcia w pracy dziennikarskiej i publicystycznej". W 2018 został wyróżniony Medalem Stulecia Odzyskanej Niepodległości.
Życie prywatne.
W kwietniu 1990 nieznani sprawcy podpalili jego mieszkanie w Pruszkowie. W wyniku pożaru zginęła żona dziennikarza, Maria (z domu Chiniec). Jego syn, Piotr Jachowicz (ur. 1967), jest scenarzystą.
O losach Jerzego Jachowicza opowiada film fabularny Tomasza Dudziewicza "Tu stoję..." (1993). W rolę dziennikarza (w filmie o nazwisku Lech Bentkiewicz) wcielił się Lech Łotocki.

</doc>
<doc id="171361" url="https://pl.wikipedia.org/wiki?curid=171361" title="Języki izolowane">
Języki izolowane

Języki izolowane, języki odosobnione – języki, które ze względu na swą specyfikę, tj. strukturę gramatyczną, leksykę lub inne czynniki nie wykazują pokrewieństwa z żadnym innym istniejącym językiem. Przykładami języków izolowanych są języki japoński, koreański i baskijski, aczkolwiek snuje się przypuszczenia w kwestii ewentualnego związku tych języków z pewnymi rodzinami językowymi, np. baskijskiego z językami kaukaskimi. 
Termin „języki izolowane” określa także takie języki, co do których wiadomo, że przynależą do określonej rodziny językowej, jednak wewnątrz niej nie są bliżej spokrewnione z żadnym innym językiem (np. języki albański czy ormiański w obrębie rodziny indoeuropejskiej).
Określenia „języki izolowane” nie należy mylić z typologicznym pojęciem języków izolujących.
Pochodzenie pojęcia.
Wyrażeniem "language isolates" (w l. poj. "a language isolate") odnośnie do języków „niewykazujących bliskich powiązań z żadnym innym językiem lub rodziną językową” ("with no demonstrable close relationship to any other single language or family of languages") posłużyła się po raz pierwszy amerykańska lingwistka Mary Haas w 1965 r. w pracy nad językami rodzimymi Ameryki Północnej. W świetle stale nieustającego postępu w badaniach i dociekaniach językoznawczych definicję tę uzupełnia zastrzeżenie dotyczące aktualnego stanu badań.
Języki uznawane za izolowane.
Afryka.
Za języki izolowane uznaje się również niektóre języki z rodziny nilo-saharyjskiej.
Australia i Oceania.
W większości są to języki Nowej Gwinei, które nie wykazują pokrewieństwa z językami transnowogwinejskimi.

</doc>
<doc id="171364" url="https://pl.wikipedia.org/wiki?curid=171364" title="Scena Plastyczna KUL">
Scena Plastyczna KUL

SCENA PLASTYCZNA Katolickiego Uniwersytetu Lubelskiego (KUL) – niezawodowa scena, założona w 1969 roku przy Teatrze Akademickim KUL, będąca autorskim teatrem Leszka Mądzika, zrodzonym z jego zainteresowania możliwościami plastyki, przestrzeni i światła.
Historia.
Geneza.
Scena Plastyczna KUL została założona w 1969 roku przez Leszka Mądzika, który, będąc wtedy studentem historii sztuki na Katolickim Uniwersytecie Lubelskim, poszukiwał odpowiedniej formy dla swojej twórczości. Wcześniej artysta zajmował się tkactwem i malarstwem, jednak w obu dziedzinach brakowało mu obcowania z odbiorcą swojej sztuki."Dla mnie spotkanie z widzem jest bardzo indywidualnym spotkaniem, jest bardzo prywatnym spotkaniem i jest taką potrzebą, żeby być sam na sam z widzem. Myślę, że opuściłem malarstwo przed laty z tego powodu, iż nie chciałem być z tym, co gdzieś mnie niepokoi, czego się lękam, czego czuję brak. Tutaj w tej formie, jaką jest teatr, daje mi taką szansę, że jestem cały czas obecny z nim na każdym spektaklu i nigdy sobie nie dałem zabrać, takiej przyjemności, w której mogę w finale spektaklu spojrzeć przez taką szczelinę na twarze widzów."Jako osobę, która "popchnęła go w objęcia teatru", Leszek Mądzik wskazuje Irenę Byrską. Wybitna reżyser przygotowywała ze studentami "Wandę" Cypriana Kamila Norwida, gdy na jednym z uniwersyteckich korytarzy dostrzegła obrazy nieznanego wtedy młodego twórcy i wtedy padły pamiętne słowa: "Znajdźcie mi tego człowieka!". Wtedy zaproponowała mu wykonanie dekoracji do spektaklu.
"Nagle stanąłem na scenie, gdzie okazało się, że mam wykonać scenografię do przedstawienia. Tak zaczęło się wyciszanie mojego malarstwa na rzecz teatru".Późniejsze spotkanie z Mieczysławem Kotlarczykiem zaowocowało współpracą przy przedstawieniu "Amor Divinus – Tryptyk Staropolski". W Teatrze Akademickim KUL był też autorem scenografii do "Męża doskonałego" Jerzego Zawieyskiego w reżyserii autora (1968), a w Teatrze Gong 2 Andrzeja Rozhina do "Testamentu"" Villona (1968) i "Wyznań mordercy, czyli Siegfried Müller opowiada"" (1970). "Przygotowując pierwsze scenografie, zacząłem marzyć, by ożyły, stały się partnerem dla aktora". – wspomina Mądzik.
Nazwa.
Nazwa teatru Leszka Mądzika powstała w sposób organiczny – w ramach Teatru Akademickiego działała "Scena Słowa", więc "Scena Plastyczna" brzmiała naturalnie. Później, gdy teatr wyrobił sobie swój, tak dziś rozpoznawalny, odrębny styl, powstał pomysł, by nazwę zmienić (jedną z propozycji był "Teatr Lumen"), jednak nazwa na tyle się przyjęła w świadomości, że nigdy się na to nie zdecydowano. Scena Słowa przestała istnieć w tamtej formie i przez to Scena Plastyczna pozostała jedynym teatrem ze "sceną" w nazwie. Jest to też o tyle ciekawe, że przez pierwsze kilka lat działalności teatru teoretycy spierali się czy Scenę Plastyczną można określić mianem "teatru" – nie spełniała podstawowych kryteriów klasyfikacyjnych. Tradycjonaliści pojęciowi mieli niemałą zagwozdkę, do jakiej kategorii można ją przypisać. Reżysera jednak nie interesowały te dysputy i konsekwentnie budował własną, wizualną poetykę teatru, a teatrolodzy doszli w końcu do porozumienia i "Scena" nazywana jest jednym z najbardziej fascynujących fenomenów teatralnych XX wieku.
Siedziba.
Miejsce, gdzie Leszek Mądzik zdecydował się tworzyć, i w którym zdecydował się pozostać, nie jest bez znaczenia. Jego teatr doskonale wpisuje się w tradycje Teatru Akademickiego KUL, który zawsze oscylował wokół religii i metafizyki. Uniwersytet, na tyle, ile mógł, dał młodemu twórcy niezależność w trudnych latach cenzury PRL.
Inspiracje.
Leszka Mądzika wymienia się często obok takich twórców jak Józef Szajna, Tadeusz Kantor, czy Jerzy Grotowski. Jest to nieprzypadkowe – reżyser często mówi o swoich inspiracjach:"Pierwsze silne doświadczenia teatru na żywo w sposób totalny to był Wrocławski Festiwal Teatralny w październiku roku 1970 i dwa wybitne spektakle – "Wołanie ludzi o mięso teatru" Bread and Puppet Petera Schumana i "Apocalypsis cum figuris" Laboratorium Jerzego Grotowskiego. To właśnie te dwa spektakle wraz z "Umarłą klasą" Tadeusza Kantora otworzyły mnie na teatr."U Schumana Mądzik zauważył wartość kukły i maski. One stanowiły skrót, przez nie wyrażała się plastyka. Artysta oparł pierwsze spektakle na formule teatru Bread and Puppet (maski dominowały w "Ecce Homo", "Narodzeniach" i "Wieczerzy")", wpisując w nią problematykę, która go interesowała. W późniejszych realizacjach rola masek zmniejszyła się, jednak nigdy nie zniknęły, czemu dowodzi użycie masek w najnowszych spektaklach – "Lustrze" albo "Przejściu z Ciemności do Światła"". 
U Grotowskiego z kolei Mądzika zafascynował poziom ekspresji, jaki można wyzwolić na scenie. Chciał ją jednak wyzwolić w inny sposób. O aktorstwie teatru Laboratorium pisze w ten sposób:"Poraziła mnie ekspresja ciała ludzkiego, mistrzostwo w opanowaniu fizyczności i odnalezieniu w niej pierwiastka duchowego. Obejrzenie "Apocalypsis cum figuris" przeżyłem jako katharsis, po którym mogłem przystąpić do zmierzenia się z „najwyższym”."Józef Szajna, dotykający w spektaklu "Replika" tematy bliskie Mądzikowi – śmiertelność i rozkład, utwierdził młodego artystę w tym, że podążanie drogą, jaką sobie obrał, ma sens. I że warto ją zgłębiać, „penetrować”, jak sam mówi.
Jednak najsilniejszą inspiracją, do dnia dzisiejszego, dla Leszka Mądzika pozostaje Tadeusz Kantor. Jego "Umarła Klasa" wywarła na nim kolosalne wrażenie. Tak pisze o tym spektaklu:"Do dzisiaj noszę go w sobie. Jego obrazy, dramaturgię i obecność w nim samego Kantora. To jeden silny, ekspresyjny organizm, wobec którego nie było się obojętnym."Niezwykła bliskość jaką poczuł Mądzik z tym teatrem wynikała z wielu czynników. Po pierwsze z malarskości – Kantor zawsze był plastykiem i tę wrażliwość przeniósł na scenę. Po drugie „kategoria wspomnienia” – dzieciństwa, czasu kształtowania się umysłu artysty. Co czyni go tak autonomicznym, co wyzwala kreatywność, co utkwiło w jego podświadomości tak głęboko, że tylko może się objawić poprzez twórczość, wyobraźnię – niebezpośrednio. Po trzecie sama postać Tadeusza Kantora, który był niczym dyrygent, kapitan okrętu, którym był jego teatr. I jego nierozerwalna łączność z dziełem "in statu nascendi", bowiem miało się wrażenie, jakby tworzył po raz pierwszy na oczach widzów swój spektakl. Jak jego obecność mobilizowała zespół do jeszcze większej ekspresji, przekraczania wciąż kolejnych granic. Tak Mądzik wspomina Kantora:"Siła jego tkwi nawet w nieruchomej, statycznej sylwetce, gdzie jedyna ekspresja wyzwala się w rytmie uderzanych palców o stół lub krzesło."
Specyfika teatru.
Koncepcja Mądzika wyszła z teatru scenograficznego. Jak przypomina profesor Irena Sławińska, pierwszy spektakl "Sceny Plastycznej", "Ecce Homo" (1970 r.), wykonany został w wersji płaskiej sceny, na której akcja przebiegała za pomocą malarskich (witrażowych) efektów. Następna premiera, Narodzenia (1971 r.) była próbą przezwyciężenia tej konwencji. Zrywała ona z płaskością. Odtąd przestrzeń stała się podstawową formą wyrazu teatru Mądzika.Padły słowa: Oto człowiek: takie jeszcze ziarno. A potem: dlaczego wywiodłeś mnie z łona? To ostatnie słowa, jakie zostały wypowiedziane w moim teatrze.Rezygnacja, już w początkowej fazie istnienia teatru, ze słowa, jednego z najważniejszych (bywało, że i najważniejszego – jak właśnie w teatrze rapsodycznym Kotlarczyka) znaków teatralnych wydawała się zupełnie naturalna. Sam reżyser wielokrotnie powtarzał, że „dojrzewał do milczenia, jak inni dochodzą do elokwencji”. Powodem takiego twierdzenia, jest przeświadczenie, „iż o pewnych stanach, o przeżyciach można mówić jakby niebezpośrednio, nie oglądając, dotykając”.

</doc>
<doc id="171367" url="https://pl.wikipedia.org/wiki?curid=171367" title="Prezydenci Indii">
Prezydenci Indii

Funkcja Prezydenta Indii jest prawie wyłącznie ceremonialna, realna władza leży w rękach Premiera Indii.
Lista prezydentów Indii.
Poniższa tabela zawiera listę prezydentów Indii od 1950 roku.

</doc>
<doc id="171369" url="https://pl.wikipedia.org/wiki?curid=171369" title="Hymn Grenlandii">
Hymn Grenlandii

Nunarput utoqqarsuanngoravit (pol. „Nasz stary kraju”) – narodowy hymn Grenlandii, terytorium zależnego Danii. Słowa napisał Henrik Lund, muzykę skomponował Jonathan Petersen. Pieśń została oficjalnie uznana za hymn w 1916 r. Od 1979 r. funkcję hymnu Grenlandii pełni także pieśń Inuitów (Eskimosów) "Nuna asiilasooq" („Kraj wielkich przestrzeni”).

</doc>
<doc id="171370" url="https://pl.wikipedia.org/wiki?curid=171370" title="Michael Kandel">
Michael Kandel

Michael Kandel (ur. 24 grudnia 1941 w Baltimore) – amerykański slawista, tłumacz literatury polskiej na język angielski oraz pisarz SF. Kandel otrzymał doktorat ze slawistyki na Indiana University. Zajmował się przekładaniem utworów Stanisława Lema na język angielski, tłumaczył także Jacka Dukaja oraz Marka Huberatha. Zangielszczył również opowiadanie "Wiedźmin" Andrzeja Sapkowskiego. Jakość jego przekładów książek Lema oceniana była bardzo wysoko przez samego Lema i przez krytyków, szczególnie w świetle faktu, że proza (i poezja) Lema są trudne, pełne gier słownych i trudno przetłumaczalnych konstrukcji.
W 2013 nakładem Wydawnictwa Literackiego ukazał się tom "Sława i fortuna. Listy Stanisława Lema do Michaela Kandla 1972-1987".
Książki.
Tłumaczenia.
Stanisław Lem
Paweł Huelle
Marek S. Huberath
Andrzej Stasiuk
Janusz Christa "Kayko and Kokosh" komiks .

</doc>
<doc id="171371" url="https://pl.wikipedia.org/wiki?curid=171371" title="Barrel of a Gun">
Barrel of a Gun

Barrel of a Gun – utwór brytyjskiego zespołu Depeche Mode. Autorem tekstu jest Martin Lee Gore. Wykonywany przez Davida Gahana, tekst opublikowany w Grabbing Hands w 1997.
Utwór znalazł się na następujących wydaniach:
O utworze.
Utwór został nagrany przez zespół rok przed jego wydaniem na singlu, czyli w 1996 roku. Jest to także pierwszy singel grupy, w którym nie wziął już udział Alan Wilder, który odszedł od grupy rok przed jego nagrywaniem. Piosenka jest także kolejnym industrialnym nagraniem zespołu. Do nagrania tego singla oraz utworu It's No Good został wykorzystany perkusista Victor Indrizzo. Utwór jest utrzymany w klimacie rocka industrialnego i dance-rocka. W wideo do singla można znaleźć moment, gdzie Martin Gore, David Gahan i Andrew Fletcher grają na gitarach.
Strona B.
Na stronie B singla znalazł się utwór "Painkiller". Utwór ten jest instrumentalną kompozycją, do której muzykę stworzył i napisał Martin Gore (podobnie jak tekst i muzykę do singla). Utwór utrzymany jest w klimacie post-punku i rocka industrialnego. Końcówka utworu została połączona z krótszą i mroczniejszą wersją utworu - "Junior Painkiller" (tą wersję utworu można znaleźć na albumie po piosence "Insight"). Miks tego utworu można znaleźć na pierwszym albumie remiksowym zespołu - Remixes (81-04).

</doc>
<doc id="171372" url="https://pl.wikipedia.org/wiki?curid=171372" title="Propanol">
Propanol

Propanol, alkohol propylowy, C3H7OH – organiczny związek chemiczny z grupy alkoholi z trzema atomami węgla w cząsteczce. Ma jeden izomer podstawnikowy: izopropanol.
Właściwości.
Alkohol propylowy w temperaturze pokojowej jest bezbarwną cieczą o ostrym zapachu. Propanol i jego roztwory są cieczami łatwopalnymi, tworzą z powietrzem mieszaniny wybuchowe. Na organizm człowieka działa narkotycznie. W ostrych zatruciach powoduje nudności, wymioty, zawroty i bóle głowy, zaburzenia równowagi, pocenie się i omdlenia. Przebywanie w oparach propanolu może wywołać uczucie senności i zawroty głowy. W przypadku dostania się do oczu może powodować uszkodzenie rogówki i siatkówki. Działa depresyjnie na ośrodkowy układ nerwowy; w organizmie metabolizowany jest do propanalu i kwasu propionowego, powodując stany zapalne płuc. Długotrwałe lub wielokrotne narażenie może powodować narkozę i/lub podrażnienie skóry.
Zastosowanie.
Oba izomery propanolu stosuje się w przemyśle chemicznym, głównie jako rozpuszczalniki.
Często są składnikami preparatów do szybkiej dezynfekcji małych powierzchni w medycynie i przemyśle spożywczym.

</doc>
<doc id="171373" url="https://pl.wikipedia.org/wiki?curid=171373" title="Teatr im. Juliusza Osterwy w Lublinie">
Teatr im. Juliusza Osterwy w Lublinie

Teatr im. Juliusza Osterwy w Lublinie – jako instytucja w obecnym kształcie został założony w roku 1921 jako Teatr Miejski, posiadający stałą dotację z kasy miejskiej oraz stały zespół (przed II wojną światową angażowany zwyczajowo na okres tylko jednego sezonu). Wcześniej teatr miał charakter impersaryjny (prywatny): w budynku działały różne grupy teatralne wynajmujące lokal od prywatnej spółki na krótkie okresy lub pojedyncze wieczory. W tym trybie na lubelskiej scenie gościnnie występowała m.in.: Helena Modrzejewska (dwukrotnie na początku 1891 roku). Po 1921 roku, za dyrekcji pierwszego stałego dyrektora, którym został Józef Grodnicki, w teatrze występowali także m.in.: Wojciech Brydziński, Stefan Jaracz, Kazimierz Kamiński, Wiktoria Kawecka, Lucyna Messal (Messalka), Bronisław Mierzejewski, Juliusz Osterwa, pianista Artur Rubinstein, Ludwik Solski i Irena Solska. Budynek teatru wpisany jest do rejestru zabytków pod nr A/263 z 10.03.1967
Historia budynku.
Budynek teatru został wybudowany w latach 1884–86 jako Teatr Wielki (nazywany tak do 1921 roku) i uroczyście otwarty 6 lutego 1886 roku. Powstał z inicjatywy „Spółki Cywilnej Teatr Lubelski”, zawiązanej przez lubelskich przemysłowców i ziemian. Teatr wybudowano w stylu włoskiego neorenesansu według projektu Karola Kozłowskiego. Jest to reprezentacyjny, elegancki i na tamte czasy bardzo nowoczesny budynek teatralny. Początkowo w teatrze obowiązywał ścisły rozdział widzów ze względu na klasę społeczną: z okazałego westybulu osobne korytarze prowadziły na parter i trzy piętra balkonów widowni, która wówczas mogła pomieścić 671 widzów. Pierwotnie uwagę zwracały (obecnie zachowane jedynie fragmentarycznie) dekoracje wnętrz: loże i portal sceny ozdobione sztukateriami, malowana bordiura sufitu nad widownią, naścienne medaliony z postaciami i godłami sztuk pięknych, malowana olejno kurtyna przedstawiająca widok na Bramę Krakowską w Lublinie, oraz żyrandol gazowy o czterdziestu płomieniach. Pomiędzy sceną i widownią umieszczony był kanał dla orkiestry, na samej scenie zaś zaprojektowano mechaniczną zapadnię (używaną do dnia dzisiejszego). Gmach miał służyć nie tylko celom stricte teatralnym, ale szerokiej działalności artystycznej, dlatego też na pierwszym piętrze budynku znalazła się duża, reprezentacyjna sala koncertowa z osobnym systemem garderób i zapleczem, oraz z oknami wysokimi na dwie kondygnacje umiejscowionymi na frontowej ścianie gmachu, a także szereg mniejszych pomieszczeń kameralnych o różnorodnym przeznaczeniu (m.in. palarnia cygar, Sala redutowa, czy Sala kominkowa, czy kawiarnia). Z powodów finansowych budynek wybudowano w wersji uproszczonej pod względem pierwotnego projektu – uproszczono wystrój fasady i wnętrz, oraz zrezygnowano z budowy całego skrzydła administracyjno-technicznego, pierwotnie mającego domykać i uzupełniać bryłę teatru od strony ulicy Kapucyńskiej. Budynek mimo drobnych przebudów i częściowej redukcji wystroju wnętrz, przetrwał w swoim pierwotnym kształcie do dnia dzisiejszego, nie został także uszkodzony w czasie II wojny światowej.
Historia teatru.
Początkowo działalność teatru miała charakter impresaryjny. Jego zarządzaniem zajmowali się prywatni przedsiębiorcy, którzy najmowali budynek od miasta. W praktyce oznaczało to częste zmiany dyrekcji, brak stałego zespołu aktorskiego, nieregularności w otwarciu teatru dla publiczności i długie okresy zamknięcia teatru. Gościnnie występowały w nim polskie i zagraniczne wędrowne trupy teatralne, a także przyjeżdżający na specjalne zaproszenie aktorzy i aktorki. Jednocześnie cały czas podejmowano starania stworzenia w teatrze stałego zespołu aktorskiego, a tym samym pełnego usystematyzowania trybu pracy teatru. Ze względu na brak środków finansowych nie było to możliwe aż do 1945 roku. W latach 20. XX wieku funkcję dyrektora Teatru Miejskiego pełnili także: Stanisława Wysocka i Ryszard Wasilewski. To właśnie za ich kadencji w Lublinie po raz pierwszy wystawiono "Dziady" Adama Mickiewicza.
Lata 30. przyniosły załamanie koniunktury, władze miejskie nie mogły podołać utrzymaniu teatru. Dopiero w 1939 roku udało się reaktywować lokalną scenę, tworząc Lubelsko-Wołyński Teatr im. Juliusza Słowackiego. Rozwój tej instytucji przerwał wybuch II wojny światowej.
Aktorzy, którzy zostali w Lublinie podczas okupacji, po wyzwoleniu miasta w 1944 roku przygotowywali się do reaktywowania w nim teatru. Podczas okupacji wciąż czynny i grający przedstawienia teatr wizytował gubernator Generalnego Gubernatorstwa Hans Frank. W 1945 roku władze powołały do życia Teatr Miejski, którego szefem został Antoni Różycki. W tym czasie na deskach występowały gwiazdy polskiego teatru i filmu (Jerzy Pichelski, Alina Żeliska, Maria Gorczyńska, Irena Malkiewicz, Józef Kondrat, Zygmunt Chmielewski, Jerzy Marr).
W 1949 roku Teatr Miejski został upaństwowiony, wtedy też przybrał imię Juliusza Osterwy. W późniejszym okresie w teatrze występowali m.in.: Zofia Kucówna, Wiesław Michnikowski, Henryk Bąk, Henryk Bista, Jan Machulski, Stanisław Mikulski. Przedstawienia reżyserowali m.in.: Jan Kreczmar, Maria Wiercińska, Jan Maciejowski, Józef Gruda, Helmut Kajzar, Adam Hanuszkiewicz, Jerzy Rakowiecki, Jerzy Goliński, Józef Słotwiński, Jan Świderski, Ignacy Gogolewski, Aleksander Aleksy czy Kazimierz Braun.
Do 31 sierpnia 2020 dyrektorem teatru była Dorota Ignatjew, za której kadencji teatr Osterwy wystawiał eklektyczny repertuar, w którym znajdują się zarówno farsy, jak i klasyka czy ambitny repertuar współczesny. Oprócz adaptacji wielu dzieł polskich i obcych autorów klasycznych (Szekspir, Czechow, bracia Grimm, Molier, i inni), pojawiają się także nowe dramaty współczesnych dramatopisarzy, także powstające na zamówienie Teatru Osterwy (m.in. "Kowboje" Michała Buszewicza).
W 2006 podczas uroczystej gali z okazji 120-lecia Teatru im. Juliusza Osterwy marszałek województwa lubelskiego Edward Wojtas wręczył nadany placówce przez ministra kultury i dziedzictwa narodowego Kazimierza Michała Ujazdowskiego Złoty Medal „Zasłużony Kulturze Gloria Artis”.
W 2019 roku, za dyrekcji Doroty Ignatjew w Teatrze im. Juliusza Osterwy ponownie uruchomiono scenę kameralną, nazwaną "Redutą" na cześć słynnego teatru objazdowego prowadzonego w dwudziestoleciu międzywojennym przez Juliusza Osterwę. Scena mieści się w sali redutowej usytuowanej na I piętrze gmachu teatru i może pomieścić około pięćdziesięciu widzów. Scenę uruchomiono dzięki środkom finansowym pochodzącym wyłącznie ze sprzedaży biletów na spektakle w Teatrze im. J. Osterwy.

</doc>
<doc id="171374" url="https://pl.wikipedia.org/wiki?curid=171374" title="Królowa Jadwiga">
Królowa Jadwiga



</doc>
<doc id="171375" url="https://pl.wikipedia.org/wiki?curid=171375" title="Kurt Tucholsky">
Kurt Tucholsky

Kurt Tucholsky (ur. 9 stycznia 1890 w Berlinie, zm. 21 grudnia 1935 w Göteborgu) – niemiecki dziennikarz i pisarz pochodzenia żydowskiego. Pisywał również pod pseudonimami Kaspar Hauser, Peter Panter, Theobald Tiger i Ignaz Wrobel.
Jako małe dziecko mieszkał w Szczecinie w kamienicy na drugim piętrze na ulicy Generała Ludomiła Rayskiego 29 (dzisiejszy biurowiec spółki Orlen).
Znaczenie.
Tucholsky należał do najwybitniejszych publicystów Republiki Weimarskiej. Jako zaangażowany politycznie dziennikarz i czasowo również współwydawca tygodnika „Die Weltbühne” wpisywał się w tradycję innego wielkiego niemieckiego krytyka społecznego i pisarza Heinricha Heinego. Ponadto był satyrykiem oraz autorem sztuk kabaretowych. Sam siebie nazywał lewicowym demokratą i pacyfistą. W swoich tekstach wielokrotnie przestrzegał przed antydemokratycznymi tendencjami w polityce, wojsku i wymiarze sprawiedliwości, w tym przede wszystkim przed narodowym socjalizmem Adolfa Hitlera.

</doc>
<doc id="171377" url="https://pl.wikipedia.org/wiki?curid=171377" title="Ameryka (powieść)">
Ameryka (powieść)

Ameryka – nieukończona powieść Franza Kafki.
Tytuł został nadany przez Maxa Broda, najbliższego przyjaciela Kafki i wydawcę jego dzieł. Prawidłowy tytuł, pojawiający się kilkakrotnie w "Dziennikach" i listach Kafki, to "Zaginiony" (niem. "Der Verschollene").
Prace nad powieścią Kafka rozpoczął w 1911 i kontynuował je z przerwami do 1914 roku. Za życia Kafki ukazał się tylko pierwszy rozdział "Palacz" (niem. "Der Heizer", w 1913 roku w wydawnictwie Kurt Wolff).
W powieści tej przedstawione są przygody nastoletniego Karla Rossmana, który wysłany został przez rodziców do Ameryki, za karę za to, że ich służąca zaszła z nim w ciążę. Inspiracją Kafki do napisania tej książki były w pierwszej linii książka podróżnicza Arthura Holitschera oraz różnorakie i często ukazujące się wówczas w gazetach praskich artykuły o Nowym Świecie.

</doc>
<doc id="171378" url="https://pl.wikipedia.org/wiki?curid=171378" title="Teatr Lalki i Aktora im. Hansa Christiana Andersena">
Teatr Lalki i Aktora im. Hansa Christiana Andersena

Teatr im. Hansa Christiana Andersena – jeden z teatrów znajdujących się w Lublinie. Został utworzony w 1954 roku. Wcześniej nosił nazwę Państwowy Teatr Lalki i Aktora. Na jego siedzibę przeznaczono podominikańskie budynki na lubelskim Starym Mieście. Na dwóch scenach aktorzy wystawiają sztuki dla dzieci. Od 1995 r. nie wystawiane są tradycyjne spektakle kukiełkowe, tylko spektakle inscenizowane z użyciem klasycznych lalek.
Teatr był niejednokrotnie nagradzany na festiwalach. Zespół twórców prezentował swoje przedstawienia w wielu państwach świata.
Obecnie teatr mieści się w budynku Centrum Spotkania Kultur, Plac Teatralny 1.

</doc>
<doc id="171380" url="https://pl.wikipedia.org/wiki?curid=171380" title="Zyndram">
Zyndram

Zyndram – imię pochodzenia germańskiego, powstałe ze słów "sind" i "Rabe" (co w języku polskim oznacza kruka), raczej rzadko spotykane. Imię to nosił jeden z dowódców polskiego rycerstwa w bitwie pod Grunwaldem, Zyndram z Maszkowic.
Zyndram imieniny obchodzi 30 maja.

</doc>
<doc id="171383" url="https://pl.wikipedia.org/wiki?curid=171383" title="Atomizm psychologiczny">
Atomizm psychologiczny



</doc>
<doc id="171384" url="https://pl.wikipedia.org/wiki?curid=171384" title="Gurban Gurbanov">
Gurban Gurbanov



</doc>
<doc id="171385" url="https://pl.wikipedia.org/wiki?curid=171385" title="Kalasanty">
Kalasanty

Kalasanty - imię męskie powstałe od nazwy miejscowości (Calasanza) w Hiszpanii. Pierwotnie był to jedynie drugi człon nazywający świętego z przełomu XVI i XVII wieku, Józefa Kalasantego ("José de Calasanza"), założyciela zakonu pijarów. 
Kalasanty imieniny obchodzi: 25 sierpnia
Znane osoby noszące to imię:

</doc>
<doc id="171400" url="https://pl.wikipedia.org/wiki?curid=171400" title="Cahangir Həsənzadə">
Cahangir Həsənzadə

Cahangir Həsənzadə (ur. 4 sierpnia 1979) – piłkarz reprezentacji Azerbejdżanu oraz klubu AZAL PFK Baku, grający na pozycji bramkarza.
Həsənzadə w reprezentacji swego kraju zadebiutował w 1998 roku. Dla kadry narodowej rozegrał 33 mecze. Wpuścił 35 goli.

</doc>
<doc id="171402" url="https://pl.wikipedia.org/wiki?curid=171402" title="Tim Howard">
Tim Howard

Tim Matthew Howard (ur. 6 marca 1979 w North Brunswick, New Jersey) – amerykański piłkarz grający na pozycji bramkarza, były 121-krotny reprezentant Stanów Zjednoczonych. Wychowanek Central Jersey Cosmos, w seniorskiej karierze grał dla North Jersey Imperials, MetroStars, Manchesteru United, Evertonu, Colorado Rapids oraz Memphis 901, w którym obecnie pełni rolę dyrektora sportowego.
Kariera.
Swoją karierę rozpoczynał w roku 1997 w klubie North Jersey Imperials z ligi USISL. Rok później podpisał profesjonalny kontrakt z MetroStars. Zadebiutował w wygranym 4:1 meczu z Colorado Rapids. W swoim pierwszym pełnym sezonie (2001) został wybrany do „Jedenastki Sezonu MLS”. Otrzymał również tytuł „Najlepszego Bramkarza Roku MLS”.
W 2002 roku zadebiutował w reprezentacji Stanów Zjednoczonych. Miało to miejsce w spotkaniu z Ekwadorem, w którym Howard zachował „czyste konto”.
Sporo czasu spędził na treningach holenderskiego Feyenoordu. W styczniu 2003 zainteresował się nim Manchester United. Pomimo problemów transfer został zrealizowany na czas i Howard mógł dołączyć do kolegów na tournée po Stanach Zjednoczonych. Szybko stał się podstawowym zawodnikiem Manchesteru, a jego główny konkurent Fabien Barthez odszedł w 2004 roku do Olympique Marsylia. Howard został pierwszym amerykańskim graczem, który zdobył Puchar Anglii i został wybrany do „Jedenastki Roku” PFA.
Everton F.C..
W 2006 roku został wypożyczony do Evertonu, a w 2007 przeszedł do tego klubu na zasadzie definitywnego transferu. 4 stycznia 2012 w ligowym meczu z Boltonem Howard wykopał piłkę z własnego pola karnego na odległość ponad 90 metrów i dzięki silnemu wiatrowi, który zmienił parabolę lotu futbolówki, trafił do bramki rywali. Tym samym został czwartym bramkarzem w historii rozgrywek Premier League, który zdobył bramkę.
W sezonie 2013/14 został podstawowym bramkarzem The Toffees.
Kariera reprezentacyjna.
Howard pierwszy raz został powołany do reprezentacji USA w 1999 roku. Były to MŚ młodzieżowe w Nigerii. W dniu 10 marca 2002 roku zadebiutował przeciwko Ekwadorowi. 2 maja Howard został powołany na Mistrzostwa Świata 2006 w Niemczech. Rok później został pierwszym bramkarzem i razem z reprezentacją zdobył złoty medal CONCACAF. W finale USA pokonało Meksyk 2-1, a Howard został najlepszym bramkarzem turnieju. Bramkarz wziął udział w Pucharze Konfederacji 2009, gdzie w półfinale udało się wyeliminować Hiszpanię, a później w finale przegrać z Brazylią. Howard był także powołany na MŚ 2010 w RPA.
Howard 1 lipca 2014 roku w spotkaniu Mistrzostw Świata przeciwko Belgii obronił 15 strzałów, co według FIFA jest rekordem mistrzostw. 
Życie prywatne.
Cierpi na łagodną formę zespołu Tourette’a. W listopadzie 2001 roku dołączył do rady nadzorczej Tourette Syndrome Association of New Jersey (TSANJ). Instytucja NY Life nagrodziła go za to mianem „Człowieka Roku”. Żonaty jest z Laurą. Ma z nią dwójkę dzieci, Jacoba i Alivię. Publicznie przyznał się do tego, że wiara w Jezusa Chrystusa jest dla niego w życiu najważniejsza.

</doc>
<doc id="171403" url="https://pl.wikipedia.org/wiki?curid=171403" title="Konotacja (językoznawstwo)">
Konotacja (językoznawstwo)

Konotacja – zdolność pewnych leksemów do otwierania miejsc dla innych leksemów. Np. użycie przymiotnika jest niepełne – wymaga uzupełnienia rzeczownikiem, a przysłówek – czasownikiem. Rzeczownik w mianowniku nie ma właściwości konotacyjnych.
Związek syntaktyczny polega na relacji między wyrazem konotującym a konotowanym (wymaganym); dopiero wtedy osiąga się kompletność znaczeniową. W parze konotacyjnej wyrazem prymarnym (konotującym) jest rzeczownik, gdyż ich treść nie wymaga uzupełnienia. Wyrazem konotowanym (sekundarnym) może być przymiotnik lub czasownik.
W innym znaczeniu konotacja to oparte na kontekście elementy znaczeniowe, skojarzenia przypisywane leksemowi przez użytkowników języka. Np. słowo „czarny” może być asocjowane z nocą, złem czy śmiercią. Konotacja stanowi relację użytkownika języka z realiami pozajęzykowymi; różni się zatem od denotacji, która tworzy związek między jednostką językową a rzeczywistością.
Rodzaje konotacji.
Istnieją następujące rodzaje konotacji:

</doc>
<doc id="171404" url="https://pl.wikipedia.org/wiki?curid=171404" title="Arka Pana">
Arka Pana



</doc>
<doc id="171405" url="https://pl.wikipedia.org/wiki?curid=171405" title="Dryft genetyczny">
Dryft genetyczny



</doc>
<doc id="171406" url="https://pl.wikipedia.org/wiki?curid=171406" title="Paul Scholes">
Paul Scholes

Paul Aaron Scholes (ur. 16 listopada 1974 w Salford) – angielski piłkarz, występujący na pozycji pomocnika. W młodości i na początku kariery seniorskiej grał jako napastnik. Reprezentant Anglii, wieloletni zawodnik Manchesteru United, zdobywca Pucharu Europy 1999 i 2008.
Wychowanek Manchesteru United, pierwsze treningi w tym klubie rozpoczął w wieku 14 lat. Swój pierwszy mecz w Premiership rozegrał 21 września 1994 przeciwko Ipswich Town, zdobywając 2 bramki (Manchester przegrał jednak 2:3). Z drużyną z Old Trafford świętował szereg sukcesów, m.in. jedenaście tytułów mistrzowskich, trzy Puchary Anglii, Puchar Ligi Angielskiej, dwa Puchary Europy oraz Puchar Interkontynentalny.
W reprezentacji narodowej debiutował w maju 1997 (w zespole selekcjonera Glenna Hoddle'a); wcześniej występował w kadrze do lat 21. Brał udział w turniejach finałowych Mistrzostw Europy 2000 i 2004, a także Mundialu 1998 i 2002. W 1999 strzelił trzy bramki (w tym jedną ręką) Polakom w meczu eliminacji mistrzostw Europy na Wembley. Po turnieju Euro 2004 zakończył występy w zespole narodowym, w którym rozegrał 65 meczów i zdobył 14 goli i skupił się wyłącznie na występach w drużynie Manchesteru United. W meczu 24. kolejki Premier League 6 marca 2010 strzelił zwycięską bramkę w meczu z Wolves, była to jego setna bramka w Angielskiej Ekstraklasie i w barwach United. Ten mecz Czerwone Diabły wygrały 1-0 na Molineux Stadium. Jego ostatnim meczem był finał Ligi Mistrzów pomiędzy FC Barceloną a Manchesterem United. Na boisku pojawił się wtedy w 77 minucie.
31 maja 2011 roku podjął decyzję o zakończeniu kariery. Jego ostatnim meczem było spotkanie przeciwko FC Barcelonie w finale Ligi Mistrzów 28 maja 2011. Na początku sezonu 2011/12, Scholes dołączył do sztabu szkoleniowego Manchesteru United.
8 stycznia 2012 roku Scholes podjął decyzję o powrocie, w związku z problemami kadrowymi w zespole Manchesteru United. W meczu 3. rundy Pucharu Anglii wystąpił jako rezerwowy. Piłkarz zgodził się na występy w klubie do końca sezonu 2011/12. Scholes zagrał także w sezonie 2012/13. W kwietniu 2013 roku Paul Scholes ogłosił ponowny koniec kariery ze względu na problemy z kolanem.
23 kwietnia Ryan Giggs po tymczasowym objęciu Manchesteru United powołał Paula Scholes'a do funkcji jego asystenta.
Statystyki kariery.
"Stan na 19 maja 2013."

</doc>
<doc id="171410" url="https://pl.wikipedia.org/wiki?curid=171410" title="Louis-Ferdinand Céline">
Louis-Ferdinand Céline

Louis-Ferdinand Céline fr: lwi fɛʀdinɑ̃ selin, właśc. Louis-Ferdinand Destouches (ur. 27 maja 1894 w Courbevoie na przedmieściach Paryża, zm. 1 lipca 1961 w Meudon) – francuski prozaik; pisarz i eseista, zwany „"enfant terrible" świata literackiego”. Uczestnik I wojny światowej. Jeden z najważniejszych, najbardziej wpływowych i zarazem najbardziej kontrowersyjnych pisarzy XX wieku, prekursor egzystencjalizmu w literaturze, porównywany nieraz do markiza de Sade'a. Z wykształcenia lekarz, co znalazło odzwierciedlenie w percepcji świata w jego powieściach. Innowator języka literackiego, który wzbogacił o "argot" i specyfikę języka mówionego, wyzwolonego ze składni francuskiej. Znany zwłaszcza dzięki skandalizującej powieści "Podróż do kresu nocy", określanej przez Jerzego Stempowskiego jako "powieść bez estetyzmu". Wyróżniał się ostrym, prowokacyjnym stylem obfitującym w wulgaryzmy, pełnym ironii, satyry i czarnego humoru. Uznany za jednego z największych (obok Jeana-Paula Sartre’a, Alberta Camusa i Samuela Becketta) pisarzy opisujących kondycję człowieka XX wieku.
Do dziś toczą się spory i kontrowersje wokół antysemickich poglądów Céline'a oraz sprawy rozmiarów jego kolaboracji z okupantem niemieckim w czasie II wojny światowej („apologeta faszyzmu”). Pisarz z przekonania reprezentował również antysowietyzm i ateizm, czego dał wyraz w swojej działalności literackiej. Przeciwnik rewolucji i anarchizmu.
Życiorys.
Młodość.
Louis-Ferdinand Destouches urodził się 27 maja 1894 jako potomek ubogiej paryskiej rodziny, w Courbevoie, w domu Ferdinanda Destouchesa i Margeritte Guillou przy ulicy Rampe du Pont 12. Już następnego dnia po narodzinach odbył się jego chrzest w kościele Saint-Pierre-Saint-Paul, po którym dziecko oddane zostało pod opiekę niańki do Voisines, a następnie Puteaux. Na wiosnę 1897 młody Louis-Ferdinand znalazł się pod opieką babci, Céline Guillou. W 1898 rodzina Destouches przeniosła się do niewielkiego mieszkania na Montmartre.
Louis-Ferdinand rozpoczął edukację w 1900-1905 w szkole komunalnej przy ulicy Louvois. W międzyczasie poprawiła się sytuacja materialna państwa Destouches; w 1904 umarła bowiem Céline Gulliou, przypisując rodzinie w spadku trzy domy w Asnières oraz, dość pokaźną jak na tamte lata, sumę osiemnastu tysięcy franków. W czasie nauki w prywatnej szkole Saint-Joseph młody Louis-Ferdinand kilkakrotnie wyjeżdżał do Anglii i Niemiec, gdzie mieszkał na stancji (m.in. w Hanowerze) i pobierał nauki gry na fortepianie. Opanowanie języków obcych miało przygotować chłopca do przyszłej kariery sprzedawcy lub handlowca. W 1909, po powrocie do Paryża, chłopiec pobiera nauki kolejno w Rochester i w Pierremont Hall. W czasie studiów wstąpił do wojska (mimo swoich antypatriotycznych i anarchistycznych poglądów). Przydzielono go do 12. regimentu kirasjerów stacjonujących w Rambouillet. W 1913 został mianowany kapralem, później – wachmistrzem. Na froncie (październik 1914) zgłosił się na ochotnika do pełnienia funkcji łącznika, wkrótce, podczas służby, został ranny w głowę i w ramię. W listopadzie otrzymał medal za odwagę. W 1915 został przeniesiony do rezerwy.
Po opuszczeniu armii wyjechał do kolonii w Afryce, gdzie zachorował na malarię. W 1917 wrócił do Francji i rozpoczął krótkotrwałą pracę asystenta redaktora w piśmie „Eureka”. 19 sierpnia 1919 ożenił się z Édith Follet, a 15 czerwca roku następnego urodziła się ich córka – Colette.
Dorosłe życie.
W 1921/24 zdał egzaminy, uzyskał dyplom lekarski i wyjechał na praktykę do Paryża. Odbył w tym czasie kilkumiesięczny staż w szpitalu Cochin, gdzie pozostał do końca 1923. W rok później Destouches rozpoczął pracę nad pracą dyplomową poświęconą Ignazowi Semmelweisowi. Pomimo pewnych niedociągnięć natury merytorycznej, praca została oceniona wysoko ze względu na jej czysto literackie walory.
W 1924 w Paryżu przyszły pisarz poznaje Ludwika Rajchmana, dyrektora sekcji higieny w Lidze Narodów. Następnie składa oficjalny wniosek o podjęcie tam pracy.
W tym samym roku udał się do Genewy aby objąć stanowisko sekretarza w departamencie higieny i epidemiologii Ligi Narodów. W następnych latach (1925-26) w celach zawodowych podróżował do Ameryki, Anglii, Senegalu i Nigerii, rozpoczął pracę nad pierwszym utworem, „L'Église”. Żona wystąpiła o rozwód. W 1927 otworzył własny gabinet lekarski w Clichy. Wyjechał do ZSRR, aby przyjrzeć się radzieckiej rzeczywistości. W 1936 poznał Lucettę Almanzor, która wkrótce została jego partnerką życiową (wzięli ślub w 1943).
W 1939 chciał ponownie wstąpić do wojska, jednak jego zgłoszenie zostało odrzucone. W 1941 wziął udział w spotkaniach organizowanych przez Instytut Niemiecki w Paryżu, poświęconych tematom rasowym. W 1944 wraz z Lucettą opuścił Paryż i zatrzymał się w Niemczech (planował schronić się w Danii). Został aresztowany i osadzony w więzieniu, gdy próbował przedostać się Kopenhagi. Po zakończeniu wojny oskarżono go o kolaborację z Niemcami. W 1947 za sprawą duńskiego ministra zwolniono go z więzienia i oddalono do miejscowości Korsor. W tym czasie we Francji trwała kampania przeciw Céline'owi (Jean-Paul Sartre domagał się dla niego kary śmierci).
Starość i śmierć.
Do kraju wrócił dopiero po amnestii, 26 kwietnia 1951. Chwilowo zatrzymał się u swojej teściowej w Menton, po czym powrócił do Paryża by na nowo zająć się praktyką lekarską. W tym czasie poświęcił się pisaniu kolejnych powieści i leczeniu ludzi biednych, częstokroć z własnej woli świadcząc swoje usługi za darmo i bezinteresownie. Krzysztof Siwczyk tak pisze o tym okresie życia pisarza: „Leczył biedotę, sam jednak do końca pozostał chory z nienawiści, przerażenia i wiecznej tęsknoty za czymś lepszym niż pozbawione znaczenia, seryjnie chowane w ziemi trupy."
W 1952 wydawnictwo Gallimarda wydało kolejną powieść Céline'a pisaną jeszcze w czasie pobytu autora w więzieniu w Danii, "Féerie pour une autre fois"; nie udało mu się jednak zdobyć dawnego rozgłosu. W trzy lata później pisarz opublikował swoje literackie "credo", felieton "Etretiens avec le professeur Y", a w 1957 na nowo zabłysnął powieścią, "Z zamku do zamku". W 1959 Gallimard opublikował dramat sceniczny "Ballets", a już w następnym roku ukazuje się powieść wojenna, "Nord". Za sprawą przeprowadzonego w tym czasie wywiadu z Céline'em dla dziennika "L'Express", odżyło zainteresowanie antysemityzmem i sprawą kolaboracji Francuzów przez pisarza. Ostatnie lata swojego życia Céline spędził w zapomnieniu i rozgoryczeniu, w domu na peryferiach Paryża. Zmarł 1 lipca 1961 w Meudon. W kilka dni przed śmiercią zdążył ukończyć pracę nad ostatnią powieścią, "Rigodon". Pogrzeb pisarza odbył się bez rozgłosu 4 lipca 1961 na cmentarzu w Meudon.
Publikacje pośmiertne.
W 1962 Gallimard opublikował "Podróż do kresu nocy" i "Śmierć na kredyt" w prestiżowej serii „Plejada”. W dwa lata później pośmiertnie ukazała się powieść "Les Pont de Londres", a w 1968 publikacji doczekuje się "Rigodon".
Twórczość.
Louis-Ferdinand Céline dość niespodziewanie działalnością literacką zajął się od 1926, po powrocie z Afryki. Początkowo pisał sztuki teatralne, np. "L'Église" czy "Progrès", które spotkały się z odrzuceniem i nigdy nie trafiły na deski teatru.
Spełnienia artystycznego doznał dopiero w 1932, kiedy to zadebiutował głośną, opartą na wątkach autobiograficznych, powieścią "Podróż do kresu nocy" (wyd. pol. 1933) – brutalnym i groteskowym opisem współczesności – do dziś wywierającą wpływ na prozę światową. Powieść okazała się utworem nowatorskim w stylu – Céline wprowadził do literatury język mówiony, potoczny, nie stronił od wulgaryzmów i obsceniczności. Pisarz zrezygnował z subiektywizmu oraz relatywizmu poznawczego, epatując brutalną szczerością, przytłaczając pesymizmem, sarkastycznym buntem przeciw rzeczywistości. W jego ujęciu życie jest niekończącym się koszmarem na pograniczu snu i jawy.
Pomimo niespodziewanie dobrej sprzedaży "Podróży do kresu nocy", publikacja powieści spotkała się z dość chłodnym przyjęciem elit intelektualnych ówczesnej Francji; stąd nagrodzenie jej zaledwie nagrodą Renaudot zamiast spodziewanej najbardziej prestiżowej – nagrody Goncourtów. Współcześnie "Podróż do kresu nocy" uważana jest za najwybitniejsze dzieło pisarza, kolejne jego utwory ("Śmierć na kredyt" czy "Z zamku do zamku") oceniane są jako mniej udane.
Twórczość Céline'a określana bywa jako bliska naturalizmowi. Ogniskowała się ona bowiem wokół biologizmu człowieka, tzw. pierwiastka "figmentum malum" w jego osobowości, pesymistycznej wizji więzi międzyludzkich.
Céline zaniechał pogłębiania wizerunku psychologicznego bohaterów na rzecz chłodnej analizy świata widzianego „z boku”. Tendencja ta przybliża XX-wiecznego pisarza do tradycji XVIII-wiecznej powiastki filozoficznej, na co zwraca uwagę m.in. Jerzy Stempowski. Współczesna autorowi krytyka literacka zarzucała Céline'owi zresztą zbyt wiele analogii do "Kandyda" Woltera (tyczy się to zwłaszcza powieści "Podróż do kresu nocy"). Omawiając jego twórczość zwykło się przywoływać również klasyczny poemat heroikomiczny oraz twórczość François Rabelais'go.
Powieści Céline'a rozgrywają się w kręgach ludzi ubogich i bezdomnych, studentów, urzędników, dozorców oraz jednostek spoza marginesu społecznego, wyrzuconych na bruk. Bohaterem-narratorem jest zazwyczaj lekarz obarczony doświadczeniami wojny, "porte-parole" samego Céline'a. Również tematyka tych dzieł niemal zawsze odnosi się do biografii autora, co stanowi jego obmyślaną i świadomą koncepcję twórczą.
Przed drugą wojną światową Céline napisał kilka tekstów publicystycznych o wymowie jaskrawo antysemickiej. Ten etap działalności literackiej francuskiego pisarza do dziś stwarza wiele problemów, m.in. w kwestii wydania dzieł zbiorowych Céline'a oraz poddania refleksji jego twórczości w sensie całościowym.
Mistycyzm według Céline'a.
Jak napisał Philippe Muray, "Styks to Céline". Francuski badacz tym samym wskazał na pierwiastki mistyczne i okultystyczne w twórczości oraz artystycznej postawie francuskiego pisarza.
Mistyczny charakter ma u francuskiego pisarza również przyjaźń, traktowana jako pewnego rodzaju forma fatalizmu życiowego, splatająca za pomocą przypadku dwie egzystencje obcych sobie ludzi, mimowolnie obarczająca ludzkie uczynki świadomością Innego.
Céline a de Sade.
Główną cechą pisarstwa Céline'a, która zbliża go do filozofii markiza de Sade'a jest „niszczenie na oczach czytelnika "człowieczeństwa"”, które to "człowieczeństwo" jest zdaniem francuskiego pisarza „wielkim kłamstwem kultury”, niemającym nic wspólnego z rzeczywistą postacią kontaktów międzyludzkich. Równie brutalnie zdegradowana została wizja moralności, złudzenia w obliczu biologicznego instynktu przetrwania zarówno jednostki ludzkiej jak i całej społeczności.
”"Boję się siebie i was, więc jestem" – zdaje się mówić Céline tworzący dzięki niezgodzie”, pisze Krzysztof Siwczyk w komentarzu do "Podróży do kresu nocy".
Wpływ i inspiracje.
Twórczość Louis-Ferdinand Céline wywarła wpływ na pisarstwo francuskich egzystencjalistów XX wieku, tj.: André Gide, Jean Genet czy Samuel Beckett. Inni znani pisarze zainspirowani jego twórczością to m.in.: Kurt Vonnegut, Billy Childish, Irvine Welsh czy Philip Roth. Tendencje zapoczątkowane przez Céline'a wpłynęły w znacznym stopniu na eksperymentalne powieści Henry’ego Millera, zarówno jeśli chodzi o formę, jak i treść tej twórczości.
"Ogromny wpływ” wywarło również pisarstwo Céline'a na wczesną twórczość Jeana-Paula Sartre’a. Sartre wyraźne inspirował się "Podróżą do kresu nocy", co doskonale widać w debiutanckiej powieści filozofa, "Mdłości" (jako jedna z pierwszych zwróciła na to uwagę Simone de Beauvoir), uznaną przecież za manifest egzystencjalizmu. W tym kontekście zastanawiać może późniejsza skrajna wrogość Sartre’a do Céline'a.
Do fascynacji powieściami autora "Podróży do kresu nocy" przyznawali się również amerykańscy pisarze i poeci ruchu Beat Generation, np.: Jack Kerouac, William S. Burroughs czy Charles Bukowski. Bukowski w jednym z wywiadów powiedział zresztą: „"Podróż do kresu nocy" jest najlepszą powieścią, jaka została napisana od ostatnich dwóch tysięcy lat” (Journey to the End of the Night was the best book written in the last two thousand years). O samym Célinie pisał i wypowiadał się równie pozytywnie, np.: „Śmiał się, gdy go wybebeszali, i potrafił zarazić śmiechem tych, którzy mu to robili. Bardzo dzielny człowiek”; „owszem, romantyk ze mnie, przesadnie sentymentalny, uprawiam coś w rodzaju kultu bohaterów (...) Céline'a okradali, wygwizdywali, dręczyli Francuzi (...) wszystko to [odrzuceni artyści pokroju Céline'a] są bohaterowie, za których możesz dziękować losowi”. O wrażeniach z lektury "Podróży do kresu nocy" wypowiadał się Bukowski następująco: „Przeczytałem powieść od dechy do dechy bez przystanków. Trzeba mnie było widzieć. Nie mogłem się ruszać. Oto co zrobi z tobą dobry pisarz. Niemal cię, kurde, zabije...”
W 1967 Jim Morrison wykonał piosenkę "End of The Night" (Kres nocy), która znalazła się na debiutanckiej płycie The Doors. Już sam tytuł zdradza wpływ "Podróży do kresu nocy", do której ściśle nawiązuje, zwłaszcza frazą: „Take a highway to the End of the Night (...) Some are born to the sweet delight, some are born to the endless night” (Wyrusz autostradą do kresu nocy. Jedni rodzą się dla słodkich zachwytów; jedni rodzą się dla nieskończonej nocy).
Postać Bardamu z "Podróży do kresu nocy" miała również wpływ na Josepha Hellera przy tworzeniu "Paragrafu 22". Również Kurt Vonnegut wymienia tę powieść jako inspirację do napisania powieści "Palm Sunday" (1981).
Nie mniej przychylny charakter mają wypowiedzi na temat "Śmierci na kredyt". John Dolan, pisarz i krytyk magazynu "eXile" napisał: „To najlepsza powieść naszego wieku. "Podróż do kresu nocy" jest dla słabych (...) Oto prawdziwie mocna rzecz, kluczowe dzieło naszych czasów” (This is it: the finest novel of the century. Journey to the End of Night is for wimps; the English-language novelists are prep-school showoffs. This is it: the hard core, the key text of the century). Powieść miała wpływ również na powstanie takich dzieł jak: "Rzeźnia numer pięć" Kurta Vonneguta czy "Jarhead" Anthony’ego Swofforda.
Inna powieść Céline'a, "Z zamku do zamku", zostaje wspomniana w biograficznej książce Ellisa Amburna na temat życia Jacka Kerouaca, "Subterranean Kerouac" (Ukryte „Ja” Kerouaca). Kiedy wspomniany zostaje wspólne śniadanie Kerouaca z Steve Allenem i Jayne Meadowsem, pisarz mówi o powieści Céline'a: „portret egzystencji jako zła i zepsucia” (A portrait of existence as rotten and mad).
W Polsce jednym z pierwszych pisarzy, którzy zwrócili uwagę na wyjątkowość i znaczenie Céline'a dla literatury XX wieku, był Jerzy Stempowski. W 1933 pisał: „omawiana tu książka (...) będzie czytana przez długi czas i przejdzie do historii jako jeden z najwymowniejszych dokumentów swojej epoki (...) w powieści jego ukrywa się, być może, cała filozofia, z którą musimy się naprzód oswoić i o której z czasem znajdzie się jeszcze niemało do powiedzenia”. W stwierdzeniu tym tkwi wyraźna aluzja do słynnego motta markiza de Sade'a: „Filozofia powinna mówić o wszystkim, nawet o tym, czego boimy się wiedzieć”.
"Przyszłe" dziedzictwo Céline'a.
W wywiadzie z François Lagarde z 1983, Philipp Muray stwierdza, iż „głębia literacka Céline'a pozostaje jeszcze do zbadania”. Stwierdzenie to argumentuje brakiem zainteresowania względem późniejszych powieści autora "Podróży do kresu nocy", w których kilkakrotnie zmieniał styl, tematykę (hekatomba wojny, prześladowania ze strony Niemców) oraz typy bohaterów (okultysta Sosthene de Rodiencourt). Powieści takie jak "Guignol's band" czy "Normance" rzekomo czekają dopiero na odkrycie, wyprzedzając „nasz "modernizm"”. Zdaniem Muraya przyczyną tego jest strach przed zrozumieniem prawd noszonych przez te dzieła oraz czas jaki potrzebny jest, aby z dystansu spojrzeć na dziedzictwo najtragiczniejszych wydarzeń XX wieku.
Kontrowersje.
Antysemityzm Céline'a.
Phillip Murray, autor książki monograficznej na temat Louisa-Ferdinanda Céline'a, rozgranicza postać twórcy na tzw. "Céline'a-pisarza" i "Céline'a-pamflecistę", autora po dziś dzień "obłożonych tabu antysemickich pamfletów". Jaskrawo antysemicki wydźwięk mają trzy utwory francuskiego pisarza: "L'École des cadavres" (1938), "Les Beaux Draps" (1941) oraz najbardziej znany – "Bagatelles pour un massacre" (1937). Po wojnie pamflety te zostały jednak obciążone przez samego autora zakazem ponownych publikacji, co współcześnie odbija się choćby na niemożności skompletowania jego "Dzieł zebranych". Niechęć do Żydów (choć już nie tak agresywna jak w pamfletach) przejawiała się jednak w późniejszych powieściach Céline'a, z czasem ustępując kolejnej obsesji – niechęci do Chińczyków („żółta zaraza”).
Na temat źródeł antysemityzmu pisarza krążyły rozliczne plotki, których autorami byli zarówno krytycy literaccy jak i sam autor "Podróży do kresu nocy". Jedna z nich mówiła o rozgoryczeniu Céline'a, którego "Balety bez tancerzy, bez muzyki i całej reszty" (Ballets sans musique, sans personne, sans rien; 1959) spotkały się z niepowodzeniem scenicznym, ponieważ dyrektorami teatru byli Żydzi. Inna plotka tłumaczy antysemityzm pisarza rzekomymi "malwersacjami" izraelskiego finansisty popełnione na dochodach z "Podróży do kresu nocy" oraz "Śmierci na kredyt". Céline często zwykł twierdzić ponadto, iż „padł ofiarą żydowskiego sadyzmu”.
Relacja Ernsta Jüngera ze spotkania z Célinem z dnia 7 grudnia 1941 dość wyraźnie przedstawia wizerunek Céline'a-antysemity.
Polski poeta, Krzysztof Siwczyk, tak komentuje nienawiść do Żydów płynącą od francuskiego pisarza:
Paradoksalna wydawać się może antysemicka postawa Céline'a, jeżeli zauważy się lewicowe i humanistyczne popędy pisarza. Niektórzy badacze, jak np. Philipp Muray, dopatrują się tutaj pewnej przesady autora "Podróży do kresu nocy", nie zupełnie popartej rzeczywistymi intencjami autora.
W 1947 Jean-Paul Sartre napisał aluzyjną monografię, "Portret antysemity", skutecznie obciążającą osobę Céline'a. Pracę tę kończy wyraźny apel nawołujący do obłożenia pisarza karą śmierci.
"Mea culpa", antysowietyzm Céline'a.
Louis-Ferdinand Céline jest również autorem obszernego pamfletu o wymownym tytule "Mea culpa" (z łac. „moja wina”), który współcześnie niesłusznie i pomyłkowo zaliczany jest do antysemickich utworów pisarza. Dzieło powstało jako efekt podróży Céline'a po Związku Radzieckim w 1936; w tym samym też roku doczekało się ogłoszenia drukiem. "Mea culpa" uderza swoją skrajnie wrogą względem sowietów postawą, w ideologii komunistycznej dopatrując się wszystkich cech ludzkiego zezwierzęcenia, jakie opisywał w swoich wcześniejszych powieściach, w "Podróży do kresu nocy" i "Śmierci na kredyt". Zdaniem Philippe Muraya, antysowietyzm pamfletu francuskiego pisarza, wybiega daleko poza jego pokolenie w analizie reżimu komunistycznego, stale zaskakując celnością diagnoz.
Céline w przekładzie polskim.
Céline'a na język polski tłumaczyło kilku znanych pisarzy i tłumaczy, z których najważniejsi to: Julian Stryjkowski ("Śmierć na kredyt"), Wacław Rogowicz ("Podróż do kresu nocy"), filozof postmodernizmu Bogdan Baran ("Podróż do kresu nocy") oraz tłumacz literatury francuskiej, m.in. Georges’a Bataille – Oskar Hedemann ("Podróż do kresu nocy", "Z zamku do zamku").

</doc>
<doc id="171412" url="https://pl.wikipedia.org/wiki?curid=171412" title="Kultura symboliczna">
Kultura symboliczna

Kultura symboliczna (zwana również kulturą duchową) – sfera kultury stojąca w opozycji do kultury materialnej. Często w naukach społecznych pojęcie kultury jest zawężane do kultury symbolicznej, zaś pojęcie cywilizacji (zwanej też kulturą techniczno-użytkową) wiązane jest z kulturą materialną. W jej skład wchodzą takie dziedziny jak: język, obyczaj, sztuka, magia, religia, filozofia, nauka, prawo i inne.
Najistotniejszą cechą kultury symbolicznej jest to, że jej wytwory mogą zostać spożytkowane (użyte, skonsumowane, zrozumiane) tylko wówczas, gdy ten, kto je wykorzystuje, rozumie takie same reguły kulturowe (konwencje), jak twórca tych wytworów. Dzięki temu odbiorca jest w stanie zrozumieć sens symboli zastosowanych w przekazie. Przykładowo – dla Polaka zdanie wypowiedziane w języku zulu nic nie znaczy, stanowi jedynie zbiór dźwięków. Polak nie zrozumie sensu wypowiedzi, bo nie respektuje norm rządzących językiem zuluskim; krócej – nie zna zuluskiego. Natomiast ten sam Polak bez większych problemów opanuje posługiwanie się wytworami cywilizacji, np. pistoletem, ponieważ w przypadku kultury techniczno-użytkowej, spożytkowanie jej wytworów nie wymaga znajomości reguł, które doprowadziły do powstania tego wytworu (w przypadku pistoletu te reguły to prawa chemii, fizyki, matematyki). 
Kultura symboliczna wiąże się z zaspokajaniem potrzeb wtórnych, a więc wyższego rzędu. Jest to świat wartości, estetyki, piękna, niezależnie od jego natury i środków wyrazu. Do jej wytworów należą w szczególności dzieła literackie, malarskie, muzyczne, teatralne, architektoniczne i, coraz częściej, elektroniczne.

</doc>
<doc id="171414" url="https://pl.wikipedia.org/wiki?curid=171414" title="Michael Schenker">
Michael Schenker

Michael Schenker (ur. 10 stycznia 1955 w Sarstedt) – niemiecki gitarzysta rockowy.
W 2004 roku muzyk został sklasyfikowany na 22. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Naukę gry na gitarze rozpoczął w wieku 11 lat pod wpływem starszego brata – Rudolfa Schenkera. Rudolf mobilizował Michaela, dając mu jedną markę za każdy nauczony utwór. W 1965 roku Rudolf Schenker założył zespół Scorpions, razem z Klausem Meinem i Michaelem nagrał debiutancką płytę Scorpions "Lonesome Crow". Później Michael Schenker dołączył do brytyjskiej grupy UFO, przyczyniając się znacząco do zmiany stylistyki zespołu i jej późniejszych sukcesów. W roku 1978 został wyrzucony z UFO za brak dyscypliny (spowodowany przede wszystkim alkoholizmem muzyka). W tym samym roku powrócił na krótko do Scorpions, by nagrać płytę "Lovedrive". Po nagraniu tego albumu rozpoczął karierę solową (Michael Schenker Group, po zatrudnieniu jako wokalisty Robina McAuleya przemianowaną na McAuley Schenker Group – z zachowaniem skrótu). W latach 1993–2003 ponownie grał z zespołem UFO.
Michael Schenker brał również udział w trasie koncertowej G3 w towarzystwie Joe Satrianiego i Uli Jon Rotha.

</doc>
<doc id="171415" url="https://pl.wikipedia.org/wiki?curid=171415" title="Maciej Skorża">
Maciej Skorża

Maciej Skorża (ur. 10 stycznia 1972 w Radomiu) – polski trener piłkarski. Od 2022 trener Urawa Red Diamonds.
Wykształcenie i kariera piłkarska.
Jest absolwentem VI LO im. Jana Kochanowskiego w Radomiu oraz Akademii Wychowania Fizycznego w Warszawie. Przez krótki czas występował jako piłkarz na pozycji obrońcy. Grał w drużynach Radomiaka Radom oraz AZS-AWF Warszawa.
Kariera trenerska.
Początki i współpraca z reprezentacjami narodowymi.
Karierę trenerską rozpoczął w 1994, trenując grupy młodzieżowe w klubie CWKS Legia Warszawa. Po czterech latach pracy w Legii, został trenerem juniorów warszawskiego klubu. Przez dwa lata odbywał również staż w autonomicznym klubie Legia Warszawa, którego trenerem był wówczas Paweł Janas. Od 1998 samodzielnie prowadził klub piłkarski Szkoły Mistrzostwa Sportowego w Piasecznie.
W 1999 trafił do Amiki Wronki, gdzie zajmował się pracą z młodzieżą. W 2002 doprowadził juniorów starszych do mistrzostwa Polski. Przed sezonem 2002/03 został trenerem rezerwowej drużyny Amiki, zastępując na tym stanowisku Czesława Michniewicza. W kwietniu 2003, po przegranym spotkaniu z Obrą Kościan Skorża zapowiedział, że nie będzie już szkoleniowcem wronieckich rezerw. Następnie przez krótki okres był asystentem Mirosława Jabłońskiego w Wiśle Płock.
W latach 1997–1999 współpracował z Pawłem Janasem, prowadząc bank informacji w olimpijskiej reprezentacji Polski. W maju 2003 po raz kolejny został asystentem Janasa, tym razem w kadrze narodowej seniorów. Z tego stanowiska odszedł po nieudanych mistrzostwach świata 2006.
Pierwsze samodzielne prace.
W 2004, po zwolnieniu Stefana Majewskiego z posady pierwszego trenera Amiki ponownie podjął współpracę z tym klubem na stanowisku trenera-menedżera (pełniąc jednocześnie funkcję asystenta selekcjonera reprezentacji Polski). W listopadzie 2005 zrezygnował z funkcji trenera Amiki.
Od listopada 2006 trenował Dyskobolię Grodzisk Wielkopolski, z którą zdobył na finiszu sezonu 2006/07 Puchar Polski oraz Puchar Ekstraklasy. 13 czerwca 2007 podpisał kontrakt z Wisłą Kraków. Z klubem tym dwukrotnie, w sezonach 2007/08 i 2008/09, zdobył mistrzostwo Polski. W krakowskim klubie pracował do 15 marca 2010, kiedy został zwolniony ze stanowiska trenera "Białej Gwiazdy" po nieudanym początku rundy rewanżowej sezonu 2009/10. Zastąpił go Henryk Kasperczak.
Od czerwca 2010, przez dwa kolejne sezony Skorża był trenerem Legii Warszawa, z którą dwukrotnie wygrał rozgrywki Pucharu Polski.
Ettifaq FC.
26 września 2012 został trenerem saudyjskiego klubu Ettifaq FC. W sezonie 2012/13 ligi saudyjskiej zajął z drużyną szóste miejsce. W czerwcu 2013 poinformował, że nie przedłużył kontraktu i odszedł z klubu.
Powrót do Polski.
27 sierpnia 2014 poznański Lech poinformował o zatrudnieniu Skorży od 1 września 2014. Jego asystentami zostali Tomasz Rząsa oraz Dariusz Żuraw. Z Lechem w sezonie 2014/15 zdobył mistrzostwo Polski, a wkrótce potem także Superpuchar Polski. 12 października 2015 został zwolniony.
23 maja 2017 Pogoń Szczecin ogłosiła, że Skorża zostanie następcą Kazimierza Moskala i poprowadzi zespół od początku okresu przygotowawczego do Ekstraklasy sezonu 2017/18. Kontrakt Skorży został rozwiązany za porozumieniem stron 30 października 2017. Zespół pod jego wodzą wygrał w lidze dwa mecze, zremisował trzy i dziewięć przegrał, zdobywając 11 bramek i tracąc 23, zdobywał też średnio 0,64 pkt. na mecz. Drużyna znalazła się na ostatnim miejscu w tabeli oraz odpadła z Pucharu Polski z I-ligową Bytovią Bytów.
Zjednoczone Emiraty Arabskie U23.
Od 19 marca 2018 do 28 lutego 2020 prowadził reprezentację olimpijską Zjednoczonych Emiratów Arabskich.
Powrót do Poznania.
10 kwietnia 2021 roku poznański Lech ogłosił, że Maciej Skorża przejmie obowiązki pierwszego trenera z dniem 12 kwietnia. W sezonie 2021/2022 zdobył z „Kolejorzem” mistrzostwo Polski; awansował również do finału Pucharu Polski, w którym przegrał z Rakowem Częstochowa. 23 maja 2022 podczas Gali Ekstraklasy, został nagrodzony statuetką w kategorii trener sezonu 2021/22. 6 czerwca 2022 odszedł z klubu z powodów osobistych.
Urawa Red Diamonds.
10 listopada 2022 został trenerem japońskiego klubu Urawa Red Diamonds.

</doc>
<doc id="171417" url="https://pl.wikipedia.org/wiki?curid=171417" title="Mikroelektronika">
Mikroelektronika

Mikroelektronika – dziedzina elektroniki, która zajmuje się procesami produkcji układów scalonych oraz komponentów elektronicznych o bardzo małych rozmiarach. Urządzenia te są produkowane głównie z półprzewodników w technologii krzemowej.
Podzespoły mikroelektroniczne.
Większość zwykłych podzespołów elektronicznych ma swoje odpowiedniki mikroelektroniczne: tranzystory, kondensatory, induktory (solenoidy), rezystory, diody oraz oczywiście izolatory i przewodniki – wszystkie występują także w urządzeniach mikroelektronicznych.
Układy scalone.
Cyfrowe układy scalone składają się głównie z tranzystorów.
Układy analogowe lub mieszane zazwyczaj zawierają także rezystory i kondensatory. Induktory są używane w analogowych obwodach wysokich częstotliwości, gdyż w przypadku niskich częstotliwości zajmują zbyt dużo miejsca na chipach.
W miarę postępu techniki, rozmiary komponentów mikroelektronicznych ciągle maleją, zaś liczba tranzystorów podwaja się co około 18 miesięcy (prawo Moore’a). W tak małej skali znaczne rozmiary przybierają zjawiska pasożytnicze, zaniedbywalne dla większych wymiarów urządzeń. Celem inżynierów mikroelektroników jest znaleźć sposoby na minimalizację lub zniesienie tych negatywnych efektów, przy ciągłej miniaturyzacji i zwiększaniu wydajności układów elektronicznych.

</doc>
<doc id="171418" url="https://pl.wikipedia.org/wiki?curid=171418" title="Zofia Grecka">
Zofia Grecka

Zofia z Grecji i Danii, pot. Zofia Grecka, właśc. Sophia Margarethe Victoria Frederika von Schleswig-Holstein-Sönderborg-Glücksburg (ur. 2 listopada 1938 w Atenach) – królowa hiszpańska, z dynastii greckiej linii dynastii Glücksburgów (bocznej linii Oldenburgów), jako żona króla Hiszpanii, Jana Karola I w latach 1975−2014. Po abdykacji męża zachowała, podobnie jak on, tytuł królewski.
Życiorys.
Urodziła się jako księżniczka grecka i duńska, jako córka króla Grecji, Pawła I. Zofia jest siostrą Konstantyna II, króla Grecji w latach 1964-1973, oraz księżniczki greckiej i duńskiej Ireny. Urodziła się w Atenach jako pierwsze dziecko przyszłego króla i królowej Fryderyki Hanowerskiej.
Spędziła swoje dzieciństwo w Egipcie i Południowej Afryce, podczas wygnania jej rodziny z Grecji w czasie II wojny światowej. Powróciła do Grecji w 1946. Dokończyła edukację w prestiżowej Schloss Salem – szkole z internatem w południowych Niemczech. Potem studiowała pediatrię, muzykę i archeologię w Atenach. W 1960 była rezerwowym zawodnikiem reprezentacji Grecji w żeglarstwie na Igrzyskach Olimpijskich w Rzymie.
Obecnie Zofia mówi płynnie po angielsku, francusku, niemiecku, grecku i hiszpańsku.
Małżeństwo.
14 maja 1962 poślubiła księcia hiszpańskiego Jana Karola Burbona (późniejszego króla Jana Karola I), zmieniając wyznanie z prawosławia na katolicyzm. Ze względu na odmienność wyznań pary odbyły się trzy ceremonie ślubne. Pierwsza z nich — ceremonia katolicka — odbyła się w katedrze św. Dionizego Areopagity w Atenach. Następnie para wraz z gośćmi przejechała do katedry Zwiastowania Matki Bożej w Atenach na drugą — ceremonię prawosławną. Trzecią i ostatnią było złożenie podpisów na akcie ślubu cywilnego w obecności burmistrza Aten i premiera.
Aktualnie małżeństwo Zofii i Jana funkcjonuje wyłącznie na papierze, gdyż mąż w wyniku wielu kontrowersji z nim związanych (liczne romanse i oskarżenia o łapówki) wyjechał z kraju po abdykacji na rzecz syna Filipa.
Od wstąpienia męża na tron może korzystać z prawa występowania w białym stroju podczas audiencji u papieża, tzw. przywilej bieli.
Małżeństwo ma troje dzieci:

</doc>
<doc id="171419" url="https://pl.wikipedia.org/wiki?curid=171419" title="Karta motorowerowa">
Karta motorowerowa

Karta motorowerowa – dokument uprawniający do kierowania motorowerem. Karta motorowerowa obowiązywała przed wejściem w życie ustawy o kierujących pojazdami. W okresie przejściowym, uprawnia do kierowania osoby, którym dokument został wydany przed 19 stycznia 2013 roku. 
Karta motorowerowa była wymagana od osoby, która nie ukończyła 18. roku życia. W Polsce kartę motorowerową mogły uzyskać osoby, które ukończyły 13 lat. Szkolenie prowadzono w gimnazjum, szkole ponadgimnazjalnej lub szkole ponadpodstawowej, a po szkoleniu konieczne było zdanie egzaminu. Dokument wydawał nieodpłatnie i bezterminowo dyrektor szkoły, w której dana osoba odbyła szkolenie. 
Aby poruszać się motorowerem, niezależnie od wieku, konieczne jest posiadanie prawa jazdy kategorii AM (chyba że kierujący posiada kategorię A, A1, A2, T, B1 lub B). Osoby, które korzystają zatem z motorowerów, powinny jak najszybciej wymienić kartę motorowerową na prawo jazdy kat. AM (uprawniające dodatkowo do poruszania się czterokołowcami lekkimi). Wymiana dokumentu dla osoby posiadającej kartę wiązać się będzie z opłatą administracyjną w wysokości 100,50 zł za wydanie dokumentu.
Przyjęta w styczniu 2011 r. ustawa o kierujących pojazdami, która zaczęła obowiązywać w styczniu 2013 r. zlikwidowała kartę motorowerową i zastąpiła ją prawem jazdy kat. AM. Prawo jazdy kategorii AM nie jest wymagane do prowadzenia motorowerów od osób, które uzyskały 18 lat przed wejściem ustawy w życie. Taka osoba powinna posiadać dokument potwierdzający osiągnięcie 18. roku życia – dokument tożsamości (np. dowód osobisty).

</doc>
<doc id="171421" url="https://pl.wikipedia.org/wiki?curid=171421" title="Difenhydramina">
Difenhydramina

Difenhydramina (łac. "Diphenhydraminum") – organiczny związek chemiczny, pochodna etanoloaminy, lek przeciwhistaminowy pierwszej generacji dostępny bez recepty. Wykazuje silne działanie ośrodkowe i cholinolityczne. Hamuje podrażnienie błędnika. Podawany jest profilaktycznie w celu zapobiegania kinetozom.
Działanie i użycie.
Działa na ośrodkowy układ nerwowy, blokując działanie histaminy w receptorach H1.
Tak jak inne leki przeciwhistaminowe pierwszej generacji, wykazuje działanie antycholinergiczne – dlatego powszechnym efektem ubocznym jest senność wraz z nadmiernym uspokojeniem, obniżeniem sprawności ruchowej, suchością w ustach i gardle, zaczerwienieniem skóry, szybkim i nieregularnym biciem serca, porażeniem akomodacji oka, światłowstrętem, utrudnieniem oddawania moczu, zaparciami, trudnościami ze skupieniem uwagi, utratą pamięci krótkotrwałej, halucynacjami, dezorientacją i stanami delirium.
Z uwagi na powodowanie senności difenhydramina znalazła zastosowanie w środkach o działaniu nasennym albo wspomagającym zasypianie (np. APAP Noc).

</doc>
<doc id="171422" url="https://pl.wikipedia.org/wiki?curid=171422" title="Tadeusz Jedynak (generał)">
Tadeusz Jedynak (generał)

Tadeusz Jedynak (ur. 4 kwietnia 1919 we Lwowie, zm. 23 stycznia 1987 w Warszawie) – polski wojskowy, pilot, od 1961 generał brygady ludowego Wojska Polskiego.
Był oficerem wywiadu wojskowego, zastępcą szefa Zarządu II Sztabu Generalnego WP (1955–1965), w 1965 pełnił obowiązki szefa Zarządu II Sztabu Generalnego.
Życiorys.
Młodość.
W latach 1926–1930 uczył się w szkole powszechnej we Lwowie, następnie w IV Państwowym Gimnazjum im. Jana Długosza w tym mieście. W 1938 zdał tzw. małą maturę i rozpoczął studia w Akademii Handlu Zagranicznego we Lwowie. Od 1939 pracował równocześnie jako dyżurny rozdzielczej stacji gazowej.
Kariera piłkarska.
Był wychowankiem Pogoni Lwów, w barwach której rozegrał w latach 1937–1939 piętnaście spotkań w ekstraklasie i zdobył trzy bramki. Występował często pod pseudonimem "Tadeusiewicz". We wrześniu 1939, po zajęciu Lwowa przez radzieckich żołnierzy, Pogoń zawiesiła działalność i Jedynak rozpoczął występy dla Spartaka Lwów. W końcu 1940 razem z Michałem Matyasem, Aleksandrem Skoceniem, Mieczysławem Górskim i Ołehem Łajewskim został zabrany do Dynama Kijów. Jednak przez brak odpowiedniej kondycji nie zagrał żadnego meczu. W 1946 grywał jeszcze okazjonalnie w Legii Warszawa i Polonii Bytom.
II wojna światowa.
17 lipca 1941, po napadzie Niemiec na Związek Sowiecki, został powołany do służby w Armii Czerwonej. Służył w baterii moździerzy 46 Kijowskiej Dywizji Piechoty. Ze względu na polskie obywatelstwo już we wrześniu 1941 został wysłany do pracy na Ural. Pracował w zakładach przemysłu naftowego w Kraskomsku, a od lutego 1943 był instruktorem sportowym w Mołotowie.
Kariera w LWP.
15 sierpnia 1943 zgłosił się do służby w formowanym na terenie ZSRR ludowym Wojsku Polskim. Otrzymał przydział do 2 pułku artylerii lekkiej 2 Dywizji Piechoty im. Jana Henryka Dąbrowskiego, gdzie został zastępcą dowódcy baterii do spraw polityczno-wychowawczych. Od września do października 1943 uczestniczył w Kursie Oficerów Polityczno-Wychowawczych zorganizowanym przy dowództwie 2 Dywizji Piechoty. 10 lutego 1944 został promowany na stopień chorążego w korpusie oficerów polityczno-wychowawczych. Następnie został zastępcą dowódcy kompanii do spraw polityczno-wychowawczych w 1 zapasowym pułku piechoty Centrum Formowania Armii Polskiej w ZSRR. 
W maju 1944 został na własną prośbę przeniesiony do grupy lotniczej. Od maja do października 1944 odbywał szkolenie lotnicze w 9 Wojskowej Szkole Pilotów w Bugurusłaniu. Do marca 1946 kontynuował szkolenie lotnicze w 1 Kaczyńskiej Szkole Pilotów w Krasnym Kucie.
W marcu 1946 powrócił do Polski i przebywał w Oficerskiej Szkole Lotniczej w Dęblinie, a w czerwcu 1946 został zastępcą dowódcy eskadry w 2. Pułku Lotnictwa Myśliwskiego do spraw polityczno-wychowawczych.
We wrześniu 1946 został skierowany na kurs przygotowawczy w Centrum Wyszkolenia Piechoty w Rembertowie, a od grudnia 1946 do kwietnia 1950 studiował w Wojskowej Akademii Lotniczej w Monino koło Moskwy.
Po powrocie do kraju w czerwcu 1950 krótko służył w Oficerskiej Szkole Lotniczej w Dęblinie, jednak już w listopadzie 1950 przeszedł do wywiadu wojskowego, do Oddziału II Sztabu Generalnego Wojska Polskiego, gdzie początkowo był starszym pomocnikiem kierownika jednej z sekcji, a następnie pomocnikiem szefa Wydziału I Oddziału IV Zarządu II. Od lipca 1953 do kwietnia 1954 przebywał w Korei, gdzie służył na stanowisku dowódcy I grupy w Misji Polskiej do Komisji Nadzorczej Państw Neutralnych. W latach 1954-1955 był szefem katedry w Fakultecie Rozpoznawczym Akademii Sztabu Generalnego WP w Rembertowie. Od listopada 1955 był przez 10 lat zastępcą szefa Zarządu II Sztabu Generalnego WP (kolejno płk. Fiodora Wiedmieda, później gen. dyw. Grzegorza Korczyńskiego). Na mocy uchwały Rady Państwa PRL z 22 września 1961 otrzymał nominację na stopień generała brygady. Nominację wręczył mu w Belwederze przewodniczący Rady Państwa Aleksander Zawadzki. W 1965 pełnił obowiązki szefa Zarządu II Sztabu Generalnego.
Od listopada 1965 przebywał w dyspozycji szefa Sztabu Generalnego WP. Przygotowywał się do objęcia funkcji szefa Misji Polskiej do Komisji Nadzorczej Państw Neutralnych w Korei, jednak nie objął tej funkcji i wniósł prośbę o zwolnienie z zawodowej służby wojskowej. Na mocy rozkazu personalnego MON z 19 lipca 1967 zwolniony do rezerwy z dniem 18 grudnia 1967.
W latach 1957–1967 był działaczem Legii, m.in. członkiem prezydium zarządu klubu. Działał także społecznie w ZBoWiD.
Pogrzeb Tadeusza Jedynaka odbył się 30 stycznia 1987 na Cmentarzu Komunalnym-Powązkach w Warszawie (kwatera B 4 rz. 7 m. 11). Ministerstwo Obrony Narodowej reprezentował wiceminister obrony narodowej, Główny Inspektor Obrony Terytorialnej gen. broni Tadeusz Tuczapski. W imieniu żołnierzy WP zmarłego pożegnał szef Zarządu II Sztabu Generalnego gen. bryg. Roman Misztal, a w imieniu środowiska kombatanckiego płk w st. spocz. Jan Skowron.
Odznaczenia.
I inne.
Życie prywatne.
Był synem Stefana, telefonisty i Anny z domu Piwowar. Po wojnie mieszkał w Warszawie. Żonaty z Ireną z domu Spadarzewską, miał syna i dwie córki.

</doc>
<doc id="171425" url="https://pl.wikipedia.org/wiki?curid=171425" title="Lechia Lwów">
Lechia Lwów

Lechia Lwów (oficjalna nazwa: Lwowski Klub Sportowy Lechia Lwów) – najstarszy polski klub piłkarski (później wielosekcyjny sportowy, m.in. z sekcją hokeja na lodzie i bokserską), założony we Lwowie latem 1903 przez uczniów III i VI Gimnazjum oraz byłych członków koła futbolistów Sokoła-Macierzy. Rozwiązany podczas II wojny światowej.
W okresie międzywojennym jedna z czterech pierwszoligowych drużyn (obok Pogoni, Czarnych i Hasmonei) z tego miasta. Jego członkowie wywodzili się głównie ze środowisk kolejarskich, toteż niemal przez cały okres swego istnienia Lechia była kojarzona właśnie z tą grupą społeczną (nie z wojskiem, jak w czasach PRL twierdziło wielu).
Historia.
W 1899 do Lwowa trafiła – wydana przez "The Football Association" i przetłumaczona z języka angielskiego – publikacja przepisów gry w piłkę nożną. Szerzej znane w tym mieście stały się one już rok później, gdy w swym premierowym numerze opublikowała je tamtejsza "Gazeta Sportowa", wydawana przez "Kazimierza Hemerlinga" (później wydrukowano je w formie specjalnej broszury). Wydarzenie to stanowiło pewien przełom, bowiem do 1900 futbol w miarę zorganizowanej formie uprawiano jedynie we lwowskim IV Gimnazjum. Od tego momentu młodzież z tego miasta zaczęła coraz odważniej tworzyć piłkarskie zespoły, które konfrontowały swe umiejętności w coraz liczniejszych meczach i turniejach. Moda na football dotarła również do lwowskich III i VI Gimnazjum. Tuż po rozpoczęciu roku szkolnego 1903/1904, uczęszczająca do tych placówek grupa uczniów założyła regularny klub, uprzedzając w ten sposób młodzież z I i II Szkoły Realnej (dzięki którym powstał I. LKPN „Sława” Lwów). Jednym ze współzałożycieli klubu był Jan Budzianowski, a także Maksymilian Dudryk.
W połowie lat 90. XX wieku grupa polskich historyków i statystyków futbolu – badając materiały archiwalne – odkryła, że to właśnie Lechia – a nie I. LKPN „Sława” Lwów (Czarni Lwów) (jak się dotychczas powszechnie uznawało) – była pierwszym w historii zespołem piłkarskim utworzonym przez Polaków na ziemiach polskich (kilkanaście dni różnicy dzielące obydwa zebrania założycielskie).
Przez pierwsze lata swego istnienia (w czasach zaboru austriackiego) drużyna rozgrywała wyłącznie spotkania towarzyskie przeciwko innym ekipom z Galicji (przeważnie lwowskim). W 1921 zadebiutowała w oficjalnych rozgrywkach piłkarskich – "lwowskiej Klasie A" (mistrzostwa lwowskiego OZPN), początkowo nie odnosząc większych sukcesów. Dopiero w sezonie 1929 „Lechiści” zajęli w niej 1. miejsce, mierząc się w spotkaniach barażowych o mistrzostwo okręgu lwowskiego z jego ówczesnym czempionem – Polonią Przemyśl. Pierwszy mecz – rozegrany na własnym stadionie 11 sierpnia 1929 – wygrali 5:2 (4:1), zaś w rozegranym tydzień później rewanżu ulegli gospodarzom 0:3 (0:3). Liczba goli strzelonych na wyjeździe nie miała wówczas znaczenia, toteż wobec jednakowego bilansu bramkowego (5:5) koniecznym stało się zorganizowanie dodatkowego pojedynku na neutralnym terenie. Jako miejsce spotkania wybrano Stryj. 2 września 1929 po dogrywce „Biało-zieloni” pokonali „Polonistów” 3:2 (2:2, 1:1), wywalczając swój pierwszy oficjalny tytuł. Po kolejnym zwycięskim dwumeczu z "9 Pułkiem Artylerii Ciężkiej Siedlce" (wygrana u siebie 5:2, porażka w Siedlcach 0:2 i triumf w dodatkowym meczu 4:2) Lechia przystąpiła do finałowego turnieju barażowego o ekstraklasę, w którym zajęła 2. miejsce (za "ŁTSG Łódź"), nie awansując tym samym do krajowej elity. Sztuka ta udała się rok później (1930). Po wygraniu lwowskiej Klasy A, późniejszych barażowych zwycięstwach nad Unią Lublin (4:3 i 5:1) oraz "Sokołem Równe" (3:0 i 6:1), a także wygraniu barażowego turnieju finałowego klub wywalczył upragnioną promocję do polskiej ekstraklasy, z której jednak spadł już po jednym sezonie (ostatnie miejsce w edycji 1931), wygrywając zaledwie 5 z 22 rozegranych spotkań oraz 1 remisując. Do elity nigdy nie udało się już powrócić, więc ostatnie lata swego istnienia zespół spędził w rozgrywkach regionalnych. Po relegacji z I ligi największym sukcesem okazał się baraż o mistrzostwo lwowskiej ligi okręgowej w sezonie 1933 (po raz kolejny przeciwko przemyskiej Polonii). Po dwóch remisach (1:1 w Przemyślu i 2:2 we Lwowie), ponownie zaszła potrzeba przeprowadzenia dodatkowej potyczki (również w Stryju). 30 lipca 1933 przemyślanie okazali się lepsi, zwyciężając 0:2 (0:1).
Łącznie w rozgrywkach regionalnych – prowadzonych przez OZPN Lwów od 1920 do 1940 – Lechia spędziła 17 sezonów, rozgrywając w tym czasie w sumie 223 mecze (w klasie A oraz lidze okręgowej).
W połowie lat 30. XX wieku sukcesy odnosiła sekcja hokeja na lodzie. W sezonie 1934 wywalczyła brązowy medal mistrzostw Polski, zaś rok później – podczas turnieju rozgrywanego we Lwowie – awansowała do ścisłego finału (dwukrotnie pokonując w półfinale KTH Krynica 6:1 i 3:1), w którym nie sprostała lwowskim Czarnym (porażka 0:4).
We wrześniu 1939 roku – na skutek wybuchu II wojny światowej – działalność klubu została zawieszona, zaś po jej zakończeniu już nigdy go nie reaktywowano (w 1945 – w wyniku konferencji poczdamskiej – Lwów znalazł się bowiem w granicach ZSRR).
W latach 1927–1939 barwy Lechii Lwów reprezentował Ryszard Koncewicz (po wojnie – w 1949 trener Lechii Gdańsk, a później kadry narodowej, jeden z najlepszych polskich trenerów piłkarskich w historii).
Do nazwy zespołu i biało-zielonych barw nawiązuje założony w 1945 roku klub – Lechia Gdańsk. Przed sezonem 2012/2013 polskiej ekstraklasy dokonano upamiętnienia lwowskiego klubu na strojach Lechii Gdańsk umieszczając datę 1903 (rok założenia Lechii Lwów) na getrach piłkarzy.

</doc>
<doc id="171429" url="https://pl.wikipedia.org/wiki?curid=171429" title="Zet">
Zet



</doc>
<doc id="171436" url="https://pl.wikipedia.org/wiki?curid=171436" title="Zarządzanie łańcuchem dostaw">
Zarządzanie łańcuchem dostaw

Zarządzanie łańcuchem dostaw ( – SCM) – zarządzanie przepływami między ogniwami łańcuchem dostaw. Umożliwia projektowanie, planowanie, realizację, kontrolę oraz monitoring łańcucha dostaw.
Zajmuje się przepływem informacji, produktów i usług. Wewnętrzne SCM obejmuje zagadnienia związane z zaopatrzeniem, produkcją i dystrybucją. Zewnętrzne SCM integruje przedsiębiorstwo z jego dostawcami i klientami.
Korzyści.
Do korzyści, które przynoszą systemy SCM, z całą pewnością można zaliczyć:
VMI – zarządzanie zapasami przez dostawcę.
Jednym z wielu instrumentów zarządzania logistyką jest VMI ("vendor managed inventory"), zwany również jako SMI ("supplier managed inventory"). Oznacza on optymalizację funkcjonowania łańcucha dostaw w wyniku zarządzania zapasami odbiorcy przez producenta, który decyduje o czasie i wielkości dostawy, gwarantując jednocześnie pełną dostępność produktów.
VMI jest więc procesem, w którym producent sam generuje zamówienia na rzecz klienta zgodnie z jego potrzebami, na podstawie informacji otrzymywanych od odbiorcy. Instrument ten najlepiej stosować w odniesieniu do produktów o łatwym do przewidzenia popycie oraz takich, dla których standardowa procedura zamówień jest kosztowna. Rozwiązanie to odciąża odbiorcę od ponoszenia kosztów zamrożonego kapitału i od ryzyka wahań sezonowych. W takiej sytuacji oprócz VMI często oferuje się dodatkowe rozwiązanie w postaci umowy "consignment stock".
Rozpoczęcie współpracy na zasadach VMI musi się odbywać za zgodą obu stron. Jednak często producent lub odbiorca narzuca tę formę jako niezbędną do podjęcia współpracy. Może to wynikać zarówno z sił przetargowych, jak i wymagań technologiczno-informatycznych u strony narzucającej.
Proces VMI z opcją "consignment stock" (składu konsygnacyjnego) przebiega następująco:
Korzyści ze stosowania VMI/SMI:

</doc>
<doc id="171441" url="https://pl.wikipedia.org/wiki?curid=171441" title="Twierdzenie Rao-Blackwella">
Twierdzenie Rao-Blackwella

Twierdzenie Rao-Blackwella:
Niech A będzie wypukłym zbiorem decyzji, i niech formula_1 będzie wypukłą funkcją parametru formula_2 dla każdego ustalonego formula_3 ze zbioru parametrów. Niech formula_4 będzie statystyką dostateczną a formula_5 pewną regułą decyzyjną wtedy formula_6 jest regułą decyzyjną zależną tylko od formula_4 i nie gorszą od formula_8
Dowód:
Lemat:
Niech formula_9 będzie zbiorem wypukłym, a formula_10 zmienną losową taką, że formula_11 wtedy formula_12 o ile istnieje.
A jest zbiorem wypukłym, a więc formula_13 czyli formula_14 jest regułą decyzyjną.
formula_4 jest statystyką dostateczną, więc można wybrać wersję warunkowej wartości oczekiwanej niezależną od formula_16
formula_17
Co kończy dowód.
Oczywistym wnioskiem jest także to, że klasa reguł decyzyjnych jest istotnie zupełna

</doc>
<doc id="171442" url="https://pl.wikipedia.org/wiki?curid=171442" title="Dekstrorfan">
Dekstrorfan

Dekstrorfan () – organiczny związek chemiczny, enancjomer leworfanolu (silnego opioidu), metabolit dekstrometorfanu. Powstaje w wyniku "O"-demetylacji w wątrobie. Działa na te same receptory co dekstrometorfan, głównie jednak antagonistycznie na receptor NMDA.

</doc>
<doc id="171445" url="https://pl.wikipedia.org/wiki?curid=171445" title="Skała (gmina)">
Skała (gmina)

Skała – gmina miejsko-wiejska w województwie małopolskim, w powiecie krakowskim. W latach 1975–1998 gmina położona była w województwie krakowskim.
Siedziba gminy to Skała.
Według danych z 30 czerwca 2004 gminę zamieszkiwało 9547 osób.
Struktura powierzchni.
Według danych z roku 2002 gmina Skała ma obszar 74,3 km², w tym:
Gmina stanowi 6,04% powierzchni powiatu.
Demografia.
Dane z 30 czerwca 2004:
Jedenasta pod względem liczby mieszkańców gmina, na 17 gmin powiatu krakowskiego.
Położenie.
Skała położona jest w północnej części województwa małopolskiego w powiecie krakowskim Miasto liczące nieco ponad 9 tys. mieszkańców sąsiaduje od zachodu z Ojcowskim Parkiem Narodowym. Miasto leży przy drodze wojewódzkiej nr 794 łączącej Kraków z Wolbromiem oraz drogi wojewódzkiej nr 773. Oprócz tego ze Skały wybiegają drogi lokalne do Ojcowa, Iwanowic. 
Sąsiednie gminy.
Gołcza, Iwanowice, Jerzmanowice-Przeginia, Sułoszowa, Trzyciąż, Wielka Wieś, Zielonki

</doc>
<doc id="171451" url="https://pl.wikipedia.org/wiki?curid=171451" title="Karl Dedecius">
Karl Dedecius

Karl Dedecius (ur. 20 maja 1921 w Łodzi jako "Karol Dedecius", zm. 26 lutego 2016 we Frankfurcie nad Menem) – niemiecki tłumacz i popularyzator literatury polskiej i rosyjskiej. Zajmował się także eseistyką i teorią przekładu, publikował w prasie oraz wykładał na uczelniach.
Życiorys.
Urodził się w Łodzi w rodzinie Niemców, którzy przybyli do Polski z czeskich Sudetów i Szwabii. Skończył łódzkie Gimnazjum im. Stefana Żeromskiego. W czasie II wojny światowej został wcielony do Wehrmachtu we Frankfurcie nad Odrą. Latem 1942 roku znajdował się na froncie wschodnim pod Stalingradem, gdzie został ciężko ranny i dostał się do niewoli sowieckiej, w której przebywał do 1950. Tam nauczył się rosyjskiego. Po wyjściu z niewoli nie wrócił do rodzinnej Łodzi, lecz przeniósł się do narzeczonej w Weimarze, w ówczesnej NRD. W 1952 wyemigrował do RFN. Przez ponad 20 lat pracował jako agent ubezpieczeniowy we frankfurckim towarzystwie ubezpieczeniowym Allianz. Wówczas hobbystycznie zaczął zajmować się tłumaczeniem. W 1959 roku ukazał się pierwszy tomik jego przekładów polskiej liryki "Lekcja ciszy". Sensację wzbudziło jego tłumaczenie "Myśli nieuczesanych" Stanisława Jerzego Leca, które sprzedano w nakładzie ponad 300 tys. egzemplarzy.
W 1980 roku został założycielem i pierwszym dyrektorem (do 1999) Deutsches Polen-Institut (Niemiecki Instytut Kultury Polskiej) w Darmstadt, instytucji zajmującej się popularyzacją polskiej twórczości w Niemczech oraz kontaktami między oboma narodami. Wydał kilkadziesiąt antologii i tomów indywidualnych pisarzy. Jest edytorem 50-tomowej serii „Polnische Bibliothek” (Biblioteka Polska) obejmującej literaturę polską od średniowiecza po współczesność. Łącznie tłumaczył ponad 300 poetów i prozaików w tym Mickiewicza, Miłosza, Szymborską, Różewicza, Leca, Herberta, Wojtyłę. Za dzieło jego życia uznawana jest 7-tomowa "Panorama der polnischen Literatur des 20. Jahrhunderts" (Panorama literatury polskiej XX wieku).
W 1963 roku odnowił i zaczął utrzymywać bliski kontakt z rodzinną Łodzią. Po wyrażeniu swojej zgody, 19 listopada 2002 roku Karl Dedecius został patronem Publicznego Gimnazjum nr 43 w Łodzi.
Od 2003 roku polscy tłumacze literatury niemieckojęzycznej oraz niemieccy tłumacze literatury polskiej mogą zostać wyróżnieni Nagrodą imienia Karla Dedeciusa. Laureaci wybierani są przez polsko-niemieckie jury.
Dzieła.
Oprócz przekładów cudzych utworów (m.in. "„Dialog z pamięcią: wiersze z Łodzi”" ) Karl Dedecius jest również autorem książek z dziedziny stosunków polsko-niemieckich, literaturoznawstwa oraz teorii przekładu. W języku polskim ukazały się:
Odznaczenia i nagrody.
Nagrody i honorowe obywatelstwa.
Doktoraty "honoris causa"

</doc>
<doc id="171453" url="https://pl.wikipedia.org/wiki?curid=171453" title="Emily Davison">
Emily Davison

Emily Wilding Davison (ur. 11 października 1872 w Londynie, zm. 8 czerwca 1913 w Epsom) – brytyjska sufrażystka, która poniosła śmierć w wyniku obrażeń jakie odniosła w wypadku 4 czerwca 1913 podczas gonitwy Derby w Epsom. Emily Davison wpadła pod konia króla Jerzego V, prowadzonego przez dżokeja Herberta Jonesa.
Po wypadku nie odzyskała świadomości. Krążące po śmierci Emily pogłoski, że chciała popełnić samobójstwo, zostały zakwestionowane przez ekspertów analizujących zarówno okoliczności zdarzenia, jak i zapis kroniki filmowej. Przeciw tej tezie świadczy między innymi to, że Emily wykupiła bilet powrotny na pociąg do Londynu.
Emily Davison studiowała w Royal Holloway College na Uniwersytecie Londyńskim, a następnie literaturę i literaturę angielską w St Hugh’s College w Oksfordzie. Egzaminy końcowe zdała z oceną bardzo dobrą, lecz nie przyznano jej stopnia, gdyż w owym czasie Uniwersytet w Oxfordzie nie nadawał kobietom stopni naukowych.
W roku 1906 wstąpiła do Women’s Social and Political Union (WSPU) i stała się zwolenniczką radykalnych działań. Aresztowano ją i uwięziono za napaść na mężczyznę, którego omyłkowo wzięła za ówczesnego ministra skarbu, Davida Lloyda George’a. W więzieniu w Holloway podjęła strajk głodowy i została poddana przymusowemu odżywaniu. W proteście przeciw nieludzkiemu traktowaniu Davison usiłowała popełnić samobójstwo.
W noc spisu powszechnego w 1911 Davison ukryła się w szafie Pałacu Westminsterskiego, by w rubryce „adres” w ankiecie spisu móc wpisać Izbę Gmin.
Zapis filmowy zdarzenia z 4 czerwca 1913 pokazuje Davison wychodzącą przed królewskiego konia z transparentem WSPU. Najprawdopodobniej nie spodziewała się, że zostanie stratowana przez konia. Według relacji części świadków Emily zamierzała po prostu przebiec w poprzek trasy wyścigu w nadziei, że biegnące konie ją ominą. Inni twierdzili, że usiłowała przewrócić królewskiego konia.

</doc>
<doc id="171457" url="https://pl.wikipedia.org/wiki?curid=171457" title="Skurcz">
Skurcz



</doc>
<doc id="171459" url="https://pl.wikipedia.org/wiki?curid=171459" title="Uczelnie służb państwowych w Polsce">
Uczelnie służb państwowych w Polsce

Uczelnie służb państwowych w Polsce – dwie polskie uczelnie publiczne nadzorowane przez ministra właściwego do spraw wewnętrznych.

</doc>
<doc id="171460" url="https://pl.wikipedia.org/wiki?curid=171460" title="Miasta pod Skałą">
Miasta pod Skałą

Miasta pod Skałą – powieść fantastyczna Marka S. Huberatha. Autor rozpoczął pisanie książki w sierpniu 1995 i ukończył ją we wrześniu 2004. Ukazała się ona w maju 2005 nakładem Wydawnictwa Literackiego, zilustrowana przez Katarzynę Karinę Chmiel.
Fabuła powieści.
Młody profesor, Humphrey Adams, odkrywa w Watykanie wejście do labiryntu, który prowadzi go do podziemnego miasta. Rządzone jest przez marionetkowego przewodniczącego Nero, a zwyczaje tam panujące zadziwiają przybysza – goście karmieni są mlekiem z kobiecej piersi, kobiety noszą ruchome tatuaże, a ciała ludzkie przerabiane są na przedmioty codziennego użytku. Adams przekonuje się z czasem, że poniżej tego miasta znajduje się kolejne, w którym stanie się żołnierzem, walczącym z tajemniczymi stworzeniami, Czarnymi.

</doc>
<doc id="171461" url="https://pl.wikipedia.org/wiki?curid=171461" title="Jacek Bąk (ur. 1973)">
Jacek Bąk (ur. 1973)

Jacek Bąk (ur. 24 marca 1973 w Lublinie) – polski piłkarz, wychowanek Motoru Lublin, były reprezentant Polski, uczestnik turniejów finałowych Mistrzostw Świata w 2002 i w 2006 oraz Mistrzostw Europy w 2008, wielokrotny kapitan kadry narodowej, członek Klubu Wybitnego Reprezentanta.
Życiorys.
Jacek Bąk swoją piłkarską karierę rozpoczynał w Motorze Lublin, gdzie w pierwszym zespole zadebiutował w wieku zaledwie 16 lat, a dwa sezony później stał się podstawowym zawodnikiem drużyny. Następnie przeniósł się do Lecha Poznań, gdzie już w pierwszym sezonie wywalczył tytuł mistrza Polski. Dobre występy Bąka zostały zauważone przez ówczesnego selekcjonera reprezentacji Polski Andrzeja Strejlaua, który 1 lutego 1993 roku dał szansę debiutu młodemu piłkarzowi w meczu z Cyprem (0:0).
W lipcu 1995 roku Olympique Lyon najpierw wypożyczył, a później wykupił polskiego piłkarza. W czołowej drużynie francuskiej ekstraklasy rozegrał 114 meczów i strzelił 4 gole. Był wyróżniającym się obrońcą swojego zespołu i całej Ligue 1. Zimą roku 2002 Bąk przeszedł z Lyonu do RC Lens za (jak się szacuje) kwotę 4 mln. 300 tys. euro. W sierpniu 2005 rozwiązał kontrakt z Lens i przeszedł do wicemistrza ligi katarskiej – Ar-Rajjan SC. W czerwcu 2007 przeszedł do Austrii Wiedeń na zasadzie wolnego transferu, choć wcześniej w mediach pojawiały się informacje, że najprawdopodobniej trafi do Legii Warszawa.
W reprezentacji Polski rozegrał 96 meczów.
24 marca 2007 roku – w dniu swoich 34. urodzin – strzelił gola dla reprezentacji Polski w meczu eliminacyjnym do Mistrzostw Europy 2008 przeciwko Azerbejdżanowi. Był to setny gol strzelony przez reprezentanta Polski w eliminacjach do Mistrzostw Europy.
Jacek Bąk regularnie występował w Polskiej reprezentacji, w której zagrał 96 razy strzelając 3 bramki: z Białorusią (1994, 1:1), z Włochami (2003, 3:1) i z Azerbejdżanem (2007, 5:0). Wystąpił także na Mistrzostwach Świata w Korei i Japonii, Mistrzostwach Świata w Niemczech oraz Mistrzostwach Europy w Austrii i Szwajcarii.
14 lipca 2008 roku poinformował PZPN, że definitywnie kończy karierę reprezentacyjną.
13 maja 2010 roku, po spotkaniu Austrii Wiedeń z SV Ried podjął decyzję o zakończeniu kariery.
Życie prywatne.
Syn Stanisława Bąka, bramkarza grającego w m.in. w LKS Sokół Łęczna i Motorze Lublin.
Od 2004 posiada także obywatelstwo francuskie. Był żonaty z Anną, ma syna Jacka.
Był jedną z gwiazd wspierających kampanię Wykopmy Rasizm ze Stadionów prowadzoną przez Nigdy Więcej.

</doc>
<doc id="171467" url="https://pl.wikipedia.org/wiki?curid=171467" title="Świątniki Górne (gmina)">
Świątniki Górne (gmina)

Świątniki Górne – gmina miejsko-wiejska w województwie małopolskim, w powiecie krakowskim. W latach 1975–1998 gmina położona była w województwie krakowskim.
Siedziba gminy to Świątniki Górne.
Według danych z 30 czerwca 2004 gminę zamieszkiwały 8562 osoby.
Jednym z wójtów gminy była Izabela Lewandowska-Malec.
Zabytki.
Obiekty wpisane do rejestru zabytków nieruchomych województwa małopolskiego:
Struktura powierzchni.
Według danych z roku 2002 gmina Świątniki Górne ma obszar 20,17 km², w tym:
Gmina stanowi 1,64% powierzchni powiatu.
Demografia.
Dane z 30 czerwca 2004:
Trzynasta pod względem liczby mieszkańców gmina, na 17 gmin powiatu krakowskiego.
Historia.
Gmina zbiorowa Świątniki Górne została utworzona 1 sierpnia 1934 roku w powiecie krakowskim w woj. krakowskim z dotychczasowych jednostkowych gmin wiejskich: Chorowice, Konary, Mogilany, Ochojno, Olszowice, Rzeszotary, Świątniki Górne, Włosań i Wrząsowice.
1 czerwca 1941, podczas okupacji hitlerowskiej, gminę Świątniki Górne zniesiono, a z jej obszaru utworzono gminę Mogilany (podbudowaną także o gromadę Gaj oraz przejściowo gromady Krzywaczka i Głogoczów); јеdynie gromadę Wrząsowice włączono do nowo utworzonej gminy Swoszowice .
Po wojnie władze polskie zniosły gminę Mogilany, a w jej w miejsce odtworzyły gminę Świątniki Górne w powiecie krakowskim w woj. krakowskim w składzie spod okupacji z gromadą Gaj, lecz bez gromady Wrząsowice, która pozostała w utworzonej podczas wojny gminy Swoszowice oraz bez gromad Krzywaczka i Głogoczów, które powróciły do reaktywowanych gmin Sułkowice i Myślenice w reaktywowanym powiecie myślenickim. 1 listopada 1946 z części obszaru gromady Gaj w gminie Świątniki Górne utworzono nową gromadę Brzyczyna Dolna. I tak według stanu z 1 lipca 1952 gmina Świątniki Górne składała się z 10 gromad: Brzyczyna Dolna, Chorowice, Gaj, Konary, Mogilany, Ochojno, Olszowice, Rzeszotary, Świątniki Górne i Włosań. Gminę Świątniki Górne zniesiono jesienią 1954 roku wraz z reformą wprowadzającą gromady w miejsce gmin.
Reaktywowano ją dopiero 1 stycznia 1973 w składzie: Ochojno, Olszowice, Rzeszotary, Świątniki Górne, Wrząsowice i Zbydniowice. 1 stycznia 1986 Zbydniowice włączono do Krakowa. 1 stycznia 1997 Świątniki Górne otrzymały status miasta, a gmina stała się gminą miejsko-wiejską.
Miejscowości na terenie gminy.
W skład gminy wchodzi miasto Świątniki Górne, oraz sołectwa: Ochojno, Olszowice, Rzeszotary, Wrząsowice
Sąsiednie gminy.
Kraków, Mogilany, Siepraw, Wieliczka.

</doc>
<doc id="171469" url="https://pl.wikipedia.org/wiki?curid=171469" title="1 + 2">
1 + 2

1+2 ("1+2") – pierwszy album Alana Wildera, klawiszowca Depeche Mode, który solowo zaczął tworzyć jako Recoil, wydany w roku 1986. Został wydany wyłącznie jako LP na czarnym winylu.

</doc>
<doc id="171477" url="https://pl.wikipedia.org/wiki?curid=171477" title="Julia (matka Antoniusza)">
Julia (matka Antoniusza)

Julia, "Iulia" (ur. 104 p.n.e., zm. po 39 p.n.e.) – przedstawicielka rzymskiego rodu Juliuszów, daleka krewna dyktatora Cezara. Córka Lucjusza Juliusz Cezara konsula w 90 p.n.e. i Fulwii, córki Marka Fulwiusza Flakkusa, konsula w 125 p.n.e.
Źródła przedstawiają ją jako dostojną niewiastę mogącą równać się z najszlachetniejszymi i najcnotliwszymi kobietami swoich czasów. Brat Julii, Lucjusz został konsulem w 64 p.n.e. Wyszła za mąż za Marka Antoniusz Kretyka, z którym miała trzech synów: Marka Antoniusza, późniejszego triumwira, Gajusza, Lucjusza oraz córkę Antonię (była żoną Publiusza Watyniusza, konsula w 47 p.n.e.). Po śmierci męża Julia w 72 p.n.e. poślubiła Publiusza Lentulusa Korneliusza Surę, konsula w 71 p.n.e., straconego później (63 p.n.e.) przez konsula Cycerona za udział w spisku Katyliny.
W 43 p.n.e. Julia wraz z synową, Fulwią i młodocianym wnukiem Antyllusem usilnie zabiegała, zanosząc prośby do wpływowych senatorów i wznosząc błagania przybrana w czarne szaty u drzwi posiedzeń senatu, o to by senat nie uznał Marka Antoniusza za wroga państwa. Związki krwi wpłynęły też na stanowisko jakie zajął Lucjusz Juliusz Cezar wobec swojego siostrzeńca.
Gdy po ustanowieniu II triumwiratu, sporządzono listy proskrypcyjne, Antoniusz umieścił na nich swojego wuja, brata Julii, Lucjusza. Julia dała mu schronienie w swoim domu i publicznie oznajmiła Antoniuszowi, że dalej będzie brata chronić, nawet kosztem swojego życia. Antoniusz poczuł się zmuszony ustąpić matce i nakazał przeprowadzić uchwałę ułaskawiającą Lucjusza. Julia wraz z siostrą Oktawiana, Oktawią Młodszą życzliwie odniosła się do próśb o wstawiennictwo tych rzymskich kobiet, na które zarządzeniem triumwirów nałożono konfiskatę majątków.
W 41 p.n.e. młodszy syn Julii, Lucjusz Antoniusz poniósł klęskę w wojnie peruzyńskiej z Oktawianem. Julia zmuszona była uciec na Sycylię i znalazła schronienie u Sekstusa Pompejusza. W następnym roku Pompejusz wyprawił Julię dając jej znamienity orszak, do Marka Antoniusza, do Grecji i proponując zawarcie przymierza skierowanego przeciwko Oktawianowi. Oktawian nawiązał korespondencję z Julią, zapewniając ją o szacunku jaki żywi dla niej, jako swojej krewnej, i Julia wystąpiła jako pośredniczka w sporze pomiędzy Oktawianem i Antoniuszem, zakończonym porozumieniem w Brundyzjum. W 39 p.n.e. pomagała w doprowadzeniu do zawarcia pokoju w Puteoli (w Misenum według innych źródeł) pomiędzy triumwirami a Sekstusem Pompejuszem.

</doc>
<doc id="171478" url="https://pl.wikipedia.org/wiki?curid=171478" title="Lane Kirkland">
Lane Kirkland

Lane Kirkland (ur. 12 marca 1922, zm. 14 sierpnia 1999) – amerykański działacz związkowy, w latach 1979–1995 przewodniczący centrali "American Federation of Labor–Congress of Industrial Organizations" (AFL-CIO). W czasie jego kadencji centrala ta była mocno zaangażowana we wspieranie „Solidarności” w Polsce, pośredniczyła także w przekazywaniu związkowi funduszy od rządu amerykańskiego.
Życiorys.
Urodził się 12 marca 1922 w Camden w stanie Karolina Południowa w starej rodzinie z Południa. W 1940 zaciągnął się na statek handlowy, a rok później do Akademii Morskiej Floty Handlowej USA, którą ukończył w 1942. Pływał jako oficer na statkach w wojennych konwojach na Atlantyku i Pacyfiku. W tym czasie wstąpił do związku zawodowego marynarzy skonfederowanego w AFL.
W czerwcu 1944 ożenił się z Edith Draper Hollyday. Z małżeństwa tego do rozwodu w 1972 miał 5 córek. Rok później ponownie ożenił się z Ireną Neumann.
Po wojnie zdobył tytuł bakałarza w prestiżowej Szkole Służby Zagranicznej ("School of Foreign Service") przy Uniwersytecie Georgetown, jednak zdecydował się podjąć pracę w Oddziale Badań centrali AFL. Z ramienia centrali układał przemówienia kandydata na wiceprezydenta Partii Demokratycznej w wyborach 1948 oraz dla prezydenckiego kandydata Demokratów, Adlaia Stevensona w 1952 i 1956 r. W 1960 został zastępcą szefa AFL-CIO George’a Meany’ego i wspierał politykę prezydenta Lyndona Johnsona znaną jako "Wojna z Ubóstwem" (ang. "War on Poverty") oraz na rzecz równouprawnienia rasowego, koordynując związkową kampanię. Dzięki zaangażowaniu związków przepisy dotyczące antyrasistowskiej polityki zatrudnienia znalazły się w przyjętej w 1964 ustawie "Civil Rights Act".
W 1969 został sekretarzem i skarbnikiem centrali. Wspierał wojnę w Wietnamie i przyczynił się do odmowy poparcia związków zawodowych dla prezydenckiego kandydata Demokratów, senatora George’a McGoverna w wyborach w 1972 r. Po odejściu w 1979 George’a Meany’ego został prezesem AFL-CIO.
W sprawach międzynarodowych AFL-CIO nadal wspierała politykę kolejnych administracji. Związkowy "Free Trade Union Committee" popierający w czasach wojny wietnamskiej amerykańską obecność w Indochinach został przemianowany na "Free Trade Union Institute", który współpracował z rządową agencją "National Endowment for Democracy" oraz CIA wspierając proreżimowe związki zawodowe w autorytarnych krajach Ameryki Łacińskiej. We współpracy z administracją Reagana Kirkland zaangażował centralę w pomoc polskiemu ruchowi Solidarności, łącznie przekazując ponad 6 milionów dolarów amerykańskich w gotówce i wyposażeniu. W 1994 za tę działalność prezydent Bill Clinton przyznał mu Prezydencki Medal Wolności, najwyższe amerykańskie odznaczenie cywilne.
W czasie jego kadencji branżowe związki zawodowe, które wcześniej odeszły z centrali, ponownie do niej przystąpiły (Teamsters, United Auto Workers, United Mine Workers, Brotherhood of Locomotive Engineers, International Longshore and Warehouse Union).
W 1981 AFL-CIO zorganizowała "Dzień Solidarności" przeciwko polityce społecznej administracji Ronalda Reagana. Mimo tego przez cały okres jego przewodnictwa liczba robotników zrzeszonych w związkach zawodowych spadała. W 1981 centrala przegrała kampanię strajkową wśród kontrolerów ruchu powietrznego, a w 1985 klęską zakończył się strajk pakowaczy mięsa w Hormel.
Zmarł w Waszyngtonie w wieku 77 lat. 17 sierpnia 1999 (pośmiertnie) został odznaczony przez prezydenta Aleksandra Kwaśniewskiego najwyższym polskim odznaczeniem, Orderem Orła Białego.
Lane Kirkland jest patronem programu stypendialnego finansowanego przez Polsko-Amerykańską Fundację Wolności.

</doc>
<doc id="171481" url="https://pl.wikipedia.org/wiki?curid=171481" title="Głodówka oczyszczająca">
Głodówka oczyszczająca



</doc>
<doc id="171482" url="https://pl.wikipedia.org/wiki?curid=171482" title="Katetometr">
Katetometr

Katetometr (gr. "kátheos" + "metréō") – przyrząd służący do mierzenia odległości pionowych, lub przesunięć pionowych, Składa się z ruchomego wokół osi pionowej statywu, który jest osadzony na trójnogu. Statyw zaopatrzony jest dodatkowo w pionową skalę, po której przesuwa się suwak z noniuszem. Dodatkowo do suwaka zamocowana jest lunetka z krzyżem z nici pajęczych, oraz poziomica.
Regulację ustawienia przyrządu w pionie zapewniają ruchome nogi statywu.
Pomiar polega na zgraniu przecięcia się nici pajęczych z określonym punktem znajdującym się na przedmiocie mierzonym, następnie odczytaniu położenia lunetki na skali statywu,

</doc>
<doc id="171483" url="https://pl.wikipedia.org/wiki?curid=171483" title="Liwiusz Ilasz">
Liwiusz Ilasz

Liwiusz Marian Ilasz (ur. 12 września 1961 w Warszawie) – polski adwokat praktykujący prawo w Polsce i USA. Kandydat na urząd prezydenta RP w wyborach w 2005.
Życiorys.
Jest absolwentem Wydziału Prawa Uniwersytetu Warszawskiego i Touro Law School (Szkoły Prawa) w Nowym Jorku, a także Wydziału Nauk Politycznych New York University. W czasie studiów w Touro Law School pobierał również nauki prawa europejskiego w Notre Dame Law School (Szkoła Prawa) w Indianie, USA.
W 1995 założył własną kancelarię adwokacką na Manhattanie, w 1997 wszedł w skład Okręgowej Izby Radców Prawnych w Warszawie, zaś od 2001 należy do Okręgowej Izby Adwokackiej w Warszawie. Publikował artykuły między innymi w „Rzeczpospolitej”, „Roczniku Prawa Międzynarodowego", „Palestrze” oraz „Touro International Law Review”. Jest adwokatem w stanach Nowy Jork, New Jersey i Washington D.C.
W wywiadzie dla Wirtualnej Polski wspominał, iż partycypował w pracach Partii Republikańskiej w Stanach Zjednoczonych jako delegat stanu New Jersey na konwencję Partii Republikańskiej.
Jest autorem książki "Nowa wizja Polski" (Wyd. „Książka i Wiedza”, cop. 2002, Warszawa; ).
Wybory prezydenckie 2005.
Liwiusz Ilasz zgłosił się jako kandydat niezależny w wyborach prezydenckich w Polsce w roku 2005. Jego komitet wyborczy został zarejestrowany 7 lipca 2005. W wyborach zdobył 31 691 głosów (0,21%), zajmując ósme miejsce.
Jedynym ugrupowaniem, które popierało oficjalnie Ilasza, była grupa inicjatywna na rzecz powołania organizacji Zjednoczony Ruch Szlachecko-Monarchistyczny, która wycofała jednak swoje poparcie.

</doc>
<doc id="171484" url="https://pl.wikipedia.org/wiki?curid=171484" title="Breatharianizm">
Breatharianizm



</doc>
<doc id="171485" url="https://pl.wikipedia.org/wiki?curid=171485" title="Fryderyk (książę duński)">
Fryderyk (książę duński)

Fryderyk Glücksburg (duń. Frederik André Henrik Christian; ur. 26 maja 1968 w Kopenhadze) – książę koronny (następca tronu) Danii, hrabia Monpezat. Jest najstarszym dzieckiem królowej Danii, Małgorzaty II, oraz jej męża, Henryka de Laborde de Monpezata.
W 2004 roku ożenił się z Australijką, Marią Donaldson. Ma z nią czworo dzieci – Chrystiana (ur. 2005), Izabelę (ur. 2007), Wincentego (ur. 2011) i Józefinę (ur. 2011).
Życiorys.
Dzieciństwo.
Urodził się 26 maja 1968 roku w Kopenhadze jako najstarsze dziecko następczyni tronu Danii, Małgorzaty Glücksburg, oraz jej męża, Henryka de Laborde de Monpezata. W chwili jego narodzin na duńskim tronie zasiadał jego dziadek ze strony matki, Fryderyk IX.
Został ochrzczony w wierze luterańskiej 24 czerwca 1968 roku kościele Holmen w Kopenhadze. Jego rodzicami chrzestnymi zostali: jego ciotka, Anna Maria Glücksburg (królowa Greków), jego stryj, hrabia Etienne de Laborde de Monpezat, a także: Jerzy Glücksburg (książę Danii), Józefina Szarlotta Koburg (wielka księżna Luksemburga), baron Maximilian de Watteville-Berckheim i Birgitta Juel Hillingsø. Chłopiec ubrany był w szatę, którą w 1870 roku zakupiła królowa Luiza Bernadotte. Pierwszy raz szata została założona przez jego pradziadka, przyszłego króla Danii, Chrystiana X (ostatniego władcę o tym imieniu na duńskim tronie).
Książę otrzymał imiona Fryderyk Andrzej Henryk Chrystian (duń. Frederik André Henrik Christian). Pierwsze imię nie było niespodzianką – kolejni władcy Danii byli nazywani naprzemiennie Fryderykami lub Chrystianami. Imię to nosił dziadek chłopca, Fryderyk IX. Drugie imię – Andrzej – otrzymał po swoim dziadku ze strony ojca, Andrzeju (André) de Laborde de Monpezacie. Trzecie imię otrzymał po swoim ojcu, Henryku de Laborde de Monpezacie, a ostatnie – po swoim pradziadku, Chrystianie X.
Ma młodszego brata – Joachima (ur. 7 czerwca 1969).
Książę koronny Danii.
Uczęszczał do szkoły podstawowej Krebs' w latach 1974–1981, jednak przez pierwsze dwa lata jego nauka odbywała się w Pałacu Amalienborg. Od trzeciej klasy uczęszczał już na zajęcia do budynku szkoły. W 1986 ukończył Øregaard Gymnasium. Od 18 roku życia jest członkiem Rady Stanu, której przewodniczy pod nieobecność swojej matki. Służbę wojskową odbył w trzech różnych formacjach wojskowych w tym w jednostce specjalnej Duńskiej Marynarki Wojennej – Frømandskorpset.
Jako Fryderyk Henriksen w latach 1992–1993 studiował politologię na Uniwersytecie Harvarda. W 1994 odbywał trzymiesięczną praktykę w misji dyplomatycznej Królestwa Danii przy ONZ. W lutym 1995 ukończył studia na Uniwersytecie Aarhus. Od października 1998 pełnił funkcję Pierwszego Sekretarza Ambasady Królestwa Danii w Paryżu. 9 października 2009 roku został wybrany na członka Międzynarodowego Komitetu Olimpijskiego.
W lutym 2022 roku odniósł się do inwazji Rosji na Ukrainę, pisząc: „To, czego doświadczamy teraz w Europie, jest nieskończenie smutne, a śledzenie sytuacji na Ukrainie jest bolesne. Moja rodzina i ja jesteśmy głęboko poruszeni obrazami i historiami, których codziennie jesteśmy świadkami. To robi bardzo duże wrażenie. Na szczęście możemy również opowiedzieć naszym dzieciom o jedności, jaką reszta Europy i społeczność światowa okazują narodowi ukraińskiemu oraz o wielkiej akcji pomocy humanitarnej, która ma miejsce. Ważne jest, abyśmy zachowali nadzieję i dzielili się dobrem, które dzieje się pośród całego okrucieństwa”.
Życie prywatne.
Był związany z modelką, Katją Storkholm Nielsen, a następnie z piosenkarką – Marią Montel, a także ze stylistką, Bettiną Odum.
Zaręczyny i ślub.
W 2000 roku, w czasie Letnich Igrzysk Olimpijskich w Sydney, poznał Marię Donaldson. Ponieważ Fryderyk przedstawił się jej po prostu jako „Fred z Danii”, kobieta nie zdawała sobie początkowo sprawy, że ma do czynienia z następcą duńskiego tronu. „Kiedy spotkaliśmy się po raz pierwszy, uścisnęliśmy sobie ręce. Nie wiedziałam, że jest księciem Danii. Pół godziny później ktoś podszedł do mnie i powiedział: "Czy wiesz, kim są ci ludzie?"” – wspominała później Maria. Po zakończeniu Igrzysk Fryderyk powrócił do Danii, gdzie zerwał ze swoją ówczesną partnerką – stylistką, Bettiny Odum. Postanowił kontynuować relację z Marią – poprzez korespondencję mailową czy rozmowy telefoniczne. Ostatecznie para zakochała się w sobie, a 23 września 2003 roku dwór królewski oficjalnie ogłosił zaręczyny Fryderyka z Marią. Ślub pary odbył się 14 maja 2004 roku w katedrze Marii Panny w Kopenhadze.
Potomstwo.
W kwietniu 2005 roku ogłoszono, że para książęca spodziewa się swojego pierwszego dziecka. 15 października 2005 roku urodził się pierwszy syn Fryderyka i Marii. Na chrzcie oficjalnie poinformowano, że otrzymał imiona Chrystian Waldemar Henryk Jan (duń. Christian Valdemar Henri John)
26 października 2006 roku poinformowano, że para książęca spodziewa się swojego drugiego dziecka. Rozwiązanie nastąpiło 21 kwietnia 2007 roku. Na chrzcie dziewczynki ogłoszono, że otrzymała ona imiona Izabela Henryka Ingryda Małgorzata (duń. Isabella Henrietta Ingrid Margrethe)
6 sierpnia 2010 roku podano do informacji publicznej, że żona Fryderyka jest w kolejnej ciąży. 8 stycznia 2011 roku na świat przyszły bliźnięta – chłopiec i dziewczynka. Na ich chrzcie ogłoszono, że syn pary książęcej otrzymał imiona Wincenty Fryderyk Minik Aleksander (duń. Vincent Frederik Minik Alexander) a córka – Józefina Zofia Ivalo Matylda (duń. Josephine Sophia Ivalo Mathilda)
Tytulatura.
26 maja 1968 – 14 stycznia 1972: "Jego Królewska Wysokość" książę Fryderyk
14 stycznia1972 – 29 kwietnia 2008: "Jej Królewska Wysokość" książę koronny Danii
Od 29 kwietnia 2008: "Jej Królewska Wysokość" książę koronny Danii, hrabia Monpezat

</doc>
<doc id="171494" url="https://pl.wikipedia.org/wiki?curid=171494" title="French Open 2005">
French Open 2005

French Open 2005 - drugi w sezonie wielkoszlemowy turniej tenisowy, który rozegrano w dniach 23 maja – 5 czerwca, na kortach im. Rolanda Garrosa. Zwycięzcą zawodów singlowych wśród mężczyzn został Rafael Nadal, dla którego był to pierwszy wygrany turniej tej rangi. Triumfatorką zmagań singlowych u kobiet została Justine Henin. Belgijka wygrała tym samym po raz czwarty imprezę tej kategorii, a drugą w Paryżu. Jonas Björkman i Maks Mirny zostali mistrzami w rozgrywkach deblowych u mężczyzn, natomiast kobiet najlepszymi zostały Virginia Ruano Pascual oraz Paola Suárez.

</doc>
<doc id="171501" url="https://pl.wikipedia.org/wiki?curid=171501" title="Fax">
Fax



</doc>
<doc id="171504" url="https://pl.wikipedia.org/wiki?curid=171504" title="Kortykosteryd">
Kortykosteryd



</doc>
<doc id="171505" url="https://pl.wikipedia.org/wiki?curid=171505" title="Prednizon">
Prednizon

Prednizon – organiczny związek chemiczny, syntetyczny glikokortykosteroid, analog kortyzolu. 
Działanie.
W wątrobie przekształcany jest do postaci farmakologicznie aktywnej – prednizolonu – o silnym działaniu przeciwzapalnym. Przyjmuje się, że 5 mg prednizonu wykazuje działanie przeciwzapalne równoważne 4 mg metyloprednizolonu lub triamcynolonu, 0,75 mg deksametazonu, 0,6 mg betametazonu lub 20 mg hydrokortyzonu. Jego działanie mineralokortykosteroidowe stanowi ok. 60% aktywności hydrokortyzonu.
Prednizolon hamuje gromadzenie się komórek w rejonie ogniska zapalnego, hamuje fagocytozę, działa spowalniająco na proces podziałów komórek, podnosi we krwi poziom glukozy i cholesterolu, pobudza syntezę glikogenu, wzmaga rozkład białek i wydalanie z moczem potasu i wapnia, zatrzymuje w organizmie sód. Podnosi we krwi poziom hemoglobiny i liczbę erytrocytów.
Zastosowanie.
Ma działanie przeciwalergiczne i przeciwzapalne, hamuje reakcje immunologiczne.
Prednizon stosowany jest między innymi w:
Przeciwwskazania.
Prednizon jest przeciwwskazany u chorych z układowymi zakażeniami grzybiczymi, ze względu na ryzyko nasilenia zakażenia.
Nie powinien być również stosowany u kobiet w ciąży i karmiących piersią, gdyż zwiększa ryzyko wad rozwojowych płodu (np. rozszczepienie podniebienia), może także powodować niewydolność nadnerczy u płodu i noworodka.
Interakcje.
W przypadku stosowania prednizonu razem z niesteroidowymi lekami przeciwzapalnymi istnieje zwiększone ryzyko aktywacji choroby wrzodowej i krwawień z przewodu pokarmowego.
Stosowanie z lekami immunosupresyjnymi zwiększa ryzyko zakażenia i rozwoju chłoniaków.
Skutki uboczne.
Prednizon może powodować immunosupresję, osteoporozę, sprzyja nadciśnieniu tętniczemu, cukrzycy i chorobie wrzodowej żołądka. Powoduje przyrost masy ciała i obrzęki, zakłócenia menstruacji u kobiet, wzmaga pobudzenie ruchowe i psychiczne. Może wywoływać bezsenność, depresję a także sprzyjać rozwojowi jaskry i zaćmy. Powoduje zaniki skóry i charakterystyczne, czerwone rozstępy skórne.
Wpływa na wzrost owłosienia u kobiet (hirsutyzm), hamuje procesy regeneracyjne organizmu, wywołuje zmniejszenie libido i może przyczyniać się do zaniku nadnerczy.
Preparaty w Polsce.
W Polsce rozprowadzany jest w postaci tabletek "Encorton" i czopków "Rectodelt", oba na receptę.
Uwagi.
Ze względu na ryzyko supresji nadnerczy i zmniejszenia wydzielania endogennych glikokortykosteroidów, prednizon, zwłaszcza po długotrwałym stosowaniu, należy odstawiać stopniowo.

</doc>
<doc id="171507" url="https://pl.wikipedia.org/wiki?curid=171507" title="Joachim (książę duński)">
Joachim (książę duński)

Joachim Glücksburg (duń. Joachim Holger Waldemar Christian; ur. 7 czerwca 1969 w Kopenhadze) – książę Danii, hrabia Monpezat. Jest drugim synem królowej Danii, Małgorzaty II, oraz jej męża, Henryka de Laborde de Monpezata. Zajmuje szóste miejsce w linii sukcesji do duńskiego tronu, za swoją bratanicą, Józefiną, a przed swoim najstarszym synem, Mikołajem.
W latach 1995-2005 jego żoną była Aleksandra Manley, z którą doczekał się dwóch synów – Mikołaja (ur. 1999) i Feliksa (ur. 2002). W 2008 roku ożenił się z Marią Cavallier. Ma z nią dwoje dzieci – Henryka (ur. 2009) i Atenę (ur. 2012).
Życiorys.
Urodził się 7 czerwca 1969 roku w Kopenhadze. Jest drugim synem królowej Danii, Małgorzaty II (ur. 1940), oraz jej męża, Henryka de Laborde de Monpezata (1934-2018).
Został ochrzczony w wierze luterańskiej 15 lipca 1969 roku w katedrze w Århus. Był zarazem pierwszym członkiem duńskiej rodziny królewskiej, który został ochrzczony poza Kopenhagą. Jego chrzestnymi zostali: jego ciotka, Benedykta (księżniczka Danii), jego stryj, Jean Baptiste de Laborde de Monpezat, a także: Krystyna Bernadotte (księżniczka Szwecji) i Harald Glücksburg (późniejszy król Norwegii, Harald V).
Małżeństwa i potomstwo.
18 listopada 1995 żoną Joachima została, pochodząca z Hongkongu – Alexandra Christina Manley. W sierpniu 2004 małżonkowie ogłosili separację. Według prasy do rozwodu przyczynił się styl życia Joachima, który jest miłośnikiem nocnych klubów i wyścigów samochodowych. 8 kwietnia 2005 doszło do rozwodu pary. Joachim i Alexandra mają dwóch synów, nad którymi sprawowali opiekę naprzemienną do ukończenia przez Nich pełnoletności:
3 października 2007 ogłoszono zaręczyny księcia Joachima z Marie Cavallier (ur. 6 lutego 1976). Ślub odbył się 24 maja 2008. Oficjalny tytuł Marie to „Jej Królewska Wysokość Księżna Marie Duńska, Hrabina Monpezat”. Joachim i Marie mają syna i córkę:

</doc>
<doc id="171512" url="https://pl.wikipedia.org/wiki?curid=171512" title="Ślizg lodowy">
Ślizg lodowy



</doc>
<doc id="171515" url="https://pl.wikipedia.org/wiki?curid=171515" title="Mikroukład elektromechaniczny">
Mikroukład elektromechaniczny

Mikroukład elektromechaniczny, mikrosystem elektromechaniczny, mikrourządzenie elektromechaniczne, MEMS (od ) – zintegrowana struktura elektromechaniczna, której co najmniej jeden wymiar szczególny znajduje się w skali mikro (0,1–100 μm).
Mikroukład jest zwykle wykonywany w krzemie lub szkle przy użyciu technik mikroobróbki, na przykład trawienia anizotropowego (między innymi w wodorotlenku potasu). Inną techniką jest trawienie krzemu difluorkiem ksenonu:
Maski do tych procesów wykonywane są w typowych technikach mikroelektronicznych, podobnych do stosowanych przy wytwarzaniu przyrządów półprzewodnikowych i układów scalonych (np. fotolitografia). W ostatnich latach zwiększone zainteresowanie materiałami polimerowymi spowodowało jednak, że zaczęto rezygnować z używania krzemu z powodu jego wysokiej ceny. W przypadku układów polimerowych najczęstszymi technologiami są: wytłaczanie na gorąco, odlewanie w formie, wtryskiwanie; jeśli rezysty zaliczyć do tej grupy, to również technologie litograficzne. 
Jednym z podziałów technologii wytwarzania mikroukładów jest podział ze względu na sposób wykonywania struktury:
Przy tak niewielkich rozmiarach przyrządów ludzka intuicja bywa niewystarczająca do zrozumienia zjawisk rządzących ich działaniem. W mikroprzyrządach elektromechanicznych, na skutek dużego stosunku powierzchni do objętości, zjawiska elektrostatyczne i lepkościowe (zwilżania) mogą dominować nad efektami bezwładności masy lub pojemności cieplnej.
Zastosowania mikrourządzeń elektromechanicznych:

</doc>
<doc id="171519" url="https://pl.wikipedia.org/wiki?curid=171519" title="Southern blot">
Southern blot



</doc>
<doc id="171521" url="https://pl.wikipedia.org/wiki?curid=171521" title="Meroweusz">
Meroweusz

Meroweusz, Merowiusz, Merowech (łac. "Meroveus" lub "Merovius"), (ur. ok. 411, zm. 457) – władca Franków salickich 447–457. Od niego wzięła nazwę dynastia Merowingów – królów Franków.
Uważany za półlegendarną postać z uwagi na skąpe zapisy źródłowe. Historyk z VI w., św. Grzegorz z Tours wspomina o nim, ale nie jest jasne czy był synem Klodiana, czy wodzem, który zagarnął władzę po jego śmierci. Większość historyków jest zgodna, że Meroweusz stał na czele Franków, jako jednego z plemion germańskich sprzymierzonych z Rzymianami, podczas bitwy na Polach Katalaunijskich w 451 r. zakończonej zwycięstwem zachodniorzymskiego wodza Aecjusza nad Attylą, wodzem Hunów.
Po śmierci Meroweusza w 457 r. władzę nad Frankami objął jego, prawdopodobnie, syn Childeryk I.
Piszący w połowie VII w. Fredegar podaje, że Meroweusz został spłodzony, gdy długowłosa żona Klodiana wybrała się popływać w morzu i natknęła się na morską bestię Kwinotaura. Legenda ta sugerowała nadprzyrodzone pochodzenie Merowingów i stanowiła uzasadnienie prawa do władzy, zachowane pomimo chrystianizacji. Symbolem było noszenie przez merowińskich władców długich włosów ("reges criniti" - długowłosi królowie). Ich ostrzyżenie równało się detronizacji. Pepin Mały, decydując się na formalne przejęcie władzy w państwie Franków kazał ostrzyc ostatniego Merowinga Childeryka III. 

</doc>
<doc id="171522" url="https://pl.wikipedia.org/wiki?curid=171522" title="Większa podjednostka rybosomu">
Większa podjednostka rybosomu



</doc>
<doc id="171523" url="https://pl.wikipedia.org/wiki?curid=171523" title="Zespół TORCH">
Zespół TORCH

Zespół TORCH (ang. TORCH syndrome) – charakterystyczny zespół objawów wrodzonego zakażenia u noworodków. Choć jest on wywoływany przez różne drobnoustroje, obraz kliniczny poszczególnych fetopatii jest bardzo podobny. Nazwa TORCH jest akronimem pochodzącym od angielskich nazw czynników zakaźnych, które go wywołują:
Niekiedy spotyka się też określenie zespołu TORCHES albo zespołu STORCH, gdzie S oznacza kiłę (syphilis).
Najnowszym patogenem, który został zidentyfikowany jako przyczyna TORCH jest wirus Zika.
Częstość występowania.
Częstość występowania zakażeń z grupy TORCH ocenia się na 0,5 do 2,5%.
Objawy.
Większość zakażeń wrodzonych przebiega bezobjawowo, a pojawiające się w kolejnych dniach objawy mogą dotyczyć różnych narządów i układów:

</doc>
<doc id="171525" url="https://pl.wikipedia.org/wiki?curid=171525" title="Torch">
Torch



</doc>
<doc id="171526" url="https://pl.wikipedia.org/wiki?curid=171526" title="Bokeh">
Bokeh

Bokeh (czyt. , , ; od jap. ボケ "boke" – rozmycie) – w fotografii sposób oddawania nieostrości obiektów znajdujących się poza głębią ostrości. 
Miękkie rozmycie wyodrębnia z tła główny motyw fotografii, nie odwracając od niego uwagi niepotrzebnymi szczegółami. Wykorzystywane jest to często w portretach. Polega ono na tym, że motyw zdjęcia znajduje się w strefie głębi ostrości i zostaje odwzorowany ostro, zaś oddalone tło obrazu pozostaje poza strefą głębi ostrości i następuje jego rozmycie.
Estetyka.
Piękne bokeh jest pojęciem subiektywnym. Przejścia rozdzielające płaszczyzny znajdujące się poza obszarem ostrości powinny być płynne, a plamki przedstawiające punkty mają być jaśniejsze w środku i ciemnieć ku brzegom. Przeciwnie, brzydkie bokeh występuje, gdy linie w nieostrości się rozdwajają, a plamki przyjmują postać obwarzanków – tarczek z jaśniejszymi brzegami.
Dobrym przykładem wpływu korekcji aberracji sferycznej na rozmycie są obiektywy Nikkor z serii DC (ang. "defocus control"). Oprócz pierścienia przysłony, mają one też drugi, poruszający sekcją soczewek korygujących. Można w ten sposób uzyskać bokeh od obwarzanka, przez neutralny, aż do tarczek, jak z prostych obiektywów symetrycznych. Innym sposobem na uzyskanie dobrze wyglądającego rozmycia jest zastosowanie w torze optycznym filtra apodyzacyjnego i dwóch przysłon – głównej (roboczej) oraz pomocniczej, sterującej charakterem rozmycia. Filtr apodyzacyjny to filtr szary o gradacyjnym stopniu pochłaniania i jest odpowiedzialny za bardzo miękkie oddawanie nieostrych partii obrazu, zabierając jednocześnie pewną ilość światła. Realna transmisja takiego obiektywu (tzw. T-number) jest mniejsza niż wynikałoby to ze średnicy źrenicy wejściowej. Przykładem takiego podejścia do kontroli nad bokeh jest obiektyw Minolta AF 135/2.8 [T4.5] STF. 
W odniesieniu do konstrukcji przysłony panuje zasada, że im więcej listków przysłony, tym bardziej kształt otworu jest zbliżony do okręgu, a co za tym idzie – bokeh ładniejsze. Widać to na przykładzie obiektywów Canon 50/1,4 (8 listków) i 50/1,8 (5 listków): uważa się, że bokeh tego pierwszego jest znacznie lepsze.
Obiektywy lustrzane mogą generować relatywnie nieprzyjemne bokeh, przedstawiając punkty poza płaszczyzną ostrości jako jasne krążki ze znacznie ciemniejszym wnętrzem.
Obiektywy miękkorysujące.
Fotografii bokeh nie należy mylić z fotografią przy użyciu obiektywów miękkorysujących w rodzaju Imagona lub nasadek zmiękczających w rodzaju Duto. Obiektywy miękkorysujące tworzą świetliste otoczki wokół najjaśniejszych punktów obrazu, także tych znajdujących się w strefie ostrości; służą do podkreślania gry świateł, a nie wyodrębniania motywu z tła.

</doc>
<doc id="171527" url="https://pl.wikipedia.org/wiki?curid=171527" title="Henryk (książę małżonek Danii)">
Henryk (książę małżonek Danii)

Henryk, książę Danii (duń. "Prins Henrik af Danmark", ur. jako Henri Marie Jean André de Laborde de Monpezat 11 czerwca 1934 w Talence, zm. 13 lutego 2018 we Fredensborgu) – duński książę małżonek, mąż Małgorzaty II, królowej Danii.
Życiorys.
Młodość i wykształcenie.
Syn hrabiego André de Laborde de Monpezat (1907-1998) i Renée Doursennot (1908-2001). Pierwsze pięć lat życia spędził we francuskich Indochinach (obecnym Wietnamie), gdzie jego ojciec prowadził interesy. W 1952 w Hanoi ukończył francuskie liceum, a w latach 1952-1957 studiował prawo i nauki polityczne na paryskiej Sorbonie oraz jednocześnie chiński i wietnamski w École Nationale des Langues Orientales (obecnie INALCO). Studiował również w Hongkongu i Sajgonie. Służbę wojskową odbył w armii francuskiej w czasie wojny w Algierii. W 1962 zaczął pracować we francuskim Ministerstwie Spraw Zagranicznych, a w latach 1963-1967 był sekretarzem ambasady w Londynie.
Książę Danii.
W Londynie poznał swoją przyszłą żonę, duńską następczynię tronu – księżniczkę Małgorzatę. 10 czerwca 1967 w kościele marynarki wojennej w Kopenhadze odbył się ślub pary. Henryk został naturalizowanym Duńczykiem i księciem Danii, przeszedł również na protestantyzm. Para ma dwóch synów: księcia Fryderyka (następcę tronu, ur. 26 maja 1968) oraz księcia Joachima (ur. 7 czerwca 1969).
Macierzystym językiem księcia Henryka był francuski, ale książę znał również angielski, chiński oraz wietnamski, a po ślubie nauczył się duńskiego.
Ostatnie lata.
W 2002 książę Henryk niespodziewanie wyjechał z Danii i zatrzymał się w zamku Caïx w Cahors. Książę miał poczuć się „zepchnięty na bok, poniżony i upokorzony” po tym jak gospodarzem przyjęcia noworocznego, w zastępstwie Małgorzaty II, mianowany został następca tronu, a nie książę-małżonek. Po wielu latach bycia na drugim miejscu, książę został zepchnięty na miejsce trzecie i udał się do Francji, aby przemyśleć swój status w duńskiej monarchii. Zaznaczył jednak, że nie wini za sytuację królowej ani syna. Małgorzata II udała się do Francji za swoim mężem, i żadne z nich nie pokazało się publicznie przez kolejne trzy tygodnie (mimo że spodziewano się ich na ślubie Wilhelma Aleksandra, holenderskiego następcy tronu, z Maximą Zorreguietą). Po trzech tygodniach książę Henryk powrócił do Danii i do swoich królewskich obowiązków.
30 kwietnia 2008, niedługo po ślubie młodszego syna Henryka – Joachima, z Marie Cavallier, Małgorzata II nadała obu swoim synom tytuł „hrabiego Monpezat” ("Greve af Monpezat") jako tytuł dziedziczny, który będą mogli przekazać swoim potomkom obu płci.
Pod koniec stycznia 2018 powrócił z prywatnej podróży do Egiptu z powodu choroby, którą duńskie media określiły jako raka płuc. Został przewieziony do szpitala w Kopenhadze. 9 lutego 2018 duński dwór ogłosił, iż stan zdrowia księcia pogorszył się w dramatyczny sposób, a następca tronu duńskiego, książę Fryderyk, został wezwany do powrotu do kraju z zimowych igrzysk olimpijskich w Korei Południowej.
13 lutego 2018 Henryk został przewieziony ze szpitala w Kopenhadze na zamek Fredensborg, gdzie — jak poinformował duński dwór — książę postanowił spędzić ostatnie dni swego życia. 14 lutego 2018 duński dwór ogłosił, że książę małżonek Danii Henryk zmarł w nocy w obecności żony i synów.

</doc>
<doc id="171529" url="https://pl.wikipedia.org/wiki?curid=171529" title="John Kent">
John Kent

John Alexander Kent, przydomek „"Johnny Kentowski"” (ur. 23 czerwca 1914 w Winnipeg, zm. 7 października 1985 w Woking) – kanadyjski pułkownik pilot Królewskich Sił Powietrznych (), as myśliwski.
Życiorys.
Licencję pilota uzyskał w wieku 17 lat. W 1935 przybył do Wielkiej Brytanii i przyjęty został do Królewskich Sił Powietrznych, gdzie szybko zdobył sobie opinię jednego z lepszych lotników. W 1936 roku został skierowany do 19 dywizjonu RAF. W 1937 został oblatywaczem w bazie testowej RAF w Farnborough. W lipcu 1940 w 7 OTU.
W sierpniu 1940, w stopniu kapitana przydzielony został do 303 Dywizjonu Myśliwskiego Warszawskiego im. Tadeusza Kościuszki na stanowisko dowódcy eskadry „A”. Niezadowolony z przydziału wypowiedział, w oparciu o rozpowszechnione wówczas opinie, zdanie: „"Chciało mi się krzyczeć! O polskim lotnictwie wojskowym wiedziałem tylko tyle, że zostało zniszczone w ciągu zaledwie dwóch dni"”. 18 września 1940 Kent zapisał w swoim pamiętniku: „"rezultaty Polaków są po prostu fantastyczne. Zwyczajnie rozwalają wszystko, co wejdzie im w drogę. Mają świetny wzrok i znakomite umiejętności strzeleckie i lubią strzelać do szkopów – co im wychodzi, i to jeszcze jak! Uwielbiają to i traktują jak świetny ubaw"”.
Na czele eskadry walczył do 18 grudnia 1940, między innymi w bitwie o Anglię. Latał na samolotach Hawker Hurricane i Supermarine Spitfire. W kwietniu 1941 wyznaczony został na stanowisko brytyjskiego dowódcy 1 Polskiego Skrzydła Myśliwskiego. W październiku 1941 został odznaczony najwyższym polskim odznaczeniem wojskowym, Krzyżem Srebrnym Orderu Wojennego Virtuti Militari.
Zestrzelenia.
Uzyskał 13 zestrzeleń pewnych i 3 zestrzelenia prawdopodobne oraz uszkodził dwa samoloty Luftwaffe, w tym w czasie bitwy o Anglię 4-1-2
zestrzelenia pewne
zestrzelenia prawdopodobne
uszkodzenia

</doc>
<doc id="171531" url="https://pl.wikipedia.org/wiki?curid=171531" title="Uczestnicy stosunków międzynarodowych">
Uczestnicy stosunków międzynarodowych

Uczestnicy stosunków międzynarodowych – podmioty biorące udział w stosunkach międzynarodowych. Określenie to bywa używane zamiennie z terminami strony stosunków międzynarodowych oraz aktorzy stosunków międzynarodowych. Nie należy go natomiast mylić z pokrewnym, jednak nie w pełni tożsamym pojęciem podmiotów prawa międzynarodowego.
W polskiej nauce o stosunkach międzynarodowych najczęściej przyjmuje się typologię uczestników SM zaproponowaną przez Józefa Kukułkę. W jego ujęciu uczestnikami są:
Definicje trzech pierwszych z tych pojęć zostały już wypracowane przez badaczy zajmujących się takimi dziedzinami jak nauki polityczne czy prawo międzynarodowe (zobacz poświęcone im hasła). Ostatnią grupę J. Kukułka definiuje ogólnie jako "osoby, grupy i stowarzyszenia, które uczestniczą w życiu międzynarodowym". Do tej grupy zalicza się m.in. międzynarodowe organizacje pozarządowe, firmy wielonarodowe (określane też mianem korporacji międzynarodowych lub transnarodowych), a także ruchy ideologiczne i grupy wyznaniowe o zasięgu ponadnarodowym.

</doc>
<doc id="171535" url="https://pl.wikipedia.org/wiki?curid=171535" title="Salbutamol">
Salbutamol

Salbutamol – organiczny związek chemiczny, wybiórczy agonista receptorów β2 w mięśniach gładkich oskrzeli. Powoduje rozkurcz oskrzeli w przypadku odwracalnego ich zwężenia i poprawę wentylacji płuc. Wpływ salbutamolu na receptory β1 w sercu jest niewielki.
Jako lek znajduje zastosowanie w doraźnym i przewlekłym leczeniu astmy oskrzelowej oraz przewlekłej obturacyjnej chorobie płuc. Stosowany jest w postaci aerozolu dozowanego, inhalatora proszkowego, tabletek, syropu lub iniekcji.
Salbutamol znajduje także stosowanie w leczeniu hiperkaliemii, gdyż powoduje przechodzenie potasu do komórek obniżając tym samym jego poziom we krwi.
Działania niepożądane.
Drżenia mięśniowe (np. drżenia rąk), przejściowe rozszerzenie naczyń obwodowych (z następową tachykardią), ból głowy, częstoskurcz, objawy uczulenia, objawy obrzęku naczynioruchowego, hipokalemia, paradoksalny skurcz oskrzeli.
Przeciwwskazania.
Zawał mięśnia sercowego, ostrożność w stosowaniu u chorych z nadczynnością tarczycy, ostrą niewydolnością mięśnia sercowego, chorobą niedokrwienną serca, nadciśnieniem tętniczym.
Stosowanie w ciąży i okresie karmienia piersią nie jest rutynowo zalecane, należy rozważyć czy korzyść dla zdrowia matki jest większa niż ewentualne szkodliwe działanie na płód i noworodka.
Interakcje lekowe.
Stosowanie łącznie z inhibitorami MAO i trójpierścieniowymi lekami przeciwdepresyjnymi może spowodować nasilenie działań niepożądanych. Teofilina nasila działanie salbutamolu. Nie należy stosować z lekami z grupy β-blokerów.
Ostrzeżenia.
Stosowanie salbutamolu powinno być zgodne z zaleceniami lekarza. W przypadku braku skuteczności powtarzanych dawek salbutamolu (utrzymująca się duszność) należy bezzwłocznie zasięgnąć opinii lekarza.

</doc>
<doc id="171537" url="https://pl.wikipedia.org/wiki?curid=171537" title="Warchalking">
Warchalking

Warchalking to oznaczanie miejsc, w których dostępne są sieci bezprzewodowe.
Słowo to pochodzi z języka angielskiego i powstało jako połączenie "W.A.R." czyli "Wireless Access Revolution (Rewolucja bezprzewodowego dostępu") oraz "chalk" (kreda). Oznaczanie odbywa się za pomocą specjalnych symboli, które rysowane są kredą na murach, ulicach czy słupach.
Symbole rysowane są kredą, ponieważ można ją łatwo zmyć, . W ostatnim czasie pojęcie ewoluowało wraz z rozwojem technologii, dziś sieci oznaczane są również na interaktywnych mapach internetowych.

</doc>
<doc id="171539" url="https://pl.wikipedia.org/wiki?curid=171539" title="Alexandra (hrabina Frederiksborgu)">
Alexandra (hrabina Frederiksborgu)

Aleksandra, hrabina Frederiksborgu (ur. 30 czerwca 1964 w Hongkongu) – była członkini Duńskiej Rodziny Królewskiej, pierwsza żona księcia Danii Joachima.
Młodość.
Aleksandra Krystyna Manley urodziła się 30 czerwca 1964 roku w Hongkongu. Jest córką biznesmena Richarda Nigela Manleya, GC (ur. 1924 w Szanghaju) i Christy Marii Manley (z domu Novotny, ur. 1933 w Austrii). Ze strony ojca ma angielskie i chińskie korzenie, ze strony matki austriackie. Aleksandra została ochrzczona w Katedrze Św. Jana w Hongkongu w obrządku anglikańskim.
Podstawowe wykształcenie odebrała w Hongkongu, uczęszczając kolejno do szkół: Quarry Bay Junior School (w latach 1969–1971), Glenealy Junior School (1971–1974) oraz Island School (1974–1982). W latach 1983–1990 studiowała ekonomię na uniwersytetach w Japonii, Austrii i Wielkiej Brytanii, którą ukończyła z oceną celującą.
Aleksandra początkowo pracowała jako makler giełdowy w bankach Citibank i Jardine Fleming w Hongkongu. W 1990 roku rozpoczęła pracę w Dziale Sprzedaży i Marketingu spółki inwestycyjnej GT Management Limited, której dyrektorem została w 1993 roku. Na stanowisku pracowała do 1995 roku.
Pierwsze małżeństwo.
W 1994 roku Aleksandra poznała księcia Danii Joachima, odbywającego praktykę w azjatyckim oddziale duńskiej spółki armatorskiej Maersk. Para zaręczyła się w trakcie wakacji na Filipinach jesienią 1994 roku, jednak zaręczyny zostały oficjalnie ogłoszone w maju 1995 roku. Aleksandra otrzymała pierścionek zaręczynowy, składający się z rubinów i diamentów.
18 listopada 1995 roku w kaplicy zamku Frederiksborg w Hillerød Aleksandra Manley poślubiła księcia Danii Joachima, syna królowej Danii Małgorzaty II. W związku z tym zrzekła się brytyjskiego obywatelstwa, przystąpiła do Kościoła ewangelicko-luterańskiego (wcześniej wyznawała anglikanizm) oraz porzuciła karierę zawodową. Przez krótki czas rozpatrywano możliwość jej dalszej kariery, jednak dwór stanowczo się temu sprzeciwił. Para zamieszkała w pałacu Schackenborg w południowej Jutlandii.
Aleksandra i Joachim mają dwóch synów:
Para oficjalnie wyraziła wolę rozwodu 16 września 2004 roku. Po półrocznej, przewidzianej prawem, separacji Aleksandra i Joachim uzyskali rozwód 8 kwietnia 2005 roku.
Obowiązki oficjalne.
Ze względu na nieliczność Duńskiej Rodziny Królewskiej, natychmiast po ślubie Aleksandra zaczęła pełnić funkcje reprezentacyjne. Księżna zyskała sobie popularność przede wszystkim szybkim opanowaniem języka duńskiego, na którego naukę poświęcała dziennie trzy godziny, a także dzięki swej działalności charytatywnej. Z tego powodu nazywana była „Dianą Północy”, w odniesieniu do byłej członkini Brytyjskiej Rodziny Królewskiej, Diany, księżnej Walii, filantropki i działaczki społecznej. Popularności przysporzyli Aleksandrze również jej synowie, urodzeni kolejno w latach 1999 i 2002.
14 maja 2004 roku, Księżna Aleksandra uczestniczyła w ślubie następcy tronu, Fryderyka z Australijką Mary Elizabeth Donaldson w Katedrze Najświętszej Marii Panny w Kopenhadze.
Drugie małżeństwo.
3 marca 2007 roku Aleksandra ponownie wyszła za mąż za Martina Jørgensena, urodzonego 2 marca 1978 roku w Valby, pracującego na dworze królewskim jako fotograf. W ślubie uczestniczyli obydwaj synowie księżnej.
W obliczu ponownego ślubu, Aleksandra utraciła predykat "Jej Wysokości" oraz tytuł "księżnej Danii", pozostawiono jej natomiast tytuł "hrabiny Frederiksborg", przyznany przez Małgorzatę II 30 czerwca 2005 roku, oraz dodano stylizację należną hrabinie "Jej Ekscelencji". Odtąd Aleksandra zwana jest "Jej Ekscelencją Aleksandrą Krystyną, hrabiną Frederiksborgu". 
Para nie ma wspólnych dzieci.
Obecnie.
Hrabina sprawuje obecnie patronat nad 14 organizacjami charytatywnymi oraz instytucjami publicznymi. Należą do nich, m.in. Muzeum Sztuki Nowoczesnej, Duńskie Stowarzyszenie Niewidomych, Duński oddział UNICEFu, ZOO w Odense, a także Duński Narodowy Chór Dziewczęcy.
Aleksandra mówi biegle po angielsku, niemiecku, francusku i duńsku. Jej obecną rezydencją jest Østerbro w Kopenhadze.
Hrabina Aleksandra i książę Joachim wspólnie sprawują opiekę nad synami.

</doc>
<doc id="171541" url="https://pl.wikipedia.org/wiki?curid=171541" title="Typ Wilk">
Typ Wilk



</doc>
<doc id="171543" url="https://pl.wikipedia.org/wiki?curid=171543" title="Bielicowanie">
Bielicowanie

 
Bielicowanie – proces glebotwórczy charakterystyczny dla mało aktywnych biologicznie, ubogich w składniki pokarmowe gleb piaskowych w borach sosnowych lub świerkowych (rzadziej mieszanych) klimatu wilgotnego, umiarkowanego i chłodnego. Bielicowanie polega na wypłukiwaniu z górnych części gleby (z poziom eluwialnego) niektórych produktów rozkładu minerałów glebowych, głównie tlenków i wodorotlenków glinu i żelaza, krzemionki, fosforu, manganu i in., przemieszczaniu ich w dół i wytrącaniu w środkowej części profilu (w poziomie iluwialnym). W rezultacie w górnych poziomach gleb bielicowych pozostaje biały kwarc (stąd polska nazwa procesu i typu gleby).
Bielicowanie równoznaczne jest z pogarszaniem właściwości fizycznych gleb, wymywaniem składników pokarmowych poza zasięg korzeni roślin oraz przede wszystkim wpływa na wzrost zakwaszenia gleb. (Dwutlenek węgla powstały w wyniku rozkładu ściółki lasów iglastych łącząc się z wodą tworzy kwas węglowy)
W wyniku bielicowania powstają bielice i gleby bielicowe.

</doc>
<doc id="171547" url="https://pl.wikipedia.org/wiki?curid=171547" title="Pyskowice">
Pyskowice

Pyskowice (niem. "Peiskretscham") – miasto w południowej Polsce, w województwie śląskim, w powiecie gliwickim.
Według danych z 2018 r. miasto miało 16 717 mieszkańców, w 2019 r. 16 618 mieszkańców.
Położenie.
Miasto Pyskowice jest położone w południowo-zachodniej Polsce, w zachodniej części województwa śląskiego, i Górnośląskiego Okręgu Przemysłowego (GOP), w północnej części powiatu gliwickiego na Wyżynie Katowickiej, nad rzeką Dramą. Historycznie leży na Górnym Śląsku.
Miasto sąsiaduje z miastem:
oraz gminami:
W latach 1975–1998 miasto administracyjnie należało do województwa katowickiego.
Według danych z 1 stycznia 2010 r. powierzchnia miasta wynosiła 30,89 km². Miasto stanowi 4,69% powierzchni powiatu.
Według danych z 2002 r. Pyskowice mają obszar 31,14 km², w tym: użytki rolne 61%, użytki leśne 6%.
Dzielnice.
W skład Pyskowic wchodzą 4 dzielnice:
W latach 50-70 planowano budowę nowego miasta-sypialni dla Górnośląskiego Okręgu Przemysłowego, zaraz obok Tychów. Miały to być "Nowe Pyskowice", czyli ogromna, dodatkowa dzielnica mieszkalna na którą składać miało się kilka osiedli mieszkaniowych o wysokiej zabudowie, ulokowanych w północnej części miasta, wzdłuż alei Dworcowej i skomunikowanych dworcem kolejowym Pyskowice Miasto. Budowa osiedla była powiązana z planem deglomeracji GOP, finalnie nie została ukończona.
Demografia.
Dane z 31 grudnia 2012 r.:
Piramida wieku mieszkańców Pyskowic w 2014 r.:
Nazwa.
Nazwa patronimiczna pochodząca od nazwy osobowej "Pysk".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w formie "Piscowitz".
Wymienione również jako "Piskowicze" (1495). W polskojęzycznym dokumencie pruskim z 1750 miejscowość jest określona jako "Preyskretczam"
W alfabetycznym spisie miejscowości na terenie Śląska wydanym w 1830 r. we Wrocławiu przez Johanna Knie miejscowość występuje pod polską nazwą "Piskowice" oraz niemiecką "Peiskretscham". Statystyczny opis Prus z 1837 r. wymienia dwie nazwy – "Peiskretscham" oraz "Piskowico". Topograficzny opis Górnego Śląska z 1865 r. notuje miejscowość we fragmencie "„Der Name hiestiger Stadt ist in deutscher Sprache „Peiskretscham”, in polnischer „Pyskowice” und in lateinischer Pasqua, Urbs pasquotiensis”", czyli w języku polskim "„Nazwa miasta w języku niemieckim brzmi „Peiskretscham”, w polskim „Pyskowice” i po łacinie Pasqua, Urbs pasquotiensis”". Polską nazwę "Pyskowice" w książce „Krótki rys jeografii Szląska dla nauki początkowej” wydanej w Głogówku w 1847 r. wymienił śląski pisarz Józef Lompa.
Obecna nazwa została administracyjnie zatwierdzona 7 maja 1946
Historia.
Pyskowice są jednym z najstarszych miast Górnego Śląska. Pierwsze zachowane dokumenty wskazują na 1256 r. i postać wrocławskiego biskupa Tomasza, który w dokumentach wymienienia braci „Lutozat” i „Lonek”, potomków „Pisca”. Bracia zwracają się do biskupa o pomoc w utrzymaniu zbudowanego przez nich kościoła. Biskup, pozytywnie rozpatrzył wniosek i nałożył na rzecz kościoła pod wezwaniem św. Pawła w „Piscowiczych” dziesięcinę z kilku sąsiednich wsi.
Dokument ten pozwala przypuszczać, że nazwa miejscowości pochodzi od „Pisca”, być może założyciela osady. Za tym, że osada istniała wcześniej, może przemawiać fakt uczynienia z niej siedziby parafii.
Słowo „miasto” przy niemieckiej nazwie „Pyzenkreczem” spotykamy w 1327 r., w tekście hołdu lennego złożony przez księcia Władysława Bytomskiego (1277–1352) na rzecz Jana Luksemburskiego: „My Władysław, książę kozielski, ogłaszamy i donosimy wszystkim treścią niniejszego pisma, że jesteśmy księciem i wasalem Wielmożnego Pana Naszego Jana, Najjaśniejszego Króla Czech i Polski oraz hrabiego Luksemburga. Od niego będziemy chcieć przyjąć w lenno księstwo nasze kozielskie ze znajdującymi się w nim miastami: Koźlem, Bytomiem, Pyskowicami oraz grodami Toszkiem i Sławięcicami...”
Pyskowice były miastem książęcym w latach 1327 do 1532 r., tj. do śmierci księcia opolskiego Jana II Dobrego. Po jego śmierci jako lenno przeszły w ręce rodu Habsburgów. Przy tej okazji sporządzono urbariusz (księgę wieczystą), która zawiera informacje o ustroju urbanistycznym miasta liczącego 34 domy przy rynku, a przy otaczających go uliczkach – 63. Domy były nieduże, drewniane i kryte słomą lub sitowiem. Działki, na których je wzniesiono, były również nieduże i bardzo wąskie. Miasto otoczone było wałem ziemnym i fosą napełnioną wodą z Dramy. W mury obronne były wbudowane dwie bramy: toszecka i tarnogórska.
Plan miasta był zwyczajowy dla rozwiązań średniowiecznych, gdzie na środku rynku znajdował się ratusz, który we wczesnym okresie miał być budowlą drewnianą. Kościół i cmentarz usytuowano bliżej wałów obronnych. Władzę w mieście, w imieniu księcia, sprawował wójt z ławą miejską. Mieszczanie, obok rolnictwa trudnili się rzemiosłem. Dokumenty miejskie podają, iż na początku XV w. istniały w Pyskowicach cechy: szewców, krawców, piekarzy, rzeźników i stolarzy. Miasto liczyło w tym czasie około 500 mieszkańców.
W Pyskowicach odbywały się dwa jarmarki w ciągu roku: na św. Stanisława (7 maja) i na św. Mikołaja (6 grudnia).
W latach 1430 i 1433 Pyskowice zostały ograbione i spustoszone przez wojska husyckie. Wśród godnych podkreślenia budowli wzniesionych po wojnach husyckich, należy wymienić kościół św. Stanisława przy toszeckiej bramie wjazdowej, a przy nim szpital.
W okresie wojny 30-letniej. w 1622 r. spłonął kościół parafialny, którego odbudowa trwała pięć lat. W latach dwudziestych XVII w. miasto splądrowały walczące wojska, a w 1642 r. w okresie potopu szwedzkiego Pyskowice zdobyły wojska szwedzkie. XVIII w. z klęskami głodu, epidemiami i wojnami (II śląską i 7-letnią) wpłynął na zatrzymanie rozwój miasta. Pyskowice leżące na przy dużych miastach Górnego Śląska szybko odbudowały straty demograficzne, o czym świadczy liczba mieszkańców, która w 1787 r. wynosiła 1862.
Na przełomie XVIII i XIX w. powstał w mieście przemysł metalurgiczny oparty na węglu drzewnym. W mieście działały dwa hutnicze piece do wytopu surówki. Od 1808 r. Pyskowice utraciły status miasta prywatnego.
W 1822 r. w Pyskowicach wybuchło 11 pożarów, które doszczętnie zniszczyły miasto. W zgliszczach znalazła się połowa domów, ratusz, kościół, czteroletnia szkoła i spora część zabudowań gospodarczych. Plan odbudowy oparto na kształcie jaki Pyskowice miały w XIII w. Liczba mieszkańców Pyskowic w 1823 r. wynosiła już 2950 osób. W 1879 r. Pyskowice znalazły się na trasie linii kolejowej z Opola do Gliwic, a w ślad za tym stały się miejscem stacji rozrządowej w 1898 r. W tym okresie rozpoczęła się budowa osiedla dla kolejarzy i systematyczna modernizacja stacji kolejowej. Według niemieckiego spisu powszechnego w 1910 roku liczba mieszkańców Pyskowic wynosiła 5331 osób, z których 1597 zadeklarowało język polski jako ojczysty, a 3185 język niemiecki. Okres szybkiego rozwoju miasta zatrzymała I wojna światowa i wydarzenia po jej zakończeniu. W ramach plebiscytu w 1921 roku w Pyskowicach zdecydowana większość, bo 2503 głosów opowiedziało się za pozostaniem w Niemczech, a 895 za przyłączeniem do Polski. Po podziale Górnego Śląska w 1922 roku Pyskowice pozostały w granicach Niemiec.
Na przełomie lat 20 i 30 XX w. nastąpił przestrzenny rozwój miasta. Sprzyjała temu parcelacja folwarku na Zaolszanach Wielkich. W rejonie obecnego placu Żwirki i Wigury i sąsiednich ulic budowano domy dla kolejarzy, a następnie dla górników i hutników pracujących poza Pyskowicami.
W czasie II wojny światowej Niemcy wycofując się wysadzili budynek szkoły podstawowej i jeden z budynków sąsiadujących z pocztą. Podczas II wojny światowej w styczniu 1945 r. miasto zajęła Armia Czerwona, która spaliła część zabudowy miejskiej. Następnie miasto przyłączono do Polski. W marcu 1945 r. Pyskowice przejęły władze polskie. Do końca lat 40 XX w. odbudowano spalone domy w rynku i sąsiednich ulicach, zachowując charakter zabytkowy. Na początku lat 50 XX w. zapadła decyzja budowy osiedla mieszkaniowego w północnej części miasta.
Kalendarium:
Architektura.
Pyskowice zasadniczo dzielą się na 2 części: Stare Pyskowice – tak zwana "Stara Bana" (południowa część miasta) i Nowe Pyskowice – tak zwane "Osiedle" lub "Nowe Pyskowice" (północna część miasta). Na dwie części Pyskowice dzieli rzeka Drama oraz równolegle do rzeki wybudowana obwodnica z Bytomia do Opola - DK94. Nowe Pyskowice poza starówką to budynki z lat pięćdziesiątych w stylu socrealistycznym i bloki z Wielkiej płyty (Osiedle Wieczorka). Na terenie Nowych Pyskowic znajduje się rynek z ratuszem i kamieniczkami stanowiące starówkę miasta. Stare Pyskowice to budynki z lat trzydziestych, stary dworzec kolejowy, osiedle z wielkiej płyty (Osiedle Traugutta) i dzielnica domków jednorodzinnych. 
W części Starych Pyskowic znajduje się również dzielnica Dzierżno niegdyś osobna wieś oraz dzielnica Zaolszany. Zabudowa obu dzielnic jest typowo wiejska z wieloma gospodarstwami rolnymi. W dzielnicy Dzierżno znajdują się dwa sztuczne jeziora: Dzierżno Małe z wieloma ośrodkami rekreacyjnymi i Dzierżno Duże. W dzielnicy Zaolszany znajduje się zabytkowy cmentarz żydowski przy drodze nr 901.
Zabytki.
Pyskowice zostały bardzo dobrze odbudowane po zniszczeniach wojny lub czasów powojennych. Najważniejsze zabytki usytuowane są w obrębie rynku, czyli starego miasta:
Wspólnoty wyznaniowe.
Na terenie Pyskowic działalność religijną prowadzą następujące Kościoły i związki wyznaniowe:
Komunikacja miejska.
Na terenie Pyskowic kursuje 12 linii autobusowych obsługiwanych przez ZTM GZM (linie: 20, 71, 152, 153, 207, 208, 184, M105, 707, 737, 739, 791) ponadto kursują lokalne autobusy GTV (ex. PKS Gliwice). Linie ZTM łączą Pyskowice z Bytomiem, Dzierżnem, Gliwicami, Łabędami, Tarnowskimi Górami Wielowsią, Toszkiem, Paczyną.
Stacja kolejowa w Pyskowicach obsługuje połączenia osobowe kat. R (regio) do Opola (p. Toszek, Strzelce Opolskie) i Gliwic, oraz pociągi dalekobieżne kat. IC spółki PKP IC do Białogardu, Brzegu, Bydgoszczy, Trójmiasta, Gliwic, Gniezna, Inowrocławia, Katowic, Koszalina, Krakowa, Leszna, Opola, Piły, Poznania, Słupska, Ustki i Wrocławia.
Transport.
Drogowy.
Drogi Wojewódzkie:
Drogi Krajowe:
Autostrady:
Kolejowy.
Pyskowice posiadają stację kolejową, na której zatrzymują się pociągi Regio i niektóre pociągi IC. Najczęstsze kursy pociągów Regio zatrzymujących się na pyskowickiej stacji zmierzają do Opola i Gliwic, składy dalekobieżne spółki PKP Intercity oferują połączenia do takich miast jak Wrocław, Kraków, Mysłowice, Poznań, Gdańsk, Gdynia, Sopot i Bydgoszcz. Przez Pyskowice przechodzi linia kolejowa 132 oraz magistrala węglowa Gliwice - Lubliniec. W latach osiemdziesiątych istniało jeszcze bezpośrednie połączenie do Lublińca. Budynek dworca kolejowego od marca 2021 r. jest remontowany przez gminę Pyskowice. Do 2025 r. zostanie w nim utworzona poczekalnia oraz kompleks rozrywkowo-kulturalny "Stacja Kultury".
Do lat 90. część pociągów kończyło swoją trasę na stacji Pyskowice Miasto, która została oddana od użytku w 1964 r. (budynek w 1969 r.) na krańcu nowo wybudowanego osiedla mieszkaniowego. W związku z dynamicznym rozwojem Pyskowic, stacja "Miasto" cieszyła się sporym ruchem, głównie pracowniczym, wśród zatrudnionych w pobliskim Bumarze Łabędy oraz Hucie Łabędy. Linię 198 do Pyskowic Miasta zlikwidowano na początku lat dwutysięcznych, a budynek dworca został zaadaptowany jako bar, później sklep narzędziowy. Obecnie nie jest używany, pozostałość peronów zasypano. Trwa dyskusja nt. zasadności przywrócenia połączenia kolejowego do st. Pyskowice Miasto w ramach Kolei Metropolitalnej Metropolii GZM. 
Zarówno stacja Pyskowice jak i Pyskowice Miasto odgrywały znaczące role w projekcie budowy Kolei Ruchu Regionalnego, której budowa ruszyła w połowie lat 80. "Miasto" miało być stacją końcową/początkową systemu szybkiej kolei aglomeracyjnej, natomiast przy zetknięciu ul. Mickiewicza z linią 132, rozpoczęto budowę Stacji Zaplecza Technicznego (Postojowej) KRR.
Na początku lat 70. powstał pomysł utworzenia w Pyskowicach filii Muzeum Kolejnictwa w Warszawie. Idei nigdy nie zrealizowano, mimo iż zostały podjęte pierwsze działania mające na celu zgromadzenie w Pyskowicach przyszłych eksponatów muzeum (sprowadzono kilka parowozów kończących służbę). W 1993 r. powrócono do pomysłu utworzenia muzeum dzięki inicjatywie prywatnej pasjonatów kolejnictwa, w efekcie czego kilkanaście sztuk taboru kolejowego zostało odrestaurowanych lub przeznaczonych do odrestaurowania i wyeksportowanych za granicę (m.in. do Belgii, Holandii i Wielkiej Brytanii), a od 1998 r. w budynku dawnej parowozowni działał skansen kolejowy. Po katastrofie budowlanej w roku 2004 (zawaleniu uległ dach budynku), działalność skansenowa została przeniesiona w rejon dawnej wagonowni. Obecnie została zawieszona ze względu na utrudniony dostęp do torowiska, oraz trudności w przeprowadzaniu zwiedzania na tym terenie.
Wzdłuż stacji kolejowej PKP, od strony południowej przebiega jednotorowy (dawniej dwutorowy) szlak linii piaskowej nr 301. We wrześniu 2020 r. zorganizowano pierwszy od 24 lat przejazd poc. osobowego (specjalnego) po linii 301. Do przejazdu zaproszono samorządowców, w celu ukazania im walorów turystycznych piaskowej nitki. Do końca 2020 r. była to ostatnia, czynnie działająca linia kolei piaskowych, wykorzystująca w planowej pracy most podsadzkowy Wojciech w Zabrzu. Staraniem kolektywu Stowarzyszenia "Kolej na Śląsk", "Towarzystwa Entuzjastów Kolei", TOZK Pyskowice, oraz "Stacji Pyskowice" prowadzone były dyskusje nt. możliwości przejęcia części torowiska od KP Kotlarnia i wykorzystania ich w celach podłączenia skansenu kolejowego do uruchamiania pociągów turystycznych. Jedynie część założeń udało się spełnić.
Obecnie prowadzony jest generalny remont dawnego budynku dworca kolejowego PKP Pyskowice. Po przejęciu budynku w 2018 r. przez gminę, planuje się uruchomić tutaj na powrót poczekalnię dworcową oraz filię Domu Kultury pn. "Stacja Kultury".
Lotniczy.
W odległości około 42 km od Pyskowic w Pyrzowicach znajduje się port lotniczy Katowice-Pyrzowice.
Sport.
W mieście istnieje wiele obiektów oraz organizacji sportowych:
Polityka.
Władze miasta.
Kolejnymi burmistrzami miasta w III RP byli:
Miasta partnerskie.
Lista miast partnerskich Pyskowic:

</doc>
<doc id="171548" url="https://pl.wikipedia.org/wiki?curid=171548" title="Strategia organizacji">
Strategia organizacji

Strategia – naczelna orientacja (gospodarcza, społeczna, militarna), która wyraża dominujący kierunek działania systemu. Ta naczelna orientacja jest główną linią i zarazem wytyczną postępowania kierownictwa systemu w związku z sytuacjami, jakie zachodzą w otoczeniu i przy uwzględnieniu własnego potencjału kadrowego, organizacyjnego, finansowego i techniczno-produkcyjnego. Strategia jest zawsze kompleksowa, ponieważ jest projektem przyszłej organizacji i funkcjonowania całego systemu. 

</doc>
<doc id="171550" url="https://pl.wikipedia.org/wiki?curid=171550" title="3C 58">
3C 58

3C 58 (SNR G130.7+03.1) – pozostałość po supernowej, znajdująca się w naszej Galaktyce, w gwiazdozbiorze Kasjopei. Możliwe jest, że jest to pozostałość po wybuchu supernowej SN 1181, obserwowanej przez chińskich i japońskich astronomów w 1181 roku. W jej centrum znajduje się pulsar PSR J0205+64.
Obserwacje w promieniowaniach X prowadzone przez teleskop kosmiczny Chandra pozwoliły ustalić, że pulsar jest otoczony przez torus wysokoenergetycznej materii, z którego centrum na odległość kilku lat świetlnych rozchodzą się dżety. Wykazały również, że powierzchnia gwiazdy neutronowej jest zimniejsza niż wynikałoby to ze znanych teorii (w 2002 roku). Zasugerowano wtedy, że PSR J0205+64 może być gwiazdą kwarkową. Alternatywnym rozwiązaniem problemu jest inne określenie wieku 3C 58, musiałaby być starsza od supernowej, która wybuchła w 1181 roku.

</doc>
<doc id="171552" url="https://pl.wikipedia.org/wiki?curid=171552" title="Maria (księżna koronna Danii)">
Maria (księżna koronna Danii)

Maria, księżna koronna Danii, hrabina Monpezat (ur. 5 lutego 1972 w Hobart jako Mary Elizabeth Donaldson) – żona następcy tronu duńskiego, Fryderyka Glücksburga. Ma z nim czworo dzieci – Chrystiana (ur. 2005), Izabelę (ur. 2007), Wincentego (ur. 2011) i Józefinę (ur. 2011). Zajmują oni kolejno drugie, trzecie, czwarte i piąte miejsce w linii sukcesji do duńskiego tronu. 
Życiorys.
Dzieciństwo i młodość.
Urodziła się 5 lutego 1972 roku w Hobart w Australii (w stanie Tasmania) jako córka matematyka, Johna Donaldsona (ur. 1941), oraz jego żony, Henrietty Horne (1942-1997). Otrzymała imiona Maria Elżbieta (ang. Mary Elizabeth) po swoich babciach: Mary Dalgleish i Elizabeth Gibson Melrose.
Miała troje starszego rodzeństwa – Jane (ur. 1965), Patricię (ur. 1968) i Johna (ur. 1970).
W latach 1974–1975 uczęszczała do Clear Lake City Elementary School, 1976–1977 Sandy Bay Infanty School, 1978–1982 Wainea Heights Primaty School, następnie kontynuowała naukę w Taroona High School, Hobart Matriculation College. Studiowała przez 5 lat na University of Tasmania. Po studiach przeniosła się do Melbourne i Sydney, gdzie pracowała w reklamie i marketingu dla DDB Needham, Young &amp; Rubicam i innych firm. Pracowała w Edynburgu dla Rapp Collins Worldwide.
20 listopada 1997 roku zmarła jej matka, Henrietta Horne. Maria bardzo przeżyła jej śmierć. „Zatrzymałam się, podczas gdy cały świat wokół mnie posuwał się do przodu” – mówiła później o swoich odczuciach z tamtego okresu. Podczas jednej z wizyt przyznała: „Stało się to za wcześnie. Ale wraz z wiekiem uczysz się doceniać czas, który spędziliście razem jako prezent”.
Księżna koronna Danii.
Po wyjściu za mąż za najstarszego syna królowej Małgorzaty II, Maria stała się księżną koronną Danii. Zaangażowała się na rzecz wielu organizacji, które promują rolę kobiet w społeczeństwie oraz przeciwstawiają się przemocy domowej. W 2016 roku, podczas swojego przemówienia na konferencji Women Deliver w Kopenhadze, wyjawiła, że do zajęcia się sprawą praw kobiet zainspirowała ją wizyta w Czadzie, gdzie usłyszała, że w tym kraju „kiedy kobieta rodzi – ma jedną nogę w grobie”.
Życie prywatne.
Przyszłego męża – księcia Fryderyka – poznała w pubie Slipp Inn w Sydney w czasie Igrzysk Olimpijskich 2000. Książę przebywał tam ze swoimi kuzynami, m.in. księciem greckim Mikołajem i norweską księżniczką Märthą Luisą, oraz bratem - Joachimem. Po zakończeniu Olimpiady książę Fryderyk wrócił do Danii, Maria została w Australii, ale znajomość była kontynuowana za pomocą rozmów telefonicznych, listów, e-maili. W miarę możliwości para odwiedzała się w swoich ojczystych krajach. W grudniu 2001 roku Maria podjęła pracę w Paryżu. Do Danii przeniosła się w sierpniu 2002 roku, gdzie od 4 września pracowała w Navision/Microsoft.
Została umieszczona na liście najlepiej ubranych osób 2010 roku przez Vanity Fair.
Na podstawie historii jej miłości do księcia Fryderyka powstał film "Jak zostać księżną?" (ang. "Mary: The Making of a Princess"). W rolę Marii Donaldson wcieliła się Emma Hamilton.
W 2016 roku została wydana biografia Marii autorstwa Helle Bygum, "Maria – księżniczka serca". 
Zaręczyny i ślub.
Zaręczyny ogłoszono 8 października 2003, a ślub odbył się 14 maja 2004 w katedrze kopenhaskiej. Maria jako przyszła królowa Danii zrzekła się obywatelstwa Australii i przystąpiła do Kościoła Luterańskiego (z Prezbiteriańskiego).
Wraz z mężem ma czworo dzieci:
Oficjalną rezydencją pary jest Pałac Fredensborg koło Kopenhagi.
Matka chrzestna.
W 2012 roku została matką chrzestną księżniczki Stelli, córki księżniczki Wiktorii, następczyni tronu Szwecji.
Tytulatura.
5 lutego 1972 – 14 maja 2004: Mary Elizabeth Donaldson
14 maja 2004 – 29 kwietnia 2008: "Jej Królewska Wysokość" księżna koronna Danii
Od 29 kwietnia 2008: "Jej Królewska Wysokość" księżna koronna Danii, hrabina Monpezat

</doc>
<doc id="171558" url="https://pl.wikipedia.org/wiki?curid=171558" title="Toszek">
Toszek

Toszek (niem. "Tost") – miasto w południowej Polsce, w województwie śląskim, w powiecie gliwickim, siedziba władz gminy miejsko-wiejskiej Toszek.
Według danych ze stycznia 2013 r. miasto Toszek zajmuje 543. miejsce na liście największych miast Polski według powierzchni oraz 674. miejsce na liście największych miast Polski według ludności.
Położenie.
Toszek jest położony w południowej Polsce, w zachodniej części województwa śląskiego i Górnośląskiego Okręgu Przemysłowego (GOP), na Wyżynie Katowickiej nad rzeką Potok Toszecki. Historycznie leży na Górnym Śląsku.
W latach 1975–1998 miejscowość administracyjnie należała do województwa katowickiego.
Demografia.
Piramida wieku mieszkańców Toszka w 2014 r.:
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Tossez". Księga wymienia również wsie, które w procesach urbanizacyjnych zostały wchłonięte przez miasto jak Łączkę w formie "Lanzky" W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Tostum".
W polskojęzycznym dokumencie pruskim z 1750 r. miejscowość jest wymieniona jako "Tost".
XIX-wieczne niemieckojęzyczne źródła wielokrotnie wymieniają polską nazwę miasta zaraz obok niemieckiej. Opis Prus z 1819 r. notuje dwie nazwy "„Tost (Toszek)”". W alfabetycznym spisie miejscowości na terenie Śląska wydanym w 1830 r. we Wrocławiu przez Johanna Knie miasto występuje pod obecnie używaną, polską nazwą "Toszek" oraz niemiecką nazwą "Tost" we fragmencie "„Toszek, polnische Benennung von Stadt u. Schlossgemeinde Tost, Kr. Tost-Gleiwitz”".
Statystyczny opis Prus z 1837 r. notuje "„Tost (pol. Toszeck)”". Polską nazwę "Toszek" oraz "Toszecko" w książce „Krótki rys jeografii Szląska dla nauki początkowej” wydanej w Głogówku w 1847 r. wymienił śląski pisarz Józef Lompa. Topograficzny opis Górnego Śląska z 1865 roku notuje kilka nazw miejscowości "„Tossetz, Tossek, Toscheck und Thosech”".
Historia.
Opis Górnego Śląska z 1865 r. charakteryzując ludność Toszka zamieszkującą w połowie XIX w. miasto podaje informację, że większość mieszkańców to Polacy – "„Die Bevölkerung ist polnischer Abstammung und spricht auch meist polnisch, doch giebt es nur noch Wenige, und dies sind lediglich ältere Leute, welche nicht deutsch verstehen”", czyli w tłumaczeniu „Ludność ma polskie pochodzenie i najczęściej też mówi po polsku, ale jest już tylko niewielu, i to wyłącznie starszej daty, którzy wcale nie znają niemieckiego.” Podczas niemieckiego spisu powszechnego w 1910 roku z ogólem 2423 mieszkańców 667 zadeklarowało język polski jako ojczysty, a 1518 język niemiecki.
W ramach plebiscytu na Górnym Śląsku w 1921 roku w Toszku zdecydowana większość, bo 1348 głosów opowiedziało się za pozostaniem w Niemczech, a 217 za przyłączeniem do Polski. Po podziale Górnego Śląska w 1922 roku Toszek pozostał w Niemczech.
Turystyka.
Przez miasto przebiegają szlaki turystyczne:
Komunikacja.
Od 17 lipca 2014 r. Toszek jest członkiem Międzygminnego Związku Komunikacji Pasażerskiej w Tarnowskich Górach.
Transport.
Drogowy.
Drogi Wojewódzkie:
Drogi krajowe:
Kolejowy.
Stacje:
Sport.
W Toszku działa założony w 1917 r. „Klub Sportowy Zamkowiec Toszek”, grający w sezonie 2014/2015 w lidze okręgowej, w grupie Katowice II. Barwy klubowe to niebiesko-biały.
W Toszku działa „Klub Łuczniczy A3D Toszek, powstały w 2011 r. z inicjatywy grupy miejscowych łuczników. Prowadzony jest przez instruktora-trenera łucznictwa, Romana Krupę. Skupia zawodników, sympatyków i pasjonatów łucznictwa oraz uczniów Łuczniczej Szkółki. Od 14.06.2012 Klub Łuczniczy jest licencjonowanym klubem Polskiego Związku Łuczniczego (PZŁucz).
Współpraca międzynarodowa.
Miasta i gminy partnerskie:

</doc>
<doc id="171560" url="https://pl.wikipedia.org/wiki?curid=171560" title="Secesja (USA)">
Secesja (USA)



</doc>
<doc id="171564" url="https://pl.wikipedia.org/wiki?curid=171564" title="Trzęsienia ziemi">
Trzęsienia ziemi



</doc>
<doc id="171566" url="https://pl.wikipedia.org/wiki?curid=171566" title="SZZ">
SZZ



</doc>
<doc id="171567" url="https://pl.wikipedia.org/wiki?curid=171567" title="KTW">
KTW



</doc>
<doc id="171568" url="https://pl.wikipedia.org/wiki?curid=171568" title="GDN">
GDN



</doc>
<doc id="171569" url="https://pl.wikipedia.org/wiki?curid=171569" title="WRO">
WRO



</doc>
<doc id="171570" url="https://pl.wikipedia.org/wiki?curid=171570" title="WAW">
WAW



</doc>
<doc id="171571" url="https://pl.wikipedia.org/wiki?curid=171571" title="Helena (księżna de Lugo)">
Helena (księżna de Lugo)

Helena, księżna de Lugo, właśc. Elena Maria Isabel Dominica de los Silos de Borbón y Grecia (ur. 20 grudnia 1963 w Madrycie) – infantka hiszpańska, księżna de Lugo z dynastii Burbonów. Najstarsza córka króla Hiszpanii Jana Karola I Burbona i królowej Zofii Glücksburg, siostra króla Hiszpanii Filipa VI.
18 marca 1995 w Sewilli poślubiła Jaime de Marichalar y Sáénz de Tejada. Z tej okazji ojciec przyznał jej tytuł księżnej de Lugo. Para ma dwoje dzieci:
13 listopada 2007 dwór podał oficjalną informację o separacji Eleny z mężem za obustronną zgodą. W listopadzie 2009 w mediach pojawiła się plotka o rozwodzie pary, która sprawdziła się w grudniu tego samego roku. 9 lutego 2010 rozwód został oficjalnie ogłoszony, a Jaime de Marichalar stracił tytuł i status członka rodziny królewskiej.

</doc>
<doc id="171572" url="https://pl.wikipedia.org/wiki?curid=171572" title="Hymn Indii">
Hymn Indii

Hymn Indii "Jana Gana Mana" został napisany oraz skomponowany przez Rabindranatha Tagore’a. 
Po raz pierwszy pieśń "Jana Gana Mana" zaśpiewano w trakcie Indyjskiego Kongresu Narodowego 27 grudnia 1911 roku. Pierwsza zwrotka została wybrana na hymn narodowy przez Zgromadzenie Narodowe 24 stycznia 1950 roku.

</doc>
<doc id="171573" url="https://pl.wikipedia.org/wiki?curid=171573" title="BER">
BER



</doc>
<doc id="171575" url="https://pl.wikipedia.org/wiki?curid=171575" title="EAP">
EAP



</doc>
<doc id="171577" url="https://pl.wikipedia.org/wiki?curid=171577" title="BSL">
BSL



</doc>
<doc id="171578" url="https://pl.wikipedia.org/wiki?curid=171578" title="MLH">
MLH



</doc>
<doc id="171579" url="https://pl.wikipedia.org/wiki?curid=171579" title="LPL">
LPL



</doc>
<doc id="171580" url="https://pl.wikipedia.org/wiki?curid=171580" title="ORY">
ORY



</doc>
<doc id="171581" url="https://pl.wikipedia.org/wiki?curid=171581" title="Krk (ujednoznacznienie)">
Krk (ujednoznacznienie)



</doc>
<doc id="171583" url="https://pl.wikipedia.org/wiki?curid=171583" title="Czerwionka-Leszczyny">
Czerwionka-Leszczyny

Czerwionka-Leszczyny (śl. "Czyrwjůnka-Leszczyny"; do 31 grudnia 1991 "Leszczyny") – miasto w Polsce położone w województwie śląskim, w powiecie rybnickim, siedziba władz gminy miejsko-wiejskiej Czerwionka-Leszczyny.
27 maja 1975 r. do miasta Leszczyny (prawa miejskie 1962) włączono miasto Czerwionka (prawa miejskie 1962), zachowując tym samym nazwę i ciągłość prawną miasta Leszczyny, a równocześnie likwidując miasto Czerwionka. 1 stycznia 1992 r. nazwę miasta Leszczyny zmieniono na "Czerwionka-Leszczyny". Z formalnoprawnego punktu widzenia Czerwionka-Leszczyny nie jest więc miastem powstałym przez połączenie miast Czerwionki i Leszczyny, lecz kontynuacją miasta Leszczyny (do którego włączono Czerwionkę), a zmiana nazwy w 1992 r. na "Czerwionka-Leszczyny" jest zaledwie uwypukleniem dwoistego charakteru tego miasta a posteriori (obie części są podobnej wielkości).
Według danych z 30 czerwca 2016 roku miasto liczyło 28 283 mieszkańców.
Geografia.
Miasto położone jest na Górnym Śląsku. Leży między dwiema konurbacjami: rybnicką i katowicką. Zaliczane jest do aglomeracji rybnickiej.
Miasto leży na Płaskowyżu Rybnickim. W dzielnicach Czerwionka i Dębieńsko znajduje się góra Ramża (325 m n.p.m.). Teren miasta leży w bezpośrednim sąsiedztwie Parku Krajobrazowego "Cysterskie Kompozycje Krajobrazowe Rud Wielkich". 
Miasto leży 45 kilometrów od Katowic oraz 40 kilometrów od granicy z Republiką Czeską (kraj morawsko-śląski). 
Podział administracyjny.
Od 1999 r. miasto Czerwionka-Leszczyny podzielone jest na cztery dzielnice. Są to: Czerwionka, Leszczyny, Czuchów i Dębieńsko.
Istnieje także nieformalny podział dzielnic na mniejsze części.
Demografia.
Gmina Czerwionka-Leszczyny liczyła w grudniu 2010 r. 41 144 osób, z czego 28 177 osób mieszkało w mieście, zaś 12 967 osób na obszarach wiejskich. Liczba ludności gminy ustabilizowała się na poziomie ok. 41 tys. osób, przy czym liczba ludności miasta nieznacznie maleje, a obszarów wiejskich – rośnie. W mieście 18,7% ludności było w wieku przedprodukcyjnym, 65,6% w wieku produkcyjnym, a 15,7% mieszkańców było w wieku poprodukcyjnym.
Przyrost naturalny był dodatni: w mieście wyniósł +56 osób, a na terenach wiejskich +37 osób. Zawarto 303 małżeństwa, z czego 217 w mieście, a 86 na wsi (jeśli małżonkowie pochodzili z różnych miejscowości liczy się miejsce zamieszkania pana młodego). Saldo migracji dla gminy wyniosło –7 osób. Do miasta zameldowały się 264 osoby (z czego 4 z zagranicy), wymeldowało się 341 osób (z czego 17 za granicę). Na terenach wiejskich zameldowało się 209 osób (z czego 5 z zagranicy), wymeldowało się 158 osób (z czego 11 za granicę).
W Spisie Powszechnym z 2002 r. na terenie miasta i gminy, na 41 102 mieszkańców ogółem, narodowość polską zadeklarowało 34 147 osób (83%), narodowość śląską 6274 osoby (15,2%), niemiecką 126 osób (0,03%), a 555 mieszkańców zadeklarowało inną bądź nie było w stanie określić swojej przynależności narodowej lub etnicznej.
Piramida wieku mieszkańców Czerwionki-Leszczyn w 2014 r.:
Nazwa.
Miasto powstało w wyniku procesów urbanizacyjnych, z połączenia kilku mniejszych miejscowości, przysiółków oraz wsi. W historii były one notowane w źródłach jako osobne miejscowości. W alfabetycznym spisie miejscowości na terenie Śląska wydanym w 1830 r. we Wrocławiu przez Johanna Knie zanotowane są obecne części miasta, a wcześniej wsie:
Gospodarka.
Do 2000 r. największym zakładem na terenie miasta była Kopalnia Węgla Kamiennego „Dębieńsko”, która zatrudniała ponad 2500 mieszkańców. Od czasu jej zamknięcia gmina Czerwionka-Leszczyny stała się miastem-sypialnią. W 2006 r. do pracy wyjeżdżało 5 605 osób (głównie do Rybnika i Gliwic), z czego 3 829 z miasta. Do pracy na terenie gminy i miasta przyjeżdża 1 121 osób. Liczba bezrobotnych rośnie – w 2008 r. wynosiła 685, w 2010 r. już prawie dwa razy więcej – 1 209. W mieście działała do 30 sierpnia 2018 roku Koksownia Dębieńsko.
W gminie Czerwionka-Leszczyny na 10 tys. mieszkańców przypada 629 podmiotów gospodarczych (w mieście 585, na terenach wiejskich 727 podmiotów na 10 tys. ludności). Jednostki nowo zarejestrowane to 72, a wyrejestrowane – 38 na 10 tys. ludności.
W 2010 r. oddano do użytkowania na 89 mieszkań, z czego 42 na terenie miasta. Wszystkie nowe mieszkania były budownictwem indywidualnym, to jest domami jednorodzinnymi.
W 2008 r. dochody budżetu miasta i gminy na jednego mieszkańca wyniosły 2 109,31 zł, z czego 618,17 zł stanowił częściowy zwrot podatków dochodowych od osób fizycznych i prawnych (PIT i CIT).
Gospodarka komunalna.
W 2009 r. długość sieci kanalizacji w mieście Czerwionka-Leszczyny wyniosła 35,1 km, a korzystało z niej 18 020 osób. Było 10 290 odbiorców energii elektrycznej, którzy zużyli 16 443 MWh energii. Z wodociągu korzystało 96,6% ludności gminy (97,8% ludności miasta), a z kanalizacji 43,9% ludności gminy (63,9% ludności miasta). Odbiorcy gazu stanowili 32,1% ludności gminy (40,9% mieszkańców miasta).
Architektura.
W Czerwionce zachowało się zabytkowe osiedle patronackie Kopalni Dębieńsko, tzw. familoki. Wśród innych miast GOP, ROW te czerwionkowskie wyróżniają się misternie łamanymi dachami oraz tym, że każdy z nich jest inny.
W Leszczynach przeważają bloki mieszkalne z lat pięćdziesiątych XX w., sześćdziesiątych XX w. oraz osiedle z lat siedemdziesiątych XX w. z wielkiej płyty tzw. „Manhattan”.
Pozostałe dzielnice zabudowane są prywatnymi domami, w większości jednorodzinnymi, choć zdarzają się także familoki.
Edukacja.
W mieście działa 7 szkół podstawowych, 9 przedszkoli, 7 gimnazjów oraz Zespół Szkół Ponadgimnazjalnych (LO, liceum profilowane i technikum). Ponadto w każdej dzielnicy znajduje się biblioteka publiczna.
Do przedszkoli w mieście Czerwionka-Leszczyny uczęszcza 893 dzieci, z czego 249 jest w wieku sześciu lat.
We wszystkich szkołach podstawowych i gimnazjach znajdują się komputery z dostępem do internetu. Na jeden komputer w szkołach podstawowych przypada 13,65 dziecka w mieście (ogólnie 11,71 w gminie), zaś w gimnazjach – 10,91 (11,02 w gminie).
Jeśli chodzi o języki obce, obowiązkowo uczy się ich 1 638 uczniów szkół podstawowych (100%), dla wszystkich jest to język angielski. W gimnazjach obowiązkowo języka uczy się 1 539 osób, z czego 1 110 angielskiego (pozostali to klasy frankofońskie). Dodatkowego języka uczy się 52 dzieci w szkołach podstawowych (dla wszystkich jest to niemiecki) oraz 612 uczniów gimnazjów: dla 266 osób to język francuski, dla 311 język niemiecki.
Kultura.
W mieście nie działa już obecnie kino. Po długim zastoju kulturalnym (pogłębionym przez zamknięcie kopalni) obecnie zauważa się rozwój kultury (festyny, zabawy). Od 2002 odbywa się Festiwal Muzyki Niemechanicznej „Around the rock”. W mieście działa jedna z najlepszych w Polsce Drużyn Kuszniczych. W czerwcu 2009 r. odbyły się tu Kusznicze Mistrzostwa Polski.
Sport.
W mieście działa kilka klubów piłkarskich, które odnoszą dobre wyniki w swoich ligach. Czołowe pozycje zajmuje „Dąb Dębieńsko”, „MKS Czerwionka” oraz "Płomień Czuchów". Działa także stowarzyszenie Grupa Biegowa Luxtorpeda Czerwionka, w której poza biegaczami działają sekcje: fitness, morsów, oraz nordic walking.
Historia.
Odkrycia archeologiczne.
W Czerwionce znaleziono interesującą bransoletę z końca epoki brązu i początku wczesnej epoki żelaza (HaB3/HaC), tj. z VIII w. p.n.e.. Prawdopodobnie ozdoba ta była elementem skarbu, w skład którego wchodziły żelazne przedmioty – byłyby to jedne z najstarszych zabytków żelaznych znalezione w regionie. Zabytek ten znajduje się w Muzeum w Gliwicach.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:

</doc>
<doc id="171586" url="https://pl.wikipedia.org/wiki?curid=171586" title="Krystyna (infantka hiszpańska)">
Krystyna (infantka hiszpańska)

Cristina de Borbón y Grecia (hiszp. Cristina Federica Victoria Antonia de la Santísima Trinidad de Borbón y Grecia; ur. 13 czerwca 1965 w Madrycie) – infantka hiszpańska, do 2015 roku księżna Palma de Mallorca z dynastii Burbonów. Córka króla Hiszpanii, Jana Karola I Burbona, oraz jego żony, Zofii Glücksburg. Jest siostrą obecnie panującego króla Hiszpanii, Filipa VI.
Życiorys.
Została ochrzczona w Pałacu de La Zarzuela przez arcybiskupa Madrytu. Jej rodzicami chrzestnymi byli Alfons, książę Andegawenii i Kadyksu, oraz infantka Maria Krystyna, hrabina Marone.
W 1988 roku startowała jako żeglarka na Igrzyskach Olimpijskich w Seulu, zajmując 20. miejsce.
W 1989 roku ukończyła nauki polityczne na Uniwersytecie Complutense w Madrycie. Studia kontynuowała na kierunku stosunki międzynarodowe, na uniwersytecie w Nowym Jorku i ukończyła je w 1990. 4 października 1997 roku poślubiła piłkarza ręcznego Iñakiego Urdangarina, medalistę olimpijskiego, z pochodzenia Baska. Z tej okazji ojciec przyznał jej tytuł księżnej Palma de Mallorca. Para zamieszkała w Barcelonie. Krystyna mówi płynnie po francusku, angielsku, grecku i katalońsku i pełni m.in. funkcję honorowej przewodniczącej hiszpańskiego komitetu UNESCO oraz ambasadora dobrej woli ONZ.
W 2010 roku ustalono, że jej mąż wraz ze wspólnikiem wyprowadzili z fundacji organizującej imprezy sportowe i kulturalne "Noos" ponad 6 mln euro. Po wybuchu afery infantka z rodziną zostali usunięci z dworu i pozbawieni prawa do uczestnictwa w oficjalnych uroczystościach, wyemigrowali też do USA, a następnie do Szwajcarii. Ze względu na wystawny tryb życia rodziny infantce nie udało się przekonać śledczych, że nie wiedziała o oszustwach męża. Afera stała się główną przyczyną spadku zaufania do monarchii. Początek procesu w tej sprawie zaplanowano na koniec roku 2015, w związku z tym 12 czerwca 2015 roku król Filip VI odebrał siostrze tytuł księżnej Palmy de Mallorca, którego pod naciskiem dworu zrzekła się kilka dni wcześniej. Krystyna zrzekła się także praw do sukcesji. W trakcie procesu męża nie wykazano, by wiedziała o jego przestępczych działaniach.
24 stycznia 2022 roku poinformowano, że infantka i jej mąż postanowili zakończyć swoje małżeństwo. Kilka dni wcześniej media obiegła wiadomość o pozamałżeńskiej relacji Urdangarina.

</doc>
<doc id="171587" url="https://pl.wikipedia.org/wiki?curid=171587" title="SMART (zarządzanie)">
SMART (zarządzanie)

SMART (akronim od ang. "Specific, Measurable, Achievable, Relevant, Time-bound", dosł. "sprytny") – koncepcja formułowania celów w dziedzinie planowania, będąca zbiorem pięciu postulatów dotyczących cech, którymi powinien się charakteryzować poprawnie sformułowany cel.
Charakterystyka.
Zgodnie z akronimem tworzącym nazwę koncepcji, sformułowany cel powinien być:
Wersja alternatywna.
Istnieją też odmienne interpretacje liter tworzących akronim:
Jeszcze inna wersja:
Np. cel ogólny – poprawić kondycję fizyczną;
cel szczegółowy – zapisać się jutro do siłowni osiedlowej i ćwiczyć w niej 3 razy w tygodniu.
Wersja rozszerzona.
Istnieje wersja rozszerzona koncepcji S.M.A.R.T. – S.M.A.R.T.E.R.:
Znaczenie koncepcji S.M.A.R.T..
Koncepcja S.M.A.R.T. pomaga w prawidłowym wyznaczaniu celów, co z kolei zwiększa szansę na ich osiągnięcie. Wyznaczanie celów w ten sposób wymaga dogłębnego przeanalizowania tego, co chcemy osiągnąć, a tym samym osiągnięcie tak wyznaczonego celu zapewni nam większą satysfakcję, gdyż będzie to dokładnie to, czego naprawdę zamierzaliśmy dokonać.

</doc>
<doc id="171589" url="https://pl.wikipedia.org/wiki?curid=171589" title="Osa (rzeka)">
Osa (rzeka)

Osa (także pol. i niem. "Ossa") – rzeka II rzędu w północnej Polsce o długości 96,2 km i dorzeczu 1594,5 km², prawy dopływ dolnej Wisły. Wypływa na Pojezierzu Iławskim z jeziora Perkun i kieruje się na południe, przepływa przez jeziora: Osa, Gardzień, Szymbarskie, Ząbrowskie, Popówko, Trupel i Płowęż, uchodzi do Wisły koło Zakurzewa, na północ od Grudziądza. Przy ujściu na wysokim wzgórzu (68,1 m n.p.m.) tuż przy skarpie wiślanej, od północy i wschodu opływa cytadelę grudziądzką. 
W okolicach Grudziądza charakterystyczne dla Osy są cofki.
Zlewnia posiada zróżnicowaną rzeźbę terenu, charakteryzuje się gęstą siecią hydrologiczną i występowaniem wielu jezior. Zlewnia jest głównie zbudowana z glin zwałowych i piasków sandrowych. W podmokłych obniżeniach terenu występują torfy. Większość zlewni zajmują gleby brunatne wyługowane, a w niewielkich płatach gleby brunatne właściwe, bielicowe i hydrogeniczne. Pod względem struktury użytkowania gruntu 50% stanowią lasy, pozostała część to głównie grunty rolne. 
Osa w 2003 roku na prawie całej swojej długości prowadziła wody pozaklasowe.
Rzeka była wzmiankowana już w 1222 r. jako północna granica ziemi chełmińskiej, będąc tym samym granicą między ówczesnym Mazowszem i Prusami. W latach 1920–1939 jej środkowym odcinkiem biegła granica Polski i Prus Wschodnich.
Ochrona przyrody.
Osa wraz z nurtem przepływa przez następujące formy ochrony:

</doc>
<doc id="171594" url="https://pl.wikipedia.org/wiki?curid=171594" title="Letycja (królowa Hiszpanii)">
Letycja (królowa Hiszpanii)

Letycja, hiszp. "Doña Letizia", urodzona jako Letizia Ortiz Rocasolano, (ur. 15 września 1972 w Oviedo) – królowa Hiszpanii, żona króla hiszpańskiego Filipa VI Burbona.
Życiorys.
Jej rodzice to dziennikarz Jesus Jose Ortiz Alvarez (ur. 24 grudnia 1949) oraz pielęgniarka Marie de la Paloma Rocasolano Rodriguez (ur. 15 kwietnia 1952). Rodzice Letizii pobrali się 2 października 1971. Para rozwiodła się w 1999. Mieli trzy córki: Letizię, Telmę (ur. 25 października 1973) i Erikę (ur. 9 kwietnia 1975). Erika 7 lutego 2007 została znaleziona martwa w swoim mieszkaniu. Sekcja zwłok wykazała, że Erika popełniła samobójstwo. Pozostawiła siedmioletnią córkę. Erika cierpiała na depresję po rozpadzie związku z ojcem dziecka.
Letizia Ortiz ukończyła studia na Uniwersytecie Complutense w Madrycie. Wiele czasu spędziła w Meksyku, pracując w piśmie „Siglo 21”. Pracowała także dla czasopisma „La nueva España”, gazety „ABC”, agencji prasowej EFE i stacji telewizyjnych: Bloomberg TV, CNN+ i TVE. W czasie pracy w Meksyku poznała malarza Waldo Saavedrę, który kilkukrotnie malował jej portrety. W latach 2000-2001 była korespondentką w Waszyngtonie i Nowym Jorku, a w 2003 – w Iraku. W 2002 relacjonowała wypadek tankowca MT „Prestige” (katastrofa ekologiczna) u wybrzeży Galicji.
Pierwszym mężem Letizi Ortiz był jej nauczyciel literatury, Alonso Guerrero y Pérez. Po dziesięciu latach nieformalnego związku 7 sierpnia 1998 wzięli ślub cywilny. Para rozwiodła się w 1999.
1 listopada 2003 roku ogłoszono zaręczyny następcy tronu Hiszpanii, Felipe, księcia Asturii i Letizi Ortiz Rocasolano. Ślub odbył się 22 maja 2004 w Katedrze Santa Mariá la Real de la Almudena w Madrycie.
8 maja 2005 para oświadczyła, że w listopadzie spodziewa się narodzin swojego pierwszego dziecka. 31 października 2005 Letizia urodziła córkę – Eleonorę.
25 września 2006 pałac królewski poinformował – za pomocą SMS-a – że na początku maja 2007 Felipe i Letizia spodziewają się narodzin drugiego dziecka. 27 listopada oficjalnie ogłoszono, iż drugie dziecko książęcej pary również będzie dziewczynką. 29 kwietnia 2007 księżna urodziła córkę – infantkę Sofię.
Królowa Hiszpanii.
18 czerwca 2014 Jan Karol I Burbon podpisał akt abdykacji, zgodnie z którym przestał być królem Hiszpanii o północy. O tej godzinie Filip Burbon objął panowanie, a wraz z nim Letizia Ortiz jako królowa Hiszpanii – "Doña Letizia".
Od wstąpienia męża na tron może korzystać z prawa występowania w białym stroju podczas audiencji u papieża, tzw. przywilej bieli.

</doc>
<doc id="171597" url="https://pl.wikipedia.org/wiki?curid=171597" title="Jaime de Marichalar y Sáénz de Tejada">
Jaime de Marichalar y Sáénz de Tejada

Jaime de Marichalar y Sáénz de Tejada (ur. 4 lipca 1963 w Pampelunie) – hiszpański arystokrata, były członek hiszpańskiej rodziny królewskiej i książę de Lugo.
Czwarty z sześciu synów Don Amalio de Marichalar y Brugera, hrabiego de Ripalda (zm. 1979) i Doñi Concepción Sáez de Tejada y Fernández de Bobadilla (zm. 2014). 18 marca 1995 w Sewilli poślubił najstarszą córkę ówczesnego króla Hiszpanii - Jana Karola I Burbona i królowej Zofii Glücksburg, infantkę Helenę Burbon i uzyskał grzecznościowy tytuł "Jego Ekscelencji Diuka de Lugo". Był jednym z mniej popularnych członków rodziny królewskiej - znanym z rozrywkowego trybu życia oraz konfliktów rodzinnych (m.in. sprzeciwiał się małżeństwu księcia Filipa Burbona z Letizią Ortiz Rocasolano). Rozpoczął (ale nie ukończył) studia w dziedzinie ekonomii. 13 listopada 2007 dwór podał oficjalną informację o separacji księżnej Lugo z mężem za obustronną zgodą. W listopadzie 2009 w mediach pojawiła się plotka o rozwodzie pary, która sprawdziła się w grudniu tego samego roku. 9 lutego 2010 rozwód został oficjalnie ogłoszony, a Jaime stracił tytuł i status członka rodziny królewskiej.
Jego dzieci zajmują pozycje nr 4 i 5 na liście pretendentów do tronu Hiszpanii (za córkami króla Filipa – Eleonorą i Zofią, oraz matką – infantką Heleną Burbon). Są to: 

</doc>
<doc id="171598" url="https://pl.wikipedia.org/wiki?curid=171598" title="Zachód">
Zachód



</doc>
<doc id="171599" url="https://pl.wikipedia.org/wiki?curid=171599" title="Zachód słońca">
Zachód słońca



</doc>
<doc id="171600" url="https://pl.wikipedia.org/wiki?curid=171600" title="Iñaki Urdangarin">
Iñaki Urdangarin

Iñaki Urdangarin y Liebaert, książę Palma de Mallorca (ur. 15 stycznia 1968 w Zumarraga, Guipúzcoa) – hiszpański piłkarz ręczny, olimpijczyk, członek hiszpańskiej rodziny królewskiej. Jest mężem Cristiny, siostry króla Hiszpanii Filipa VI.
Życiorys.
Jego matka, Claire Liebaert jest pochodzenia belgijskiego. Jego ojciec, Juan Maria Urdangarín Berriochoa, jest pochodzenia baskijskiego. Inaki jest ich szóstym dzieckiem. Ma pięć sióstr i jednego brata: Ana, Laura, Cristina, Clara, Mikel i Lucía
Większość życia spędził w Barcelonie, gdzie studiował administrację. W wieku 18 lat został zawodowym graczem w piłkę ręczną w FC Barcelona. Grał tam do zakończenia kariery sportowej w 2000 r. Brał udział w kolejnych Letnich Igrzyskach Olimpijskich: 1992, 1996 i 2000 jako kapitan drużyny zdobywając dwa brązowe medale. W kwietniu 2001 został członkiem Hiszpańskiego Komitetu Olimpijskiego.
Infantkę hiszpańską Krystynę Burbon poznał podczas olimpiady w Atlancie w 1996, poślubił ją 4 października 1997 w Barcelonie. 
Od 2006 w FC Barcelona zajmuje się również sprawami Fundació FC Barcelona.
Para ma czworo dzieci:
Zarzuty korupcyjne.
Sprawa nieprawidłowości w działaniu Urdangarina była znana od 2006 roku, jednak prokuratura zakończyła postępowanie dopiero po czterech latach. W listopadzie 2011 r. hiszpańskie Biuro Antykorupcyjne wszczęło przeciwko Inaki Urdangarín postępowanie w sprawie wielomilionowych malwersacji funduszy publicznych, a w styczniu 2016 r. w Palma de Mallorca rozpoczął się proces, w którym oskarżeni byli bliscy króla Hiszpanii Filipa VI. Urdangarin odpowiadał przed sądem razem ze swoją małżonką Cristiną de Borbón oraz piętnastoma innymi osobami.
Po zakończeniu śledztwa król Jan Karol I pozbawił Urdangarina tytułu księcia Palmy, a także wykluczył jego i jego żonę z życia dworu. Po wybuchu afery wyprowadził się z żoną do Waszyngtonu, gdzie pracował w firmie Telefonica. Potem rodzina osiadła w Genewie, gdzie jednak nie mógł podjąć pracy, gdyż żadna firma nie chciała go zatrudnić z powodu postawionych zarzutów.
Urdangarinowi zarzucono malwersację 6,4 mln euro publicznych pieniędzy, które miał w latach 2003–2006 wyprowadzić z fundacji "Noos", instytucji non profit, powołanej m.in. dla celów krzewienia kultury fizycznej i sportu. W czerwcu 2016 r. proces został zakończony, a w lutym 2017 r. ustalił wymiar kary, w ramach którego Urdangarin został skazany na sześć lat pozbawienia wolności za defraudację publicznych pieniędzy i pół miliona euro grzywny za oszustwa podatkowe. Do końca procesu Urdangarin nie przyznał się do stawianych zarzutów. 
W dniu 18.02.2016 na kanale TVP 2 wyświetlono film "Hiszpania - zmierzch króla", przedstawiający kulisy korupcyjnej afery z udziałem hiszpańskiej rodziny królewskiej.

</doc>
<doc id="171601" url="https://pl.wikipedia.org/wiki?curid=171601" title="Orłosęp">
Orłosęp

Orłosęp, orłosęp brodaty ("Gypaetus barbatus") – gatunek dużego ptaka padlinożernego z podrodziny orłosępów (Gypaetinae) w rodzinie jastrzębiowatych (Accipitridae), jedyny przedstawiciel rodzaju "Gypaetus".
Występowanie.
Ptak ten występuje w zależności od podgatunku:
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1758 szwedzki przyrodnik Karol Linneusz w 10. edycji "Systema Naturae", nadając mu nazwę "Vultur barbatus". Holotyp według Linneusza, który bazował na tekście „The Bearded Vulture” Edwardsa z 1750 roku, pochodził z Afryki; miejsce typowe ograniczone przez Harterta w 1914 roku do Santa Cruz, blisko Oranu w Algierii.
Wyróżnia się dwa podgatunki: "G. b. barbatus" i "G. b. meridionalis". Proponowane podgatunki "hemachalanus" (wyższe góry środkowej Azji) i "aureus" (Europa i zachodnia Azja) zsynonimizowano z podgatunkiem nominatywnym.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody od 2014 roku jest zaliczany do kategorii NT (bliski zagrożenia); wcześniej klasyfikowany był jako gatunek najmniejszej troski (LC). Liczebność światowej populacji szacuje się na 1675–6700 dorosłych osobników. Globalny trend liczebności uznawany jest za spadkowy.
W Polsce podlega ścisłej ochronie gatunkowej.
Międzynarodowy program hodowli i reintrodukcji tego zagrożonego gatunku prowadzi organizacja Vulture Conservation Fundation.

</doc>
<doc id="171605" url="https://pl.wikipedia.org/wiki?curid=171605" title="Zachód (ujednoznacznienie)">
Zachód (ujednoznacznienie)



</doc>
<doc id="171607" url="https://pl.wikipedia.org/wiki?curid=171607" title="Akutancja">
Akutancja

Akutancja, ostrość konturowa, efekt konturowy, efekt brzegowy – parametr w optyce określający szerokość przejścia tonalnego w obszarze konturu, czyli na granicy wyraźnie kontrastowych szczegółów obrazu.
W przyrządach optycznych akutancja jest pochodną zdolności rozdzielczej obiektywu oraz jego ostrości.
W fotografii srebrowej (tradycyjnej) akutancja jest parametrem związanym zarówno z materiałami światłoczułymi, jak i kąpielami wywołującymi je. Akutancja jest tym wyraźniejsza im węższa jest strefa konturu, czyli strefa spadku gęstości optycznej w jego obszarze.
W szczególności akutancja ma znaczenie przy wywoływaniu błon światłoczułych wykorzystywanych do późniejszego powiększania z nich obrazów (zarówno negatywy jak i diapozytywy), gdyż jej wpływ ma znaczenie na obszarze o bardzo ograniczonej szerokości. Zagadnienie to odnosi się do sposobu wnikania substancji czynnej wywoływacza w emulsję błony. Jeżeli wnikanie to będzie zbyt wolne, to lokalnie miejsca mocniej naświetlone będą intensywniej wykorzystywały substancję czynną ze swojego najbliższego otoczenia pozostawiając niedobór tej substancji w najbliżej położonych miejscach słabo naświetlonych. Przy wywoływaniu obrazów powiększonych (np. odbitki fotograficzne) akutancja wizualnie nie ma już takiego znaczenia.
Akutancję można celowo zwiększyć podczas wywoływania materiałów światłoczułych poprzez zastosowanie wywoływacza w zwiększonym rozcieńczeniu (przy odpowiednio do tego wydłużonym czasie wywoływania) – wówczas miejsca słabiej naświetlone, znajdujące się obok miejsc mocniej naświetlonych wywołują się wolniej niż powinny z powodu dodatkowo zwiększonego niedoboru substancji czynnej wchłanianej lokalnie do emulsji.
Niezamierzona akutancja może wystąpić podczas niewystarczającego mieszania kąpieli wywołującej.
W obu przypadkach forsowanie akutancji grozi efektami ubocznymi w postaci nierównomierności wywołania całego materiału oraz utratą szczegółów w cieniach.

</doc>
<doc id="171609" url="https://pl.wikipedia.org/wiki?curid=171609" title="Purpurowa rewolucja">
Purpurowa rewolucja

Purpurowa rewolucja – określenie wydarzeń, które miały miejsce w Iraku podczas pierwszych demokratycznych wyborów parlamentarnych, przeprowadzonych 30 stycznia 2005 roku. Określenie "purpurowa" pochodzi od koloru tuszu, jaki pozostawał na kciukach obywatele Iraku biorący udział w wyborach. Zanurzenie palca w kciuku zmniejszało ryzyko, że dany wyborca odda głos więcej niż jeden raz.
24 lutego 2005 roku prezydent Stanów Zjednoczonych George W. Bush, użył tej nazwy w Bratysławie na Słowacji. W swojej wypowiedzi prezydent Stanów Zjednoczonych nawiązał do rewolucji róż w Gruzji i pomarańczowej rewolucji na Ukrainie. Wypowiedź George’a W. Busha poddano krytyce. Amerykański politolog W. Benjamin Boswell zauważył, że rewolucja róż w Gruzji miała oddolny i pokojowy charakter, podczas gdy w Iraku cały proces został narzucony przez wojska Stanów Zjednoczonych.

</doc>
<doc id="171612" url="https://pl.wikipedia.org/wiki?curid=171612" title="Algorytm Fleury’ego">
Algorytm Fleury’ego

Algorytm Fleury’ego – algorytm pozwalający na odszukanie cyklu Eulera w grafie eulerowskim.
Poszukiwanie cyklu Eulera w grafie.
Dany jest graf G taki że G jest grafem eulerowskim. Aby znaleźć cykl Eulera wiodący od określonego wierzchołka v, można przemierzać ścieżkę cykliczną, usuwając napotkane krawędzie i gromadząc na stosie napotkane wierzchołki, dzięki czemu uzyskuje się możliwość:
Algorytm wymaga stworzenia kopii lokalnej grafu, aby móc z niej usunąć poszukiwaną ścieżkę. Dlatego też klasa definiująca abstrakcyjny typ danych graf powinna posiadać konstruktor kopiujący oraz tworzyć kompletną i odseparowaną kopię grafu. W implementacji algorytmu przyjęto, że tak jest. W przeciwnym wypadku po zakończeniu działania algorytmu należałoby jeszcze raz przemierzyć ścieżkę Eulera, ponownie dodając do grafu wszystkie jej krawędzie.
Pseudokod algorytmu.
W poniższym przykładzie algorytm zwraca wynik, wpisując do pewnej sekwencyjnej struktury kolejne wierzchołki w odwrotnej kolejności, niż znajdują się na ścieżce. Struktura ta może być całkowicie dowolna i jest określana jako po prostu „rozwiązanie”. Przyjęto również, że dostępny jest stos S, na którym można wykonywać operacje PUSH i POP oraz sprawdzać, czy stos jest pusty, funkcją EMPTY. Jeśli zadany graf G posiada konstruktor kopiujący, początkowym wierzchołkiem ścieżki jest v, a końcowym w, wówczas działanie algorytmu można przedstawić w następujących krokach:
 1. IF NOT G jest grafem eulerowskim THEN END
 2. Przypisz G’ = G
 3. Dopisz do rozwiązania wierzchołek v
 4. WHILE wierzchołek v nie jest izolowany DO
 5. Przypisz w indeks dowolnego wierzchołka incydentnego z v
 6. S.PUSH v
 7. Usuń z G’ krawędź w – v
 8. Przypisz v = w
 END DO
 9. IF NOT S.EMPTY THEN
 10. Przypisz v = S.POP
 11. Dopisz do rozwiązania wierzchołek v
 12. GO TO 4.
 ELSE
 END
Dowód poprawności algorytmu.
Podczas poszukiwania cyklu Eulera w grafie eulerowskim G wierzchołek końcowy w jest tożsamy z wierzchołkiem początkowym v, graf G jest spójny i stopień każdego wierzchołka jest liczbą parzystą. Poprawność algorytmu zostanie wykazana przy użyciu indukcji względem liczby krawędzi.
Algorytm rozpoczyna się od stworzenia lokalnej kopii G’ grafu G i dodania końcowego wierzchołka do odwrotnej listy wierzchołków, które należy kolejno odwiedzać, aby odnaleźć cykl Eulera w grafie G.
W krokach 4 – 8 algorytmu, zaczynając od danego wierzchołka v, odkładany jest indeks aktualnie rozpatrywanego wierzchołka na stosie, następnie wybiera się dowolną krawędź z nim incydentną, przechodzi się po niej do kolejnego wierzchołka i usuwa się tę krawędź z grafu. Operacja ta powtarzana jest tak długo, dopóki nie przejdzie się do wierzchołka, który nie ma już więcej krawędzi.
Proces ten musi się zakończyć w wierzchołku v. Wynika to z faktu, że jeżeli stopnie wszystkich w wierzchołków w grafie były parzyste, wówczas jeżeli obecnie rozpatrywany wierzchołek jest różny od wierzchołka początkowego, to w grafie znajdują się dokładnie dwa wierzchołki nieparzystych stopni – początkowy oraz obecny. Skoro aktualnie rozpatrywany wierzchołek jest nieparzystego stopnia, można go opuścić, przechodząc do kolejnego. Stąd wynika, przez zaprzeczenie, że jeżeli wierzchołka nie można opuścić, to jest on wierzchołkiem początkowym.
Jedną z możliwości jest przejście całego cyklu Eulera w punktach 4 – 8 całego cyklu. Jeśli ono nastąpi, następuje koniec dowodu, ponieważ późniejszy powrót do pętli WHILE w kroku 12 nic nie zmienia. W przeciwnym wypadku wszystkie pozostałe w grafie wierzchołki są parzystego stopnia (ponieważ usunęliśmy z każdego parzystą liczbę krawędzi), chociaż mogą nie być połączone. Wynika stąd, że każda spójna składowa grafu G’ pozostałego po usunięciu pewnego cyklu w krokach 4 – 8 posiada cykl Eulera. Usunięta właśnie ścieżka cykliczna łączy te trasy w cykl Eulera dla wejściowego grafu. Gdyby tak nie było, wówczas suma pozostałych spójnych składowych i usuniętego w krokach 4 – 8 cyklu nie byłaby grafem spójnym, co przeczy założeniu.
W krokach 9 – 12 opisanego algorytmu, zdejmując ze stosu kolejne wierzchołki przemierza się (od końca, ale to nie zmienia dowodu) ścieżkę cykliczną, zbaczając z niej w każdym przypadku, gdy natrafi się na nieizolowany wierzchołek (gdy spełniony będzie warunek 4). Następnie przyjmuje się aktualnie zdjęty ze stosu wierzchołek za wierzchołek początkowy i powracając w do kroku 4 wywołuje się rekurencyjnie algorytm znajdujący trasę Eulera dla spójnej składowej. Każda taka podtrasa jest właściwą trasą Eulera, która prowadzi z powrotem do wierzchołka na ścieżce cyklicznej, na której się rozpoczęła, co wynika z indukcyjnego założenia dowodu.
Każda podtrasa może się zetknąć ze ścieżką cykliczną wiele razy. W takim przypadku jednak każdą podtrasę i tak przemierza się tylko jeden raz – wtedy, kiedy się na nią wejdzie.

</doc>
<doc id="171614" url="https://pl.wikipedia.org/wiki?curid=171614" title="Boeing B-52">
Boeing B-52



</doc>
<doc id="171615" url="https://pl.wikipedia.org/wiki?curid=171615" title="Nowe Miasto w Krakowie">
Nowe Miasto w Krakowie

Nowe Miasto – powstająca w centrum Krakowa część miasta o charakterze biznesowym i handlowo-usługowym. Nowe Miasto zajmuje obszar blisko 20 hektarów i zlokalizowane jest w bezpośrednim sąsiedztwie Dworca Głównego.
Położenie.
Jest to obszar położony wzdłuż ulicy Pawiej, którego południową granicę stanowi ulica Lubicz, a północną – wiadukt nad torami (przez który prowadzi Aleja 29 Listopada).
Obiekty.
W ramach projektu Nowego Miasta powstały:
Nie powstał jak dotąd planowany zespół kinowy (na razie żadna firma nie wyraziła ochoty na budowę sal kinowych).
Historia.
Pomysł na inwestycję pochodzi z lat 70. XX wieku, lecz dopiero pod koniec lat 90. rozpoczęły się prace zmierzające do jej realizacji. W 1998 r. przetarg na zagospodarowanie przestrzenne okolic dworca kolejowego wygrała firma Tishman Speyer Properties, jednak w obliczu problemów z pozyskaniem gruntów pod inwestycję, inwestor wycofał się. Projekt Nowego Miasta został zmodyfikowany i ostatecznie inwestorem została niemiecka firma ECE.
Budowa Nowego Miasta rozpoczęła się w 2004 r. Większość inwestycji jest zakończona, powstają już tylko ostatnie elementy Krakowskiego Centrum Komunikacyjnego.

</doc>
<doc id="171616" url="https://pl.wikipedia.org/wiki?curid=171616" title="Krakowskie Centrum Komunikacyjne">
Krakowskie Centrum Komunikacyjne

Krakowskie Centrum Komunikacyjne (KCK) – inwestycja, której głównym celem jest poprawienie komunikacji w centrum Krakowa. W ramach Krakowskiego Centrum Komunikacyjnego powstały:
Krakowskie Centrum Komunikacyjne obejmuje także zabytkową halę dworca kolejowego Kraków Główny (otwartą w październiku 1847) z peronami i łączącymi je przejściami podziemnymi i nadziemnymi.

</doc>
<doc id="171617" url="https://pl.wikipedia.org/wiki?curid=171617" title="KCK">
KCK



</doc>
<doc id="171618" url="https://pl.wikipedia.org/wiki?curid=171618" title="T14 Heavy Tank">
T14 Heavy Tank

T14 Heavy Tank — czołg ciężki z okresu II wojny światowej projektowany wspólnie przez Amerykanów i Brytyjczyków. 
Historia.
Prace projektowe rozpoczęto w 1941 roku. Czołg posiadał wiele elementów zaczerpniętych z czołgu średniego M4. Miał jednak pogrubiony pancerz i nowy silnik typu Ford. W marcu 1942 Brytyjczycy zamówili 8500 sztuk tego czołgu. Dwa prototypy powstały dopiero w 1943 roku. Próby wykazały jednak usterki transmisji. W 1944 roku jeden prototyp został wysłany na próby do Wielkiej Brytanii. W tym jednak czasie Brytyjczycy zrezygnowali z konstruowania nowego czołgu ciężkiego, pozostawiając w uzbrojeniu czołg A22 "Churchill". 
Po wycofaniu się Brytyjczyków, prace nad czołgiem przerwano w grudniu 1944 roku.

</doc>
<doc id="171619" url="https://pl.wikipedia.org/wiki?curid=171619" title="Tadeusz Słobodzianek">
Tadeusz Słobodzianek

Tadeusz Słobodzianek (ur. 26 kwietnia 1955 w Jenisejsku) – polski dramatopisarz, dramaturg, krytyk teatralny, reżyser, producent, w latach 2012–2022 dyrektor naczelny i artystyczny Teatru Dramatycznego m.st. Warszawy, dyrektor Teatru Na Woli im. Tadeusza Łomnickiego w latach 2010–2012, twórca i dyrektor artystyczny projektu edukacyjnego Laboratorium Dramatu oraz Szkoły Dramatu.
Życiorys.
Wczesne lata i początki kariery.
Urodził się na Syberii, gdzie jego rodzice zostali zesłani w 1944. W grudniu 1955 jego rodzina wróciła do Polski i osiedliła się w Białymstoku. Dorastał na pograniczu różnych kultur i religii – jego matka pochodziła z rodziny prawosławnej, ojciec był katolikiem o pochodzeniu polsko-ukraińskim.
W 1974 ukończył III Liceum Ogólnokształcące im. Krzysztofa Kamila Baczyńskiego w Białymstoku. Studiował teatrologię na Uniwersytecie Jagiellońskim w Krakowie w ramach programu indywidualnego najpierw pod kierunkiem Jerzego Gota, a następnie Jana Błońskiego.
W latach 1978–1981 pisał recenzje teatralne pod pseudonimem Jan Koniecpolski, najpierw w „Studencie”, następnie dla tygodnika „Polityka”.
Lata 80. i 90..
W 1981 debiutował jako dramaturg sztuką dla dzieci "Baśń jesienna" w reż. Rudolfa Zioły w Teatrze im. Wojciecha Bogusławskiego w Kaliszu, jako reżyser zaś w 1982 przedstawieniem "Osmędeusze" Mirona Białoszewskiego, w tym samym teatrze w Kaliszu. W latach 1981–1982 pełnił funkcję kierownika literackiego w Teatrze im. Wojciecha Bogusławskiego w Kaliszu, w 1982 był także kierownikiem literackim w Teatrze Polskim w Poznaniu, a w latach 1982–1983 był konsultantem programowym w Teatrze im. Stefana Jaracza w Łodzi. Funkcję konsultanta programowego pełnił też w Białostockim Teatrze Lalek (w latach 1984–1989). W latach 1989–1991 pracował jako kierownik literacki w Teatrze Wybrzeże w Gdańsku. W 1991 był współzałożycielem Teatru Wierszalin, z którym związany był do 1993. W latach 1994–1995 był zatrudniony w Teatrze Dramatycznym w Warszawie jako kierownik literacki i dramaturg.
Lata 2000.
W latach 2001–2005 wykładał „Sztukę Dialogu” w Laboratorium Reportażu na Wydziale Dziennikarstwa UW. W latach 2003–2004 pełnił funkcję kierownika literackiego w Teatrze Narodowym w Warszawie. Od 2003 kieruje stworzonym przez siebie Laboratorium Dramatu (2005–2010 projekt był realizowany przy Towarzystwie Autorów Teatralnych, później przez Fundację Sztuka Dialogu). Laboratorium Dramatu prowadzi teatr oraz pierwszą w Polsce Szkołę Dramatu (z siedzibą na ul. Olesińskiej 21 w Warszawie).
W 2009 napisał dramat "Nasza klasa", którego prapremiera odbyła się w tym samym roku w Royal National Theater w Londynie. Tekst został nagrodzony Nagrodą Literacką Nike 2010. Dramat był wielokrotnie wystawiany w Stanach Zjednoczonych, gościł też w teatrach Kanady, Anglii, Brazylii, Japonii, Hiszpanii, Włoch, Węgier, Szwecji, Czech, Litwy i Izraela. Jej polska prapremiera odbyła się w 2010 w Teatrze na Woli w reżyserii Ondreja Spišáka.
W latach 2010–2012 był dyrektorem Teatru na Woli im. Tadeusza Łomnickiego. W 2012 objął stanowisko dyrektora naczelnego i artystycznego Teatru Dramatycznego m.st. Warszawy, co doprowadziło do połączenia Teatru na Woli i Teatru Dramatycznego w jedną instytucję.
Za dyrekcji Tadeusza Słobodzianka repertuar Teatru Dramatycznego układa się w kilka nurtów. Konsekwentnie realizowane są prapremiery i premiery współczesnej dramaturgii polskiej i zagranicznej, m.in.: "Exterminator" Przemka Jurka (reż. A. Figura), "Cudotwórca" Briana Friela (reż. W. Kostrzewski), "Romantycy" Hanocha Levina (reż. G. Chrapkiewicz), "Kobiety bez znaczenia" Bennetta (reż. G. Chrapkiewicz), "Kruk z Tower" Andrieja Iwanowa (reż. A. Figura). Prapremiery miały również dramaty Tadeusza Słobodzianka: "Młody Stalin", "Historia Jakuba", "Niedźwiedź Wojtek", "Fatalista". W repertuarze wciąż utrzymuje się "Nasza klasa", która od 2010 prezentowana była w Teatrze na Woli, a obecnie grana jest na Scenie im. G. Holoubka. W 2014 pokaz "Naszej klasy" był transmitowany na żywo na antenie TVP Kultura i zgromadził przed telewizorami rekordową widownię ponad stu tysięcy oglądających.
W programie Teatru Dramatycznego znalazły się także adaptacje m.in.: "Mistrza i Małgorzaty" wg Bułhakowa (reż. M. Miklasz), "Rosyjskiego kontraktu" wg Płatonowa (reż. K. Rekowski), "Biesów" wg Dostojewskiego (reż. J. Opryński), "Pociągów pod specjalnym nadzorem" wg Hrabala (reż. J. Krofta), "Tajnego dziennika" wg Białoszewskiego (reż. W. Urbański), "Ferdydurke" wg Gombrowicza (reż. M. Miklasz), "Miłość od ostatniego wejrzenia" wg Rudan (reż. I. Kempa), "Pani Dalloway" wg Woolf (reż. M. Miklasz). Pojawiają się też inscenizacje dzieł klasycznych w nowych przekładach. Regularnie wystawiane są sztuki Szekspira: "Hamlet" (reż. T. Bradecki), "Król Lear" (reż. W. Kostrzewski), "Kupiec wenecki" (reż. A. Figura), "Miarka za miarkę" (reż. O. Koršunovas), "Sen nocy letniej" (reż. G. Máté). Ponadto: "Król Edyp" Sofoklesa (reż. J. Krofta), "Sługa dwóch panów" Goldoniego (reż. T. Bradecki), "Księżniczka Turandot" Gozziego (reż. O. Spišák). Z klasyki dramaturgii XX-wiecznej wystawiono m.in. "Wizytę starszej pani" Dürrenmatta (reż. W. Kostrzewski), "Nosorożca" Ionesco (reż. A. Tyszkiewicz), "Widok z mostu" Millera (reż. A. Glińska).
W repertuarze stale utrzymują się "Szczęśliwe dni" Becketta z udziałem Mai Komorowskiej (reż. A. Libera, prem. 1995). Rozwijany jest także nurt spektakli muzycznych, w ramach którego zrealizowano m.in.: "Cabaret" Kandera (reż. E. Pietrowiak), "Kinky Boots" Lauper (reż. E. Pietrowiak), "Człowiek z La Manchy" Leigha (reż. A. Wieczur-Bluszcz).
Za dyrekcji Tadeusza Słobodzianka Teatr Dramatyczny wrócił do roli organizatora festiwalu Warszawskie Spotkania Teatralne.
W 2021 Słobodzianek pełnił rolę jurora na 51. Krakowskim Festiwalu Filmowym.
Twórczość.
Dramaty.
Jego dramaty realizowali: Kazimierz Dejmek, Maciej Prus, Mikołaj Grabowski, Ondrej Spišák, Piotr Tomaszuk, Andrej Woron, Bijan Sheibani, Joel Greenberg, Carme Portaceli, Gabor Mate, Blanka Zizka, Hisao Takase, Derek Goldman, Natalie Ringler, Yana Ross, Hanan Snir, Oskaras Koršunovas, Anja Susa, László Bocsárdi i inni.
Nagrody i wyróżnienia.
Tadeusz Słobodzianek jest laureatem następujących nagród:

</doc>
<doc id="171620" url="https://pl.wikipedia.org/wiki?curid=171620" title="M12 GMC">
M12 GMC

M12 155 mm Gun Motor Carriage ("King Kong") – amerykańskie samobieżne działo polowe z okresu II wojny światowej. 
Historia.
Działo samobieżne M12 powstało w wyniku długich studiów nad zmechanizowaniem jednostek artylerii US Army. Po zaakceptowaniu do produkcji nowego czołgu średniego M3 Lee zdecydowano o zaadaptowaniu jego podwozia do budowy armaty samobieżnej kalibru 155 milimetrów. Prace nad nowym pojazdem rozpoczęły się w czerwcu 1941, pierwsze próby przeprowadzono na poligonie w Aberdeen w stanie Maryland w lutym 1942.
W wyniku prób wprowadzono pewne zmiany w konstrukcji działa, po czym Departament Uzbrojenia armii amerykańskiej zdecydował o standaryzacji pojazdu jako 155 mm Gun Motor Carriage M12 i zamówieniu 50 egzemplarzy w zakładach Pressed Steel Car Company. Wkrótce zdecydowano się podwoić zamówienie. Produkcję pierwszej serii zakończono w listopadzie 1942, zaś ostatnie ze 100 zbudowanych dział zostało dostarczone w marcu 1943.
Działa po dostarczeniu do jednostek artylerii ciężkiej zostały przeznaczone do prób poligonowych, mających ustalić taktykę stosowania nowej broni i metody szkolenia żołnierzy w jej wykorzystaniu, większość egzemplarzy zaś została zmagazynowana. Pod koniec 1943 zdecydowano o przeprowadzeniu przebudowy 75 pojazdów, aby dostosować je do wymogów pola walki i wprowadzić modyfikacje postulowane przez oceniających próby poligonowe. Przebudowę wykonały w okresie od lutego do maja 1944 zakłady Baldwin Locomotive Works. Zmodernizowane pojazdy zostały wysłane na front zachodni przed końcem lipca 1944.
W tym samym czasie zaprojektowano także Cargo Carrier M30 – była to wersja M12 bez działa, służąca jako transporter amunicyjny. Na każdy M12 przypadał jeden transporter M30, który przewoził także część załogi obsługującej działo M12. M30 nie posiadały z tyłu kadłuba lemiesza stabilizującego pojazd w czasie strzelania.
Opis konstrukcji.
Konstrukcja działa samobieżnego M12 została oparta o nieco zmodernizowane podwozie czołgu M3 Lee. Silnik gwiazdowy "Wright Continental R-975C-1" o mocy 400 KM został przeniesiony do środkowej sekcji kadłuba, a na jego miejscu z tyłu pojazdu zamontowano uzbrojenie. Była nim armata M1918 M1 kalibru 155 mm o maksymalnej donośności 18 400 metrów przy strzelaniu pociskiem odłamkowo-burzącym M101 o masie 42,96 kg. W przedziale uzbrojenia, zamkniętym z tyłu lemieszem stabilizującym działo do strzelania, umieszczono podręczny zapas 10 pocisków i takiej samej ilości ładunków miotających.
Podczas modernizacji pojazdów wysyłanych na front europejski wprowadzono zmiany w układzie jezdnym (z wykorzystaniem elementów czołgu M4 Sherman), nowe lemiesze oraz drobne zmiany w organizacji przedziałów kierowców i załogowego.
Służba.
Na froncie europejskim działa M12 stanowiły wyposażenie sześciu dywizjonów artylerii polowej, wchodzących w skład poszczególnych korpusów. Były one wykorzystywane głównie do wsparcia działań manewrowych wojsk pancernych, zwalczania celów o znaczeniu taktycznym, wsparcia ogniowego piechoty i przygotowania artyleryjskiego na kierunkach uderzeń. Działa M12 brały udział w walkach w Normandii, bitwie pod Falaise, przełamaniu Linii Zygfryda i zdobywaniu Kolonii. 991. Dywizjon Artylerii Polowej był pierwszą jednostką aliancką na froncie zachodnim, która ostrzelała terytorium nazistowskich Niemiec 10 września 1944.
Po zakończeniu wojny działa M12 zostały uznane za sprzęt przestarzały i zastąpione przez nowocześniejsze M40 GMC na podwoziu czołgu M4 Sherman.

</doc>
<doc id="171621" url="https://pl.wikipedia.org/wiki?curid=171621" title="M19 GMC">
M19 GMC

M19 40mm Gun Motor Carriage – samobieżne działo przeciwlotnicze zbudowane na podwoziu czołgu M24 Chaffee i uzbrojone w podwójną armatę przeciwlotniczą 40 mm Bofors.

</doc>
<doc id="171622" url="https://pl.wikipedia.org/wiki?curid=171622" title="Wzory Viete'a">
Wzory Viete'a



</doc>
<doc id="171623" url="https://pl.wikipedia.org/wiki?curid=171623" title="Borowodory">
Borowodory

Borowodory (borany) – nieorganiczne związki chemiczne złożone z wodoru i boru. Monomeryczny jest miękkim kwasem Lewisa. Ze względu na dużą skłonność do dimeryzacji nie występuje w stanie wolnym, a jedynie w postaci kompleksów ze związkami nukleofilowymi, czyli zasadami Lewisa (np. z pirydyną, :), a w stanie wolnym dimeryzuje. Dwa najprostsze stabilne borany są gazami ( i ), cięższe cieczami np. (, , , ), a (dekaboran) jest ciałem stałym.
Ze względu na zwartość struktury wyróżniamy m.in. "kloso"-, "nido"- i "arachno"-borany. Mimo że bor dysponuje tylko trzema elektronami walencyjnymi, borany zawierają często więcej wodoru niżby to wynikało z wartościowości. Jest to tłumaczone tworzeniem tzw. wiązań trójcentrowych dwuelektronowych np. B−H−B.
Lekkie borany są bardzo łatwopalne – diboran samorzutnie zapala się w powietrzu i płonie zielonym płomieniem dając przy tym dwukrotnie więcej ciepła niż spalanie takiej samej masy węglowodorów, a także bardzo gwałtownie reaguje z wodą, w wyniku reakcji tworząc kwas ortoborowy:
Pierwszym chemikiem, który opisał i uzyskał borowodory w laboratorium, był Alfred Stock:

</doc>
<doc id="171624" url="https://pl.wikipedia.org/wiki?curid=171624" title="Borany">
Borany



</doc>
<doc id="171625" url="https://pl.wikipedia.org/wiki?curid=171625" title="Targi Wschodnie">
Targi Wschodnie

Targi Wschodnie – coroczna lwowska wystawa przemysłu polskiego i zagranicznego w latach 1921–1939, której celem było uczynienie ze Lwowa ogniska handlu Polski z krajami wschodnimi, w szczególności Rumunią i ZSRR.
Impreza targowa, tradycyjnie odbywająca się we wrześniu, w roku 1939 otwarta 2 września, trwała krócej niż zazwyczaj (około tygodnia) z powodu wybuchu II wojny światowej.
Historia.
Wybór Lwowa na organizację Targów Wschodnich nie był przypadkowy, tu w 1894 odbyła się w Powszechna Wystawa Krajowa, a w 1916 Wystawa Wojskowa. Po odzyskaniu przez Polskę niepodległości ważne było ożywienie handlowe i nawiązanie współpracy gospodarczej z innymi krajami. Pod egidą Ministerstwa Przemysłu i Handlu oraz Ministerstwa Spraw Zagranicznych postanowiono zorganizować imprezę wystawienniczą, która umożliwiłaby prezentację dorobku przemysłowego i produkcyjnego państw europejskich. Lwów dysponował terenami pozostałymi po poprzednich imprezach, które nadawały się do zorganizowania tego typu wydarzenia, ponadto w ten sposób zaakcentowano by polskość tego miasta. Tereny wystawiennicze posiadały obszar 220 tysięcy metrów kwadratowych, własną bocznicę kolejową od stacji na Persenkówce, a także układ drogowy łączący je z centrum miasta. Do budowy pierwszych pawilonów użyto materiałów niskiej jakości, ale cykliczność imprezy sprawiła, że szybko zastąpiono je trwałymi budynkami zaprojektowanymi przez znakomitych architektów. Do terenów targów doprowadzono sieć elektryczną, sieć gazowa, wodociąg, sieć telefoniczną, a także linię tramwajową. Otwarcie Targów z udziałem Naczelnika Państwa Józefa Piłsudskiego nastąpiło 25 września 1921 roku. Targi cieszyły się zainteresowaniem, choć kryzys gospodarczy pierwszej połowy lat 30. zmniejszył liczbę wystawców. Najlepszym rokiem pod względem liczby wystawców był 1922, najgorszym zaś 1933.
W ramach Targów we wrześniu 1926 została zorganizowana pierwsza ogólnopolska Wystawa Budowlana we Lwowie (w jej komitecie zasiedli prezydent miasta Józef Neumann, wiceprezydent Leonard Stahl, wiceprezes Izby Przemysłowo-Handlowej Jan Rucker).
W 1930 prezydent Ignacy Mościcki, „za zasługi na polu organizacji i rozwoju Targów Wschodnich we Lwowie”, nadał Złote Krzyże Zasługi osobom związanym z rozwojem Targów.
Zabudowa Targów Wschodnich.
Eksponaty były wystawiane w pawilonach zbudowanych we wschodniej części Parku Stryjskiego według projektów najlepszych lwowskich architektów. Do najwybitniejszych projektów należały:
Incydenty polityczne.
W 1921 w trakcie inauguracji targów doszło do zamachu na Józefa Piłsudskiego; zamachu dokonała Ukraińska Organizacja Wojskowa. W 1929 bojówkarze z Ukraińskiej Organizacji Wojskowej podjęli próbę wysadzenia w powietrze budynku dyrekcji Targów
. W nocy z 2-3 września 1930 roku bojówka Organizacji Ukraińskich Nacjonalistów (OUN) podpaliła sąsiadujące z Targami Wschodnimi trybuny stadionu Klubu Sportowego „Czarni” Lwów. W toku śledztwa oraz zabezpieczenia odkrytych materiałów, jak również aresztowań i przesłuchań policja ustaliła, że nacjonaliści ukraińscy planowali w ciągu najbliższych dni podpalenie obiektów Targów Wschodnich.

</doc>
<doc id="171626" url="https://pl.wikipedia.org/wiki?curid=171626" title="Jericho 945">
Jericho 945



</doc>
<doc id="171627" url="https://pl.wikipedia.org/wiki?curid=171627" title="Baby Eagle">
Baby Eagle



</doc>
<doc id="171628" url="https://pl.wikipedia.org/wiki?curid=171628" title="Park Stryjski">
Park Stryjski

Park Stryjski ("Park im. Jana Kilińskiego we Lwowie", ) – jeden z największych parków Lwowa, założony w 1877 według projektów inspektora ogrodów miejskich Arnolda Röhringa. 
Historia.
Założenie parkowe powstało w latach 1876–1877 obejmując swoim obszarem zamknięty w 1823 stary Cmentarz Stryjski. Dwa lata później z inicjatywy radnego miejskiego Stanisława Niemczynowskiego posadzono liczne krzewy i drzewa, w 1894 powstał kamienny pomnik Jana Kilińskiego dłuta Juliana Markowskiego, który został patronem parku, uroczyste odsłonięcie miało miejsce 18 czerwca 1895. W tym samym czasie wschodnią część parku przeznaczono na teren organizowanej Wystawy Krajowej, powstały pawilony wystawowe oraz doprowadzono linię tramwajową. Podczas I wojny światowej na teren parku spadł samolot, w którym zginął austriacki lotnik. Jego mogiła znajdowała się w pobliżu Pałac Sztuki. W listopadzie 1918 na terenie parku dokonywano pochówków poległych strzelców ukraińskich, po zakończeniu działań wojennych ich ciała ekshumowano na Cmentarz Janowski. Od 1922 do wybuchu II wojny światowej na terenach po Wystawie Krajowej organizowano cykliczne Targi Wschodnie, aby ułatwić dostawę towarów i pasażerów od stacji kolejowej na Persenkówce doprowadzono tory kolejki wąskotorowej. W 1930 w parku wybudowano wieżę radiową. W 1951 kolejkę wąskotorową częściowo rozebrano pozostawiając torowisko na terenie parku, użyto go do stworzenia Lwowskiej Kolejki Dziecięcej. W 1952 wejście do parku od strony ulicy Parkowej zostało ozdobione łukami na kolumnach korynckich zaprojektowanych przez Henryka Szweckiego-Wineckiego, a teren parku znacznie powiększono o przylegające do niego nieużytki. Całość ogrodzono, dosadzono nowe drzewa i krzewy. W 2008 w górnej części parku wybudowano pierwszy na Ukrainie skate park. W 2009 z funduszy przekazanych przez polski rząd dokonano prac restauracyjnych pomnika Jana Kilińskiego, w tym samym roku rozpoczęto przebudowę alejek i oświetlenia. W 2013 wyremontowano znajdującą się przy głównym wejściu fontannę „Iwasyk-Telesyk”.
Czasy współczesne.
Park posiada powierzchnię 52 ha, jest położony na górzystych stokach kilku wąwozów, obsadzonych malowniczymi grupami drzew i krzewów różnych gatunków. Całość terenu dzieli się na trzy części, dolny taras, park leśny oraz górny taras będący pozostałością Targów Wschodnich. Większość budynków powystawowych uległa zniszczeniu, pozostały trzy budowle: wieża wodna w stylu gotyckim, pałac sztuki – przebudowany za czasów sowieckich na basen (jeden z budynków Politechniki Lwowskiej – sale do ćwiczeń dziewczyn WF i basen) oraz rotunda Panoramy Racławickiej – przebudowana za czasów sowieckich na salę do koszykówki i siatkówki (jeden z budynków Politechniki Lwowskiej – sale do ćwiczeń chłopców). Na terenie Parku Stryjskiego zbudowano sztuczną ruinę zamku, staw i restaurację.

</doc>
<doc id="171629" url="https://pl.wikipedia.org/wiki?curid=171629" title="Valentine">
Valentine

Miejscowości w USA:

</doc>
<doc id="171632" url="https://pl.wikipedia.org/wiki?curid=171632" title="Grupa Wielkiej Raczy">
Grupa Wielkiej Raczy

Grupa Wielkiej Raczy (tzw. Worek Raczański) – grupa górska w południowo-zachodniej części Beskidu Żywieckiego; przylega od północy i południa do fragmentu głównego grzbietu karpackiego, na granicy graniczy z Beskidem Kisuckim oraz Beskidami Orawskimi.
Topografia i hydrografia.
Granicę tej grupy stanowią:
"Dno" Worka Raczańskiego to fragment granicznego grzbietu od Wielkiej Raczy po Wielką Rycerzową i bocznego grzbietu przez Małą Rycerzową i Wiertalówkę do Muńcuła.
Z dna Worka wypływają ku północy źródłowe potoki Soły, a ich doliny rozdzielane są przez boczne grzbiety, m.in. Bendoszki Wielkiej, Kiczorki (Mładej Hory) i Muńcuła.
Fauna i flora.
Roślinność tu występująca odznacza się piętrowym układem. Pogórze występuje do 600 m n.p.m., niegdyś porastała je roślinność grądów (z drzew graby, dęby, lipy). Regiel dolny (ok. 600–1150 m) to siedliska między innymi buczyny karpackiej (żywiec gruczołowaty, przytulia wonna, szczyr trwały). Wysokość od 1150 do 1400 m zajmuje piętro regla górnego, które ma najbardziej naturalny charakter – jest to karpacki bór świerkowy (borówka czarna, podbiałek alpejski, wietlica alpejska, nerecznica szerokolistna).
Bory świerkowe Wielkiej Raczy atakowane są przez kornika drukarza ("ips typographus").
Pasmo Wielkiej Raczy znajduje się w obrębie Żywieckiego Parku Krajobrazowego.
Jest tu najwięcej w województwie śląskim rezerwatów przyrody skupionych na jednym obszarze. Są to rezerwaty: "Śrubita", "Dziobaki", "Oszast" (Puszcza Karpacka) oraz nieopodal "Butorza", chroniący ekotyp świerka istebniańskiego, i "Muńcoł" (chroniący buczynę karpacką).
Z kręgowców objętych ochroną gatunkową występują tu: niedźwiedź brunatny, ryś, żbik, wilk, żmija zygzakowata, salamandra plamista. Tutejsze lasy zamieszkują też jelenie i sarny.
Zarys dziejów.
Teren pokrywają lasy, które są podstawowym elementem krajobrazu i historii tego terenu.
Do XV wieku Beskidy porastał pierwotny las mieszany – dominowały tu lasy jodłowo-bukowe z domieszką świerka, którego udział wzrastał wraz z wysokością. Szczyty gór (regiel górny) zajmowały lite świerczyny. Z biegiem czasu człowiek zmieniał ten pierwotny obraz. Zmiana składu gatunkowego rozpoczęła się od cyrhlenia polan (XV wiek). Potem wiek XIX i duże zapotrzebowanie na drewno dla przemysłu hutniczego przyczyniły się do wytrzebienia buczyn i borów jodłowych. Ich miejsce zajął świerk, który znalazł dobre warunki do swojego rozwoju. Jednak gradacje kornika drukarza świadczą o tym, iż powoli następuje kres panowania tego gatunku w tych górach w reglu dolnym.
Początki osadnictwa na tutejszych terenach związane są z napływem ludności wołoskiej w XVI w. Były to grupy z silnymi tradycjami pasterskimi. To dzięki nim powstały hale.

</doc>
<doc id="171634" url="https://pl.wikipedia.org/wiki?curid=171634" title="Ull">
Ull

Ull (Ullr, Uller) – w mitologii nordyckiej zimowy bóg narciarstwa, myślistwa i łucznictwa. Obdarzony wielką urodą, syn Sif i pasierb Thora, kochanek Hell i Frigg. Szczególnie czczony na Islandii. Siedzibą Ulla było Ydalir, czyli "cisowa dolina".

</doc>
<doc id="171635" url="https://pl.wikipedia.org/wiki?curid=171635" title="Stanisław Downarowicz">
Stanisław Downarowicz

Stanisław Józef Downarowicz (ur. 28 marca 1874 w Łochowie, zm. 11 marca 1941 w KL Auschwitz) – polski inżynier, działacz polityczny, wolnomularz.
Życiorys.
Syn Medarda i Stefanii z Hornowskich. Miał trzech braci: Józefa, Kazimierza, Medarda i siostrę Marię. Uczęszczał do gimnazjum w Radomiu. Maturę zdał w Libawie. Studiował na wydziale prawnym Cesarskiego Uniwersytetu Warszawskiego, ale za działalność w PPS został z niego przez władze carskie relegowany. Od 2 lutego do 31 grudnia 1896 był więziony na Pawiaku i w X pawilonie Cytadeli Warszawskiej. Jesienią 1897 wyjechał do Lwowa, gdzie wstąpił na uniwersytet, a następnie przeniósł się na Politechnikę Lwowską, gdzie w 1907 ukończył studia na wydziale inżynierii lądowej. Działał w organizacjach uczniowskich w Radomiu i Libawie oraz organizacjach studenckich w Warszawie. Organizator Drużyn Strzeleckich na terenach Galicji. W latach 1910–1914 działacz Polskiego Stronnictwa Postępowego. Członek Wydziału Finansowego Komisji Tymczasowej Skonfederowanych Stronnictw Niepodległościowych. Kierownik Biura Prezydialnego Departamentu Wojskowego Sekcji Zachodniej Naczelnego Komitetu Narodowego w 1914 roku. W 1915 w składzie NKN jako przedstawiciel Kongresówki. Był pracownikiem Biura Delegacji do Spraw Szkół Lekarsko-Dentystycznych Tymczasowej Rady Stanu. W 1921 roku został wojewodą wołyńskim. W latach 1921–1922 piastował tekę ministra spraw wewnętrznych w pierwszym rządzie Antoniego Ponikowskiego; następnie w latach 1922–1924 był wojewodą poleskim. Powodem jego odwołania było jego bierne zachowanie podczas napadu bolszewickiej bandy dywersyjnej na pociąg, którym podróżował. W związku z tą sprawą wkrótce potem wyzwał na pojedynek publicystę Władysława Rabskiego za rzekome zarzuty uwłaczające czci.
Członek loży wolnomularskiej we Lwowie w okresie zaborów.
Od 12 sierpnia 1905 był mężem Jadwigi Szczuka.
Zginął w niemieckim obozie koncentracyjnym Auschwitz.
Linki zewnętrzne.
 

</doc>
<doc id="171636" url="https://pl.wikipedia.org/wiki?curid=171636" title="Idunn">
Idunn



</doc>
<doc id="171637" url="https://pl.wikipedia.org/wiki?curid=171637" title="Nożyczki">
Nożyczki

Nożyczki, nożyce – narzędzie służące do ręcznego przecinania i rozcinania różnych materiałów przy użyciu małej siły.
Nożyczki zostały wynalezione prawdopodobnie około XV w. p.n.e. w Egipcie, ale współczesną konstrukcję wprowadzili Rzymianie ok. 100 r. n.e.
Konstrukcja.
Nożyczki można podzielić przede wszystkim ze względu na rodzaj rozcinanego materiału – papieru (nożyczki biurowe), tekstyliów (nożyczki krawieckie), włosów (np. nożyczki fryzjerskie albo nożyce do strzyżenia owiec), tkanek (np. nożyczki do manicure, nożyczki chirurgiczne albo nożyce do krojenia drobiu), blachy, a także do obcinania gałęzi krzewów (nożyce ogrodowe – sekator) itp. Budowa współczesnych nożyczek sprowadza się do dwóch ostrzy połączonych ze sobą na wspólnej osi z uchwytami na palce po przeciwnej stronie; ostrza mogą mijać się wzajemnie, stykając się przy tym ze sobą płaskimi powierzchniami.
W zależności od zastosowania, nożyczki mogą dodatkowo posiadać sprężynki ułatwiające ich rozwieranie i blokadę umożliwiającą przechowywanie ich w pozycji zamkniętej.
Konstrukcja nożyczek nie musi być symetryczna i choć zasadniczo nie ma większego znaczenia, czy nożyczki trzymane są prawą czy lewą ręką, to dla niektórych dokładniejszych prac niektóre modele wygodniej jest używać tak, jak przewidział konstruktor; dlatego spotyka się odmiany nożyczek przeznaczone do operowania ręką prawą i – rzadziej spotykane – lewą.

</doc>
<doc id="171647" url="https://pl.wikipedia.org/wiki?curid=171647" title="Valandil">
Valandil

Postacie ze stworzonej przez J.R.R. Tolkiena mitologii Śródziemia:

</doc>
<doc id="171648" url="https://pl.wikipedia.org/wiki?curid=171648" title="Wskaźnik">
Wskaźnik



</doc>
<doc id="171649" url="https://pl.wikipedia.org/wiki?curid=171649" title="Choroba bornholmska">
Choroba bornholmska



</doc>
<doc id="171651" url="https://pl.wikipedia.org/wiki?curid=171651" title="Stanisław Jabłonowski">
Stanisław Jabłonowski

&lt;onlyinclude&gt;
&lt;/onlyinclude&gt;

</doc>
<doc id="171652" url="https://pl.wikipedia.org/wiki?curid=171652" title="Katedra Wniebowzięcia Najświętszej Marii Panny we Lwowie">
Katedra Wniebowzięcia Najświętszej Marii Panny we Lwowie

Katedra Wniebowzięcia Najświętszej Marii Panny (potocznie "Katedra Łacińska"; ukr. "Архікафедральна базиліка Успіння Пресвятої Діви Марії") – jeden z najstarszych kościołów Lwowa, znajdujący się przy południowo-zachodnim narożniku lwowskiego rynku. Kościół rozpoczęto budować, w miejscu starszego drewnianego, w latach 60. XIV wieku, a budowę prowadzono jeszcze w połowie XV wieku. Trójnawowy gmach w stylu gotyckim ma długość 67 m i szerokość 23 m i w niektórych elementach dostrzegalne jest wzorowanie się jego budowniczych na kościele Mariackim w Krakowie.
Siedziba lwowskich arcybiskupów obrządku łacińskiego. Kościół parafialny parafii Wniebowzięcia Najświętszej Maryi Panny.
Historia.
Budowę świątyni rozpoczęto około 1360 roku w czasach panowania króla Kazimierza III Wielkiego. Najwcześniej rozpoczęto budować prezbiterium, które zasklepiono w 1404 roku. Kościół został konsekrowany już rok później w roku 1405 przez biskupa przemyskiego Macieja Janinę. Początkowo kościół nie miał rangi katedry, stał się nią dopiero w 1412 roku, kiedy Lwów stał się siedzibą biskupią. Jednocześnie prowadzono prace przy partii wieżowej, natomiast nawę przykryto sklepieniem dopiero w 1481. W 1440 roku ukończono pierwszą kaplicę rodziny Buczackich. Po wielkim pożarze Lwowa w roku 1527 runęło sklepienie katedry w nawach wykonane przez mistrza kamieniarskiego z Wrocławia, mistrza Joachima Groma (Grana)
1 kwietnia 1656 roku w tej katedrze, przed cudownym obrazem Matki Boskiej Łaskawej złożył śluby lwowskie król Jan II Kazimierz, a 21 października 1677 chrzest w katedrze otrzymał późniejszy król Polski Stanisław Leszczyński.
W latach 1765–1772 za rządów arcybiskupa Wacława Sierakowskiego dokonano gruntownej restauracji katedry, usuwając wiele starych gotyckich i renesansowych grobowców, epitafiów i ołtarzy, otynkowano ściany i filary gotyckie, nadając świątyni charakter późnobarokowy z domieszką rokoka (abp Sierakowski w kwietniu 1776 konsekrował świątynię). Z lat 1771–1775 pochodzą obrazy o tematyce maryjnej pokrywające ściany i sklepienia naw (pędzla Stanisława Stroińskiego). W roku 1777 jedna z dwóch wież (o wys. 65 m) otrzymała rokokowy hełm. W końcu XIX wieku dokonano odnowienia prezbiterium w stylu gotyckim według projektów Juliana Zachariewicza, a także wykonano witraże (w części według projektu Józefa Mehoffera). Z 1899 roku pochodzą organy wykonane przez Jana Śliwińskiego (trzy lata wcześniej organmistrz ten wykonał też małe organy w prezbiterium). W roku 1910 katedra otrzymała od papieża Piusa X tytuł bazyliki mniejszej. W 1917 dach katedry wykonany z blachy miedzianej zarekwirowali Austriacy, pozostawiając miedź jedynie na wieży.
Po drugiej wojnie światowej z katedry zostali usunięci arcybiskupi lwowscy – powrócili tutaj dopiero w roku 1991. W latach 1999–2000, z okazji planowanej wizyty papieża Jana Pawła II, wnętrze katedry zostało poddane gruntownej restauracji przez polskich i ukraińskich konserwatorów zabytków. Przeprowadzono wówczas renowację prezbiterium, wielkiego ołtarza, zakrystii oraz kaplicy św. Józefa. 25 czerwca 2001 roku w czasie swojej pielgrzymki na Ukrainę wizytę w katedrze złożył papież Jan Paweł II. Upamiętnia to tablica znajdująca się przed wejściem do katedry.
Główne wejście do katedry, znajdujące się dawniej w osi ołtarza głównego, zamurowano w 1772 roku – w proteście przeciwko aneksji miasta przez Austrię.
Wielki ołtarz.
Wielki ołtarz w stylu barokowym został wzniesiony w roku 1766. Zdobią go marmurowe kolumny oraz cztery rokokowe posągi dłuta Macieja Polejowskiego przedstawiające świętych Augustyna, Grzegorza, Ambrożego, Hieronima. W ołtarzu znajduje się kopia niewielkiego, słynącego cudami obrazu Matki Boskiej z Dzieciątkiem, zwanej Łaskawą lub Domagaliczowską. Po stronie lewej znajduje się neogotycka loża zwana „królewską”.
Obraz Matki Bożej Łaskawej.
W 1765 roku w głównym ołtarzu umieszczono obraz Matki Boskiej Łaskawej – „Ślicznej Gwiazdy miasta Lwowa”, zwanej Domagaliczowską. Namalowany w 1598 roku temperą na deseczkach sosnowych o grubości 1 cm, o wymiarach 61,2x43,7 cm przez mieszczanina lwowskiego Józefa Szolc-Wolfowicza jako epitafium dla zmarłej wnuczki Katarzyny Domagaliczówny, został zawieszony na ścianie prezbiterium od strony cmentarza katedralnego. Nazwany był też obrazem Matki Bożej „Murkowej”. W roku 1776 obraz został oficjalnie uznany przez Kościół za cudowny. Po II wojnie światowej, podczas ekspatriacji lwowskiej kurii metropolitalnej ze Lwowa do Lubaczowa w kwietniu 1946 roku, obraz został przewieziony do Polski. W 1974 umieszczono go w głównym ołtarzu prokatedry w Lubaczowie. W 1980 obraz poddano gruntownej konserwacji w Krakowie, wykonano dwie wierne kopie, a oryginał złożono w skarbcu katedry na Wawelu. Pierwszą kopię wizerunku przeznaczoną do prokatedry w Lubaczowie ukoronował na Jasnej Górze 19 czerwca 1983 Jan Paweł II, drugą kopię wizerunku przeznaczoną do katedry we Lwowie, Jan Paweł II ukoronował we Lwowie w 2001 roku.
Kaplice.
Dookoła katedry biegnie szereg kaplic zbudowanych w XVI, XVII i XVIII wieku:
Witraże.
Wszystkie witraże wykonano w końcu XIX wieku według konkursowych projektów znanych artystów.
Tablice i pamiątki.
Na absydzie katedry wiszą na łańcuchach dwie kule kamienne z czasów oblężenia Lwowa w roku 1672. Jest tu też portret Wojciecha Domagalicza, fundatora kaplicy, jaka stała w tym miejscu do połowy XVII wieku. Na tej samej przyporze czerwony, nieotynkowany mur wskazuje miejsce, które 5 marca 1919 roku wyrwał pocisk ukraiński podczas walk o Lwów.
Na zewnętrznej ścianie katedry wmurowane są dwie tablice pamiątkowe: jedna poświęcona Tadeuszowi Kościuszce w 100-lecie jego śmierci, zaś druga – papieżowi Janowi Pawłowi II, który odwiedził Lwów w 2001 roku. Ta druga tablica znajduje się w miejscu, gdzie hitlerowcy usunęli podczas okupacji tablicę poświęconą viktorii Grunwaldzkiej zawieszonej w 500 rocznicę bitwy, w roku 1910.
Wewnątrz katedry znajduje się szereg pamiątkowych tablic i epitafiów związanych z wybitnymi postaciami polskiej i lwowskiej historii, w tym tablica Profesorów Lwowskich zamordowanych w lipcu 1941 roku, tablica poświęcona Włodzimierzowi Dzieduszyckiemu – założycielowi Muzeum Przyrodniczego, a także tablica poświęcona twórcom polskiego harcerstwa, Oldze i Andrzejowi Małkowskim, którzy w roku 1911 we Lwowie założyli pierwszą na ziemiach polskich drużynę harcerską, z szeregów której wywodziło się wiele Orląt Lwowskich. W przejściu do nawy głównej, po lewej stronie, znajdują się renesansowe nagrobki Stanisława Hanla, kupca lwowskiego i Baltazara Bzowskiego h. Ostoja, podstarościego jaworowskiego.
Do prezbiterium przylegają dwie zakrystie, niegdyś gotyckie.
Obok katedry, od strony ulicy Halickiej wznosi się jedyna z pozostawionych kaplic grobowych dawnego cmentarza, manierystyczna kaplica Boimów, zbudowana w latach 1609–1611 przez pochodzącego z Węgier bogatego kupca lwowskiego Jerzego Boima. Cała fasada, kopuła i ściany wnętrza tej kaplicy są pokryte rzeźbami figuralnymi i ornamentowymi z piaskowca. Budowniczym kaplicy był Andrzej Bemer, jednocześnie autor rzeźb elewacji północnej, dekoracja rzeźbiarska autorstwa Johanna (Hanusza) Scholza (fasada) i Jana Pfistera (wnętrze).
W katedrze znajdują się relikwie świętych: arcybiskupa Józefa Bilczewskiego i księdza Zygmunta Gorazdowskiego, których beatyfikował Jan Paweł II 26 czerwca 2001 roku we Lwowie, a kanonizował Benedykt XVI 23 października 2005 roku w Rzymie. W świątyni zostały złożone także wnętrzności króla Michała Korybuta Wiśniowieckiego (serce znajduje się w Warszawie, a doczesne szczątki w Krakowie). W krypcie kaplicy Pana Jezusa Ukrzyżowanego z kolei spoczywają doczesne szczątki ojca Rafała Władysława Kiernickiego.

</doc>
<doc id="171653" url="https://pl.wikipedia.org/wiki?curid=171653" title="Pierluigi Collina">
Pierluigi Collina

Pierluigi Collina (ur. 13 lutego 1960 w Bolonii) – włoski sędzia piłkarski, z zawodu doradca finansowy. Uważany za jednego z najlepszych sędziów piłkarskich przełomu XX i XXI wieku (a także najbardziej znanych), wyróżnia się charakterystyczną łysiną (będącą efektem choroby skóry), dzięki której zyskał przydomek "Kojak".
Życiorys.
Ukończył studia ekonomiczne na Uniwersytecie Bolońskim (1984). W młodości próbował kariery piłkarskiej (jako obrońca); w wieku 17 lat rozpoczął kursy sędziowskie. W 1988 trafił do III ligi włoskiej (Serie C1 i Serie C2), a trzy lata później do najwyższych klas rozgrywkowych – Serie B i Serie A (ekstraklasa). W 1995 został wpisany na listę sędziów międzynarodowych FIFA.
Prowadził wiele prestiżowych spotkań piłkarskich, m.in. finał igrzysk olimpijskich w Atlancie (1996, Nigeria - Argentyna), finał Ligi Mistrzów w 1999 (Manchester United - Bayern Monachium), finał mistrzostw świata w Korei Południowej i Japonii (2002, Brazylia - Niemcy), finał Pucharu UEFA w 2004 (Valencia FC - Olympique Marsylia). Ponadto prowadził spotkania na Mundialu we Francji w 1998 oraz na turniejach finałowych mistrzostw Europy w 2000 i 2004; na Mistrzostwach Europy 2000 duże kontrowersje wzbudziły decyzje Colliny w meczu Holandia - Czechy, Czesi zdecydowanie protestowali przeciwko rzutowi karnemu, który rozstrzygnął losy spotkania minutę przed końcem.
W lutym 2005 ukończył 45 lat, co stanowi datę graniczną występów sędziów międzynarodowych FIFA; tym samym turniej Mistrzostw Europy w 2004 był jego ostatnim wielkim turniejem piłkarskim. Zakończył międzynarodową karierę 4 czerwca 2005 meczem eliminacji mistrzostw świata Portugalii ze Słowacją.
Collina jest znany także jako kibic koszykówki, sympatyzuje z drużyną Fortitudo Bolonia. Uniwersytet w Kingston upon Hull nadał mu w 2004 doktorat "honoris causa" w dziedzinie nauk o wychowaniu fizycznym.
W 2002 we Włoszech ukazała się książka sędziego Colliny – "Moje reguły gry" (tytuł oryginału: "Le mie regole del gioco"), wydana w Polsce w 2005.
Pierluigi Collina dziewięciokrotnie był nominowany do Piłkarskiego Oskara we Włoszech dla Najlepszego Sędziego, w tym siedmiokrotnie zostawał laureatem tej nagrody.

</doc>
<doc id="171657" url="https://pl.wikipedia.org/wiki?curid=171657" title="Drungarios">
Drungarios

Drungarios () – funkcja w dawnej flocie bizantyjskiej.
Rozróżniano:

</doc>
<doc id="171662" url="https://pl.wikipedia.org/wiki?curid=171662" title="Uskok tektoniczny">
Uskok tektoniczny



</doc>
<doc id="171663" url="https://pl.wikipedia.org/wiki?curid=171663" title="Septimius">
Septimius

Septimius (lub "Septiminus") – uzurpator z czasów panowania Aureliana, który w wyniku buntu w Dalmacji ogłosił się w 271 roku rzymskim cesarzem. Wkrótce rebelia upadła, a on sam został zamordowany przez swych żołnierzy.

</doc>
<doc id="171665" url="https://pl.wikipedia.org/wiki?curid=171665" title="Kwintyliusz">
Kwintyliusz



</doc>
<doc id="171666" url="https://pl.wikipedia.org/wiki?curid=171666" title="Polessk">
Polessk

Polessk, Labiawa (ros. Полесск; niem. "Labiau") – miasto rejonowe w Rosji w obwodzie kaliningradzkim nad Zalewem Kurońskim i rzeką Dejmą oraz kanałem łączącym Niemen z Dejmą i Pregołą. Jest siedzibą rejonu polesskiego. W 2021 roku liczyło 6921 mieszkańców.
Historia.
Osada założona w 1258 roku. W 1352 miejsce bitwy litewsko-krzyżackiej.
Po ogłoszeniu przez króla Polski w 1454 na prośbę Związku Pruskiego aktu przyłączenia Prus, włącznie z Labiawą, do Polski, miejscowość opowiedziała się po stronie związkowej, jednakże w 1455 przeszła na stronę krzyżacką i walczyła przeciwko pobliskiemu propolskiemu miastu Welawa. Po zakończeniu wojny trzynastoletniej od 1466 Labiawa znajdowała się pod zwierzchnictwem Polski jako lenno. W 1548 miał miejsce wielki pożar. 28 czerwca 1642 roku została podniesiona do rangi miasta przez Wielkiego Elektora Fryderyka Wilhelma. Tutaj 20 listopada 1656 Wielki Elektor zawarł ugodę z Karolem Gustawem, dzięki której Prusy Książęce stały się niezależne od Polski. W 1657 miasto otoczono wałami z bastionami i fosą.
3 stycznia 1813 roku w pobliżu Labiawy, nad rzeką Dejmą doszło do bitwy między cofającymi się spod Moskwy wojskami Napoleona i armią rosyjską. W bitwie brały udział polskie pułki dowodzone przez Aleksandra Chlebowskiego i Henryka Ignacego Kamieńskiego pełniące funkcję straży tylnej.
Od 1818 roku siedziba powiatu ("Landkreis"), a od 1871 w granicach Niemiec.
Miasto zostało zdobyte przez oddziały 2 Frontu Białoruskiego Armii Czerwonej w dniu 23 stycznia 1945. 7 kwietnia 1946 przemianowane na Polessk. Rosyjska nazwa "Polessk" pochodzi od otaczających miasto lasów, błot i kanałów, przypominających krajobraz Polesia; względnie od nazwiska płk Siergieja Poleckiego, poległego w 1945 w walkach o miasto.
Zabytki.
Na terenie powiatu labiawskiego znajdował się hitlerowski obóz koncentracyjny Hohenbruch.

</doc>
<doc id="171670" url="https://pl.wikipedia.org/wiki?curid=171670" title="Tacjan">
Tacjan



</doc>
<doc id="171672" url="https://pl.wikipedia.org/wiki?curid=171672" title="Ulpius Cornelius Laelianus">
Ulpius Cornelius Laelianus



</doc>
<doc id="171673" url="https://pl.wikipedia.org/wiki?curid=171673" title="Rabindranat Tagore">
Rabindranat Tagore



</doc>
<doc id="171674" url="https://pl.wikipedia.org/wiki?curid=171674" title="Wysokie Małe">
Wysokie Małe

Wysokie Małe – wieś w Polsce położona w województwie podlaskim, w powiecie kolneńskim, w gminie Stawiski.
W Wysokiem Małym swoje źródło ma rzeka Penza.
Wysokie Małe położone jest w pobliżu lasów, otoczone miejscowościami: Kobylin, Zalesie, Wysokie Duże, Zaborowo, Górki Sypniewo.
Wierni kościoła rzymskokatolickiego należą do parafii Parafia św. Stanisława Biskupa i Męczennika w Dobrzyjałowie.
Historia.
Wieś szlachecka "Wysokie-Małe" położona była w drugiej połowie XVI wieku w powiecie kolneńskim ziemi łomżyńskiej. W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 108 osób w 20 budynkach mieszkalnych. Miejscowość należała do parafii rzymskokatolickiej w m. Dobrzyjałowo. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="171675" url="https://pl.wikipedia.org/wiki?curid=171675" title="Śródmieście II (dzielnica Kalisza)">
Śródmieście II (dzielnica Kalisza)



</doc>
<doc id="171677" url="https://pl.wikipedia.org/wiki?curid=171677" title="Do-It-Yourself">
Do-It-Yourself



</doc>
<doc id="171680" url="https://pl.wikipedia.org/wiki?curid=171680" title="DIY">
DIY



</doc>
<doc id="171681" url="https://pl.wikipedia.org/wiki?curid=171681" title="Septimius Odenathus">
Septimius Odenathus

Septimius Odenathus (ur. ?, zm. 267) – król Palmyry, małżonek Zenobii i ojciec Waballata.
Odaenathus był dwukrotnie żonaty. Nic nie wiadomo o imieniu i losie jego pierwszej żony.
Liczba dzieci Odaenathusa z pierwszą żoną nie jest znana i tylko jedno jest udokumentowane: Hairan I – Herodianus. Imię Hairan pojawia się na 251 inskrypcji z Palmyry opisującej go jako "ras", co sugeruje, że był już wtedy dorosły. 
Ożenił się powtórnie z Zenobią i miał z nią trzech synów: Waballata, Hereniana i Timolausa (niektórzy historycy wyrażają wątpliwości, czy Waballat istotnie był jego synem).
Związek z Zenobią nie należał do udanych; pomiędzy małżonkami powstawały nieporozumienia, ponieważ Odenatus zbyt faworyzował pierworodnego Herodosa, podczas gdy Zenobii zależało na odziedziczeniu rządów przez jej syna Waballata.
Po ogłoszeniu cesarzem Odenatus został zamordowany przez żołnierzy, ginąc wraz z synem z rąk spokrewnionego z nim Meoniusza. Prawdopodobnie zamach inspirowała Zenobia; rządy następnie objął Waballat, choć w rzeczywistości rządziła jego matka.
Odenat prowadził politykę prorzymską. Jako władca Palmyry miał świadomość korzyści wynikających z opowiedzenia się po stronie Rzymu. Podbicie przez niego Wschodu miało być darem dla Rzymu i następcy, Herodosa.

</doc>
<doc id="171682" url="https://pl.wikipedia.org/wiki?curid=171682" title="D.I.Y.">
D.I.Y.



</doc>
<doc id="171683" url="https://pl.wikipedia.org/wiki?curid=171683" title="Odenathus">
Odenathus



</doc>
<doc id="171685" url="https://pl.wikipedia.org/wiki?curid=171685" title="Odenat">
Odenat



</doc>
<doc id="171693" url="https://pl.wikipedia.org/wiki?curid=171693" title="Kania (powiat ostrowski)">
Kania (powiat ostrowski)

Kania – wieś w gminie Sieroszewice, w powiecie ostrowskim, w województwie wielkopolskim, położona nad Prosną, około 28 km na południowy wschód od Ostrowa Wielkopolskiego, liczy 65 mieszkańców (dane z 31.12.2005).
Przed 1887 r. miejscowość przynależała administracyjnie do powiatu odolanowskiego, w latach 1975–1998 do województwa kaliskiego, a w latach 1887-1975 i od 1999 r. do powiatu ostrowskiego.
Szkolny ośrodek ostrowskiego I Liceum Ogólnokształcącego im. Jana Kompałły i Wojciecha Lipskiego.
Wysoki drewniany krzyż autorstwa Pawła Brylińskiego z 1859 roku. Zagrożony usunięciem przez hitlerowców podczas II wojny światowej, miał zawdzięczać ocalenie, według legendy, wstawiennictwu samego Hitlera. Po wojnie odrestaurowany przez mieszkańców.

</doc>
<doc id="171694" url="https://pl.wikipedia.org/wiki?curid=171694" title="Marcus Aurelius Carinus">
Marcus Aurelius Carinus



</doc>
<doc id="171695" url="https://pl.wikipedia.org/wiki?curid=171695" title="Karin">
Karin



</doc>
<doc id="171698" url="https://pl.wikipedia.org/wiki?curid=171698" title="Paliwo stałe">
Paliwo stałe

Paliwo stałe – palne ciało stałe pochodzenia naturalnego lub otrzymane sztucznie, wykorzystywane jako źródło energii cieplnej. Używane do celów przemysłowych, technicznych, gospodarczych itp. 
Podział paliwa stałego.
Paliwa stałe w Polsce podzielono na 6 grup:
Najważniejszym stałym paliwem naturalnym jest węgiel kamienny.

</doc>
<doc id="171699" url="https://pl.wikipedia.org/wiki?curid=171699" title="Sirmium">
Sirmium

Sirmium – starożytne miasto rzymskie i bizantyńskie nad rzeką Sawą, ważna twierdza broniąca północnej granicy Cesarstwa Rzymskiego, obecnie Sremska Mitrovica w Serbii.
Historia miasta.
Miasto znajdujące się na ziemi Ilirów zostało podbite przez Rzymian w I wieku p.n.e. W I wieku n.e. uzyskało status kolonii obywateli Rzymu i stało się ważną strategicznie twierdzą w prowincji Panonia, której było stolicą. W 103 roku Panonię podzielono na dwie prowincje (Górną i Dolną), z Sirmium jako stolicą Dolnej Panonii. W 296 w wyniku reformy administracyjnej Dioklecjana Sirmium stało się stolicą prowincji "Pannonia Secunda", a w 293 – jedną z czterech stolic cesarstwa (obok Trewiru, Mediolanu i Nikomedii). W 318 roku Sirmium ustanowiono stolicą prefektury Ilirii (do 379), a następnie, po podziale Ilirii na dwie części, weszło w skład prefektury Italii. Od IV wieku miasto było ważnym ośrodkiem chrześcijaństwa jako siedziba biskupstwa. Znajdował się tam pałac cesarski, mennica, arena dla wyścigów konnych, amfiteatr, teatr, łaźnie publiczne, świątynie, pałace, luksusowe wille i warsztaty rzemieślnicze.
W końcu IV wieku Sirmium zostało przejściowo opanowane przez wschodniogermańskich Gotów, ale powróciło później do Cesarstwa Bizantyjskiego. W 441 zostało podbite przez Hunów, po czym przez ponad wiek pozostawało w rękach różnych ludów barbarzyńskich, takich jak Ostrogoci i Gepidowie, będąc nawet przez krótki czas stolicą państwa Gepidów. Od 567, kiedy Gepidzi zostali pokonani przez koalicję Longobardów i Awarów, Sirmium powróciło do Cesarstwa Bizantyńskiego.
Awarowie, po usadowieniu się w latach 567–568 na terenie Niziny Węgierskiej, nieustannie atakowali Sirmium, które broniło im wejścia na teren cesarstwa. Ostatecznie w 582 roku Awarowie zdobyli miasto, kończąc jego antyczną historię. Zwycięzcy zagwarantowali mieszkańcom bezpieczeństwo, jednak zażądali, aby opuścili miasto, pozostawiając cały dobytek i zapłacili trybut w wysokości 240 000 solidów. Po jego uiszczeniu mieszkańcy udali się do Salony. Upadek Sirmium umożliwił Awarom (a po nich także Słowianom) ekspansję na południe wzdłuż wybrzeża Adriatyku i w konsekwencji zajęcie całej Dalmacji w ciągu pierwszej połowy VII wieku.
Pozostałości antycznego miasta znajdują się pod zabudową dzisiejszej Sremskiej Mitrowicy.
Znani mieszkańcy.
Dziesięciu cesarzy Rzymu urodziło się w Sirmium lub bliskiej okolicy:
Ostatni cesarz zjednoczonego Cesarstwa Teodozjusz (pan. 378–395), urodzony w rzymskiej prowincji Hispania, w Sirmium został obwołany cesarzem.
W czasie pełnienia przez miasto funkcji stolicy prowincji lub jednej ze stolic cesarstwa wielu cesarzy wykorzystywało miasto jako rezydencję; niektórych ogłaszano tam władcami. W latach 170–180 cesarz-filozof Marek Aureliusz napisał tam większą część swoich „Rozmyślań”.
W Sirmium zginęli męczennicy chrześcijańscy: św. Anastazja z Dalmacji oraz św. Dymitr z Tesaloniki.

</doc>
<doc id="171701" url="https://pl.wikipedia.org/wiki?curid=171701" title="Pannonia">
Pannonia



</doc>
<doc id="171703" url="https://pl.wikipedia.org/wiki?curid=171703" title="Levente (zm. 1047)">
Levente (zm. 1047)

Levente (zm. 1047) – węgierski książę z dynastii Arpadów. 
Levente był synem Vazula, stryjecznego brata Stefana I Świętego, i nieznanej z imienia kobiety z rodu Tátonyego. Młodszy brat Andrzeja I i Beli I. Po 1031 a przed 1038 rokiem, jak przypuszcza Bálint Hóman prawdopodobnie około roku 1035, gdy jego ojciec został oślepiony na rozkaz króla Stefana I, Levente wraz z braćmi uciekł z Węgier. Na początku bracia schronili się w Czechach, skąd przenieśli się do Polski. Bela zdecydował się tam pozostać, podczas gdy jego bracia, udali się na Ruś na dwór księcia Jarosława Mądrego.
W 1046 roku Andrzej i Levente z ruską pomocą wkroczyli na Węgry, dążąc do obalenia króla Piotra Orseolo. Ten został pokonany i tron węgierski objął Andrzej. Jednak Levente został ciężko ranny w bitwie z wojskami Piotra Orseolo. Zmarł w ciągu roku w wyniku obrażeń.
Levente był ostatnim przedstawicielem Arpadów, który nie przyjął chrześcijaństwa.

</doc>
<doc id="171704" url="https://pl.wikipedia.org/wiki?curid=171704" title="Vazul">
Vazul

Vazul, Vaszoly (Wasyl), Bazyli (Vazul), Bazyli (Wasul) (zm. po 1031) – książę nitrzański z dynastii Arpadów. Kandydat do węgierskiego tronu po śmierci Emeryka, syna króla Stefana I Świętego. Po 1031 roku został oślepiony na polecenie tego ostatniego. Według późniejszych źródeł do oślepienia doszło bez wiedzy Stefana, a z polecenia jego żony Gizeli. Ojciec królów węgierskich Andrzeja I i Beli I.
Pochodzenie.
Był synem Michała, brata księcia Gejzy. Jego młodszym bratem był Władysław Łysy. Na podstawie imion synów Michała wysuwa się przypuszczenie, że ich matką mogła być Bułgarka z rodu cara Samuela. 
W starszej literaturze można spotkać się z poglądem, że Vazul był synem polskiej księżniczki Adelajdy Białej Knegini, obecnie uznawanej za postać fikcyjną.
Walka o tron.
2 września 1031 na polowaniu zginął królewicz Emeryk, jedyny syn króla Stefana I Świętego. Szanse Vazula na objęcie węgierskiej korony znacznie wzrosły, tym bardziej że zgodnie z zasadą senioratu jeszcze przed śmiercią Emeryka powinien być uznany następcą tronu. Jednak Stefan nie widział w nim swego następcy. Według "Kroniki węgierskiej" Vazul był "lekkomyślny i głupi".
Współczesne wydarzeniom "Roczniki altajskie" podają, że po śmierci Emeryka Stefan wyznaczył na następcę siostrzeńca, Piotra Orseolo. Vazul zawiązał spisek przeciwko królowi, lecz zamach na Stefana się nie udał. Spiskowcy włącznie z samym Vazulem zostali oślepieni, a jego synowie skazani na wygnanie.
Według "Kroniki węgierskiej" po śmierci Emeryka Stefan wysłał do Nitry swojego zaufanego, Budę, syna Etre. Miał on za zadanie sprowadzić Vazula na dwór królewski celem oficjalnego naznaczenia na następcę tronu. Buda został uprzedzony przez Sebesa, wysłannika królowej Gizeli, żony Stefana. Sebes oślepił Vazula i wlał mu ołów do uszu. Okaleczony Vazul został sprowadzony na dwór Stefana, który na widok brata stryjecznego rozpłakał się. Król nie miał siły ukarać winnych tej zbrodni, jedynie doradził trzem synom Vazula, by uciekali z kraju. Obecnie badacze sądzą, że przypisanie Gizeli winy za oślepienie Vazula jest interpretacją kronikarzy z drugiej połowy XI w. Nie chcieli przedstawiać sytuacji w ten sposób, że Stefan I, kanonizowany w 1083, kazał okaleczyć Vazula, przodka wówczas panujących królów węgierskich. Przedstawienie Gizeli w ciemnych barwach mogło być też zabiegiem propagandowym w związku z walkami prowadzonymi przez Władysława I Świętego, wnuka Vazula, z Cesarstwem Niemieckim.
Oślepienie Vazula nastąpiło po 2 września 1031, czyli po śmierci Emeryka, i przed 15 sierpnia 1038, czyli przed śmiercią Stefana I Świętego. Niektórzy badacze zawężają te ramy czasowe, wskazując na około 1035 lub na rok 1037.
Żona i dzieci.
Żona Vazula nie jest znana. "Gesta Hungarorum" podają, że matka jego synów pochodziła z rodu Tátonyego, co jest przyjmowane przez literaturę naukową.
Vazul miał trzech synów: Andrzeja I, Belę I i Leventego.

</doc>
<doc id="171705" url="https://pl.wikipedia.org/wiki?curid=171705" title="Władysław Łysy">
Władysław Łysy

Władysław Łysy (zm. przed 1031) - przedstawiciel węgierskiej dynastii Arpadów. 
Był synem Michała i młodszym bratem Vazula. Imię Władysław wskazuje na związki z Bułgarią, sądzi, że jego matka mogła być krewną bułgarskiego cara Samuela.
Nicola de Baumgarten, badacz genealogii Rurykowiczów, powołując się na późne źródło ("Genealogia J. Pistori Niddani"), twierdził, że Władysław poślubił Przemysławę, córkę ruskiego księcia Włodzimierza I Wielkiego.
Miał syna Domosława.
Stanisław Zakrzewski identyfikował Władysława Łysego z Achtumem.

</doc>
<doc id="171706" url="https://pl.wikipedia.org/wiki?curid=171706" title="Proces poznawczy">
Proces poznawczy



</doc>
<doc id="171707" url="https://pl.wikipedia.org/wiki?curid=171707" title="Ustrój polityczny Galicji">
Ustrój polityczny Galicji

Ustrój polityczny Galicji – ustrój oparty na dyplomie październikowym z 20 października 1860 r. oraz na patencie lutowym z 26 lutego 1861 r.
W Galicji panował rozdział systemów władz na:
Władze autonomiczne.
Sejm Krajowy z siedzibą we Lwowie. W jego skład wchodzili wiryliści:
oraz posłowie z wyboru, wybierani w systemie kurialnym w kuriach:
Do kompetencji Sejmu Krajowego należało ustawodawstwo krajowe. Od 1867 r. istniało domniemanie kompetencji na rzecz sejmów krajowych – ustawy jednak wymagały sankcji cesarskiej. Inicjatywę ustawodawczą mieli: rząd (namiestnik), Wydział Krajowy, komisje sejmowe oraz co najmniej 15 posłów. Do 1871 r. przysługiwało Sejmowi Krajowemu prawo desygnowania posłów do Rady Państwa (izby niższej parlamentu wiedeńskiego).
Wydział Krajowy – organ wykonawczy Sejmu Krajowego. Przygotowywał projekty ustaw sejmowych, reprezentował kraj przed rządem austriackim, zajmował się polityką zagraniczną i sprawował kontrolę nad samorządem terytorialnym. Jego kadencja trwała 6 lat. W jego skład wchodziło 3 członków wybranych przez Sejm Krajowy i 3 członków wybranych przez kurie. Przewodniczył mu marszałek krajowy.
Rada Szkolna Krajowa – na jej czele stał z urzędu namiestnik, zastępowany z reguły przez wiceprezesa Rady. W skład Rady wchodzili członkowie mianowani przez cesarza, 5 duchownych różnych wyznań, reprezentanci Wydziału Krajowego i rad miejskich Lwowa i Krakowa. Kierowała sprawami szkolnictwa (poza uniwersytetami, które podlegały bezpośrednio Ministerstwu Oświaty w Wiedniu).

</doc>
<doc id="171709" url="https://pl.wikipedia.org/wiki?curid=171709" title="Statuty Kazimierza Wielkiego">
Statuty Kazimierza Wielkiego

Statuty Kazimierza Wielkiego, statuty wiślicko-piotrkowskie – zbiory praw wydane przez Kazimierza III Wielkiego, króla Polski. Jedne z pierwszych na ziemiach polskich pisanych regulacji prawotwórczych, które weszły w życie w połowie XIV wieku.
Geneza.
Dążąc do unifikacji kraju Kazimierz Wielki ujednolicał prawo. Jednakże z powodu oporu ludności i poważnych różnic regionalnych początkowo nie udało się wprowadzić jednolitego prawa na całym terytorium Polski, w związku z tym poprzestano na osobnej regulacji prawa w dwóch dzielnicach: Wielkopolsce i Małopolsce. Dla Małopolski opracowano statut wiślicki, nadany w Wiślicy, zaś dla Wielkopolski statut piotrkowski, wydany w Piotrkowie Trybunalskim – dlatego zwane są też statutami wiślicko-piotrkowskimi. Spisane zostały po łacinie, bez zachowania wyraźnego podziału merytorycznego. Normy prawne oparte były na polskim prawie zwyczajowym.
Były to jedne z pierwszych w Polsce regulacji prawotwórczych – do czasów Kazimierza Wielkiego władcy polscy ograniczali się do potwierdzania istniejącego prawa zwyczajowego. Były rezultatem woli ustawodawcy dążącego do reformy prawa. Zawierały liczne normy modyfikujące dotychczasowe normy prawne. Na ich podstawie prawo obowiązujące w Królestwie Polskim było stopniowo rozszerzane poprzez dodawanie precedensów sądowych, szczegółowych postanowień króla oraz przykładów postępowania sądowego, w tzw. prejudykatach. Tekst Statutów piotrkowskich uznaje się za bardziej pierwotny i tradycyjny, a tekst Statutów wiślickich za bardziej nowoczesny i postępowy. Dopiero w XV wieku oba statuty scalono i ogłoszono drukiem jako tzw. "dygesta". Było to tzw. prawo ziemskie stosowane w stosunku do stanu szlacheckiego. Statut wiślicki uważany jest za najstarszy polski dokument dotyczący ochrony przyrody, ponieważ wprowadzał kary za wyrąb dębów i innych drzew w cudzych lasach.
Statut wielkopolski.
Został wydany w obecności arcybiskupa gnieźnieńskiego, prałatów, możnowładców i szlachty na wiecu ustawodawczym w Piotrkowie w latach 1356–1362. Liczył 34 artykuły. Opierał się głównie na dotychczasowym wielkopolskim prawie zwyczajowym.
Statut małopolski.
Został wydany na wiecu ustawodawczym w Wiślicy, później niż statut wielkopolski, najpóźniej w 1362 roku. Liczył około 59 artykułów. Była to właściwie ustawa zmieniająca prawo zwyczajowe.
Treść i redakcja statutów.
Pierwotna wersja statutów zaginęła. Żadna ze znanych wersji nie posiada waloru zbioru obowiązującego.
Statuty nie były kodyfikacją uniwersalną, nie regulowały wszystkich zagadnień. Najwięcej przepisów dotyczyło prawa karnego (ok. 2/3 zawartości statutów), w dziedzinie prawa cywilnego statuty dotyczyły tylko wybranych kwestii. W obu statutach znajdowały się również artykuły odnoszące się do ustroju państwa i społeczeństwa oraz prawa sądowego. W treści statutów nie było wyodrębnionego podziału na dziedziny prawa. W redakcji poszczególnych artykułów Kazimierz Wielki zastosował:
Wszystkie te zabiegi były stosowane dla wzmocnienia siły perswazji statutów. Figury retoryczne stosowane w tekście miały ułatwić akceptację nowego prawa oraz przekonać ludność do jego stosowania w miejsce dotychczas obowiązującego prawa zwyczajowego.
Regulacje szczegółowe.
Ustrój społeczny.
Regulowały stanowy ustrój społeczeństwa.
Ewolucja.
Od końca XIV wieku nastąpił dalszy rozwój statutów. Dołączono do nich (zwłaszcza do statutu małopolskiego):
Wraz z postępującym ujednolicaniem prawa łączono oba statuty (po rozszerzeniu statuty małopolskie liczyły ok. 100 artykułów, statuty wielkopolskie – ok. 50) w jednej redakcji. Najbardziej rozpowszechnionym jednolitym zestawieniem statutów były tzw. dygesta. Zostały one zredagowane prawdopodobnie w kancelarii Władysława Jagiełły w początkach XV wieku. W ich skład wchodziło 130 artykułów: całe statuty małopolskie i wybór artykułów ze statutów wielkopolskich. Dygesta nie były w pełni zgodne z oryginałem; część przepisów została zmieniona. Usiłowano w ten sposób zunifikować prawo całego państwa. Zestawienie statutów w jednym układzie spowodowało, że Jan Długosz w swej kronice podaje informacje o uchwaleniu przez Kazimierza Wielkiego jednego zbioru praw dla Wielkopolski i Małopolski.
Nastąpiło również tłumaczenie treści statutów z łaciny na język polski. Najstarszym i najdokładniejszym przekładem statutów jest redakcja Świętosława z Wojcieszyna (kronikarz kapituły warszawskiej) pochodząca z połowy XV wieku (stanowi ono pomnik ówczesnej, polskiej terminologii prawniczej), zawarta w "Kodeksie Świętosławowym". Następne tłumaczenia statutów zawiera "Kodeks Działyńskich I" (wpisane około 1460) i "Kodeks Dzikowski" (zapisane w 1501). W kolejnych tłumaczeniach dokonywano modyfikacji treści artykułów dostosowując je w ten sposób do aktualnych potrzeb. Wraz z rozwojem stosunków polsko–litewskich przetłumaczono statuty na język ruski (1423–1434), co było związane z przenikaniem polskiego prawa na ziemie ruskie. Statuty (w redakcji dygestów) po raz pierwszy zostały ogłoszone drukiem w prywatnym zbiorze ustaw, tzw. Syntagmata z 1488.

</doc>
<doc id="171710" url="https://pl.wikipedia.org/wiki?curid=171710" title="Dygesta małopolsko-wielkopolskie">
Dygesta małopolsko-wielkopolskie

Dygesta małopolsko-wielkopolskie – połączona wersja statutów małopolskiego i wielkopolskiego, tworzących wspólnie Statuty Kazimierza Wielkiego. Obejmowała około 130 artykułów - z czego zaledwie 18 pochodziło ze statutu wielkopolskiego. Istniały już w 1422 roku. Stały się podstawą dla Syntagmaty.

</doc>
<doc id="171711" url="https://pl.wikipedia.org/wiki?curid=171711" title="Syntagmata">
Syntagmata

Syntagmata (gr. liczba mnoga od "sýntagma" (σύνταγμα) 'zestawienie') – najstarszy drukowany zbiór prawa ziemskiego z ok. 1487 roku. Obejmował: Statuty Kazimierza Wielkiego w wersji uzupełnionej, statut warcki, statuty nieszawskie oraz statut nowokorczyński z 1465 roku.

</doc>
<doc id="171713" url="https://pl.wikipedia.org/wiki?curid=171713" title="Kodeks karzący Królestwa Polskiego">
Kodeks karzący Królestwa Polskiego

Kodeks karzący Królestwa Polskiego – polski kodeks karny obowiązujący w Królestwie Polskim w latach 1818–1847; w 1847 w jego miejsce wprowadzono rosyjski Kodeks kar głównych i poprawczych.
Uchwalony przez Sejm 16 kwietnia 1818 r. zatwierdzony przez Aleksandra I 26 kwietnia, ogłoszony 20 lipca liczył 588 artykułów, zgrupowanych w trzech księgach: I – o zbrodniach, II – o występkach, III – o przewinieniach policyjnych, poprzedzonych „wstępem ogólnym” (15 art.). Wstęp zawierał przepisy dotyczące pojęcia przestępstwa, podziału przestępstw, rodzajów kar, terytorialnego i personalnego obowiązywania ustawy karnej. Oprócz tego każda z ksiąg miała wyodrębnioną część ogólną i szczególną.
Najważniejsze cechy:

</doc>
<doc id="171714" url="https://pl.wikipedia.org/wiki?curid=171714" title="Kodeks kar głównych i poprawczych">
Kodeks kar głównych i poprawczych

Kodeks kar głównych i poprawczych – rosyjski kodeks prawa karnego opublikowany w 1845 z mocą obowiązującą od 1 maja 1846.
Był dziełem komisji, w której dużą rolę odegrał specjalista prawa karnego i historyk prawa Romuald Hube. Obowiązywał, w skróconej wersji (1221 artykułów) w Królestwie Polskim od 1847 do 1876, kiedy po rewizji rosyjskiego kodeksu w 1866 wprowadzono w całości Kodeks kar głównych i poprawczych.

</doc>
<doc id="171716" url="https://pl.wikipedia.org/wiki?curid=171716" title="Chemotaksja">
Chemotaksja

Chemotaksja – reakcja ruchowa całego organizmu lub zdolnych do samodzielnego ruchu komórek na kierunkowe chemiczne bodźce. Często nie jest łatwo określić, co jest właściwą taksją, a co kinezą. Podobnie, chemotaksja zbliżona jest do chemonastii, która jednak dotyczy tylko fragmentów ciała, a nie całego organizmu (np. ruch czułków rosiczek zamykających ofiarę jest kombinacją haptonastii i chemonastii, a nie chemotaksją). Służy m.in. do odnalezienia pokarmu lub partnera seksualnego (poprzez feromony), a także znajdywaniu się gamet. W zależności od kierunku ruchu w stosunku do kierunku działania bodźca wyróżniane są:
Ruchy chemotaktyczne wykonują np. bakterie, pierwotniaki, gamety, leukocyty.
W zależności od potrzeb danego gatunku lub funkcji danej komórki, bodźcami mogą być różne substancje. Przykładowo, dla bakterii gnilnych najsilniejszymi atraktantami są sole litowców i berylowców, glukoza, laktoza, mannitol, dekstryny, a także mocznik, asparagina, kreatyna, pepton, wyciąg mięsny, kwaśny salicylan sodu i in. Substancje te są ich pokarmem lub informują o źródle pokarmu, jednak czasem chemotaksję dodatnią wywołują substancje toksyczne, jak morfina czy eter. Dla bakterii chorobotwórczych atraktantem mogą być substancje wydzielane przez tkanki gospodarza. Jednym z bodźców może być stężenie tlenu (aerotaksja) lub jonów wodorowych (czyli pH). Chemoatraktantami są często substancje wydzielane przez gamety (gamony), dzięki którym łatwiejsze jest odnalezienie się wędrujących gamet. Plemniki wielu paprotników reagują na kwas jabłkowy wydzielany przez rodnie, a gamety zawłotni na glikoproteidy.
Obniżona chemotaksja fizjologicznie występuje u noworodków i niemowląt, także w zespole niedoboru odporności.

</doc>
<doc id="171717" url="https://pl.wikipedia.org/wiki?curid=171717" title="Olybrius">
Olybrius



</doc>
<doc id="171718" url="https://pl.wikipedia.org/wiki?curid=171718" title="Anicius Olybrius">
Anicius Olybrius



</doc>
<doc id="171719" url="https://pl.wikipedia.org/wiki?curid=171719" title="Kodeks Zamoyskiego">
Kodeks Zamoyskiego



</doc>
<doc id="171723" url="https://pl.wikipedia.org/wiki?curid=171723" title="Sordello da Goito">
Sordello da Goito

Sordello da Goito lub Simon da Goito (zm. ok. 1270) – włoski trubadur i satyryk. Z twórczości Sordella zachowały się 42 wiersze i poemat dydaktyczny "l'Ensenhamen d'onor", który liczy 1325 wersów. Poeta jest autorem między innymi wiersza "Sirventés lombardesco". Wiersze Sordella charakteryzują się wyrafinowaną budową wersyfikacyjną, typową dla kunsztownej liryki trubadurów prowansalskich. Poeta posługiwał się zwłaszcza skomplikowanymi strofami ośmiowersowymi i dziesięciowersowymi.
Sordello da Goito w lietraturze.
Sordello da Goito został wspomniany przez Dantego w Boskiej komedii. Poeta spotyka go w szóstej pieśni "Czyśćca". Trubadur stał się też bohaterem poematu Roberta Browninga "Sordello", wydanego w 1840 roku. Oscar Wilde przywołuje jego imię w sonecie o łacińskim tytule "Amor intelectualis". Również zafascynowany włoską kulturą Ezra Pound wspomina go w cyklu "Pieśni".
Linki zewnętrzne.
Dzieła Sordella da Goito online

</doc>
<doc id="171724" url="https://pl.wikipedia.org/wiki?curid=171724" title="Mieszko Kazimierzowic">
Mieszko Kazimierzowic

Mieszko Kazimierzowic (ur. 16 kwietnia 1045, zm. 28 stycznia 1065) – syn Kazimierza I Odnowiciela, księcia Polski z dynastii Piastów, hipotetyczny książę Kujaw od 1058.
Urodził się jako trzeci z czterech synów Kazimierza I Odnowiciela i jego żony Marii Dobroniegi, córki Włodzimierza I Wielkiego, księcia kijowskiego. Imię otrzymał po swoim dziadku że strony ojca, Mieszku II Lambercie.
Według hipotezy Henryka Łowmiańskiego w 1058 roku – po śmierci ojca – przypadły mu Kujawy. Po bezpotomnej śmierci Mieszka odziedziczył je jego starszy brat Bolesław II Szczodry.
Starsza literatura błędnie przyjmowała, że zmarł 6 grudnia 1065 roku.

</doc>
<doc id="171725" url="https://pl.wikipedia.org/wiki?curid=171725" title="Brzetysław I">
Brzetysław I

Brzetysław I (ur. najwcześniej przed połową 1002, zm. 10 stycznia 1055) – książę Czech od 1035 z dynastii Przemyślidów.
Był synem Oldrzycha i jego drugiej żony Bożeny. Data urodzenia Brzetysława I nie jest znana. Kronikarz Kosmas z Pragi opisał je pod rokiem 1002, ale pod tą datą opisał zdobycie Pragi przez Polaków oraz oślepienie Bolesława III Rudego. Czeski historyk Vaclav Novotny datował narodziny Brzetysława I na rok 1005; inni badacze skłaniają się do około 1012 roku.
Podczas rządów swego ojca, księcia Oldrzycha (Udalryka), władał Morawami w latach 1025–1031. Wykorzystując sytuację wewnętrzną Polski (trwające bezkrólewie), w 1038 zbrojnie najechał Polskę, rabując ogromne bogactwa. Złupił on Małopolskę (Kraków) i Wielkopolskę niszcząc siedzibę biskupią w Poznaniu. Ze zdewastowanej stolicy kraju - Gniezna w 1039 wywiózł do Pragi relikwie św. Wojciecha, Gaudentego i pięciu eremitów, krzyż złoty ofiarowany przez Mieszka I, który ważył trzy razy tyle co on sam, złote tablice wysadzane klejnotami i wiele innych kosztowności. Jak pisał Gall Anonim: „I tak długo wspomniane miasta pozostawały w opuszczeniu, że w kościele św. Wojciecha Męczennika i św. Piotra Apostoła dzikie zwierzęta znalazły legowiska”. Ponadto żołnierze czescy zburzyli budowle sakralne w Poznaniu, a także splądrowali grobowiec tego władcy, czego dowodem była m.in. czeska moneta odnaleziona w ruinach. Brzetysław zrujnował również gród oraz kościół kamienny na wyspie Jeziora Lednickiego w Wielkopolsce. Z Giecza, którego ludność poddała się bez walki, przesiedlił licznych rzemieślników do Czech, do miejscowości zwanej odtąd Hedčany (od czeskiej nazwy Giecza – "Hedeč"). W drodze powrotnej przyłączył do Czech Śląsk i Małopolskę. Dwa lata później został pokonany przez cesarza Henryka III i zmuszony oddać Polsce Małopolskę i zapewne część Śląska oraz część zrabowanych dóbr. Podjął próbę utworzenia niezależnej organizacji kościelnej dla Czech, ale w 1041 wojska cesarza Henryka III wkroczyły do Pragi, uzyskując poparcie episkopatu i arystokracji. W takiej sytuacji Brzetysław musiał się poddać, złożyć hołd lenny cesarzowi i zwrócić zdobycze uzyskane w wyniku najazdu na Polskę. W 1050 polski książę Kazimierz I Odnowiciel odebrał Czechom prawie cały Śląsk.
W 1031 (lub według innych w 1029) poślubił porwaną przez siebie Judytę ze Schweinfurtu (czes. Jitka ze Svinibrodu), córkę Henryka, hrabiego Schweinfurtu z dynastii Ludolfingów. Miał z nią pięciu synów: Spitygniewa II, Wratysława II, Konrada I, Jaromira i Ottona I Pięknego. Dawniej sądzono, że po śmierci Brzetysława Judyta wyszła za mąż za króla Węgier Piotra Orseolo. Obecnie przyjmuje się jednak, że małżeństwo to jest wymysłem kronikarza Kosmasa tym bardziej, że Piotr zmarł prawdopodobnie w 1046.
Brzetysław I, który zmarł w 1055, przed śmiercią uregulował sprawę następstwa tronu na zasadzie senioratu, co zapoczątkowało po jego śmierci rozbicie dzielnicowe Czech i Moraw oraz podział dynastii Przemyślidów na linię czeską i morawską.

</doc>
<doc id="171726" url="https://pl.wikipedia.org/wiki?curid=171726" title="Iziasław Włodzimierzowicz">
Iziasław Włodzimierzowicz

Iziasław Włodzimierzowicz (st.rus.. "Изѧславъ") – kniaź połocki w latach 986–1001, syn Włodzimierza Wielkiego i Rognedy, wnuk Rogwołoda. Był założycielem połockiej linii Rurykowiczów – Iziasławiczów.
Życiorys.
Wiadomości o Iziasławie pochodzą z "Powieści lat minionych", zgodnie z którą urodził się w 980 albo 981 roku w Kijowie. Przedtem Włodzimierz starał się bez powodzenia o rękę Rognedy, córki Rogwołoda. Małżeństwo to miało zapewnić Włodzimierzowi wsparcie militarne księstwa połockiego w wojnie z Kijowem. Po odmowie Rogwołoda Włodzimierz najechał Połock i zabił jego władcę, a Rognedę poślubił wbrew jej woli. Przypuszczalnie rok po ślubie urodził się Iziasław. Historycy przesuwają datę urodzenia na rok 978, kierując się informacjami z jedenastowiecznego panegiryku na cześć Włodzimierza Wielkiego autorstwa Jakuba Mnicha, według którego bratobójcza wojna między Włodzimierzem i Jaropełkiem skończyła się w 978 roku, więc Włodzimierz musiał zdobyć Połock i poślubić Rognedę przed tym rokiem.
W 988 roku Iziasław wraz z ojcem i braćmi został ochrzczony i otrzymał od Włodzimierza księstwo połockie, którego stolicę musiał odbudować po najeździe Włodzimierza około 977 roku. Na czas odbudowy Połocka stolicą była twierdza Iziasławl.
Zachował się wpis w "Latopisie Ławrientiewskim" z roku 1128, opowiadający o nieudanym zamachu Rognedy na Włodzimierza. Przed śmiercią matkę uratował kilkuletni Iziaslaw, który z mieczem stanął przy Rognedzie. Włodzimierz pohamował swój gniew, ale nie pozwolił żonie i synowi zostać w Kijowie. Odesłał ich do nowo wybudowanego zamku Zasław (Iziasławl), gdzie sprawował rządy do 1001 roku. Pozostawił od nieznanej żony dwóch synów: Wsiesława Iziasławicza i Briaczysława Iziasławicza, którzy kolejno rządzili Połockiem.
Pieczęć Iziasława.
Podczas wykopalisk archeologicznych w Nowogrodzie Wielkim w 1955 roku znaleziono ołowianą pieczęć Iziasława. Jest to najstarszy dowód istnienia piśmiennictwa w Europie Wschodniej. Pieczęć została wyciśnięta w ołowiu i przymocowana do dokumentu przy pomocy skórzanego paska. Na awersie widnieje zmodyfikowany rysunek trójzębu z napisem cyrylicą ΝΖAC**OΖO. Historycy uważają, że cały napis wyglądał ΝΖACΛΑOZO, to jest imię Iziasława po grecku. Na rewersie widnieje ГРΑΔ*****, prawdopodobnie pierwotny zapis wyglądał ГРΑΔΠΛΤСΚ, co oznacza miasto Połock. Szerokość pieczęci wynosi 38 mm, wysokość waha się w granicach 24–30 mm, głębokość – 11 mm, w miejscu odbitki – 8 mm.

</doc>
<doc id="171727" url="https://pl.wikipedia.org/wiki?curid=171727" title="Briaczysław Iziasławicz">
Briaczysław Iziasławicz

Briaczysław Iziasławicz (st. rus. – "Брѧчислав" zm. 1044) – książę połocki, syn Iziasława Włodzimierzowicza, wnuk Włodzimierza Wielkiego i Rognedy.
Dane biograficzne.
Nieznana jest dokładna data urodzenia Briaczysława Iziasławowocza. Przypuszczalnie jest to 997 rok. Imię Briaczysława po raz pierwszy pojawia się w "Powieści lat minionych" w związku ze śmiercią jego ojca w 1001 roku. Przypuszczalnie, w 1003 roku, po śmierci starszego brata, Wsiesława Iziasławicza, Briaczysław wstąpił na tron połocki.
Po śmierci Włodzimierza Wielkiego w 1015 roku na Rusi Kijowskiej wybuchły wojny dzielnicowe. Briaczysław był wówczas jednym z najsiliejszych kniaziów. W "Sadze o Ejmundzie" książę Warcisław-Briaczysław mylnie został nazwany synem Włodzimierza, który wespół z braćmi, prawdziwymi synami księcia kijowskiego, Świętopełkiem Przeklętym i Jarosławem Mądrym, podzielił spadek po zmarłym ojcu, obejmując we władanie Księstwo połockie.
Źródła o nim nie wspominają do roku 1021, kiedy niespodziewanie najechał Nowogród Wielki. W drodze powrotnej do Połocka, obładowany łupami, został pokonany przez wojska Jarosława Mądrego w pobliżu Pskowa. Zbiegł z pola bitwy, pozostawiając łupy Jarosławowi. "Pierwszy Latopis Sofijski" dodaje, że w tymże roku Jarosław w ramach pokoju wydzielił Briaczysławowi we władanie dwa miasta – Uświat i Witebsk. O wojnie między Briaczysławem i Jarosławem wspomina "Saga o Eimundzie". Bohater tytułowy źródła brał aktywny udział w konflikcie między Połockiem a Kijowem. Odegrał w nim kluczową rolę, doprowadzając do zawarcia korzystnego dla Briaczysława pokoju. Ejmund uprowadził w niewolę żonę Jarosława - Ingegerdę, wymuszając na jej mężu zawarcie rozejmu. Nie zważając na zawarty pokój, wojny między Briaczysławem i Jarosławem trwały do śmierci pierwszego w 1044 roku.
Badacze wiążą z imieniem Briaczysława założenie miasta Brasław, które początkowo mogło nazywać się Briaczysławl. Miasto było położone w północno-zachodniej części Księstwa Połockiego. Przypuszczalnie w Brasławiu została wzniesiona cerkiew Najświętszej Bogurodzicy, zwana również Bogurodzicą Starą.

</doc>
<doc id="171728" url="https://pl.wikipedia.org/wiki?curid=171728" title="Kajetan Władysław Rzepecki">
Kajetan Władysław Rzepecki

Kajetan Władysław Rzepecki (ur. 3 stycznia 1800 we Lwowie, zm. 7 lutego 1892 w Poznaniu), uczestnik powstania listopadowego.
Służył w armii austriackiej, z której zbiegł w grudniu 1830, by przyłączyć się do powstania listopadowego. Służył w pułku czwartaków, dochodząc do stopnia podporucznika. Po upadku powstania pracował w Wielkopolsce jako leśnik i urzędnik gospodarczy. W czasie powstania wielkopolskiego w 1848 roku dowodził kompanią kosynierów w randze kapitana.
Z małżeństwa z Julią z Wolanowiczów miał m.in. syna Ludwika Władysława (1832–1894), publicystę, i córkę Anielę.
Autor pamiętników:

</doc>
<doc id="171731" url="https://pl.wikipedia.org/wiki?curid=171731" title="Piotr I d’Alençon">
Piotr I d’Alençon

Piotr I d’Alençon, (ur. 1251, w Ziemi Świętej, zm. 6 kwietnia 1284, w Salerno, we Włoszech). Hrabia Alençon od 1269, hrabia Blois, Chartres i pan de Guise od 1272 (do śmierci). 
Piąty syn króla Francji Ludwika IX Świętego i Małgorzaty Prowansalskiej. 
Towarzyszył swojemu ojcu do Tunisu w czasie VII krucjaty, gdzie jego ojciec i starszy brat - Jan Tristan zmarli. Po powrocie do Francji, w 1272 roku poślubił Joannę, córkę hrabiego Jana I de Châtillon. Miał z nią dwóch synów:
W 1282, po Nieszporach sycylijskich - powstaniu przeciw jego wujowi - Karolowi I Andegaweńskiemu, Piotr udał się na Sycylię, aby wspomóc wuja. Zmarł po drodze w Salerno, a jego ciało zostało sprowadzone do Paryża - gdzie został pochowany. Jego ziemie wróciły do korony, a wdowa po nim nigdy nie wyszła ponownie za mąż.

</doc>
<doc id="171732" url="https://pl.wikipedia.org/wiki?curid=171732" title="Dobromir (ojciec Emnildy)">
Dobromir (ojciec Emnildy)

Dobromir (X w.) – ojciec Emnildy, trzeciej żony Bolesława I Chrobrego, księcia, a później króla Polski. Wspomniany jedynie w "Kronice" Thietmara, w której został określony jako "czcigodny senior". 
Thietmar nie podał jego narodowości, jednak słowiańskie imię sugeruje, że musiał on władać w jednym z państw na szeroko pojętym pograniczu słowiańsko-niemieckim. Fakt, że książę został określony przez kronikarza jako człowiek "czcigodny," pozwala mniemać, że był on osobą, w pewnym przynajmniej stopniu, znaną w wyższych warstwach społeczeństwa wschodnioniemieckiego, a zarazem musiał być księciem chrześcijańskim – w przeciwnym razie biskup merseburski, którym był Thietmar, nie określiłby go tak pozytywnie. Dodatkową przesłanką jest wyraźnie niemieckie imię córki Dobromira, Emnildy. Z tych powodów większość badaczy szuka władztwa tego księcia na Połabiu, gdzie rządziłby z nadania niemieckiego. W świetle trendów politycznych tego okresu, często za najtrafniejsze uchodzi lokalizowanie księstwa Dobromira na graniczącym z Polską terytorium Milczan (Łużyce Górne). Terytorium to w kolejnych latach stanowiło ziemię sporną między Polską i Niemcami, co wyjaśniałoby próby zjednania sobie przez władcę polskiego miejscowego dynasty. 
Niektórzy historycy wskazują, że Dobromir mógł rządzić innym plemieniem słowiańskim, jednym z tych, które po wielkim powstaniu Słowian połabskich (983) zachowały chrześcijaństwo: Stodoranami bądź Obodrzycami. Istnieje hipoteza, jakoby Dobromir był synem księcia Stodoran Tęgomira oraz bratem Przybysława. Koncepcje te uchodzą za mniej prawdopodobne, ponieważ żaden z wymienionych ludów nie graniczył z państwem Piastów. 
Część historyków lokalizowała władztwo Dobromira w innych rejonach słowiańszczyzny. Henryk Łowmiański uznał go za ostatniego udzielnego księcia krakowskiego, który miał rządzić w Małopolsce z nadania czeskiego. Po jego śmierci władzę w tej dzielnicy, nadal podlegającej Czechom, miał przejąć, w efekcie zawartego małżeństwa z Emnildą, Bolesław Chrobry. Hipoteza ta, zakładająca, że aż do 999 Chrobry rządził Małopolską z nadania czeskiego, jest odrzucana przez większość historyków. Dogłębniejszą jej krytykę przeprowadził Gerard Labuda. Brakuje jej też silniejszej podstawy źródłowej. 
Inny historyk, Tadeusz Wasilewski, lokalizował państwo Dobromira na pograniczu polsko-czeskim. Książę ten miał być ostatnim władcą morawskim. Również jednak ta teza nie znajduje potwierdzenia w źródłach. Jest odrzucana przez historyków również dlatego, że panujący na Morawach książę raczej nie byłby tak dobrze znany merseburskiemu biskupowi, a jego córka nie przyjęłaby niemieckiego imienia.
Feliks Koneczny umieszczał państwo Dobromira na Pomorzu, jednak ta koncepcja nie znalazła dobrego uzasadnienia.

</doc>
<doc id="171733" url="https://pl.wikipedia.org/wiki?curid=171733" title="Sądownictwo II Rzeczypospolitej">
Sądownictwo II Rzeczypospolitej

Sądownictwo II Rzeczypospolitej – do 1929 roku w Polsce w rzeczywistości nie było jednolitej organizacji sądu powszechnego. W poszczególnych dzielnicach działały sądy, które opierały się na przepisach obowiązujących w okresie rozbiorów. W 1919 roku w ramach unifikacji sądownictwa powołano Sąd Najwyższy, a następnie, 10 lat później, 1 stycznia 1929 roku wprowadzono prawo o ustroju sądów powszechnych, powołujące sądy powszechne jednolite dla całego państwa. Były to sądy grodzkie, orzekające w I instancji w sprawach drobniejszych, sądy okręgowe, rozpoznające w I instancji ważniejsze sprawy i środki odwoławcze od orzeczeń sądów grodzkich, sądy apelacyjne, które rozpoznawały skargi apelacyjne od orzeczeń wydawanych w I instancji przez sądy okręgowe, oraz Sąd Najwyższy, rozpoznający w III instancji skargi kasacyjne. W ramach sądownictwa powszechnego powołano niektóre sądy lub też ich wydziały dla prowadzenia pewnych kategorii: w sądach grodzkich wydziały dla spraw nieletnich, a w sądach okręgowych wydziały dla spraw handlowych, dla prowadzenia rejestrów publicznych (ksiąg gruntowych, rejestrów handlowych i spółdzielczych). Dla pewnych kategorii przestępstw zorganizowano orzekanie z udziałem ławy przysięgłych. Postępowanie cywilne, oprócz sądów powszechnych prowadziły też sądy pracy oraz sądy wojskowe.
Organizacja sądów powszechnych.
Została uformowana w pierwszych latach istnienia II RP przez utworzenie sądów okręgowych i apelacyjnych oraz powołanie Sądu Najwyższego. Odrębności dzielnicowe zachowały się w organizacji sądów I instancji (sądy pokoju bądź sądy powiatowe). Podział na sądy pokrywał się z podziałem administracyjnym państwa na województwa i powiaty.
Prokuratura.
Była organem państwa powołanym do ścigania przestępstw. Podporządkowana władzy wykonawczej w osobie ministra sprawiedliwości. Jej organizację unormowało w 1928 r. prawo o ustroju sądów powszechnych. Istniały: Prokuratura Sądu Najwyższego z I prokuratorem I SN na czele, Prokuratury Sądów Apelacyjnych z prokuratorem apelacyjnym na czele, Prokuratury Sądów Okręgowych z prokuratorem okręgowym na czele.
Skazanym na karę śmierci na podstawie wprowadzanych amnestii wyrok zamieniany był na dożywotnie więzienie lub w niektórych przypadkach na 25 lub 20 lat ciężkiego więzienia. Dodatkowo kara ciężkiego więzienia obostrzona była postem raz w miesiącu oraz ciemnicą i twardym łożem przez 24 godziny w każdą rocznicę morderstwa.
Każdy skazany miał prawo odwołać się od wyroku do sądu wyższej instancji a w ostateczności skorzystać z prawa łaski jaką przysługiwała Prezydentowi RP. Nie zawsze jednak Prezydent RP korzystał z tego prawa, wówczas wyrok stawał się prawomocny i rozpoczynano procedury zmierzające do wykonania kary śmierci. Tak było w przypadku Leona L. skazanego wyrokiem Sądu Okręgowego w Grudziądzu z 24 stycznia 1929 r. za zbrodnie z art. 21 kodeksu karnego na sześciokrotną karę śmierci, za zamordowanie rodziców, babki, siostry i dwóch braci. Wyrok stał się prawomocny, ponieważ Sąd Najwyższy oddalił skargę rewizyjną oskarżonego na posiedzeniu w dniu 4 czerwca 1929 r. Prośba zasądzonego o ułaskawienie została według reskryptu ministra sprawiedliwości z 31 października 1929 r. nieuwzględniona a jego wniosek o wznowienie postępowania karnego Sąd Najwyższy na posiedzeniu niejawnym w dniu 9 grudnia 1929 r. oddalił. Wobec tego Prokurator przy Sądzie Okręgowym w Grudziądzu zwrócił się z prośbą o zarządzenie przyjazdu kata celem wykonania wyroku śmierci.
Ze względu na niezachowane w całości materiały archiwalne niezmiernie trudno jest określić choćby procentową liczbę skazanych na karę śmierci i wykonanych wyroków w Polsce.
Prokuratoria Generalna.
Jej działalność regulowały: dekret z 1919 r., ustawa z 1919 r. i rozporządzenie prezydenta z 1924 r. Została utworzona do obsługi prawnej Skarbu Państwa, instytucji i przedsiębiorstw państwowych, zakładów finansowanych przez państwo. Udzielała opinii prawnych organom państwowym. Jej siedzibą była Warszawa.
Adwokatura.
Jej organizację i działalność unormowały przepisy wydane w 1932 r., znowelizowane w 1938. Adwokatura stanowiła wolny zawód, którego głównym zadaniem było świadczenie pomocy prawnej polegającej na obronie i zastępstwie osób przed sądami, komisjami dyscyplinarnymi i innymi organami publicznoprawnymi, udzielanie porad, opracowywanie pism i aktów prawnych. Najwyższym organem samorządu adwokackiego była Naczelna Rada Adwokacka.
Notariat.
Jego działalność normowały przepisy zaborcze zunifikowane w 1933 r. Organizacja wewnętrzna notariatu opierała się na zasadach samorządu.
Zrzeszenie Sędziów i Prokuratorów Rzeczypospolitej Polskiej.
W okresie II Rzeczypospolitej sędziów i prokuratorów skupiało Zrzeszenie Sędziów i Prokuratorów Rzeczypospolitej Polskiej.

</doc>
<doc id="171737" url="https://pl.wikipedia.org/wiki?curid=171737" title="Kodeks zobowiązań">
Kodeks zobowiązań

Kodeks zobowiązań – akt prawny regulujący polskie prawo zobowiązań, kodeks obowiązujący od 1 lipca 1934 r. Został wprowadzony rozporządzeniem prezydenta Rzeczypospolitej z dnia 27 października 1933 r. (, ze zm.). Uchylony przez ustawę z dnia 23 kwietnia 1964 r. – Przepisy wprowadzające Kodeks cywilny (, ze zm.), utracił moc obowiązującą 1 stycznia 1965 r., z wyjątkiem przepisów regulujących stosunek pracy, które uchylono z dniem 1 stycznia 1975. Głównymi autorami projektu kodeksu byli Roman Longchamps de Bérier i Ernest Till. Twórcy projektu kierowali się zasadami: liberalizmu, równości, swobody umów, nominalizmu. Kodeks znał różne zasady odpowiedzialności deliktowej (na zasadzie winy, ryzyka, czy słuszności). Powstawał pod widocznym wpływem szkoły socjologicznej.
Prace kodyfikacyjne.
Prace nad nowym prawa zobowiązań rozpoczęły się już w latach dwudziestych XX wieku. W Komisji Kodyfikacyjnej dominowały dwa nurty: liberalno-indywidualistyczny (znajdujący wyraz w Kodeksie Napoleona) oraz socjologiczny – domagał się ograniczenia woli stron w imię urzeczywistniania zasad sprawiedliwości społecznej. Obradom Komisji przewodniczył Roman Longchamps de Bérier, który był równocześnie referentem projektu. Rolę koreferenta powierzono Ludwikowi Domańskiemu. Ostatecznie opracowany projekt recypował wiele rozwiązań z Kodeksu Napoleona, ABGB, BGB, ZGB i projektu francusko-włoskiego Kodeksu zobowiązań z lat 1927-1931.
Budowa.
Kodeks składał się z siedemnastu tytułów (z czego pięć pierwszych pełniło rolę części ogólnej) liczących w sumie 645 artykułów.
Zasady.
Rozliczne rozwiązania kodeksu zobowiązań zostały recypowane do obecnie obowiązującego kodeksu cywilnego.

</doc>
<doc id="171738" url="https://pl.wikipedia.org/wiki?curid=171738" title="Układ obwodowy">
Układ obwodowy



</doc>
<doc id="171740" url="https://pl.wikipedia.org/wiki?curid=171740" title="Postępowanie cywilne w II Rzeczypospolitej">
Postępowanie cywilne w II Rzeczypospolitej

Postępowanie cywilne w II RP – ogólna nazwa na określenie postępowania w sprawach cywilnych obejmującego w tym czasie postępowanie sporne (procesowe), postępowanie egzekucyjne, postępowanie niesporne oraz postępowaniu upadłościowe. Zwane było również procesem cywilnym w znaczeniu szerokim. 
Początkowo było regulowane przez ustawy zaborcze: niemiecką z 1877 roku, austriacką z 1898 roku i rosyjską z 1864 roku z uwzględnieniem zmian wprowadzonych wydanymi przez Tymczasową Radę Stanu Królestwa Polskiego przepisami tymczasowymi do ustawy postępowania cywilnego. 
Od 1 stycznia 1933 postępowanie sporne oraz egzekucyjne regulowane było przez rozporządzenie Prezydenta Rzeczypospolitej z dnia 29 listopada 1930 r. - Kodeks postępowania cywilnego. Początkowo kodeks nie obejmował regulacji z zakresu postępowania egzekucyjnego, które poprzez scalenie kodeksu z rozporządzeniem Prezydenta Rzeczypospolitej z dnia 27 października 1932 r. - Prawo o sądowem postępowaniu egzekucyjnem włączone zostały do niego dopiero w dniu 1 grudnia 1932 r., a więc jeszcze przed datą wejścia w życie całości kodeksu. W odróżnieniu od obecnego Kodeksu postępowania cywilnego, kodeks z 1930 r. nie zawierał jednak przepisów dotyczących postępowań nieprocesowych (zwanych w tamtym czasie postępowaniami w sprawach niespornych), w zakresie których pozostawiono w mocy ustawy obowiązujące w dniu wejścia w życie kodeksu. 
Od 1 stycznia 1935 r. postępowanie upadłościowe regulowane było przez rozporządzenie Prezydenta Rzeczypospolitej z dnia 24 października 1934 r. - Prawo upadłościowe. Był to najdłużej obowiązujący z podstawowych aktów regulujących postępowanie w szeroko pojętych sprawa cywilnych wydanych w II Rzeczypospolitej oraz jedyny, który obowiązywał jeszcze w XXI wieku i został uchylony dopiero z dniem 1 października 2003 r. W dniu 1 stycznia 1935 r. weszło w życie również rozporządzenie Prezydenta Rzeczypospolitej z dnia 24 października 1934 r. - Prawo o postępowaniu układowem, które również zostało uchylone dopiero z dniem 1 października 2003 r. 
Postępowanie sporne.
Postępowanie sporne uregulowane było w części pierwszej o takim samym tytule zawartej w kodeksie postępowania cywilnego z 1930 r. Oznaczenie części zostało dodane dopiero po włączeniu przepisów o postępowaniu egzekucyjnym, gdyż wcześniej kodeks regulował wyłącznie postępowanie sporne.

</doc>
<doc id="171742" url="https://pl.wikipedia.org/wiki?curid=171742" title="Armatus">
Armatus

Armatus (zm. 477) – siostrzeniec bizantyjskiego cesarza Bazyliskusa i cesarzowej Weryny, żony cesarza Leona I. 
Był naczelnym dowódcą wojsk w Tracji. Wraz z Bazyliskusem, Weryną i Illusem wziął udział w spisku przeciwko cesarzowi Zenonowi. Spisek zakończył się sukcesem i w 475 roku Bazyliskus został cesarzem.
1 stycznia 476 roku Armatus wspólnie ze swoim wujem objął konsulat. Wyprawiony później przeciwko Zenonowi, przeszedł na stronę tego ostatniego. Zenon zobowiązał się, że Armatus zostanie dożywotnio naczelnym wodzem sił zbrojnych, a jego syn - Bazyliskus - dożywotnim cezarem.
Jednak w 477 roku Armatus został zamordowany przez Onulfusa na polecenie Zenona. Bazyliskus, dzięki wstawiennictwu cesarzowej Ariadny nie został zabity wraz z ojcem. Pozbawiony tytułu cezara, został wyświęcony na księdza.

</doc>
<doc id="171743" url="https://pl.wikipedia.org/wiki?curid=171743" title="Pietro Candiano II">
Pietro Candiano II



</doc>
<doc id="171744" url="https://pl.wikipedia.org/wiki?curid=171744" title="Li Yuanhao">
Li Yuanhao

Li Yuanhao (李元昊; ur. 1003, zm. 1048) – przywódca Tangutów, pierwszy władca państwa Xixia. 
W 1030 roku zdobył należące do Ujgurów miasto Dunhuang. W tym samym roku zorganizował także wyprawę przeciwko Hosrajowi, potomkowi dawnych królów tybetańskich; zakończyła się ona jednak porażką. 
W 1038 roku ogłosił się "Synem Nieba" (tytuł cesarski) przybierając imię Jingzong (景宗) i nazwał swoje królestwo Zachodnim Xia, co spowodowało zatarg z Chinami. W 1044 roku po wojnie z Chinami dynastii Song zrzekł się tytułu cesarskiego w zamian za coroczną daninę. Został zamordowany w 1048 roku przez własnego syna, któremu uwiódł narzeczoną.
W celu obrony swoich poddanych (pochodzenia tybetańsko-birmańskiego) przed sinizacją nakazał wprowadzić szereg zmian mających odróżnić Tangutów od Chińczyków, należały do nich, m.in. wprowadzenie odrębnego pisma, nakaz golenia głów (Chińczycy nosili wówczas długie włosy), noszenie odmiennych strojów. Władca odrzucił także chińskie nazwisko i przyjął tanguckie imię. Pismo tanguckie zostało opracowane na rozkaz władcy w roku 1037 i, pomimo estetycznego podobieństwa do pisma chińskiego, jest od niego całkowicie odmienne w konstrukcji.
Okres rządów Jingzonga był okresem największego rozwoju potęgi militarnej, władca liczącego ok. 3 miliony ludzi państwa utrzymywał półmilionową armię, zdolną do wojny także z Chinami. Państwo tanguckie kontrolowało jeden z odcinków jedwabnego szlaku.

</doc>
<doc id="171745" url="https://pl.wikipedia.org/wiki?curid=171745" title="Al-Achtal">
Al-Achtal

Al-Achtal (arab. الأخطل, właściwie Ghijas Ibn Ghaus Ibn as-Salt, arab. غياث بن غوث التغلبي; ur. ok. 640, zm. ok. 710) – poeta arabski okresu umajjadzkiego.
Należał do chrześcijańskiego plemienia Taghlib zamieszkującego nad Eufratem. Pozostał chrześcijaninem do końca życia, pomimo starań wielu osobistości umajjadzkiego dworu i lukratywnych propozycji samego kalifa Abd al-Malika (685-705). Znalazł się na dworze Umajjadów już za czasów Mu’awiji (661-680). Był bliskim towarzyszem Jazida (680-683) oraz oficjalnym poetą Abd al-Malika. Jego przydomek „Al-Achtal” znaczy „Gaduła”. W życiu prywatnym Al-Achtal był miłośnikiem wina i jest ono częstym, choć pobocznym tematem jego utworów. Ponieważ był chrześcijaninem, patrzono na jego nałóg z pobłażaniem. Nie pozostawił żadnego potomstwa. W swojej poezji atakował wszystkich przeciwników dynastii Umajjadów. Prowadził potyczki poetyckie z Dżarirem i Al-Farazdakiem. Był zarówno dobrym panegirystą, jak i satyrykiem. Wraz z Dżarirem i Al-Farazdakiem zaliczany jest tradycyjnie do „wielkiej trójki” poetów okresu umajjadzkiego.
Na język polski przełożone zostały trzy utwory poetyckie Al-Achtala, zamieszczone w antologii "Poezja arabska. Wiek VI-XIII. Wybór", Wrocław-Warszawa-Kraków 1997 (przekłady autorstwa Aleksandry Witkowskiej i Janusza Daneckiego).

</doc>
<doc id="171747" url="https://pl.wikipedia.org/wiki?curid=171747" title="Beatrycze z Ornacieu">
Beatrycze z Ornacieu

Beatrycze z Ornacieu (fr. "Beátrice d'Ornacieux") (ur. ok. 1260 na zamku Ornacieu, zm. 25 listopada 1303 lub 1309 w Eymeu) – francuska zakonnica, kartuzka, błogosławiona Kościoła katolickiego.
Mając trzynaście lat, została kartuzką w klasztorze w Parmenie. W 1301 roku przeniosła się do Eymeu koło Walencji z misją założenia klasztoru.
W 1869 została beatyfikowana przez papieża Piusa IX.
Jej wspomnienie obchodzono początkowo 13 lutego, obecnie obchodzi się je w "dies natalis" (25 listopada).

</doc>
<doc id="171748" url="https://pl.wikipedia.org/wiki?curid=171748" title="Betariusz">
Betariusz

Betariusz (fr. "Béthaire de Chartres") (zm. 2 sierpnia 623) – biskup Chartres od około 594.
Ukończył szkołę katedralną w Chartres. Przez pewien czas był eremitą koło Blois. Kapelan i kierownik szkoły dworskiej Chlodwiga II od około 588 roku. Około 594 roku został biskupem Chartres.
Po poddaniu Chartres Teodorykowi II, królowi Burgundii, został na pewien czas uwięziony.
Brał udział w synodzie w Sens.

</doc>
<doc id="171749" url="https://pl.wikipedia.org/wiki?curid=171749" title="Modest (biskup Trewiru)">
Modest (biskup Trewiru)

Święty Modest (zm. prawdopodobnie 486) – biskup Trewiru.
Jego szczątki są złożone w Trewirze w kaplicy św. Eucheriusza.
Wspomnienie Modesta przypada 25 lutego.

</doc>
<doc id="171750" url="https://pl.wikipedia.org/wiki?curid=171750" title="Otgiva">
Otgiva

Otgiva (ur. zapewne 980-995, zm. 21 lutego 1030) – hrabianka luksemburska, żona Baldwina IV, hrabiego Flandrii.
Jej filiacja pozostaje nierozstrzygnięta. Była albo córką Fryderyka albo Gizelberta, synów Zygfryda, hrabiego Luksemburga.
Z Baldwinem IV miała syna Baldwina V z Lille.

</doc>
<doc id="171752" url="https://pl.wikipedia.org/wiki?curid=171752" title="Omajjadzi">
Omajjadzi



</doc>
<doc id="171755" url="https://pl.wikipedia.org/wiki?curid=171755" title="Kursor">
Kursor

Kursor ( „biegacz”) – ruchomy znacznik wyświetlany na wyświetlaczu, służący do wskazywania miejsca, w którym operator zamierza podjąć jakąś akcję. Zależnie od urządzenia i rodzaju wykonywanej pracy znacznik ten może przybierać różne kształty i kolory; w pewnych przypadkach może to być nawet krótka animacja. Kształt kursora informuje operatora o aktualnych możliwościach działania.
Podczas wprowadzania znaków z klawiatury kursor zwykle ma kształt poziomej kreski przesuwającej się pod znakami, lub pionowej kreski przesuwającej się między znakami na wyświetlaczu. Kreska może mieć różną grubość lub kolor w zależności od trybu pracy: wstawiania lub nadpisywania. Tego rodzaju kursor wskazuje dwa obszary: nad lub na lewo od kursora – tutaj pojawi się kolejny znak odpowiadający naciśniętemu klawiszowi – oraz na prawo od kursora, gdzie w przypadku naciśnięcia klawisza "Delete" znajdujący się tam znak zostanie usunięty. Po wpisaniu lub usunięciu znaku kursor automatycznie przesuwa się na najbliższą możliwą pozycję na wyświetlaczu. Kursor może być również przemieszczany przy pomocy klawiszy kierunkowych.
Kursor wykorzystywany do sterowania przemieszczany jest najczęściej za pomocą urządzenia wskazującego, na przykład myszy lub pióra świetlnego. Taki kursor jest zwykle ideogramem, niewielkim obrazkiem adekwatnym do wykonywanej czynności. Przy wskazywaniu najczęściej ma kształt strzałki, różdżki lub celownika. Jeden z punktów kursora, na przykład ostrze strzałki, zostaje wybrany jako wiodący (jest to tak zwany "gorący punkt"), co pozwala precyzyjnie wskazać na wyświetlaczu miejsce zamierzonej akcji operatora.

</doc>
<doc id="171756" url="https://pl.wikipedia.org/wiki?curid=171756" title="Tadeusz Wnuk">
Tadeusz Wnuk

Tadeusz Maciej Wnuk (ur. 24 lutego 1945 w Sosnowcu, zm. 11 listopada 2018 w Czeladzi) – polski polityk, prezydent Sosnowca (1978–1979), wojewoda katowicki w latach 1985–1990, ekonomista, senator V kadencji.
Życiorys.
Syn Antoniego i Janiny. Ukończył studia w Wyższej Szkole Ekonomicznej w Katowicach. W latach 1971–1973 przewodniczył miejskiej komisji planowania w Sosnowcu, był następnie wiceprezydentem, a od 1978 do 1979 prezydentem Sosnowca. W latach 1979–1985 pełnił funkcję wicewojewody katowickiego, w maju 1985 został powołany na stanowisko wojewody katowickiego (zastąpił gen. Romana Paszkowskiego). Zajmował tę funkcję do maja 1990. Należał do Polskiej Zjednoczonej Partii Robotniczej.
W 1994 ukończył studia podyplomowe z bankowości w Akademii Ekonomicznej w Katowicach. Zajmował kierownicze stanowiska w bankowości: w latach 1991–1995 organizował działalność PBB „Invest Bank” S.A. w województwie katowickim i był dyrektorem oddziału tego banku, w latach 1996–2002 był prezesem zarządu Górnośląskiego Banku Gospodarczego S.A. w Katowicach. 
Od 2001 do 2005 sprawował mandat senatora z ramienia koalicji SLD-UP (z rekomendacji Sojuszu Lewicy Demokratycznej), wybranego w okręgu sosnowieckim. Był członkiem Komisji Gospodarki i Finansów Publicznych. W 2005 nie ubiegał się o reelekcję.
Był działaczem sportowym, wieloletnim przewodniczącym Śląskiego Związku Koszykówki.
W 1990 został odznaczony Krzyżem Komandorskim Orderu Odrodzenia Polski przez prezydenta Wojciecha Jaruzelskiego.
Został pochowany 16 listopada 2018 cmentarzu rzymskokatolickim przy ul. Smutnej w Sosnowcu.

</doc>
<doc id="171757" url="https://pl.wikipedia.org/wiki?curid=171757" title="Wysokie małe">
Wysokie małe



</doc>
<doc id="171758" url="https://pl.wikipedia.org/wiki?curid=171758" title="Michalina Jozafata Hordaszewska">
Michalina Jozafata Hordaszewska

Michalina Hordaszewska (imię zakonne: Jozafata, ; ur. 20 listopada 1869 we Lwowie, zm. 25 marca 1919 w Krystynopolu) – ukraińska zakonnica greckokatolicka, błogosławiona Kościoła katolickiego.
Życiorys.
Urodziła się 20 listopada 1869 roku we Lwowie jako piąte z ośmiorga dzieci. Jej ojciec pracował jako stolarz, a matka w gospodarstwie. Już ósmego dnia po urodzeniu otrzymała pierwsze sakramenty według obrządku wschodniego w cerkwi pod wezwaniem Świętych Apostołów Piotra i Pawła. Po skończeniu szkoły podstawowej Michalina zaczęła pracować w sklepie.
W dzieciństwie przejawiała skłonności ku modlitwie – bawiła się ze swoją siostrą Anną w pustelników i żywiąc się korzonkami spędzała po parę godzin na modlitwie w leśnej kapliczce. W 1888 roku w czasie rekolekcji dla młodzieży we Lwowie spotkała ojca Jeremiasza Łomnickiego – bazylianina i misjonarza ludowego. Michalina wyspowiadała się u niego z całego życia. Został on jej kierownikiem duchowym, spowiednikiem i doradcą. Rok później złożyła prywatny ślub czystości, który następnie co roku ponawiała.
Michalina w osiemnastym roku życia wstąpiła do sióstr bazylianek – jedynego wówczas kontemplacyjnego zgromadzenia żeńskiego na ziemiach polskich. Jednak o. Jeremiasz w porozumieniu ze swoimi współbraćmi zakonnymi zaproponował jej założenie czynnego zgromadzenia żeńskiego obrządku bizantyjsko-ukraińskiego. Prosił ją o przemyślenie na modlitwie tej propozycji, nie krył przed nią trudności i przykrości, jakie mogły ją spotkać, gdyby podjęła się realizacji tego.
Tak o tym pisała: "«Początkowo wahałam się stojąc przed nieznanym, lecz kiedy zastanowiłam się nad potrzebami mojego biednego narodu i dostrzegłam w tym dla mnie wolę Bożą, zdecydowałam się iść za głosem Boga i okazać gotowość na wszelkie ofiary, jakich wymagać będzie przyszłe zgromadzenie»."
Najpierw bł. Michalina mieszkała przez parę miesięcy u sióstr felicjanek – przygotowywała się tam do pełnienia roli przełożonej nowego zgromadzenia. W tym czasie o. Cyryl Selecki przygotowywał w swojej parafii mieszkanie dla sióstr.
Obłóczyny Michaliny – pierwszej siostry Zgromadzenia Służebnic Niepokalanej Panny Maryi – odbyły się 24 sierpnia 1892 roku w bazyliańskim kościele św. Onufrego we Lwowie. Przyjęła imię zakonne Jozafata, na cześć słynnego na Ukrainie męczennika św. Jozafata Kuncewicza. 27 sierpnia tego roku (w obrządku wschodnim przypada wtedy uroczystość Wniebowzięcia Najświętszej Maryi Panny) odbyło się otwarcie i poświęcenie pierwszego domu nowego zgromadzenia.
Pierwsze konstytucje tak mówią o zgromadzeniu: "«Jego zadaniem będzie (...) zakładanie sierocińców i przedszkoli, troska o chorych i ubogich po wsiach, przygotowywanie ciężko chorych na śmierć, pomaganie w święceniu niedzieli przez czytanie ludziom żywotów świętych i Pisma Świętego, nauczanie ludu i zachęcanie go do służenia Bogu przez dawanie mu przykładu własnego cnotliwego i pracowitego życia»."
S. Jozafata starała się wszelkimi sposobami pomagać potrzebującym, polepszyć ich życie. Wiele wycierpiała z powodu oszczerstw, jakie na nią rzucano, i braku zrozumienia, była też chora na gruźlicę kości. Siłę do wykonywania zadań i znoszenia cierpliwie trudności czerpała z modlitwy, na której odczuwała obecność i zjednoczenie z Bogiem, oraz z licznych umartwień.
Choroba spowodowała jej przedwczesną śmierć, która nastąpiła 25 marca 1919 roku. Pochowano ją w Krystynopolu. W listopadzie 1982 roku jej doczesne szczątki przeniesiono do domu generalnego zgromadzenia w Rzymie.
Życie s. Jozafaty wypełniała modlitwa i służba. Kochała Boga i bliźnich, przede wszystkim cierpiących i opuszczonych. Jest przykładem miłości wrażliwej na potrzeby ubogich, chorych i odrzuconych, których nie brak i w dzisiejszym świecie.
Jej proces beatyfikacyjny rozpoczął w Rzymie 6 kwietnia 1998 roku papież Jan Paweł II. Beatyfikacja odbyła się 27 czerwca 2001 roku we Lwowie.

</doc>
<doc id="171761" url="https://pl.wikipedia.org/wiki?curid=171761" title="Inuktitut">
Inuktitut

Inuktitut (ᐃᓄᒃᑎᑐᑦ "inuktitut", dosł. język ludzi albo „nasz język”), język eskimoski – język z rodziny eskimo-aleuckiej, używany głównie w Kanadzie. Z punktu widzenia typologii jest to język aglutynacyjny.
Jako język urzędowy funkcjonuje w Nunavut i Terytoriach Północno-Zachodnich, a także częściowo w Quebecu oraz Nowej Fundlandii i Labradorze. Na Grenlandii językiem urzędowym jest kalaallisut, który jest przez niektórych uważany za jeden z dialektów inuktitut.
Fonetyka inuktitut.
Samogłoski.
Inuktitut posiada trzy samogłoski ("a", "i" oraz "u"). Dzielą się one na długie i krótkie, tj. samogłoska może być pojedyncza, krótka /a/ lub podwojona, długa /aː/. W alfabecie łacińskim długie samogłoski są zapisywane podwójnie ("aa", "ii", "uu"). Istnieje jeszcze jedna dwugłoska, "ai", która jest liczona jako jedna litera.
W języku inuktitut zróżnicowana jest wymowa samogłosek. Np. na Grenlandii literę i czyta się /i/, lecz w północnej Kanadzie jest już ona wymawiana /ə/, a na Alasce, gdzie są tylko dwie samogłoski, "i" jest wymawiane /a/.
Spółgłoski.
W języku inuktitut występuje piętnaście spółgłosek ("p", "t", "k", "q", "s", "v", "l", "j", "g", "c", "m", "n" oraz "ng" //). W niektórych dialektach występują jeszcze dwie: //, zapisywane jako "ł" (lub, w razie braku odpowiednich czcionek, znakiem "&amp;"), oraz wydłużone "ng" //, zapisywane jako "nng".
"S" wymawia się /sl/. Spółgłoski: "m", "n" oraz "ng" zaliczają się do spółgłosek nosowych.
Akcent i intonacja.
W języku inuktitut bardzo ważna jest intonacja i akcent, bowiem postawienie akcentu w złym miejscu może zmienić znaczenie wypowiadanego zdania. Odpowiednia intonacja jest bardzo ważna przy zadawaniu pytań. Przedłużona głoska na końcu zdania powoduje przekształcenie go w zdanie pytające, działa tak jak polskie "czy" na jego początku. Przykład:
Gramatyka.
Jest to język typu SOV, tj. zdanie ma konstrukcję podmiot+dopełnienie+orzeczenie. Zdanie "Ja oglądałem ten film" brzmiałoby "Ja ten film oglądałem". Podobną konstrukcję mają m.in. języki chińskie. Inuktitut jest językiem polisyntetycznym – tworzenie zdania polega na dodawaniu do słowa – czasownika lub rzeczownika – specjalnych sufiksów albo prefiksów, które określają osobę, czas itp. Przykładowo w inuktitut nie ma słowa "ja". Aby określić, że daną czynność wykonuje pierwsza osoba liczby pojedynczej, dodaje się końcówkę "-nga", "-ngai" lub inną. Można tym sposobem tworzyć bardzo długie, praktycznie niekończące się słowa, np.:
W języku inuktitut nie ma żadnych „wyjątków”, i każde słowo tworzy się według ustalonych zasad, dlatego kiedy zna się owe zasady, gramatyka jest bardzo łatwa. Przykład odmiany czasownika:
W inuktitut, podobnie jak w języku francuskim lub języku islandzkim, występuje tak zwany puryzm; to znaczy, że nie zapożycza się wyrazów z innych języków. Jeśli do użytku wchodzi jakaś nowa rzecz, która nie posiada nazwy w inuktitut, jest ona nazywana zrozumiale dla Inuitów, np. "komputer" w inuktitut to "qarasaujaq". Oznacza to dosłownie "coś, co pracuje jak mózg", zaś "helikopter" to "qulimiguulik" – dosłownie "coś, co samo przemierza przestrzeń" itp.
Pismo inuktitut.
Inuktikut może być zapisywany zarówno alfabetem łacińskim, jak i abugidą inuktikut, będącą odmianą sylabariusza kanadyjskiego. Dzisiaj pismem inuktitut posługują się Inuici z północnej Kanady. Pismo to jest pismem alfabetyczno-sylabicznym, w którym jeden znak oznacza jedną sylabę, ale sylaby z taką samą spółgłoską, różniące się tylko samogłoską, są pochodne w stosunku do sylaby podstawowej z tą samą spółgłoską i z samogłoską -a – powstają poprzez obrót odpowiedniej litery o odpowiedni kąt. Poniżej znajduje się transliteracja abugidy inuktitut na alfabet łaciński.
1Dwa znaki ᖖᒉ są tu traktowane jak jedna litera.

</doc>
<doc id="171765" url="https://pl.wikipedia.org/wiki?curid=171765" title="De Havilland Tiger Moth">
De Havilland Tiger Moth

de Havilland Tiger Moth – brytyjski samolot szkolny, zaprojektowany i zbudowany w 1931 roku w brytyjskiej wytwórni lotniczej de Havilland. Produkowany masowo, stanowił podstawowy samolot szkolny brytyjskiego lotnictwa wojskowego przez okres II wojny światowej. 
Historia.
W 1930 roku w brytyjskiej wytwórni lotniczej de Havilland skonstruowano samolot szkolny w układzie dwupłata, oznaczony DH-60T Tiger Moth. Konstrukcja samolotu została oparta na popularnym samolocie szkolnym DH-60G Gipsy Moth. W nowym samolocie poprawiono sylwetkę i wprowadzono kilka istotnych ulepszeń. Do najważniejszych należało przesunięcie górnego płata do przodu, aby ułatwić skok ze spadochronem z pierwszego fotela. W tym samym celu przy obu fotelach zastosowano otwierane do dołu boki kabin. Ponadto dokonano szereg drobnych ulepszeń wynikających z doświadczeń budowy wcześniejszych typów samolotów szkolnych tej firmy.
Prototyp samolotu de Havilland Tiger Moth był napędzany silnikiem rzędowym de Havilland Gipsy III o mocy 120 KM (88 kW) i został oblatany w dniu 26 października 1931 roku. Samolot miał płaty i usterzenie konstrukcji drewnianej, kryte płótnem. Na górnym płacie zamontowano skrzela, a na dolnym lotki. Kadłub był spawany z rur stalowych, kryty był płótnem. W obu kabinach umieszczonych jedna za drugą (przednia ucznia, tylna instruktora) znajdowały się sterownice i komplet niezbędnych przyrządów pokładowych. W stałym podwoziu zastosowano amortyzatory gumowe. Prototyp spełniał wszystkie założenia projektu i wykazywał doskonałe właściwości pilotażowe. W związku z tym samolot skierowano do produkcji seryjnej i oznaczono go jako de Havilland DH-82 Mk I Tiger Moth.
W 1931 roku przystąpiono do budowy następnej seryjnej wersji oznaczonej DH-82A Mk II Tiger Moth, która różniła się od poprzedniej tylko zastosowaniem silniejszego silnika de Havilland Gipsy Major o mocy 130 KM (96 kW). Był to silnik rzędowy z cylindrami wiszącymi, co poprawiło widoczność z obu kabin. Dla utrudnienia wchodzenia samolotu w korkociąg zastosowano w nim przedłużony statecznik poziomy, natomiast część pokrycia płóciennego na kadłubie ze względów eksploatacyjnych zastąpiono pokryciem ze sklejki. Produkcję seryjną tej wersji rozpoczęto w 1933 roku. Część samolotów wyposażono również w metalowe pływaki Short.
Produkcję seryjną samolotu de Havilland Tiger Moth zakończono w 1944 roku, ogółem wybudowano 8811 samolotów obu wersji, z tego 5483 w Wielkiej Brytanii, a pozostałe na licencji w następujących krajach: Kanadzie – 1747, Australii – 1085, Nowej Zelandii – 91, Portugalii – 91, Norwegii – 37 i Szwecji – 23.
Użycie w lotnictwie.
Samoloty de Havilland Tiger Moth zostały wprowadzone do szkół lotniczych Royal Air Force (RAF) w 1934 roku, a do 1935 roku trafiły również do cywilnych szkół lotniczych, gdzie były stosowane do połowy lat pięćdziesiątych XX wieku.
Oprócz lotnictwa brytyjskiego samoloty de Havilland Tiger Moth były stosowane również w lotnictwie: Kanady, Australii, Nowej Zelandii, Indii Brytyjskich i niepodległych, Sri Lanki, Danii, Egiptu, Francji, Grecji, Holandii, Litwy, Norwegii, Peru, Rodezji, Szwajcarii, Szwecji i Belgii. Pojedyncze egzemplarze zakupiły również inne państwa.
Użycie w lotnictwie polskim.
Ze względu na jego właściwości pilotażowe, w czerwcu 1934 roku również polskie Ministerstwo Komunikacji zakupiło w Wielkiej Brytanii jeden samolot de Havilland DH.82A Tiger Moth (ex G-ACEH). W Polsce otrzymał on cywilny numer rejestracyjny SP-AMX i w przeszedł próby testowe w Instytucie Badań Technicznych Lotnictwa w Warszawie, a następnie był tam eksploatowany jako dyspozycyjny. Po wybuchu wojny ewakuowany na południowy wschód, jego dalszy los jest nieznany. 
1940 roku polscy piloci w Wielkiej Brytanii na tych samolotach wykonali loty kontrolne w ośrodkach w Old Sarum i Eastchurch. Potem szkoląc się według programów obowiązujących w RAF szkolili się na tych samolotach w szkołach brytyjskich, jak również polskich szkołach na terenie Anglii. Ogółem do końca II wojny światowej na samolotach de Havilland Tiger Moth przeszło przeszkolenie I stopnia 1665 polskich pilotów.
Samoloty DH-82A Tiger Moth były również stosowane w polskich dywizjonach, m.in. 300, 304, 309 i 315 jako samoloty pomocnicze.
Opis konstrukcji.
De Havilland DH-82A Mk II Tiger Moth był dwumiejscowym samolotem szkolnym w układzie dwupłatu o konstrukcji mieszanej, kabina odkryta. Podwozie klasyczne – stałe. Napęd: silnik rzędowy tłokowy.
Samolot nie był uzbrojony.
Zobacz też.
Porównywalne samoloty:

</doc>
<doc id="171766" url="https://pl.wikipedia.org/wiki?curid=171766" title="Język grenlandzki">
Język grenlandzki

Język grenlandzki (gren. ) – język z rodziny eskimo-aleuckiej, używany na Grenlandii. Jest czasem uznawany za jeden z wariantów języka inuktikut. Ma trzy główne dialekty: avanersuaq (północna Grenlandia), tunu (wschodnia Grenlandia) i kitaa (zachodnia Grenlandia). Z punktu widzenia typologii lingwistycznej wykazuje charakter aglutynacyjny i polisyntetyczny.
Funkcję języka standardowego pełni dialekt zachodniogrenlandzki z okolic Sisimiut, Maniitsoq i Nuuk. Mimo że dialekt ten wykazuje pewne odrębności względem innych, można się nim porozumieć także na wschodzie Grenlandii, a nawet w Qaanaaq (Thule). Ponadto na Grenlandii jest wydawanych kilka gazet w tym języku, a publiczna rozgłośnia KNR nadaje w nim programy radiowe i telewizyjne. Aby zapobiec wymarciu języka grenlandzkiego, uczy się go w tamtejszych szkołach.
Fonologia.
Samogłoski.
Przed spółgłoską języczkową ([] albo []) fonem /i/ jest realizowany jako [e] albo [], a /u/ jako [o] albo []. Ta alternacja ma odwzorowanie we współczesnej standardowej ortografii: przed &lt;q&gt; i &lt;r&gt; litera &lt;e&gt; oznacza fonem /i/, a &lt;o&gt; – fonem /u/.
Samogłoski podwójne są wymawiane jako dwie mory, fonologicznie są więc sekwencjami samogłosek, nie długimi samogłoskami, zapisywane są jednak za pomocą dwóch samogłosek. Nie ma akcentu wyrazowego jako takiego, ale sylaby ciężkie (z podwójną samogłoską albo przed zbitką spółgłosek) brzmią jak akcentowane. Niektóre rodzaje intonacji również brzmią jak akcentowanie.
Spółgłoski.
Symbol pomiędzy ukośnikami // oznacza fonem, a następująca po nim litera to zapis tego fonemu według nowej standardowej ortografii języka grenlandzkiego z 1973.
Fonologia języka grenladzkiego odróżnia się od fonologii innych języków inuickich swoją asymilacją fonetyczną. Przykład: Jedno z najszerzej znanych słów w Inukitut to "iglu" ("dom"); jego odpowiednik zaś w grenlandzkim to "illu" – inuktitucka zbitka /gl/ została zasymilowana do bezdźwięcznej spółgłoski bocznej.
Gramatyka.
Język grenlandzki, podobnie jak inne języki inuickie, ma charakter polisyntetyczny i ergatywny. Niemal brak w nim słów złożonych, składa się głównie ze słów pochodnych.
Grenlandzki posiada czasowniki przechodnie i nieprzechodnie. Rozróżnia cztery osoby (pierwszą, drugą, trzecią i obwiatyw), dwie liczby (pojedynczą i mnogą; bez podwójnej, właściwej językowi inuktitut), osiem trybów (oznajmujący, imiesłów, rozkazujący, optativus i trzy rodzaje łączącego), dziesięć przypadków (absolutivus, ergativus, equativus, narzędnik, miejscownik, allativus, ablativus, prolativus; dla niektórych rzeczowników też mianownik i biernik).
Ortografia.
W przeciwieństwie do kanadyjskich języków eskimo-aleuckich język grenlandzki jest zapisywany alfabetem łacińskim, a nie alfabetem inuktitut (odmianą sylabariusza kanadyjskiego). Specjalna litera, Kra (), była używana, dopóki reforma ortograficzna z 1973 nie zastąpiła jej literą q.

</doc>
<doc id="171768" url="https://pl.wikipedia.org/wiki?curid=171768" title="Trzemeśnia">
Trzemeśnia

Trzemeśnia – wieś w Polsce, położona w województwie małopolskim, w powiecie myślenickim, w gminie Myślenice.
W latach 1975–1998 wieś położona była w województwie krakowskim.
Położenie geograficzne.
Trzemeśnia znajduje się na Pogórzu Wiśnickim, na granicy z Beskidem Makowskim. Zajmuje dolinę potoku Trzemeśnianka oraz stoki wzniesień:
Historia.
Przypuszcza się, że wspominana w 1347 wieś Marcinowa Wola to Crzemessna (Trzemeśnia) – z późniejszej relacji w 1364 roku. Była wówczas podzielona między trzech posiadaczy: Sezama z Grodźca i jego brata stryjecznego, Birowę z Łęk, którzy połowę wsi sprzedali Wierzbięcie z Małoszowa. Aż do końca XV wieku tak podzielona wieś należała do rodu Gryfitów, którego przedstawiciele przybierali różne nazwiska oraz – w częściach – do innych właścicieli. Trzemeśnia graniczy z takimi miejscowościami jak: Zasań, Łęki, Bulina, Poręba.
Obecnie Trzemeśnia jest miejscowością, w której turystyka niemal zamarła, przebywają tu tylko stali bywalcy. W Trzemeśni znajduje Szkoła Podstawowa im. ks. prof. Józefa Tischnera oraz drewniany kościółek pod wezwaniem św. Klemensa mający ponad 200 lat. Obok wybudowany został nowy w stylu neogotyckim – pod wezwaniem Matki Bożej Pocieszenia.
W Trzemeśni funkcjonuje też Klub Sportowy LKS Skalnik Trzemeśnia (A klasa).
Klimat.
Występuje tu klimat umiarkowanie ciepły. Tylko w niektórych przypadkach 60% w ciągu roku napływa, przynoszące opady powietrze polarno-morskie. W lecie występują opady znacznie intensywniejsze niż w okresie zimowym. Opady letnie wynoszą 75% rocznej sumy, co wpływa korzystnie na roślinność.
Przeważają wiatry pd.-zach. Okres zimowy zaczyna się w połowie listopada, a kończy na początku kwietnia.
Wody.
Przez Trzemeśnię przepływa potok Trzemeśnianka mająca swoje źródła pod Przełęczą Suchą. Charakteryzuje się dużą ruchliwością i szybko reaguje na opady. Na przełomie okresu zimowego i letniego (czyli marzec i kwiecień) występuje tzw. zasilanie roztopowe, natomiast w porze letniej zasilanie deszczowe, co wpływa korzystnie na roślinność. Regulacja rzeki chroni zbocza przed niszczeniem w czasie dużych opadów.

</doc>
<doc id="171770" url="https://pl.wikipedia.org/wiki?curid=171770" title="Skrzela">
Skrzela



</doc>
<doc id="171772" url="https://pl.wikipedia.org/wiki?curid=171772" title="Skrzela (lotnictwo)">
Skrzela (lotnictwo)

Skrzela (inaczej sloty) – elementy mechanizacji skrzydła samolotu umieszczone wzdłuż krawędzi natarcia samolotu lub (wyjątkowo) szybowca, stałe lub ruchome. Sloty mają za zadanie poprawienie własności aerodynamicznych statku powietrznego przy locie z małymi prędkościami i na dużych kątach natarcia poprzez opóźnienie oderwania się strug. Odbywa się to poprzez zdmuchiwanie warstwy przyściennej przednią częścią skrzydła na części lub całości jego rozpiętości.
Zastosowanie skrzeli skraca drogę startu i lądowania samolotu, zwiększa siłę nośną, zmniejsza ryzyko wpadnięcia w korkociąg, polepsza pracę lotek, umożliwia lot z niską prędkością (współgrając z klapami) oraz zmniejsza ryzyko przeciągnięcia. Działanie slotów polega na opóźnieniu oderwania warstwy przyściennej dzięki zwiększeniu jej energii kinetycznej na górnej powierzchni skrzydła poprzez zasilenie jej elementami powietrza pochodzącymi z dolnej powierzchni. Stosuje się sloty automatyczne lub stałe. Zastosowanie slotów automatycznych wiąże się z komplikacją konstrukcji skrzydła i wzrostem jego masy. Zasada działania slotów automatycznych opiera się na wykorzystaniu zmian w rozkładach ciśnień na profilu, jakie zachodzą podczas zmiany kąta natarcia. Ich położenie zależy od bilansu ciśnień na krawędzi natarcia – przy małych kątach natarcia nadciśnienie dociska slot do płata, wraz ze wzrostem kąta natarcia slot wysuwa się. Sloty stałe upraszczają konstrukcję skrzydła, ale to rozwiązanie sprawdza się jedynie w samolotach o niewielkiej prędkości lotu.
Po raz pierwszy urządzenie to zastosowano w samolotach produkowanych przez brytyjską wytwórnię lotniczą Handley Page.
Stałe sloty są np. w samolotach:
Ruchome sloty zamontowano na samolotach:

</doc>
<doc id="171773" url="https://pl.wikipedia.org/wiki?curid=171773" title="Herb województwa warmińsko-mazurskiego">
Herb województwa warmińsko-mazurskiego

Herb województwa warmińsko-mazurskiego – jeden z symboli województwa warmińsko-mazurskiego w postaci herbu.
Wygląd i symbolika.
Herb województwa warmińsko-mazurskiego to tarcza trójdzielna o polach barwy czerwonej, dwudzielna w pas i dwudzielna w słup w dolnej części. W polu pierwszym Orzeł Biały w koronie, ze złotym dziobem, takąż przepaską na skrzydłach i takimiż szponami. W polu drugim Baranek Boży srebrny ze złotym nimbem, z czerwonym krzyżem wewnątrz, krwawiący do kielicha złotego, podtrzymujący nogą przednią chorągiew srebrną z czerwonym krzyżem osadzoną na drzewcu złotym zwieńczonym takimż krzyżem. W polu trzecim czarny orzeł ze złotym dziobem, takąż przepaską na skrzydłach i takimiż szponami, ze złotą koroną na szyi, przepasany na piersi takąż literą S.
Orzeł Biały w górnym polu nawiązuje do herbu Polski z czasów panowania Władysława Jagiełły. Baranek Boży w polu drugim nawiązuje do Warmii. Czarny orzeł pruski z literą "S" (Zygmunt I Stary) jest natomiast godłem zaczerpniętym z herbu Prus Książęcych i bywa czasami utożsamiany z Mazurami.
Historia.
Herb został ustanowiony uchwałą sejmiku województwa 6 sierpnia 2002 roku. Projektantem herbu jest Paweł Dudziński.

</doc>
<doc id="171774" url="https://pl.wikipedia.org/wiki?curid=171774" title="Hilary Putnam">
Hilary Putnam

Hilary Putnam (ur. 31 lipca 1926 w Chicago, zm. 13 marca 2016 w Arlington) – amerykański filozof analityczny, zajmujący się m.in. epistemologią, filozofią nauki, umysłu i języka; przedstawiciel pragmatyzmu, realizmu oraz funkcjonalizmu. Autor eksperymentu myślowego znanego jako mózg w naczyniu.
Życiorys.
Był synem Samuela Putnama, pisarza i tłumacza. Studiował na Uniwersytecie Pensylwanii i Uniwersytecie Kalifornijskim w Los Angeles, gdzie obronił pracę doktorską z filozofii przygotowaną pod kierunkiem Hansa Reichenbacha. Był wykładowcą i profesorem na Uniwersytecie w Princeton, MIT i Uniwersytecie Harvarda.
Putnam wielokrotnie zmieniał swoje poglądy filozoficzne w trakcie swojej kariery i pisał na wiele różnych tematów, co powoduje że bardzo trudno jest go jednoznacznie zakwalifikować do określonego nurtu filozofii i opisać syntetycznie jego dorobek. Stałym wątkiem jego twórczości jest jednak dyskusja z tradycją kartezjańską i jej wpływem na obraz współczesnej filozofii. Do tematów, które dyskutuje w swojej twórczości, należą realizm, teoria znaczenia, funkcjonalizm. Stałym motywem jest zwalczanie dychotomii, które zadomowiły się w tradycji filozoficznej.
Putnam ukształtował się pod wpływem swoich nauczycieli: Reichenbacha i Quine’a. Na początku swojej działalności dołączył do obozu realizmu naukowego. Wkrótce jego poszukiwania doprowadziły go do potrzeby rewizji swoich poglądów. Pod wpływem Michaela Dummetta zaczął kwestionować stanowisko realistyczne, jednak nie chcąc rozstać się ze swoimi intuicjami, zaproponował stanowisko pośrednie, które łączyło relatywizm pojęciowy z realizmem. Tak narodził się realizm wewnętrzny. Stanowisko to zostało przez realistów odebrane jako antyrealistyczne, zaś przez antyrealistów jako nieco zmieniona forma realizmu metafizycznego.
Sympatyzował z ruchem komunistycznym (choć nigdy nie interesował się filozofią marksistowską – interesowały go tylko koncepcje społeczne). Jednak około 1972 rozczarował się komunizmem i zerwał z działalnością w ugrupowaniach o tym charakterze.
W późniejszym okresie swego życia odkrył dla siebie tradycję żydowską i stał się praktykującym i aktywnym członkiem gminy żydowskiej. Jak sam twierdzi, miało to wielki, choć niebezpośredni wpływ na jego filozofię. Z pewnością jednak wpłynęło na pogłębienie jego znajomości z innymi filozofami o podobnych korzeniach (m.in. Michaelem Dummettem).
Najważniejsze kwestie filozoficzne.
Do głównych obszarów zainteresowań Putnama przez większość jego kariery należały zagadnienia związane z realizmem i semantyką. Na początku kariery sympatyzował z realizmem naukowym, którego był aktywnym obrońcą. Jest jednym z autorów argumentu w oparciu o „sukces nauki”. Argument ten głosi, że o ile operacjonizm nie potrafi wyjaśnić, dlaczego odnosimy sukcesy na polu nauki, o tyle zakładając realizm zyskujemy najbardziej naturalne wyjaśnienie, jakie można mieć: nauka odnosi sukcesy, gdyż odkrywa prawdę.
Stopniowo Putnam oddalał się od tradycji filozoficznej, z której wyrósł. Starając się rozjaśnić kolejne kwestie związane z realizmem, zaczął się skłaniać ku odrzuceniu tradycyjnego ujęcia znaczenia. Jako alternatywę zaproponował przyczynową teorię odniesienia przedmiotowego. Jest jednym z jej współtwórców wraz z Saulem Kripke. Tradycyjny model rozumienia znaczenia opiera się na podziale tegoż na intensję (konotację) i ekstensję (denotację). Intensją nazywamy pojęcie, jakie jest związane z daną nazwą, ekstensją zaś zbiór przedmiotów, o których nazwę tę możemy prawdziwie orzec. Putnam uważa, że znaczenie nie ma nic wspólnego z intensją: znaczenia nie są w głowie. Sensownie jest mówić o ekstensji. Jak ją jednak ustalić? Ekstensję używanych przez nas terminów wyznaczają relacje przyczynowe, za pośrednictwem których znalazły się one w naszym słowniku. Jeśli zatem nauczyłem się w szkole znaczenia słowa elektron, to istnieje ciąg przyczynowy wiodący od elektronu, poprzez badacza, który wprowadził ten termin, osoby, które kształciły się w fizyce, a kończący się na zdarzeniu wprowadzającym elektron do mojego słownika. Ostatecznie moje rozumienie słowa elektron zależy od istnienia pewnego eksperta, który jest w stanie zapewnić odniesienie dla mojego słowa „elektron”. Teoria ta pojawiła się w pismach Putnama około 1973, zaś została doprecyzowana w najbardziej chyba znanym eseju „Znaczenie słowa «znaczenie»” ("The meaning of meaning", 1975).
Choć we wspomnianym eseju „Znaczenie słowa «znaczenie»” Putnam bronił intuicji realistycznych, dalsza rewizja jego stanowiska objęła także realizm. Około 1976 odrzucił przyjmowany wcześniej realizm metafizyczny, przyjmując stanowisko, które nazwał „realizmem wewnętrznym”, a później określał też jako „realizm pragmatyczny”.
O ile walcząc z klasycznym ujęciem znaczenia, Putnam argumentował, że jest ono obciążone przez to, że przywiązuje znaczenie do stanu psychicznego jednostek, a nie do świata, walcząc z realizmem argumentuje w przeciwnym kierunku. Mówi, że postulowanie pewnego metafizycznie prawdziwego świata, którego być może nie jesteśmy w stanie poznać, jest działaniem bez pokrycia. Działając w ten sposób zajmujemy pozycję „Boskiego Oka” ("God’s Eye Point of View"), a w żaden sposób nie możemy tej pozycji naprawdę zająć. Teoria znaczenia, której używał do obrony realizmu metafizycznego, staje się teraz narzędziem obrony jego nowego stanowiska. Putnam akceptuje antyrealistyczną konkluzję, że znaczenia mają sens na gruncie teorii (jest to inspiracja quine’owska). Jego teoria odniesienia dobrze pasuje do tego schematu. Tym, co jednak chce podkreślić, jest fakt, że nie prowadzi to do skrajnego relatywizmu. Gwarantem tego ma być fakt, że odniesienie przedmiotowe sprawia, że prawda nie jest sprawą dowolną, gdy ustalimy już teorię, na gruncie której się poruszamy.
Oprócz teorii znaczenia, w walce z realizmem metafizycznym, Putnam stosuje dwa argumenty: argument „z mózgów w naczyniu”, oraz „argument teoriomodelowy”. Pierwszy ma pokazać, że realista i idealista subiektywny (czyli berkeleyowski sceptyk) znajdują się ostatecznie w tej samej pozycji, czyli nie mogą się odnosić do „prawdziwego” świata, a jedynie do konstrukcji z naszych „danych zmysłowych”, drugi zaś ma pokazać, że nawet empirycznie idealna teoria może być fałszywa. Realizm wewnętrzny Putnama mówi, że prawda, racjonalność i znaczenie są zależne od wyznawanej teorii. Gdy jednak przyjmiemy jakąś teorię, traktuje ją na sposób podobny do realizmu metafizycznego. Punktem odróżniającym jest fakt, że realizm metafizyczny postuluje istnienie pewnego wyróżnionego, prawdziwego opisu świata, oraz związanych z nim pojęć prawdy i racjonalności. Te tezy Putnam odrzuca.
Putnam jest twórcą funkcjonalizmu, stanowiska w filozofii umysłu, które głosi, że inteligencja może być realizowana w oparciu o różne substancje fizyczne, jeśli substancja ta posiada odpowiednią strukturę (tzw. teza o wielorakiej realizacji fizycznej). Putnam uważał, że taką strukturą była struktura maszyny Turinga. Funkcjonalizm przyjął się w filozofii umysłu, a wręcz stał się kanonicznym sposobem myślenia w kwestiach związanych ze sztuczną inteligencją. Sam Putnam jednak zdystansował się później do tego stanowiska. Nie odrzucił jednak tezy o wielorakiej realizacji fizycznej, lecz dodał do niej kolejną tezę: tezę o wielorakiej realizacji obliczeniowej. 
Ważnym wątkiem filozofii Putnama jest pragmatyzm, który ujmuje w wersji holistycznej. Próbuje mianowicie przezwyciężyć dualizm faktów i interpretacji, tworząc jedność faktu, wartości oraz teorii. Zasadniczą rolę odgrywa także koncepcja działania.

</doc>
<doc id="171777" url="https://pl.wikipedia.org/wiki?curid=171777" title="Bilans płatniczy">
Bilans płatniczy

Bilans płatniczy – zestawienie wszystkich transakcji dokonanych między rezydentami (gospodarką krajową) a nierezydentami (zagranicą) w danym okresie sprawozdawczym. Jest on sporządzany zgodnie z wersją szóstą "Balance of Payments and International Investment Position Manual" (BPM) publikowanym przez Międzynarodowy Fundusz Walutowy. Bilans płatniczy Polski publikuje Narodowy Bank Polski, natomiast bilans płatniczy strefy euro − Europejski Bank Centralny.
Międzynarodowa pozycja inwestycyjna jest zestawieniem stanów zagranicznych aktywów i pasywów na koniec danego okresu sprawozdawczego.
Zadłużenie zagraniczne jest zestawieniem zobowiązań zagranicznych o charakterze dłużnym (w tym m.in. kredyty i pożyczki, dłużne papiery wartościowe znajdujące się w posiadaniu zagranicznych inwestorów portfelowych, rachunki bieżące i depozyty nierezydentów w bankach polskich).
Statystyka bilansu płatniczego obejmująca bilans płatniczy, międzynarodową pozycję inwestycyjną i zadłużenie zagraniczne opisuje relacje gospodarki z zagranicą. Umożliwia prowadzenie analizy międzynarodowych stosunków gospodarczych, w tym ocenę nierównowagi zewnętrznej kraju.
Równowaga i nierównowaga bilansu płatniczego.
Równowaga bilansu płatniczego (w sensie księgowym) występuje wtedy, gdy spełniona jest następująca tożsamość: saldo rachunku bieżącego plus saldo rachunku kapitałowego minus saldo rachunku finansowego plus błędy i opuszczenia równa się zero. Polega ona na równoważeniu deficytów z jednego okresu, nadwyżkami z drugiego.
Do oceny nierównowagi bilansu płatniczego w sensie ekonomicznym, tzn. nierównowagi zewnętrznej kraju i jego wrażliwości na zarażenie zewnętrznymi zjawiskami kryzysowymi, wykorzystuje się dane statystyki bilansu płatniczego w relacji do PKB. Są to m.in. saldo rachunku bieżącego, udział eksportu netto, międzynarodowa pozycja inwestycyjna netto, zadłużenie zagraniczne i oficjalne aktywa rezerwowe.

</doc>
<doc id="171787" url="https://pl.wikipedia.org/wiki?curid=171787" title="Ugoda w Hadziaczu">
Ugoda w Hadziaczu



</doc>
<doc id="171793" url="https://pl.wikipedia.org/wiki?curid=171793" title="Izokefalizm">
Izokefalizm

Izokefalizm, izokefalia (gr. "isos" – równy, "kefale" – głowa), sposób kompozycji układów wielofigurowych stosowany w rzeźbiarstwie i malarstwie polegający na tym, że głowy przedstawianych postaci znajdują się na tej samej wysokości.
Izokefalizm występował w antycznych płaskorzeźbach (babilońskich, asyryjskich, egipskich), archaicznej sztuce greckiej. Stosowali go bizantyjscy mozaikarze (np. bazylika Sant’Apollinare Nuovo w Rawennie) oraz średniowieczni malarze. Jako praktycznie bezwzględny wymóg izokefalizm traktowany był w gotyckich, XIII-wiecznych reliefach francuskich. Przestrzegali go również malarze włoscy wczesnego renesansu. Później został zarzucony.

</doc>
<doc id="171795" url="https://pl.wikipedia.org/wiki?curid=171795" title="John William Carson">
John William Carson



</doc>
<doc id="171797" url="https://pl.wikipedia.org/wiki?curid=171797" title="Bł. Jozafata Michalina Hordaszewska">
Bł. Jozafata Michalina Hordaszewska



</doc>
<doc id="171799" url="https://pl.wikipedia.org/wiki?curid=171799" title="Jaropołk">
Jaropołk



</doc>
<doc id="171802" url="https://pl.wikipedia.org/wiki?curid=171802" title="Komórka diploidalna">
Komórka diploidalna



</doc>
<doc id="171804" url="https://pl.wikipedia.org/wiki?curid=171804" title="Język miszif">
Język miszif

Język miszif ( lub ) – język Metysów z Kanady i północnej części Stanów Zjednoczonych. Należy do kategorii języków mieszanych.
Ukształtował się w latach 1820–1840 jako mieszanka języka kri i kanadyjskiej odmiany języka francuskiego, z zapożyczeniami z języka angielskiego i języków innych plemion indiańskich (jak Odżibwejowie i Assiniboinowie).
Spośród innych języków mieszanych, mających ułatwiać kontakty między osobami mówiącymi różnymi językami, wyróżnia go m.in. to, że nie upraszcza gramatyki języków źródłowych, lecz zachowuje jej najbardziej złożone elementy (co może wskazywać na to, iż jego twórcy mówili płynnie kilkoma językami).
Niegdyś popularny na dużych obszarach Ameryki Północnej, współcześnie stopniowo zanika, mimo prób jego rewitalizacji. W 1997 roku znało go nie więcej niż tysiąc osób.

</doc>
<doc id="171806" url="https://pl.wikipedia.org/wiki?curid=171806" title="Para homologiczna">
Para homologiczna

Para homologiczna - w genetyce para chromosomów o tej samej długości, niosącej te same geny i posiadającej centromer w tej samej pozycji.
Na ogół jeden z pary jest ojcowski, a drugi matczyny.

</doc>
<doc id="171816" url="https://pl.wikipedia.org/wiki?curid=171816" title="Kwakwala">
Kwakwala

Kwakwala, Kwakiutlowie (, "Kwakwaka’wakw") – grupa plemion Indian północnoamerykańskich zamieszkujących północną część wyspy Vancouver i sąsiadującego z nią przez cieśninę Królowej Charlotty lądu stałego w kanadyjskiej prowincji Kolumbia Brytyjska. W przeszłości posługiwali się językiem kwakiutl, który wraz z językiem spokrewnionych sąsiadów z południa, Indian Nuu-chah-nulth (Nootka), należał do wakaskiej (ang. "wakashan") rodziny językowej. Współcześnie używają języka angielskiego i w znacznym stopniu zintegrowali się z otoczeniem.
Charakterystyka.
Ich tradycyjna kultura, badana m.in. przez Franza Boasa, który opublikował ponad 5 tysięcy stron odnośnie do tych plemion, była typowa dla tubylczych ludów Północno-Zachodniego Wybrzeża (totemy, potlacz, długie domy, gospodarka morska). Dużą rolę w kulturze ludzi Kwakwala odgrywała obróbka drewna. Społeczeństwo było bardzo zhierarchizowane, co miało spore odzwierciedlenie w śpiewanych pieśniach, strojach i maskach. Ludzie Kwakwala żyli głównie z rybołówstwa.
Liczebność.
W 1780 r. było ich ok. 4,5 tys. Na przełomie XIX w. i XX w. ich liczba znacznie spadła w wyniku chorób sprowadzonych przez europejskich osadników, a tradycyjne związki społeczne, sposoby gospodarowania i kultura uległy w znacznym stopniu upadkowi. Od połowy XX w. ich liczba stopniowo rośnie i wynosiła w latach dziewięćdziesiątych XX wieku 2000 osób. W 2016 było to 3670 osób. Wzrasta też zainteresowanie tradycyjną kulturą, sztuką i językiem kwakiutl (mówi nim mniej niż 300 osób, czyli mniej niż 5% społeczności).

</doc>
<doc id="171817" url="https://pl.wikipedia.org/wiki?curid=171817" title="Polskie i polskojęzyczne stacje radiowe odbierane w Polsce">
Polskie i polskojęzyczne stacje radiowe odbierane w Polsce

Polskie i polskojęzyczne stacje radiowe. Lista rozgłośni radiowych aktualnie nadających na terenie Polski, w tym także nadających z zagranicy drogą satelitarną. Część dotycząca programów produkowanych w Polsce obejmuje radiofonię publiczną, jak również rozgłośnie prywatne, akademickie oraz prowadzone przez organizacje wyznaniowe, posiadające koncesję Krajowej Rady Radiofonii i Telewizji. 
Aktualnie (koniec września 2016 roku):
Niektóre stacje wykorzystują kilka pasm nadawczych, na przykład Radiowa Jedynka nadaje swój przekaz na trzy sposoby – w UKFie, radiu cyfrowym i na falach długich.
Stacje nadające na falach średnich.
W Polsce działa sieć lokalnych stacji nadających na falach średnich, znanych pod wspólną nazwą "Radio AM". Są to rozgłośnie należące do spółki Polskie Fale Średnie, niekiedy prowadzone przy współudziale samorządów lokalnych. Stacje te emitują z reguły kilka godzin własnego programu dziennie, a w pozostałym czasie transmitują program sieciowy ze studia centralnego w Krakowie.

</doc>
<doc id="171819" url="https://pl.wikipedia.org/wiki?curid=171819" title="Kwakiutl">
Kwakiutl



</doc>
<doc id="171825" url="https://pl.wikipedia.org/wiki?curid=171825" title="Warta Bolesławicka">
Warta Bolesławicka



</doc>
<doc id="171828" url="https://pl.wikipedia.org/wiki?curid=171828" title="Plone">
Plone

Plone – oparty na środowisku Zope system zarządzania treścią (CMS). Plone napisany jest w języku programowania Python i rozpowszechniany jako wolne oprogramowanie zgodnie z zasadami licencji GPL. Może być wykorzystywany jako sieciowy serwer aplikacji, system publikowania dokumentów lub narzędzie do pracy zespołowej. Jest rozwiązaniem dedykowanym dla tworzenia portali korporacyjnych.
Projekt Plone rozpoczęli w roku 1999 Alan Runyan, Alexander Limi oraz Vidar Andersen. W roku 2004 powstała Fundacja Plone mająca na celu wspierać i promować system zarządzania treścią Plone. Plasuje się na 250 pozycji rozwijanych na świecie projektów open source , spełnia wymogi W3C, WAI-AA oraz jest zgodny z Sekcją 508.
Nazwa Plone stanowi hołd dla zespołu muzycznego Plone.

</doc>
<doc id="171831" url="https://pl.wikipedia.org/wiki?curid=171831" title="Malecite">
Malecite

Malecite – Indianie Ameryki Północnej należący do federacji abenackiej, posługujący się językiem z rodziny języków algonkiańskich, spokrewnieni m.in. z Indianami Mikmak i Passamaquoddy.
Według kanadyjskich władz w 1904 roku plemię liczyło 805 członków, w tym 103 mieszkało w prowincji Quebec, a 702 in Nowym Brunszwiku.

</doc>
<doc id="171832" url="https://pl.wikipedia.org/wiki?curid=171832" title="Miles Magister">
Miles Magister

Miles M.14 Magister – brytyjski samolot szkolny, zaprojektowany i zbudowany w 1936 roku przez inż. F. G. Milesa w wytwórni Philipps and Powis Aricraft Limited
Historia.
W 1936 roku główny konstruktor wytwórni lotniczej "Philipps and Powis Aircraft Limited" inż. F. G. Miles skonstruował samolot szkolny w nowoczesnym wówczas układzie dolnopłata. Prototyp samolotu został oblatany w drugiej połowie 1936 roku, w czasie prób wykazywał on dobre właściwości pilotażowe, niezłą zwrotność i przydatność do celów szkoleniowych.
Ministerstwo lotnictwa po próbach w locie zatwierdziło ten samolot dla Royal Air Force (RAF) do nauki pilotażu podstawowego i elementarnych figur akrobacji, szczególnie cenny był do szkolenia pilotów myśliwskich mających latać na samolotach Hawker Hurricane i Supermarine Spitfire. Podobny układ dolnopłata pozwalał na szybsze przyswajanie im nawyków do walki w powietrzu.
Pierwsze seryjne samoloty szkolne, które otrzymały nazwę "Miles M.14 Magister Mk I", zostały wyprodukowane pod koniec stycznia 1937 roku. Do jego napędu zastosowano silnik rzędowy tłokowy "De Havilland Gipsy Major" o mocy 130 KM (96 kW) z dwułopatowym śmigłem drewnianym. Cały samolot wykonany był z drewna, a jego pokrycie stanowiła sklejka. W kadłubie mieściły się dwie kabiny jedna za drugą (przednia ucznia, tylna instruktora). Były odkryte, każda zasłonięta z przodu tylko wiatrochronem, wyposażona w niezbędny zestaw urządzeń sterowniczych i przyrządów pokładowych.
Produkcję seryjna samolotu "Miles M.14 Magister Mk I" wstrzymano w 1941 roku, a w latach 1937 – 1941 wyprodukowano łącznie 1299 samolotów tego typu.
Użycie w lotnictwie.
Pierwsze seryjne samoloty "Miles M.14 Magister" dostarczono do jednostek szkolnych RAF w kwietniu 1937 roku. Były to pierwsze samoloty w układzie dolnopłata wprowadzone do brytyjskich szkół lotniczych.
Otrzymały je przede wszystkim szkoły uczące pilotażu podstawowego, a potem szkoły kształcące instruktorów lotniczych. Zostały również przydzielane do dywizjonów lotniczych, w których stosowane jako samoloty treningowe oraz do lotów dyspozycyjnych. Wykorzystywano je również do ćwiczeń w lotach nocnych.
W Royal Air Force samoloty "Miles M.14 Magister" stosowano do 1947 roku, po czym zostały wycofane z użycia i zastąpione przez nowocześniejsze samoloty szkolno-treningowe.
Użycie w lotnictwie polskim.
Podczas II wojny światowej na samolotach "Miles M.14 Magister" szkolili się w Wielkiej Brytanii polscy piloci. Już w październiku 1940 roku na tych samolotach przeszkolono i sprawdzono grupę 30 polskich pilotów.
Samoloty "Miles M.14 Magister" znajdowały się również na wyposażeniu niektórych polskich dywizjonów, m.in. dywizjonów myśliwskich 302 i 306, dywizjonu bombowego 304, gdzie używano ich do lotów treningowych.
Kilka samolotów "Miles M.14 Magister" znajdowało się również w dyspozycji polskich oficerów łącznikowych np. przy dowództwie 25 Grupy Lotniczej RAF oraz przy dowództwie 1 Grupy Bombowej RAF.
Opis konstrukcji.
Samolot "Miles M.14 Magister Mk I" był dwumiejscowym samolotem szkolnym w układzie dolnopłata o konstrukcji drewnianej. Kabiny odkryte. Podwozie klasyczne – stałe. Napęd: 1 silnik rzędowy tłokowy, śmigło drewniane, dwułopatowe.
Samolot nie posiadał uzbrojenia.

</doc>
<doc id="171834" url="https://pl.wikipedia.org/wiki?curid=171834" title="Wielki zespół mieszkaniowy">
Wielki zespół mieszkaniowy

Wielki zespół mieszkaniowy (w skrócie wzm, zespół mieszkaniowy z ) – forma urbanistyczna, w której na małej przestrzeni znajduje się duże skupisko bloków mieszkalnych bez innych budynków mieszkalnych, a liczba mieszkańców wynosi od kilku do kilkudziesięciu tysięcy.
Zespoły mieszkaniowe pojawiły się po raz pierwszy we Francji. Pierwszym było osiedle Sarcelles pod Paryżem, którego budowę rozpoczęto w 1954. Tego typu formy urbanistyczne stały się powszechne w drugiej połowie XX wieku, szczególnie w państwach, gdzie proces urbanizacji rozpoczął się z opóźnieniem i rozwijał się w sposób gwałtowny. Budowa wzm podyktowana była zapotrzebowaniem intensywnie rozwijającego się przemysłu na siłę roboczą. Skutkiem tego powstawały osiedla tanich mieszkań, najpierw w 4- lub 5-kondygnacyjnych, a następnie 11-kondygnacyjnych blokach.
Cechy charakterystyczne wzm.
Cechy te były typowe dla zespołów mieszkaniowych w Polsce przede wszystkim w latach 70. i 80. XX wieku, gdy powstawały one praktycznie we wszystkich większych miastach. Obecnie wraz ze spadkiem rozwoju zespołów mieszkaniowych w Polsce zaobserwować można, że nastąpiła dekoncentracja handlu oraz udogodnienia w komunikacji miejskiej. Przyczyniło się do tego odejście od budowy wielkich bloków w kierunku budowy osiedli szeregowców, mniejszych domów przeznaczonych do zamieszkania przez kilka rodzin.

</doc>
<doc id="171836" url="https://pl.wikipedia.org/wiki?curid=171836" title="Mandragora lekarska">
Mandragora lekarska

Mandragora lekarska ("Mandragora officinarum" L.) – gatunek rośliny należący do rodziny psiankowatych. Pochodzi z obszaru śródziemnomorskiego (Algieria, Maroko, Tunezja, Chorwacja, Czarnogóra, Macedonia Północna, Grecja, Włochy, Hiszpania, Portugalia, Izrael, Jordania, Liban, Syria, Turcja, Cypr), ale rozprzestrzenił się również gdzieniegdzie w innych regionach świata. Jest też uprawiany.
Biologia i ekologia.
Bylina. Kwitnie od czerwca do lipca. Roślina trująca, zawiera m.in. atropinę i alkaloidy z grupy tropanowych. Spożywana w większych ilościach może wywołać podrażnienie dróg oddechowych, podobno także delirium, jest psychoaktywna i ma właściwości mocno pobudzające.
W literaturze i filmografii.
Wzmianki na jej temat można znaleźć m.in. w takich dziełach jak:
oraz w filmach:

</doc>
<doc id="171837" url="https://pl.wikipedia.org/wiki?curid=171837" title="Okrytoskrzelne">
Okrytoskrzelne

Okrytoskrzelne (Tectibranchia) – wyróżniany dawniej rząd morskich mięczaków tyłoskrzelnych (Opisthobranchia). Obecnie nie jest uznawany za takson.

</doc>
<doc id="171840" url="https://pl.wikipedia.org/wiki?curid=171840" title="Mohawkowie">
Mohawkowie

Mohawkowie (nazwa własna "Kaniengehawa" „Lud Krzemieni” ; angielski "Mohawk" wywodzi się od algonkińskiego "Mō häk" „Pożeracze ludzi”) – północnoamerykańscy Indianie należący do ligi irokeskiej (nie należy mylić z plemieniem Mohave). W lidze nazywano ich „Odźwiernymi Bramy Wschodu”, bowiem było to najbardziej na wschód wysunięte plemię ligi irokeskiej, mieszkające w dolinie rzeki Mohawk we wschodniej części stanu Nowy Jork, pomiędzy dzisiejszymi miastami Albany i Utica.
Historia.
Plemiona irokeskie pojawiły się na terenach dzisiejszego stanu Nowy Jork około roku 800 i wkrótce rozpoczęły uprawę ziemi. Dla przerwania nieustających wojen międzyplemiennych prorok Huronów Deganawida i szaman Mohawków Hiawata założyli w XV lub XVI wieku ligę irokeską. Deganawida i Hiawata są prawdopodobnie postaciami mitycznymi.
Mohawkowie stali się partnerami w intratnym handlu futer i sojusznikami Holendrów, a później Anglików, w wojnie z Francuzami. Wkrótce po zawarciu brytyjsko-francuskiego pokoju w roku 1763 pewna grupa Mohawków i Oneidów emigrowała, pod wpływem jezuitów, do Kanady Francuskiej i osiadła na południowym brzegu Rzeki Świętego Wawrzyńca. Później grupa ta przeniosła się bliżej Montrealu i chociaż większość z nich przyjęła katolicyzm i zerwała tradycyjny sojusz antyfrancuski, nadal pozostała częścią składową ligi. W okresie późniejszym część spośród nich przeniosła się do Ohio, a w końcu na Terytorium Indiańskie.
Pod wodzą Thayendanegei walczyli po stronie brytyjskiej podczas wojny o niepodległość Stanów Zjednoczonych, a po podpisaniu Traktatu Paryskiego w roku 1783 część przeniosła się do Kanady Brytyjskiej, gdzie władze utworzyły dla lojalnych plemion "Rezerwat Sześciu Narodów".
W XIX wieku mieszkający w rezerwatach Mohawkowie i inni Irokezi byli zatrudniani jako wioślarze przez różne kampanie handlowe w Kanadzie (pracowali m.in. przy spławie drewna), a jesienią 1884 roku wzięli udział w wyprawie ratunkowej w górę Nilu. Ekspedycja ta była spóźnioną odsieczą dla otoczonego w Chartumie przez mahdystów generała Gordona, a wioślarze indiańscy zostali wynajęci przez British Army.
Liczebność.
W połowie XVII wieku Mohawków było około 4000. Dwieście lat później ich liczba wzrosła do około 13 tysięcy w Kanadzie i 15 tysięcy w Stanach Zjednoczonych. Według danych US Census Bureau podczas spisu powszechnego w 2000 roku 13 940 obywateli USA zadeklarowało, że jest pochodzenia "wyłącznie Mohawk", zaś 26 851 oświadczyło, że ma pochodzenie "wyłącznie lub między innymi Mohawk". W kanadyjskiej prowincji Ontario są oni najliczniejszym z Sześciu Narodów i mieszkają m.in. w rezerwacie Tyendinaga w pobliżu wschodniego krańca jeziora Ontario. W 2012 roku liczebność kanadyjskich Mohawków zmalała do 11 tysięcy w wyniku ubytku naturalnego. Zaledwie 15% z nich potrafi posługiwać się rodzimym językiem – kanien’géha.
Znani Mohawkowie.
Deganawida, Hiawata, Joseph Brant, Theyanoguin, Pauline Johnson, Katarzyna Tekakwitha, Jay Silverheels, John Mohawk, Robbie Robertson

</doc>
<doc id="171842" url="https://pl.wikipedia.org/wiki?curid=171842" title="Wyzwisko">
Wyzwisko

Wyzwisko to jednostka leksykalna, za pomocą której mówiący może w sposób spontaniczny ujawnić swoje negatywne emocje względem adresata bądź adresatów.
Wyzwisko może (lecz nie musi) wiązać się z użyciem przekleństw bądź wulgaryzmów.

</doc>
<doc id="171845" url="https://pl.wikipedia.org/wiki?curid=171845" title="Karol Estreicher (starszy)">
Karol Estreicher (starszy)

Karol Józef Teofil Estreicher, ps. J. Krupski (ur. 22 listopada 1827 w Krakowie, zm. 30 września 1908 w Krakowie) – polski historyk literatury i teatru, krytyk literacki, bibliograf, wieloletni dyrektor Biblioteki Jagiellońskiej, nazywany „ojcem bibliografii polskiej”.
Rodzina.
Był członkiem zasłużonej dla polskiej nauki i kultury rodziny Estreicherów; jego ojcem był Alojzy Rafał, profesor botaniki i dyrektor Ogrodu Botanicznego Uniwersytetu Jagiellońskiego (matką – Antonina z Rozbierskich). Dziad Dominik Oesterreicher był malarzem, który przybył do Krakowa z Austrii i został nauczycielem rysunku, wykładowcą UJ; zajmował się również amatorsko entomologią. Tradycje naukowe kontynuowali synowie Karola Józefa i Stefanii z Grabowskich – Stanisław (profesor historii prawa na UJ) i Tadeusz (profesor chemii nieorganicznej UJ i uniwersytetu w szwajcarskim Fryburgu); wnuk, także Karol, wykładał na UJ historię sztuki, wnuczka Krystyna Grzybowska (żona profesora prawa Konstantego Grzybowskiego) została pisarką, autorką głównie książek dla młodzieży (a także "Kroniki rodzinnej" rodu Estreicherów). Szwagrem Karola Józefa był ekonomista krakowski Julian Dunajewski. Jego córka Jadwiga (1859–1946) została żoną nauczyciela Leona Kulczyńskiego.
Życie i działalność naukowa.
Do 1843 uczęszczał do Gimnazjum św. Anny w Krakowie, następnie studiował na UJ kolejno filologię (1843–1845) i nauki prawne (1845–1848); po studiach podjął pracę w sądownictwie galicyjskim, był aplikantem w Trybunale Cywilnym i Kryminalnym w Krakowie (1848–1855), adiunktem w Sądzie Lwowskim (1855–1862), notariuszem w Sądzie w Wojniczu (1862). W 1862 przeniósł się do Królestwa Kongresowego, do Warszawy, gdzie objął stanowisko zastępcy dyrektora Biblioteki Szkoły Głównej Warszawskiej; odbył jednocześnie uzupełniające studia na tej uczelni, uwieńczone doktoratem w 1867 na podstawie pracy "Guenter Zainer i Świętopełk Fiol". W latach 1865–1868 kierował w Szkole Głównej Warszawskiej Katedrą Bibliografii. Powrócił do Krakowa w 1868 i został dyrektorem Biblioteki Jagiellońskiej (a w 1870 profesorem zwyczajnym UJ); pełnił tę funkcję do 1905, gdy ustąpił. Był jednym ze współtwórców Akademii Umiejętności (przyszłej PAU) i jej członkiem czynnym od 1872; dla potrzeb Akademii pozyskał środki finansowe (fundusz Wereszczyńskiego, stypendia Szklarskiego) oraz zapis dóbr Szczawnicy. Był sekretarzem (1872–1878) i dyrektorem (1877–1890) Wydziału I AU, a w latach 1873–1888 przewodniczącym Komisji Bibliograficznej AU. Ponadto należał do Towarzystwa Naukowego Krakowskiego (od 1861) oraz Poznańskiego Towarzystwa Przyjaciół Nauk (1889 członek honorowy).
Jako uczony Karol Estreicher zasłużył się przede wszystkim opracowaniem niemal kompletnej bibliografii druków polskich, wydanych w Polsce i za granicą oraz dotyczących Polski, obejmującej lata 1470–1889; dzieło "Bibliografia Polska", którego 22 pierwsze tomy wydał w latach 1872–1908, kontynuowali następnie syn Stanisław i wnuk Karol (do tomu XXXIV w 1951). Ponadto przygotował bibliografię piśmiennictwa galicyjskiego 1849–1859 oraz spisy przedmiotowe i autorskie periodyków „Tygodnik Ilustrowany” (za lata 1859–1875) i „Biblioteka Warszawska” (za lata 1841–1890). Wprowadził do polskiej teorii bibliografii pojęcie „hasło” – jako wyraz szeregujący opis w układzie alfabetycznym; w opisach uwzględniał adres wydawniczy, format bibliograficzny, objętość dzieła, aktualnego właściciela oraz dodawał odsyłacze przedmiotowe. Przyczynił się również do uporządkowania zbiorów Biblioteki Jagiellońskiej; trzykrotnie powiększył księgozbiór, doprowadził do remontu gmachu Biblioteki, zapoczątkował podział zbioru na grupy naukowe (22 grupy w księgozbiorze polskim, 34 w obcojęzycznym). Wzbogacony został szczególnie dział starodruków, rozwijały się również nowe działy – czasopism, grafiki, muzyki i druków ulotnych. Z inicjatywy Estreichera wprowadzono w Bibliotece Jagiellońskiej nowy formularz inwentarzowy.
Badał twórczość Aleksandra Fredry, opracował spis utworów i przekładów Józefa Ignacego Kraszewskiego. Opracował wiele biografii polskich poetów, bibliografów i księgarzy (m.in. Adama Mickiewicza, Tomasza Kajetana Węgierskiego, swojego teścia księgarza Ambrożego Grabowskiego). Zajmował się historią teatru polskiego, od 1878 wchodził w skład sądów konkursów teatralnych. Współpracował z czasopismami „Czas” (od 1847) i „Dziennik Literacki” (Lwów, od 1853). Georg Schneider nazwał go „najwybitniejszym bibliografem na świecie”.
Utrzymywał kontakty naukowe i towarzyskie z przedstawicielami środowiska naukowego krakowskiego (m.in. Józefem Kremerem), a także uczonymi czeskimi i niemieckimi. Jego zainteresowania bibliograficzne kształtowały się pod wpływem Augusta Bielowskiego i Karola Szajnochy, a początkiem "Bibliografii Polskiej" były prace nad uzupełnieniem bibliografii opracowywanych przez Adama Benedykta Jochera, Feliksa Bentkowskiego i Michała Wiszniewskiego.
W 1881 otrzymał szlachectwo II stopnia (tytuł Ritter) wraz z predykatem „von Rozbierski”, pochodzącym od panieńskiego nazwiska matki, a w 1905 godność radcy dworu. Został odznaczony m.in. Orderem Korony Żelaznej III klasy (1881), a dzieło życia przyniosło mu Medal za Bibliografię Polską XVI, XVII, XVIII i XIX Wieku (1889). W polityce skłaniał się ku ugodowej polityce margrabiego Wielopolskiego i był przeciwnikiem powstania styczniowego (okres powstania spędził w Królestwie Polskim).
W 1889 został wybity medal upamiętniający Karola Estreichera, zaprojektowany przez Wolfganga Lauera.
Pochowany został na Cmentarzu Rakowickim w Krakowie, w grobowcu rodzinnym, w kwaterze Ba.
Publikacje.
Ogłosił łącznie ponad 700 prac, m.in.:
Oprócz prac naukowych pozostawił wiele wierszy oraz przekłady ok. 30 komedii i dramatów francuskich, niemieckich, włoskich i hiszpańskich.

</doc>
<doc id="171848" url="https://pl.wikipedia.org/wiki?curid=171848" title="Karol Estreicher">
Karol Estreicher



</doc>
<doc id="171849" url="https://pl.wikipedia.org/wiki?curid=171849" title="Wachlarz (organizacja zbrojna)">
Wachlarz (organizacja zbrojna)

Wachlarz – kryptonim wydzielonej organizacji dywersyjnej Związku Walki Zbrojnej i Armii Krajowej, utworzonej latem 1941 w związku z wybuchem wojny niemiecko-radzieckiej.
Powstanie Wachlarza.
Pierwszym kryptonimem cyfrowym była „18” zamieniona jesienią 1942 na „27”. W sprawozdaniach Dowódcy ZWZ-AK pojawia się też określenie „Akcja W”.
Strefa planowanych działań „Wachlarza” obejmowała ogromne obszary ZSRR na wschód od przedwojennej granicy II Rzeczypospolitej, od Morza Bałtyckiego po Kijowszczyznę i Podole.
Celem powołania „Wachlarza” było prowadzenie akcji dywersyjnej na szlakach aprowizacyjnych armii niemieckiej walczącej w ZSRR oraz organizowanie osłony dla planowanego na ziemiach polskich powszechnego powstania zbrojnego przed wycofującymi się z frontu wschodniego Niemcami lub nacierającą Armią Czerwoną. W tym drugim wariancie chodziło o danie czasu polskiej armii podziemnej na szybką mobilizację i przygotowanie obrony przed nowym okupantem. Jednak po podpisaniu układu z bolszewikami Sikorski uznał, że podobne antysowieckie zamierzenia są niedopuszczalne, wydając rozkaz „udzielenia Sowietom pomocy wojskowo-dywersyjnej”.
W pierwszej fazie powstania przewidywano m.in. podjęcie akcji dywersyjnych na liniach komunikacyjnych, w celu opóźnienia wycofywania się na tereny polskie wojsk niemieckich pobitych przez Sowietów.
Początkowo kadrę „W” stanowili oficerowie Tajnej Armii Polskiej (TAP), organizacji działającej w latach 1939–1940 i wcielonej we wrześniu 1941 do ZWZ. O tym, jak wielką wagę Sikorski przywiązywał do dywersyjnych działań na rzecz Sowietów, świadczy, że z liczącego osiem milionów dolarów budżetu Armii Krajowej na rok 1942, aż cztery miliony przeznaczono na „Wachlarz”. Dwie trzecie tej sumy wyłożyli Brytyjczycy, naciskający pod wpływem sowieckiej dyplomacji na intensyfikację działań dywersyjnych. Do „Wachlarza” skierowano również połowę wszystkich cichociemnych, którzy w 1942 zostali przerzuceni do Polski, zaopatrzeni przez Brytyjczyków w sprzęt oraz materiały wybuchowe, tworząc trzon kadry dowódczej. Osoby te przeszły specjalistyczne przeszkolenie dywersyjne na terenie Wielkiej Brytanii. Rozkaz akcji na rzecz Sowietów wywołał olbrzymi opór ze strony części oficerów i żołnierzy „Wachlarza”
Pod koniec 1942 (formalny rozkaz Dowódcy Armii Krajowej gen. Roweckiego z 22 stycznia 1943), w miarę nasilania się akcji dywersyjnych, „Wachlarz” i działający od 1940 Związek Odwetu zostały podporządkowane Kierownictwu Dywersji – Kedywowi.
Organizacja Wachlarza.
Struktura organizacji przewidywała stanowiska komendanta i szefa sztabu. Szefem sztabu był kpt. dypl. Stefan Rychter ps. „Tumry”. Miał on kierować referatem bezpieczeństwa, łącznością wewnętrzną i poszczególnymi oddziałami. Strukturę organizacyjną stanowiły:
Słabo rozwiniętymi w stosunku do pozostałych były oddziały II i III. Organizacja miała dysponować budżetem w wysokości 4 mln dolarów, ale praktycznie otrzymała tylko 10% planowanej sumy. Istotną sprawą w organizacji były finanse ze względu na rozległy obszar jej działania. Pierwszym komendantem organizacji był ppłk Jan Henryk Włodarkiewicz ps. „Darwicz” („Damian”, „Jan”), a od marca 1942 roku obowiązki pełnił ppłk dypl. Adam Remigiusz Grocholski ps. „Brochwicz” („Doktor”, „Inżynier”, „Waligóra”). Siedzibą dowództwa była Warszawa, gdzie szkolono i przygotowywano żołnierzy „Wachlarza”. Ich liczba szacowała się na blisko 500, a niektóre źródła podawały nawet 900 osób.
Upamiętnienie.
W 1993 został wybity medal z podobizną gen. broni Kazimierza Sosnkowskiego o treści "„Wachlarz” – akcje dywersyjne 1943 – 1993", wydany przez Mennicę Państwową, a zaprojektowany przez Zbigniewa Kotyłłę.

</doc>
<doc id="171855" url="https://pl.wikipedia.org/wiki?curid=171855" title="Sabinian (uzurpator)">
Sabinian (uzurpator)

Sabinian ("Sabinianus") – rzymski namiestnik (prokonsul) w Afryce, którego zbuntowani Kartagińczycy mieli ogłosić cesarzem w 240 roku n.e.
Wspomniany w "Historia Augusta" jako przywódca prowincjonalnego stronnictwa utworzonego w opozycji wobec władzy Gordiana III, pokonany dzięki interwencji namiestnika Mauretanii. Wymieniony także przez Zosimosa jako „uzurpator”, którego ostatecznie sami Kartagińczycy wydali legalnemu cesarzowi dla zakończenia buntu i uzyskania przebaczenia. Charakter tej uzurpacji, która (w odróżnieniu od afrykańskiej rewolty Gordiana I) nie zyskała szerszego poparcia, pozostaje niejasny, zawierający wątpliwości i sporny wśród badaczy tego okresu. 

</doc>
<doc id="171856" url="https://pl.wikipedia.org/wiki?curid=171856" title="US Sampdoria">
US Sampdoria



</doc>
<doc id="171859" url="https://pl.wikipedia.org/wiki?curid=171859" title="Droga krajowa nr 3 (Polska)">
Droga krajowa nr 3 (Polska)

Droga krajowa nr 3 (w skrócie DK3) – droga krajowa klasy S oraz GP w zachodniej części Polski, na terenie województw: zachodniopomorskiego, lubuskiego i dolnośląskiego, o długości 504 km, przebiegająca południkowo ze Świnoujścia do Jakuszyc. Stanowi polską część międzynarodowej trasy E65 z Malmö w Szwecji do Chanii na Krecie.
Dopuszczalny nacisk na oś.
1 maja 2004, w dniu wstąpienia Polski do Unii Europejskiej, zaczęło obowiązywać rozporządzenie Ministerstwa Infrastruktury, na mocy którego dopuszczono ruch pojazdów o nacisku pojedynczej osi do 11,5 tony – początkowo na odcinku Świnoujście – obwodnica Wolina. 15 listopada 2005 rozszerzono podwyższoną nośność na całą długość drogi nr 3, co obowiązuje do dziś.
Autostrada A3.
W latach 1993–2001 planowano budowę autostrady A3, jako nowego ciągu DK3, jednak koncepcja nie została zrealizowana.
Droga ekspresowa S3.
Od czerwca 2024 r. cały przebieg drogi krajowej nr 3 ma stanowić droga ekspresowa S3. Obecnie na długości 404,7 km DK3 posiada status drogi ekspresowej (w tym 18,3 km odcinka wspólnego z autostradą A6), a dodatkowo dwa fragmenty jednojezdniowe o łącznej długości 5,4 km wybudowane zostały w standardzie drogi klasy S: obwodnica Międzyzdrojów (2,9 km) i obwodnica Wolina (2,5 km).
Trasa europejska E65.
Droga krajowa nr 3 jest w całości polskim odcinkiem trasy europejskiej E65.
Historia numeracji.
Na przestrzeni lat droga posiadała różne oznaczenia:
W czasach PRL odcinek Szczecin – Świnoujście miał posiadać także oznaczenie T16, co przedstawia samochodowy atlas Niemiec z połowy lat 70.&lt;ref name="Shell-Deutschland-1975/76"&gt;&lt;/ref&gt; oraz mapa Niemieckiej Republiki Demokratycznej z 1990 r.. Jednakże żadna z wydawanych w Polsce map i atlasów drogowych przed 1986 r. nie potwierdza takiej numeracji.

</doc>
<doc id="171860" url="https://pl.wikipedia.org/wiki?curid=171860" title="Harlem">
Harlem

Miejscowości:
Gminy w USA:

</doc>
<doc id="171862" url="https://pl.wikipedia.org/wiki?curid=171862" title="Stadio Luigi Ferraris">
Stadio Luigi Ferraris

Stadio Luigi Ferraris – stadion piłkarski znajdujący się w mieście Genua we Włoszech.
Swoje mecze rozgrywają na nim zespoły UC Sampdoria oraz Genoa CFC. Pojemność widowni wynosi 36 599.

</doc>
<doc id="171863" url="https://pl.wikipedia.org/wiki?curid=171863" title="Łódzki Klub Jeździecki">
Łódzki Klub Jeździecki

Łódzki Klub Jeździecki – ośrodek hippiczny w Łodzi mający od 1958 swoją siedzibę przy ul. Łagiewnickiej 307/311 (przy zbiegu z ul. Okólną), w sąsiedztwie Lasu Łagiewnickiego.
Klub prowadzi naukę jazdy konnej, dysponuje terenem do treningów i organizowania zawodów jeździeckich. Posiada około 30 koni w zabytkowych stajniach z XIX w., należących niegdyś do barona Heinzla. W pobliżu znajduje się pałac Ludwika Heinzla. ŁKJ skupia w swoich szeregach około dwustu osób, osiągając dobre wyniki w jeździectwie (szczególnie w skokach przez przeszkody).
Obiekt udostępniany jest do zwiedzania, a w przeszłości wielokrotnie był wykorzystywany podczas realizacji filmów (m.in. Daniel Olbrychski jeździł na tutejszym arabie o imieniu Badyl w "Ziemi obiecanej" Andrzeja Wajdy).
Dyrektorem Klubu był Stanisław Marchwicki – wielokrotny zdobywca licznych nagród, m.in. mistrz Polski z 1995 i wicemistrz Polski z 1996.
Przy ul. Łagiewnickiej ma swoją siedzibę także Okręgowy Związek Jeździecki, grupujący w swoich szeregach kluby jeździeckie z województwa łódzkiego.

</doc>
<doc id="171866" url="https://pl.wikipedia.org/wiki?curid=171866" title="Tyrezjasz">
Tyrezjasz



</doc>
<doc id="171872" url="https://pl.wikipedia.org/wiki?curid=171872" title="Tel Awiw">
Tel Awiw



</doc>
<doc id="171874" url="https://pl.wikipedia.org/wiki?curid=171874" title="Telegrafia">
Telegrafia

Telegrafia – dziedzina telekomunikacji zajmująca się przekazywaniem informacji w postaci znaków pisarskich przygotowanych do odbioru automatycznego albo bezpośrednio przez człowieka, za pomocą urządzenia zwanego telegrafem, zastąpionego następnie przez dalekopis.
W Polsce od 9 lutego 2007 r. usługi telegraficzne nie są już świadczone przez firmy telekomunikacyjne ze względu na erę internetową.

</doc>
<doc id="171875" url="https://pl.wikipedia.org/wiki?curid=171875" title="Charlton Athletic Londyn">
Charlton Athletic Londyn



</doc>
<doc id="171877" url="https://pl.wikipedia.org/wiki?curid=171877" title="Abdera (Grecja)">
Abdera (Grecja)

Abdera (gr. Άβδηρα, trl. Ávdīra, trb. Awdira) – miejscowość w Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Ksanti, historyczna siedziba gminy Abdera. W 2011 roku liczyła 1090 mieszkańców.
Starożytne miasto, kolonia grecka w południowej Tracji nad Morzem Egejskim, niedaleko ujścia rzeki Nestos.
Historia.
Według mitu, została założona przez Heraklesa, który uczcił w ten sposób śmierć swego przyjaciela Abderosa, pożartego w tych okolicach przez konie trackiego króla Diomedesa, karmiącego je odwiedzającymi go cudzoziemcami.
W rzeczywistości Abderę założyli w 654 p.n.e. koloniści z jońskiego miasta Klazomenaj (Kladzomena) w nadziei, że dogodne położenie pozwoli opanować handel z Trakami. Trakowie po kilkudziesięciu latach zburzyli miasto. Około 540 p.n.e. Abdera została zasiedlona ponownie przez Jonów, tym razem z Teos. Mogło to mieć związek z uzależnieniem Jonii od Persów, które nastąpiło po pokonaniu Krezusa przez Cyrusa II w 546 p.n.e. Część niezadowolonych z nowego władztwa mieszkańców postanowiła spróbować szczęścia w obiecującym gospodarczo, choć jak wynikało z doświadczeń poprzedników, niebezpiecznym miejscu.
Dzięki handlowi z Trakami miasto szybko się rozwijało i bogaciło. W V wieku p.n.e. Abdera była znaczącym członkiem Związku Morskiego. Jej obywatele wnieśli wkład w rozwój greckiej kultury. W początkach IV wieku p.n.e. Trakowie znów zaczęli niepokoić miasto. Ich najazdy doprowadziły do osłabienia Abdery i utraty jej znaczenia. W 355 p.n.e. dostała się pod panowanie Macedonii, potem zniknęła z kart historii.
Abdera w kulturze.
Mieszkańcy Abdery byli dla starożytnych Greków uosobieniem prowincjuszy. O ich nieokrzesaniu i nieuctwie krążyły niewybredne dowcipy, przypominające współczesne "Polish jokes". Pomimo faktu, że miasto wydało tak znanych mędrców jak: Protagoras, Demokryt czy Anaksarchos określenie "abderyta" przetrwało do współczesności jako synonim głupca i prostaka. Z tego powodu Christoph Martin Wieland dał nazwę "Abderyci" (1774-1780) powieści satyrycznej kpiącej z kosmopolitycznych aspiracji mieszkańców wolnych miast Rzeszy, a Friedrich Dürrenmatt umiejscowił w Abderze swój "Proces o cień osła" (1958).
Współczesność.
W pobliżu antycznej Abdery leży dziś grecka miejscowość o identycznej, greckiej nazwie: "Avdira". W 2000 r. otwarto Archeologiczne Muzeum Abdery eksponuje bogate znaleziska, w tym arystokratyczne pochówki, finezyjną złotą biżuterię, mozaiki podłogowe oraz wazy czerwonofigurowe z V wieku p.n.e.
Położenie geograficzne.
Ruiny Abdery leżą o 13 km od trasy szybkiego ruchu, łączącej miasta Ksanti i Komotini oraz niedaleko od węzła "Xanthi East", autostrady "Egnatia Odos", nawiązującej do dawnej, rzymskiej drogi "Via Egnatia."

</doc>
<doc id="171887" url="https://pl.wikipedia.org/wiki?curid=171887" title="Aparat telefoniczny">
Aparat telefoniczny



</doc>
<doc id="171892" url="https://pl.wikipedia.org/wiki?curid=171892" title="Miasta Polski">
Miasta Polski



</doc>
<doc id="171899" url="https://pl.wikipedia.org/wiki?curid=171899" title="Zarządzanie zasobami ludzkimi">
Zarządzanie zasobami ludzkimi

Zarządzanie zasobami ludzkimi (inaczej zarządzanie personelem, funkcja personalna, "human resource management" lub "managing people in organizations") – zbiorcza nazwa na określenie strategii lub metod kierowania tzw. kapitałem ludzkim.
Charakterystyka.
We współczesnym świecie zasoby ludzkie (ZL) mają wpływ na wartość i konkurencyjność przedsiębiorstwa. Ze względu na takie podejście stopniowo rozwinęła się polityka zarządzania zasobami ludzkimi (ZZL), która określa cele, metody oraz wyzwania, jakie powinno spełniać prawidłowo działające przedsiębiorstwo.
W literaturze stosowane jest także pojęcie „zarządzanie kadrami”, pod którym należy rozumieć zbiór działań (decyzji) związanych z ludźmi, ukierunkowanych na osiąganie celów organizacji i zaspokojenie potrzeb (rozwój) pracowników. Przedmiotem zainteresowania funkcji personalnej w tym ujęciu są ludzie jako podmioty sprawcze w dążeniu do celów indywidualnych i organizacyjnych, a więc pracownicy pod względem ilościowym i jakościowym, ich zaangażowanie w działalność organizacji, osiągane wyniki oraz uwarunkowania tych zmiennych.
Innym spotykanym terminem jest „gospodarowanie zasobami ludzkimi”, które definiuje się jako działanie organizacji nastawione na przyciągnięcie, rozwój i utrzymanie efektywnie działającej siły roboczej.
To oddziaływanie na czynnik ludzki w organizacji w taki sposób i przy pomocy takich instrumentów, aby poprzez swoich pracowników organizacja osiągała swoje cele.
Elementy procesu zarządzania kadrami:
Na zasoby ludzkie składają się:
Działania związane z zarządzaniem zasobami ludzkimi ułatwiają systemy Human Capital Management.
Geneza i rozwój koncepcji zarządzania zasobami ludzkimi.
Genezę pojęcia Zarządzanie Zasobami Ludzkimi (z ang. HRM – "human resources management") należy rozpatrywać w kontekście przebiegu funkcji personalnej w firmach. Początek XIX wieku obfituje w rozwój podstawowych świadczeń.
Do okresu II wojny światowej wzbogacone zostały one o świadczenia socjalne. Z biegiem lat zarządzanie personelem rozszerzono o podstawowe szkolenia i porady dla pracowników. W latach czterdziestych i pięćdziesiątych XX wieku w dużym tempie rozwijała się kadra pracownicza, której obowiązki objęły: rekrutację, selekcję, szkolenia dla nowych pracowników oraz zarządzanie wynagrodzeniami. Równocześnie wzrastała liczba specjalistów zajmujących się szkoleniami w przedsiębiorstwach, oceną pracy oraz planowaniem zatrudnienia. Już od okresu paleolitu można mówić o rozwoju funkcji personalnej, czyli wszystkich działań związanych z funkcjonowaniem ludzi w przedsiębiorstwie.
W latach 80. zaczęły powstawać związki zawodowe, które miały na celu reprezentowanie pracowników i dbanie o ich poprawne stosunki międzyludzkie z pracodawcami. Duży nacisk skierowany jest na programy doszkalające oraz systemy motywacji i oceny pracowniczej. W latach 90. stopniowo zaczyna dominować praca zespołowa oraz zaangażowanie niezbędne do prawidłowego funkcjonowania przedsiębiorstwa. Postępuje standaryzacja norm oraz systemów szkoleń spowodowana łączeniem się przedsiębiorstw.
Na rozwój współczesnego ZZL miały wpływ oprócz socjologii, psychologii oraz etyki również szkoły zarządzania. Wprowadziły one np.: „zasadę związku wydajności pracy z płacą, metody optymalizacji pracy fizycznej, zagadnienia kierowania oraz przywództwa organizacyjnego, analizę procesów i relacji społecznych w organizacjach, pracę zespołową”, itd. Warto podkreślić, że ZZL, jako system działań rozwijało się na przestrzeni lat i ciągle jest udoskonalane wraz z postępującym rozwojem społeczno-gospodarczym (Zając, 2007; Moczydłowska, 2008).
Zasoby ludzkie
Pocztowski (2008) zwraca uwagę, że „ludzie nie są zasobem, lecz dysponują zasobem, czyli ogółem cech i właściwości ucieleśnionych w nich, które umożliwiają pełnienie różnych ról w organizacji”.
Ludzie, zatem dysponują poniższymi cechami, tj.:
Skoro pracownicy są najcenniejszym zasobem, który umożliwia wzrost konkurencyjności firmy dlatego tak ważne jest stałe podnoszenie kwalifikacji kadry pracowniczej. To wiąże się z troską kierownictwa o podwładnych oraz z ich odpowiedzialnością związaną z selekcją, szkoleniem i rozwojem pracowników. Nie ulega wątpliwości, że zgromadzona wiedza umożliwia wzrost efektowności przedsiębiorstwa, a tym samym zdobycie przewagi ekonomicznej.
Kilkanaście lat temu koncentrowano się w szczególności nad produkcją, marketingiem oraz pozyskiwaniem klientów. Dopiero od niedawna aspekty zarządzania zasobami ludzkimi zajęły pierwsze miejsce rozważań przedstawicieli przedsiębiorstw. Wyróżnia się wiele definicji pojęcia Zarządzania Zasobami Ludzkimi. Mimo różnorodności powstałych definicji ZZL wszystkie są zgodne, że najważniejszym czynnikiem jest kapitał ludzki.
Oprócz tego analizując definicję ZZL można zwrócić uwagę na to, że autorzy są zgodni, co do charakteryzujących jego cech. Najważniejszą i już wspomnianą cechą jest kapitał ludzki, który jest głównym zasobem przedsiębiorstwa. Umożliwia jemu konkurencyjność oraz zwiększanie zysków, czyli jest tu mowa o powiązaniu strategii ekonomicznej z personalną. Istotne jest traktowanie pracowników, jako aktywa, w które należy inwestować, ponieważ od sukcesu pracownika zależy sukces przedsiębiorstwa. Ważną cechą ZZL jest wzrost zaangażowania kadry kierowniczej w procesy planowania zatrudnienia i kontrolowania spraw personalnych, czyli tzw. decentralizacja decyzji personalnych. Do innych cech ZZL należą m.in. rozwijanie partycypacji pracowników, rozwój ich kreatywności i umiejętności oraz indywidualizacja stosunków pracy.
Celem ZZL jest również ciągłe doskonalenie procedur oraz strategii. Szybkość rozwoju gospodarczego jest na tyle duża, że konieczne jest ciągłe śledzenie zmian. Nowe technologie pociągają za sobą konieczność szkoleń i kursów dla pracowników. Wzrost ich kwalifikacji przyspieszy szanse na zysk oraz konkurencyjność firmy. Zaangażowanie pracowników można również zwiększyć poprzez liczne kontrole jakości ich pracy oraz gratyfikację za wyniki. Wykwalifikowana kadra pracownicza umożliwia utrzymanie silnej pozycji firmy na rynku gospodarczym. Jest, zatem kapitałem, który trzeba pomnażać oraz zwiększać jego wartość. Istotną rzeczą jest umiejętność poznania wszystkich możliwości oraz wiedzy pracowników. Prawidłowe wykorzystanie ich doświadczenia będzie dla firmy zyskiem.
Rodzaje zarządzania zasobami ludzkimi.
W terminologii literatury światowej od początku lat 80. obserwuje się pojawianie pojęcia „ZZL”, zamiast określeń zarządzanie kadrami lub personelem. Pojęcie zarządzanie zasobami ludzkimi nie jest tylko zmianą definicji już istniejących tradycyjnych określeń. Pod tym pojęciem ukształtowana jest zupełnie nowa filozofa zarządzania kapitałem ludzkim. Wprowadzenie nowego pojęcia było próbą zmiany dotychczasowego postępowania wobec ludzi w przedsiębiorstwach, gdzie zasoby ludzkie postrzegane były, jako koszty działalności gospodarczej. Nowa filozofia zwraca uwagę na to, że zasoby ludzkie są kapitałem, który należy pomnażać.
Modelowe ujęcie ZZL obejmuje:
Te trzy wzajemnie powiązane obszary oddziałują na tzw. aktorów ZZL, czyli funkcję personalną przedsiębiorstwa, w którym główną rolę pełnią menadżerowie, a ich zdolności wpływają na efekty pozostałych elementów systemu.
Na podstawie obecnych w organizacji zasad polityki personalnej można wyróżnić dwa modelowe pojęcia ZZL: model sita i model kapitału ludzkiego.
Model mieszany polityki personalnej, który korzysta z założeń modelu sita w czasie rekrutacji i selekcji. Natomiast z modelu kapitału ludzkiego przedsiębiorstwa korzystają po zatrudnieniu pracowników, w których inwestują.
Jednym z elementów ZZL jest strategia personalna, jej typ zależy od strategii ogólnej przedsiębiorstwa. Na rozwój koncepcji strategicznego ujęcia ZZL w organizacjach miały dwa modele: model Michigan i model Harvardzki.
Model Michigan.
Koncepcja modelu Michigan lub inaczej modelu dopasowania opracowana została na Uniwersytecie Michigan przez grupę badaczy. Efektem ich pracy było opracowanie koncepcji strategicznego zarządzania zasobami ludzkimi, w której połączono ZZL ze strukturą i strategią przedsiębiorstwa.
Istotą modelu Michigan jest powiązanie tych aspektów oraz wpływ na firmę sił ekonomicznych, politycznych oraz kulturowych. W tym modelu zasobami ludzkimi oraz strukturą organizacji należy zarządzać w sposób zgodny ze strategią firmy. W modelu dopasowania wyszczególniono wzajemnie powiązane cztery funkcje, które tworzą cykl ZZL.
Podsumowując wzrost elastyczności firmy na rynku będzie w dużej mierze zależał od wykwalifikowania kadry. Im szybciej uda się dostosować poziom wiedzy i umiejętności pracowników do ciągle zmieniających się warunków, tym większe jest prawdopodobieństwo osiągnięcia sukcesu całej firmy. Zatem prawidłowe funkcjonowanie przedsiębiorstwa zależy przede wszystkim od odpowiednich decyzji kadry pracowniczej, która musi dostosować, jakość kompetencji pracownika w zależności od zajmowanego stanowiska. W dużej mierze wzrost konkurencyjności zależy również od podejścia samych pracowników do wykonywanej pracy. Osoby, których pozycja zawodowa jest niezagrożona i pewna będą bardziej efektywne i zaangażowane w samorozwój. W takim przypadku bardzo dobrą motywacją jest możliwość awansu w hierarchii firmy.
Do głównych dziedzin ZZL w tym modelu należą: partycypacja pracowników, ich ruchliwość, rodzaje motywacji oraz organizacja pracy. Założeniem tego modelu jest możliwość wpływu na obszary ZZL zarówno interesariuszy zewnętrznych (np. akcjonariusze, rządu, samorządu, klientów i dostawców) i interesariuszy wewnętrznych (np. pracowników, kadrę menadżerską, związków zawodowych), jak i czynników sytuacyjnych zewnętrznych (prawo, wartości, rynek pracy oraz zmiany technologiczne) i wewnętrznych (strategia, filozofia zarządzania, zadania, technologia oraz zatrudnienie).
Model harwardzki.
ZZL w modelu harwardzkim wpływa bezpośrednio na zaangażowanie, kompetencje, zgodność oraz efektywność zasobów ludzkich, czego skutkiem długookresowym jest: zadowolenie jednostki, efektywność organizacyjna oraz dobrobyt społeczny. Wszystkie te obszary są ze sobą powiązane wzajemnymi zależnościami.
Przedstawione modele reprezentują tzw. twarde (model Michigan) oraz miękkie (model harwardzki) podejście do ZZL.
Konkursy zarządzania zasobami ludzkimi.
Od roku 2000 Instytut Pracy i Spraw Socjalnych organizuje konkurs "Lider Zarządzania Zasobami Ludzkimi", którego celem jest promowanie wysokiej kultury zarządzania zasobami ludzkimi wśród przedsiębiorstw.

</doc>
<doc id="171917" url="https://pl.wikipedia.org/wiki?curid=171917" title="Legia Nadwiślańska">
Legia Nadwiślańska

Legia Nadwiślańska – polska jednostka powstała 31 marca 1808 roku w wyniku przemianowania tworzonej od wiosny 1807 roku na mocy dekretu Napoleona Legii Polsko-Włoskiej w związku z jej przejściem na żołd francuski w królestwie Westfalii. Istniała do 18 czerwca 1813.
Początkowo liczyła 5467 żołnierzy, a jej pierwszym dowódcą był generał Józef Joachim Grabiński, a od 7 czerwca 1808 płk Józef Chłopicki. W przeciwieństwie do 1 Pułku Szwoleżerów była to formacja z zasady chłopska, a stanowiska oficerskie zajmowała tu zazwyczaj drobna szlachta.
Na podstawie umowy zawartej 10 maja 1808 między rządem Księstwa Warszawskiego a rządem francuskim, Księstwo zobowiązało się do zapewnienia stałego dopływu rekruta do Legii. Legia zorganizowana pod osobistym nadzorem Napoleona w Bajonnie składała się z trzech pułków piechoty (około 5000 żołnierzy) oraz z dowodzonego przez Jana Konopkę pułku lansjerów. Każdy pułk składał się z 2 batalionów – po 6 kompanii – przy czym pierwsza kompania była grenadierska, a ostatnia woltyżerska. 
Legioniści Nadwiślańscy nosili ciemnoniebieskie kurtki i białe spodnie, a pułki różniły się jedynie kolorem kołnierzy, rabatów i wyłogów. Grenadierzy odróżniali się czerwonymi epoletami i czerwoną kitą na czako, a woltyżerowie żółtym kolorem sznurów, kity i epoletów.
Walki w Hiszpanii.
W czerwcu 1808 wysłana do Hiszpanii w sile trzech pułków piechoty, od 19 czerwca do 14 sierpnia brała udział w pierwszym oblężeniu Saragossy.
Dowodzona przez płk. Józefa Chłopickiego rozbiła koło Epili siły hiszpańskiej milicji zdążającej na odsiecz miasta. Wyróżniła się w bitwie pod Tudelą.
W walkach w Hiszpanii brały udział następujące jednostki Legii Nadwiślańskiej:
W ciągu walk Hiszpanii, Legia odniosła szereg zwycięstw, m.in.:
II Legia Nadwiślańska.
8 lipca 1809 cesarz wydał dekret o utworzeniu II Legii Nadwiślańskiej, która powstać miała na bazie Polaków służących w armii austriackiej, którzy pod Wagram dostali się do francuskiej niewoli. Planowano utworzenie 3 pułków piechoty liczących łącznie 6000 żołnierzy. Gdy II Legia Nadwiślańska osiągnęła stan 2200 żołnierzy, przemianowana została na 4 pułk piechoty i w 1810 roku przerzucona została do Hiszpanii, gdzie dołączyła do pierwszej Legii Nadwiślańskiej.
Wyprawa na Rosję 1812 i dalsze losy.
3 marca 1812 w czasie przygotowań do wojny Napoleona z Rosją Legia została włączona do Gwardii Cesarskiej. Oddziały wywodzące się z niej przeszły w tej kampanii cały szlak bojowy wraz z odwrotem do Francji. W sierpniu 1813 roku z resztek czterech pułków piechoty Legii Nadwiślańskiej utworzono jeden pod dowództwem płk Stanisława Malczewskiego i przyłączono go do 27 Dywizji. Jeszcze 19 marca 1814 utworzony z pozostałej piechoty polskiej po bitwie pod Lipskiem pułk piechoty nadwiślańskiej odznaczył się w bitwie pod Arcis-sur-Aube. Pułk ten wrócił do Polski po abdykacji Napoleona.

</doc>
<doc id="171918" url="https://pl.wikipedia.org/wiki?curid=171918" title="Silnik (gry komputerowe)">
Silnik (gry komputerowe)



</doc>
<doc id="171919" url="https://pl.wikipedia.org/wiki?curid=171919" title="Błękitni Stargard">
Błękitni Stargard

Błękitni Stargard – polski klub piłkarski ze Stargardu, obecnie występujący w III lidze grupie II.
Historia klubu.
1945 – założenie klubu.
18 maja 1945 zawiązano w Stargardzie klub sportowy. Wyjątkowy, bo pierwszy na Pomorzu Zachodnim. Klub powstał z inicjatywy lekkoatlety Tadeusza Świniarskiego. Przed wojną był on zawodnikiem poznańskiej Warty. W Stargardzie nazywano go „latającym prezesem”. Aktywnie bowiem uczestniczył z życiu sportowym i był czynnym zawodnikiem.
Pierwszy mecz drużyna piłki nożnej rozegrała z jednostką radziecką. Mecz o tyle istotny, że po zakończeniu w lokalu przy dawnej ulicy Armii Czerwonej zebrała się grupa osób, spośród których wyłoniono zarząd klubu. W zarządzie znaleźli się oprócz T. Świniarskiego jeszcze F. Głuch, S. Hoffmann i J. Cholewa.
Mecze w Stalagu.
Jeszcze bez nazwy z pełnym zapałem do tworzenia sportu zarząd przystąpił do tworzenia drużyny piłkarskiej. Zawody, podczas których wyłoniono reprezentacje odbyły się 25 mają na boisku przy ulicy Łużyckiej. Musimy pamiętać jednakże o tym, że Stargard dopiero rodził się jako miasto. Oprócz niezwykle trudnych warunków bytowych, dopiero zaczynali falowo napływać tu mieszkańcy. Do 9 czerwca w mieście zameldowano zaledwie 986 osób. Ten niecały tysiąc to byli ci, którzy wszystko zaczynali tu jako pierwsi. W gronie tym byli także sportowcy. Część z nich miała wcześniejsze doświadczenia. Z obozów jenieckich, także ze Stalagu II D, który był w Stargardzie pochodzili niektórzy z pierwszych zawodników. W Stalagu zresztą także odbywały się mecze piłkarskie.
W pierwszej stargardzkiej reprezentacji wyłonionej w maju 1945 było kilku zawodników „Czarnych” Lwów. Piłkarze ci chcieli zachować nazwę klubu, ale ówczesna rzeczywistość podyktowała inną nazwę. W Łodzi do której Stanisław Cieślak pojechał po koszulki, udało się dostać stroje w kolorze błękitnym. I tak właśnie powstała nazwa klubu „Błękitni”, która obowiązuję do dzisiaj.
Pierwszy oficjalny mecz, już po powstaniu drużyny, miał miejsce w czerwcu 1945. Na boisku przy placu Majdanek jednostka wojsk radzieckich przegrała z „Błękitnymi” 4:2. Pierwszego z czterech goli strzelił Józef Cholewa. Po tym meczu przyszła kolej na następne.
W wyjazdowym spotkaniu podczas obchodów dożynek w Koszalinie we wrześniu, w finale turnieju „Błękitni” zremisowali z Jednostką Wojsk Polskich z Gryfic. Do najważniejszych meczów rozegranych sześćdziesiąt lat temu należało spotkanie w Koszalinie. Rozeszło się ono szerokim echem w miejscowej prasie. „Wieści” w numerze z 26 września 1945 pisały o meczu wygranym przez „Błękitnych” 3:1.
„Ubiegła niedziela była bezsprzecznie dniem przełomowym w naszym młodym organizującym się dopiero na Ziemiach Zachodnich sporcie. Zapoczątkowane przez piłkarzy życie sportowe naszego miasta i powiatu z pewnością ogarnie całą młodzież, rozwijając dalsze sekcje i gałęzie sportu”
„Od dłuższego już czasu przygotowaną przez niestrudzonego prezesa Świniarskiego Winiarskiego kapitana sportowego Milera, tutejsza drużyna piłki nożnej odniosła w wojewódzkim mieście Koszalinie pierwszy swój sukces, bijąc bodajże najmocniejszy zespół Pomorza zachodniego. Zwycięstwo jest tym cenniejsze, że reprezentacja naszego miasta nie wystąpiła w swym ewidentnym składzie, a grupowała się wyłącznie z K.P. „Błękitni”.
(…) Bezsprzecznie najlepszymi formacjami naszej drużyny był szybki i na wysokim poziomie technicznym stojący atak oraz „głębokie” tyły t.j. obrona (niezawodny Mikulski) i bramkarz Polkowski, któremu przy intensywnym treningu rokujemy dużą przyszłość, tym bardziej, uż jest to najmłodszy reprezentant naszego zespołu. Najpewniejszą pozycję stanowi w zespole Mikulski, spokojny, inteligentny, który imponował wykopem oraz techniką krycia i ustawiania się. Przy jego boku ambitny Miler wypadł dobrze. Musi jednak nabrać szybkości. Samatak, oprócz pięknym zagrań w pierwszej części i końcówce, stojących naprawdę na poziomie Ligi Okręgowej, wykazał się jedynie brakiem kondycji, co bezwzględnie usuniętym zostanie razjonajlą, a i systematyczną zaprawą. Dobra dyspozycja strzałowa i pociągnięcia prawej strony (inż. Łozowicz, por. Konecki, Ratajczak) stwarzała raz po raz niebezpieczne sytuacje pod bramką Rozalina. Jankowski i Pechorzewski stali zawsze na wysokości zadania. Reprezentacja Koszalina mimo iż do przerwy oddała całkowicie inicjatywę w ręce Starogrodu, prowadziła grę otwartą wykazując twardość ambicje”.
Mecz rewanżowy, który odbył się tydzień później w Starogrodzie, zakończył się porażką „Błękitnych”.
1981/1982 – awans do II Ligi.
Zespół Błękitnych na swój pierwszy sukces czekał do 1981, gdzie w ówczesnej III Lidze zajęli oni 2. miejsce nieznacznie przegrywając z Gryfem Słupsk. W klubie były wielkie ambicje do tego, by w pierwszym sezonie wypaść jak najlepiej. Nie przełożyło się to jednak na wyniki.
Drużyna Błękitnych trafiła do Grupy I, gdzie miała naprzeciwko takich rywali jak m.in. GKS Katowice, Stal Szczecin, czy Odra Opole (spadkowicza z I Ligi). Wszystkie drużyny w tamtym czasie były zbyt mocne dla klubu ze Stargardu, jednak zdarzało się, że Błękitni potrafili zawalczyć jak równy z równym. Ostatecznie drużyna zajęła przedostatnie 15. miejsce w lidze z dorobkiem tylko 17 punktów i spadła z powrotem do III Ligi.
2001/2002 – awans do III Ligi.
Po wielu latach przenoszenia się między III a IV Ligą Piłkarską przełom nastąpił w 2001. Błękitni będąc wzmocnieni kilkoma dobrymi nazwiskami bardzo poważnie postawili sobie za cel awans do III Ligi. Trener Zbigniew Kozłowski miał jedynie nadzieję, że zespół nie poczuje się zbyt pewnie i nie dadzą się pokonać "słabszym zespołom". Te obawy zostały szybko wymazane, gdyż klub nie zawiódł swoich kibiców i bez żadnych problemów Po rundzie jesiennej zespół miał 52 punkty z dorobkiem 15 zwycięstw, 1 remisu i 3 porażek. Trener wiedział, że utrzymanie takiej formy będzie trudne, zwłaszcza że rywale wtedy nie odpuszczali. Ale klub nawet na chwilę nie odpuścił z walki o jak najwyższy wynik punktowy. Tym razem z jedynie 2 porażkami (z Wybrzeżem Rewal oraz Iną Goleniów), Błękitni na spokojnie dopięli swój cel awansu do III Ligi. Błękitni zdobyli 97 punktów i wygrali grupę mając 7 punktów przewagi nad drugą Zorzą Dobrzany. Błękitni wierzyli, że przyszły sezon będzie jeszcze lepszy.
2002/2003 – awans do II Ligi.
Kolejny sezon również obfitował w duże obietnice klubu. Zarząd miał nadzieje na co najmniej środek III Ligi, która była wtedy podzielona na regiony Pomorza Zachodniego, Pomorza, Wielkopolski oraz Kujaw. Klub obawiał się trochę o stan budżetu klubu, gdyż wtedy zaczynały się problemy z brakiem opłat. Jednak to trener Kozłowski nie zwracał uwagi na to i robił to co było mu postawione – ulepszał zespół. I ulepszał na tyle, że zespół według fachowców był stawiany w roli nawet kandydata do awansu, i się nie mylili. Po rundzie jesiennej, która liczyła 15 kolejek, Błękitni zrobili to co rok wcześniej, znów prowadzili w lidze, tym razem z dorobkiem 37 punktów co przekładało się na 11 zwycięstw i 4 remisy oraz na przewagi 8 pkt nad drugą Unią Tczew. Prezes klubu Mirosław Dawidowicz, zauważył, że trenerowi brakuje asystenta, który mógłby doradzić przy odpowiednim ustawieniu. Dlatego w lutym 2003 do Kozłowskiego dołączył Andrzej Wiśniewski. Okazało się, że dwie osoby nie zawsze znaczą lepiej, gdyż zespół na samym początku głównie remisował, jednak na kwiecień zespół odzyskał dawną formę i już potem się nie dali rywalom wygrywając ligę i po raz 2 z rzędu awansując tym razem na zaplecze Ekstraklasy. Błękitni zdobyli w tamtym sezonie 66 punktów, i o 5 wyprzedzili drugą Flotę Świnoujście, a ich bilans to było 20 zwycięstw, 6 remisów oraz 4 porażki. Dla Stargardu to był przełom, jednak najgorsze miało dopiero nadejść...
2003/2004 – nieudana przygoda z zapleczem Ekstraklasy.
Kolejny sezon był debiutanckim dla ekipy piłkarskiej ze Stargardu. Jednak w tamtym sezonie rodziły się czarne chmury nad zespołem spowodowane coraz to większym problemami finansowymi i utrzymującym się zainteresowaniem kibiców na drużynę koszykarską "Spójni". Na dodatek z klubu odeszli Kozłowski i Wiśniewski, więc klub awaryjnie musiał szukać jakiegoś nowego trenera. Padło na Jerzego Engela Jr, syna słynnego Jerzego Engela. Ten zamierzał sprowadzić zawodników, którzy będą decydować o sile klubu. W tamtym sezonie do Błękitni m.in. dołączyli Krzysztof Kotorowski (ściągnięty z Grodziska Wielkopolskiego), oraz Jakub Wawrzyniak (ściągnięty ze Sparty Brodnica). Wydawało się, że wszystko idzie jak należy, jednak rzeczywistość była brutalna. Potyczki z wielokrotnymi mistrzami Polski czy z uczestnikami I Ligi wyraźnie wtedy pokazały, że Błękitni nie są gotowi na II Ligę. Dorobek zaledwie 5 pkt po rundzie jesiennej stanowił idealne odzwierciedlenie różnicy pomiędzy III a II ligą. Później okazało się, że Błękitni tamtego sezonu dokończyć nie mogli. Zbyt duże problemy finansowe spowodowały, że Błękitni musieli się wycofać z II ligi, a ich wszystkie wyniki zostały anulowane lub zweryfikowane na walkower 3-0. Błękitni w tamtym sezonie nie byli pierwszymi, których wtedy dopadł kryzys finansowy, gdyż za klubem ze Stargardu podążyli Stasiak Opoczno, KSZO Ostrowiec Świętokrzyski, czy pierwotnie Pogoń Szczecin (która potem wystąpiła dzięki licencji Piotrcovii Piotrków Trybunalski). Zespół musiał wymyślić coś, by wyjść z kryzysu, i większość zawodników i trenerów odeszła z zespołów. Jakub Wawrzyniak po latach potem w wywiadzie stwierdził, że w klubie było tak źle, że niektórzy głodowali i musieli jakoś sami dorabiać:
"Byliśmy na grzybach, ale tylko dlatego, że trener uznał, że będzie to dla nas forma relaksu. W lidze przegrywaliśmy mecz za meczem, chciał nas od tego odciągnąć. Nie zbieraliśmy grzybów, żeby się żywić. Zajadaliśmy się za to pierogami, kiedy klubu nie stać już było na opłacenie nam obiadów. Kupowaliśmy hurtowo w sklepie i gotowaliśmy w pokoju u masażysty. Ale jak słucham opowieści Leszka Ojrzyńskiego (wtedy drugi trener Błękitnych) o tym, że łykałem te pierogi jak indor, to... czekam na mecz z Koroną. Wyjaśnimy to sobie z trenerem (śmiech). Wokół naszego pobytu w Błękitnych narosło wiele legend".
Jak potem się okazało klub był zadłużony na co najmniej 1,5 mln zł, a w tamtym czasie było niemożliwe dostanie takich pieniędzy.
Stadion.
Błękitni mecze rozgrywają na Stadionie Miejskim w Stargardzie przy ul. Ceglanej 1 w Stargardzie. Dane techniczne obiektu:
Baza treningowa.
Boisko nr 3.
Zaplecze socjalne obiektu: 7 szatni dla zawodników, 2 szatnie dla sędziów, sala konferencyjna.
Obecny skład.
"Stan na sierpień 2022"
Sztab Szkoleniowy.
Sezon 2022/2023
Reprezentanci kraju.
Poza grą w lidze zdarzyło się w historii, że kilku zawodników byłych i obecnych Błękitnych Stargard miało okazje zagrać w narodowej reprezentacji. Dotychczas byli to reprezentanci Polski. Najbardziej znanym i kojarzonym reprezentantem ze Stargardu jest Wiesław Wraga, który rozegrał mecz w barwach Polski w 1986 przeciwko Korei Północnej(zremisowany wtedy 2-2, z czego Wraga strzelił 1 bramkę). Równie też znanym zawodnikiem, który zakładał koszulkę Błękitnych był Jakub Wawrzyniak, który rozegrał łącznie 49 meczów w barwach narodowych. Oprócz tego w barwach Polski w młodzieżowych grupach i nie tylko grali:
 Arkadiusz Bąk – Polska (13 meczów)
 Grzegorz Szymusik – Polska U-20
 Oskar Nowak – Polska U-19
 Krystian Rybicki – Polska U-17
Błękitni II Stargard.
Oprócz podstawowej drużyny, klub posiada również swoje rezerwy. Drużyna ta jest prowadzona przez parę trenerską Jan Szydłowski oraz Robert Gajda (były piłkarz Błękitnych). Drużyna ta składa się głównie z zawodników, którzy nie mieszczą się do I składu, lub juniorów ściągniętych z drużyn Młodzieżowych (Juniorów Starszych i Młodszych). Obecnie rezerwy Błękitnych grają w IV Lidze Zachodniopomorskiej, co jest ich najlepszym osiągnięciem od czasu założenia 2 drużyny. Ich najlepszym miejscem w tej lidze jest 7. miejsce.

</doc>
<doc id="171920" url="https://pl.wikipedia.org/wiki?curid=171920" title="Podoficer dyżurny">
Podoficer dyżurny

Podoficer dyżurny - wyznaczony spośród podoficerów i starszych szeregowych (starszych marynarzy).
Podoficer dyżurny podlega dowódcy i szefowi kompanii, a pod względem służby podlega - oficerowi dyżurnemu jednostki.
Podoficerowi dyżurnemu podlega dyżurny kompanii.
Podoficer dyżurny kompanii (baterii) odpowiada za przestrzeganie dyscypliny i porządku wojskowego w kompanii.
Podoficer dyżurny kompanii ma prawo wydawać żołnierzom zasadniczej służby wojskowej rozkazy wynikające z obowiązków określonych w instrukcji pełnienia służby.
Dodatkowe uprawnienia:

</doc>
<doc id="171923" url="https://pl.wikipedia.org/wiki?curid=171923" title="Grzegorz III (papież)">
Grzegorz III (papież)

Grzegorz III (ur. w Syrii, zm. 28 listopada 741) – święty Kościoła katolickiego, 90. papież w okresie od 18 marca 731 do 28 listopada 741.
Życiorys.
Z pochodzenia był Syryjczykiem. Tuż po pogrzebie poprzedniego papieża został wybrany przez aklamację, którą wyraził oklaskami rzymski lud. Był ostatnim papieżem zatwierdzonym przez bizantyńskiego egzarchę Rawenny. 1 listopada 731 zwołał w Rzymie synod, na którym potępił edykt cesarza Leona III z 730, wprowadzający ikonoklazm oraz ekskomunikował tych, którzy niszczyli święte obrazy. Wówczas cesarz, by wywrzeć nacisk na Grzegorza, wysłał flotę, która jednak zatonęła. Wobec tego, Leon III podporządkował patriarsze Konstantynopola Italię i Sycylię, które wcześniej podlegały Rzymowi.
Gdy w 733 roku Rawenna została zajęta przez Longobardów, papież przyczynił się do jej odzyskania przez egzarchę Eutychiusza. W 739 i 740 roku, zagrożony najazdem Longobardów zwrócił się o pomoc do Karola Młota, który jednak był zajęty wojną z Arabami, wdzierającymi się do Francji. W przyszłości zwrot ku Frankom okazał się krokiem owocnym politycznie, ponieważ wzmocnił on prestiż i wpływy Rzymu.
W czasie jego pontyfikatu, cesarz Leon III praktycznie skonfiskował majątki kościelne, nakładając niemożliwe do spłaty podatki na kościoły rzymskie. Dodatkowo patriarcha Konstantynopola nakazał tytułować się patriarchą „ekumenicznym”, co papież uznał za zdradę polityczną i kościelną.
Nadał paliusz arcybiskupowi Bonifacemu i mianował go legatem w Germanii. Utrzymywał też bliskie stosunki z Kościołem w Anglii – nadał paliusze: biskupowi Egbertowi z Yorku i arcybiskupowi Canterbury Tatwinowi, a tego ostatniego mianował także wikariuszem na całą Anglię. Był ostatnim nie-Europejczykiem na tronie Piotrowym aż do wyboru papieża Franciszka w 2013.
Jego święto liturgiczne jest obchodzone w Kościele katolickim 10 grudnia.

</doc>
<doc id="171924" url="https://pl.wikipedia.org/wiki?curid=171924" title="Najemnik">
Najemnik



</doc>
<doc id="171927" url="https://pl.wikipedia.org/wiki?curid=171927" title="Tomasovia Tomaszów Lubelski (piłka nożna)">
Tomasovia Tomaszów Lubelski (piłka nożna)

Tomasovia Tomaszów Lubelski – polski klub piłkarski z Tomaszowa Lubelskiego, sekcja klubu sportowego TKS Tomasovia Tomaszów Lubelski, w sezonie 2022/2023 występujący w IV lidze, grupie lubelskiej.

</doc>
<doc id="171931" url="https://pl.wikipedia.org/wiki?curid=171931" title="Amalryk I">
Amalryk I

Amalryk I (ur. 1136, zm. 11 lipca 1174 w Jerozolimie) – hrabia Jafy i Aszkelonu, król Jerozolimy (1163-1174).
Życiorys.
Był synem Melisandy i Fulka Andegaweńskiego. Przejął tron po śmierci starszego brata Baldwina III, za panowania którego pełnił funkcję hrabiego Jafy i Aszkelonu. W czasie, gdy Rajmund III przebywał w niewoli muzułmańskiej (1164-1172), sprawował również władzę regenta w hrabstwie Trypolisu.
Około 1158 ożenił się z kuzynką Agnieszką de Courtenay, córką Joscelina II, hrabiego Edessy. Miał z nią troje dzieci:
Panowanie.
Kiedy w 1163 Amalryk wstąpił na tron, baronowie królestwa i patriarcha Jerozolimy zgodzili się na jego koronację pod warunkiem jego zgody na unieważnienie tego małżeństwa ze względu na zbyt bliski stopień pokrewieństwa i złe prowadzenie się Agnieszki. Amalryk zgodził się, ale zależało mu na przyznaniu jego dzieciom praw do sukcesji, na co Sąd Najwyższy wyraził zgodę. Agnieszka opuściła dwór, otrzymała pensję i zachowała tytuł hrabiny Jafy i Aszkelonu, który nosiła jako żona Amalryka.
Drugą żoną króla została Maria Komnena, córka Jana Komnena Dukasa, księcia Cypru - bratanka Manuela I, cesarza bizantyjskiego. Amalryk poślubił ją w Tyrze, 29 sierpnia 1167 roku. Z Marią miał co najmniej dwoje dzieci:
Najważniejszym celem Amalryka jako króla jerozolimskiego było podporządkowanie sobie Egiptu. Usiłując wykorzystać chaos panujący na dworze fatymidzkim, Amalryk czterokrotnie wyprawiał się do Egiptu: w 1163, 1164, 1167 i 1168 roku. Nie odniósł jednak żadnych większych sukcesów. Zawarł jedynie krótkotrwały sojusz z egipskim wezyrem Szawarem, który przyrzekł płacić mu trybut oraz zgodził się na pozostawienie w Kairze niewielkiej załogi frankijskiej. Jedynym bardziej trwałym (i z całą pewnością dla Franków niekorzystnym) skutkiem najazdów Amalryka było objęcie władzy nad Nilem przez wasala Nur ad-Dina z Syrii, Szirkuha, a następnie jego bratanka, Saladyna (tego samego, który 20 lat później zdobył Jerozolimę).
W polityce zagranicznej Amalryk opierał się na sojuszu z Bizancjum, przypieczętowanym jego małżeństwem z Marią. Flota cesarza Manuela wspomagała wojska frankijskie w czasie walk w Egipcie, jednak współpraca ta nie była zbyt udana. Zasługą Amalryka są zmiany w prawie Królestwa Jerozolimskiego, które umożliwiły lennikom odwoływanie się przeciw swoim seniorom do Sądu Najwyższego. Zwiększyło to zależność wszystkich wasali od Jerozolimy. W 1174 zmarł Nur ad-Din i Amalryk natychmiast zaczął nieskutecznie oblegać Banias. W drodze powrotnej z Banias, Amalryk zachorował na dyzenterię i pozornie jego lekarzom udało się go wyleczyć, ale już w Jerozolimie dostał wysokiej gorączki. Leżąc kilka dni na łożu śmierci, Amalryk przekazał Nablus swojej żonie Marii i ich córce - Izabeli. Jego następcą na tronie został chory na trąd i niepełnoletni Baldwin IV, który sprowadził na dwór swoją matkę - Agnieszkę de Courtenay.

</doc>
<doc id="171932" url="https://pl.wikipedia.org/wiki?curid=171932" title="Teoria wyboru konsumenta">
Teoria wyboru konsumenta

Teoria wyboru konsumenta – sformułowana na polu mikroekonomii teoria, która przy pomocy narzędzi matematycznych opisuje zachowania indywidualnych konsumentów na rynku oraz wyjaśniania działanie mechanizmu rynkowego w zakresie dystrybucji dóbr i kształtowania cen; opracowana na gruncie nurtu ekonomii neoklasycznej w pierwszej połowie XX w.; duży wkład w jej opracowanie mieli m.in. Vilfredo Pareto oraz Francis Edgeworth.
Koncepcja.
Konsumpcja jest jedną z najważniejszych sfer gospodarowania człowieka. Poprzez konsumpcję określonych dóbr ludzie zaspokajają swoje zróżnicowane potrzeby – jedzenia, bezpieczeństwa czy potrzeby estetyczne. Konsumpcja jest tutaj rozumiana szeroko – zakup dzieła sztuki celem powieszenia go na ścianie w salonie jest również traktowany jak konsumpcja, ponieważ zaspokaja określoną potrzebę.
Przedmiotem zainteresowania teorii wyboru konsumenta jest konsumpcja dóbr przez ludzi, rozpatrywana w kontekście wyborów, jakich w związku z tym dokonują. Teoria ta nie rozważa konsumpcji w ujęciu biologicznym, nie zastanawia się co dzieje się z dobrem w momencie jego spożytkowania. Stara się natomiast na bazie określonych założeń wyjaśnić czym kieruje się człowiek dokonując takich czy innych wyborów dotyczących konsumpcji i jakim ograniczeniom w tych wyborach podlega w warunkach rzadkości dóbr. Teoria nie wyjaśnia też wyborów dotyczących konkretnych dóbr, jak pożywienie czy samochód, lecz formułuje ogólne zasady, które rządzą procesem dokonywania wyboru pomiędzy dobrami zaspokajającymi konkurencyjne potrzeby.
Ostatecznym celem analizy wyborów konsumenta jest sformułowanie ogólnych warunków, w których konsument osiąga optymalne korzyści z konsumpcji dóbr w danych warunkach rynkowych. Jeżeli założymy, że człowiek zachowuje się w sposób racjonalny, to możemy przyjąć, że będzie dążył właśnie do tego, żeby osiągnąć optymalny poziom konsumpcji dóbr.
Kategorie teoretyczne.
Podstawowymi kategoriami, którymi posługuje się teoria wyboru konsumenta są:
Konsument.
Na polu teorii wyboru konsumenta, konsumentem jest jednostka, która dysponując określonym dochodem dokonuje zakupów dóbr na rynku zgodnie ze swoimi preferencjami celem maksymalizacji czerpanej z tego tytułu użyteczności.
Założenia dotyczące konsumenta
Przykładami konsumenta mogą być: osoba fizyczna, gospodarstwo domowe.
Dochód konsumenta.
Środki pieniężne w dyspozycji konsumenta, które może on spożytkować na zakup różnych kombinacji dóbr. Przy danym poziomie cen na rynku, dochód konsumenta decyduje o tym, jakie kombinacje dóbr są konsumentowi dostępne, a jakie pozostają poza zasięgiem jego budżetu.
Przykładami dochodu mogą być: płaca, zasiłek.
Preferencje konsumenta.
Preferencje są odzwierciedleniem gustów konsumenta. Preferuje on jedne kombinacje (koszyki) dóbr nad innymi – w szczególności preferuje takie koszyki dóbr, które maksymalizują jego użyteczność (czyli satysfakcję czerpaną z ich konsumpcji), czyli woli koszyki bardziej użyteczne od mniej użytecznych.
Założenia dotyczące preferencji:
Użyteczność.
Użyteczność jest miarą subiektywnej satysfakcji jaką konsument czerpie z konsumpcji określonego koszyka (kombinacji) dóbr.
Użyteczność nie jest miarą bezwzględną, lecz porządkową. Konsument nie przypisuje poszczególnym koszykom dóbr określonej wartości użytkowej, lecz jest tylko w stanie jednoznacznie uporządkować każdy zbiór koszyków dóbr pod względem ich użyteczności.
Użyteczność krańcowa jest miarą satysfakcji jaką czerpie konsument ze zwiększenia konsumpcji dobra o jedną jednostkę. Jest to inaczej przyrost satysfakcji związany z konsumowaniem jednej jednostki dobra więcej.
Prawo malejącej użyteczności krańcowej.
"Wraz ze wzrostem konsumpcji dobra o kolejne jednostki, przyrosty użyteczności są coraz mniejsze".
Prawo malejącej użyteczności krańcowej jest wyjaśniane faktem, że wraz ze zwiększaniem konsumpcji dobra, potrzeba jest coraz bardziej zaspokajana. Większy poziom zaspokojenia potrzeby sprawia, że kolejne jednostki dobra, które mogłyby ją jeszcze bardziej zaspokoić przedstawiają mniejszą wartość dla konsumenta niż te, które konsumował na początku.
Matematyczne ujęcie kategorii.
Ograniczenie budżetowe.
Ograniczenie budżetowe określa które koszyki dóbr są dostępne dla konsumenta, a które nie.
Ograniczenie budżetowe zależy od dwóch czynników:
Przy danej cenie formula_1 dobra A oraz dochodzie formula_2 ograniczeniem budżetowym konsumenta będzie
jednostek dobra A. Analogicznie dla dobra B, o cenie formula_4 i przy stałym dochodzie formula_2 ograniczenie budżetowe będzie wynosić:
Konsument może jednak wybierać także koszyki dóbr, a więc różne ich kombinacje.
Przy danych cenach dóbr A i B – formula_7 i formula_8 oraz danym dochodzie formula_9 konsument może zakupić formula_10 dobra A oraz formula_11 dobra B. Jednocześnie zakładamy, że wydaje cały dostępny dochód na kombinację tych dóbr. Jego wydatki obrazuje równanie:
Przekształcamy równanie, tak by uzależnić ilość dobra B od ilości dobra A. Przy danej ilości formula_13 nabytego dobra A konsument może zakupić ilość formula_14 dobra B, zgodnie z równaniem:
Otrzymaliśmy funkcję liniową zmiennej formula_13 o współczynniku kierunkowym formula_19 oraz pionowym przesunięciu formula_20
Linia budżetowa.
Linia budżetowa jest graficznym odwzorowaniem ograniczenia budżetowego konsumenta. Łączy punkty odpowiadające dostępnym konsumentowi kombinacjom dóbr A i B, przy założeniu wydatkowania na nie całości dochodu. Przy zerowej konsumpcji dobra A, konsument może zakupić formula_21 dobra B, z kolei powstrzymując się całkowicie od zakupów dobra B, może nabyć formula_22 dobra A.
Punkty odpowiadające innym kombinacjom dóbr A i B wykorzystującym całość dochodu konsumenta leżą
na prostej danej wyprowadzonym wcześniej równaniem.
Linia budżetowa oddziela kombinacje dostępne konsumentowi od niedostępnych. Wszystkie koszyki dóbr A i B odpowiadające punktom leżącym na prostej lub poniżej niej są dostępne (pkt. K, L oraz M). Wszystkie leżące powyżej (pkt. G) przekraczają aktualne możliwości finansowe konsumenta. Wybory konsumenta dotyczyć będą wyłącznie kombinacji dostępnych.
Konsument może nabyć np. koszyk M, zakupując q^1_a dobra A oraz q^1_b dobra B, lub koszyk K, zakupując q^1_a dobra A i q^2_b dobra B. Jednak w tym drugim przypadku konsument nie wykorzystuje do końca całości swojego dochodu. Może zwiększyć ilość nabywanego dobra B o q^1_b-q^2_b (przechodząc tym samym do koszyka M), bez zmniejszania ilości dobra A.
Ponieważ zgodnie z założeniem o nieograniczonych potrzebach każda dodatkowa jednostka dobra powoduje przyrost użyteczności konsumenta (choć zgodnie z prawem malejącej użyteczności krańcowej przyrosty te są coraz mniejsze w miarę zwiększania konsumpcji), to konsumentowi zawsze opłaca się dokupić więcej dobra gdy pozwala mu na to jego dochód. Dlatego też koszyk M będzie zawsze koszykiem bardziej użytecznym dla konsumenta niż koszyk K.
Podobnie, będąc w punkcie K, konsument może dokupić q^2_a-q^1_a dobra A, nie będąc zmuszonym do zmniejszenia ilości zakupionego dobra B i tym samym przechodząc do koszyka L.
Oznacza to, że zarówno koszyk M, jak i koszyk L są bardziej użyteczne dla konsumenta niż koszyk K. Uogólniając to stwierdzenie, można powiedzieć, że dla każdego punktu leżącego poniżej linii budżetowej istnieją co najmniej dwa punkty leżące na linii budżetowej, które charakteryzują się większą użytecznością dla konsumenta.
Wnioskiem z tego stwierdzenia jest to, że konsument chcąc maksymalizować swoją użyteczność będzie zawsze poruszał się po linii budżetowej, czyli przy wykorzystaniu całości swojego dochodu.
Relacja wymienna.
Rezygnując z pewnej ilości dobra A konsument może zakupić określoną (inną) ilość dobra B. Jeżeli konsument pierwotnie zakupił koszyk L, to może zrezygnować z formula_23 dobra A, dzięki czemu będzie mógł sobie pozwolić na dodatkową ilość formula_24 dobra B.
Stosunek ilościowy takiej zamiany przy danych cenach formula_7 i formula_26 jest stały i wynosi:
Z właściwości trójkątów przystających wynika:
i dalej:
Zatem dla danych cen formula_7 i formula_26 oraz przy stałym dochodzie formula_9 relacja wymienna, przy jakiej można zamienić dobro A na dobro B wynosi
i jest równa współczynnikowi kierunkowemu funkcji opsisującej zależność ilości formula_14 dobra B od ilości formula_13 przy wykorzystaniu całości dochodu formula_36
Nachylenie linii budżetowej zależy zatem wyłącznie od relacji cen, jakie istnieją między dobrami A i B. Wartość relacji cenowej formula_33 oznacza że formula_13 ilości dobra A można wymienić na formula_39 dobra B. Minus oznacza, że musimy zrezygnować z pewnej ilości dobra A, aby zamienić je na dobro B.
Zmiana dochodu konsumenta.
Dotychczas zakładano stałość dochodu konsumenta dokonującego zakupów dóbr na rynku. Konsument jednak podlega uwarunkowaniom życia gospodarczego i zwłaszcza w długim okresie jego dochód może się zmieniać. Zmiana dochodu konsumenta ma wpływ na to, które koszyki dóbr są dla niego dostępne, a które nie. Wzrost dochodu przy nie zmienionych cenach powoduje zwiększenie siły nabywczej, a więc powiększenie zbioru dostępnych koszyków dóbr. Analogicznie zmniejszenie dochodu powoduje ograniczenie zbioru dostępnych koszyków. Ma to odzwierciedlenie na linii budżetowej.
Przy zmianie dochodu o formula_40 i niezmiennych cenach formula_7 i formula_26 ilość dóbr A i B, jakie może nabyć konsument kształtują się następująco:
W związku z ze zmianą dostępnych ilości dóbr A i B linia budżetowa przesuwa się równolegle, zachowując kąt nachylenia zgodny z relacją cen dóbr. Zwiększenie dochodu konsumenta o formula_40 powoduje przesunięcie się linii budżetowej w górę o formula_48 lub równoważnie o formula_49 w prawo. Analogicznie spadek dochodu o formula_40 powoduje przesunięcie się linii budżetowej o formula_48 w dół lub odpowiednio o formula_49 w lewo.
Zmiana cen dóbr.
Zakładano do tej pory również stały poziom cen dóbr A i B. Podobnie jak dochód konsumenta, ceny dóbr również podlegają zmianom w czasie, co nie pozostaje bez wpływu na dostępność ich koszyków. Wzrost ceny dobra zmniejsza jego dostępność i oczywiście odwrotnie – spadek ceny dobra powoduje zwiększenie jego dostępności.
Przy niezmienionym dochodzie konsumenta formula_2 stałej cenie dobra B formula_26 oraz zmianie ceny dobra A o formula_55 dostępne ilości dóbr kształtują się następująco:
Grafika: zmiany ceny dobra A
W zależności od tego czy cena dobra A wzrasta czy spada linia budżetowa zmienia nachylenie poprzez poziome przesunięcie dolnego końca linii. Wzrost ceny będzie skutkował przesunięciem końca linii w lewo (a więc będzie powodował ograniczenie dostępności niektórych koszyków dóbr), natomiast spadek ceny dobra A spowoduje przesunięcie dolnego końca linii w prawo (zwiększając dostępność niektórych koszyków dóbr).
Nowe relacje cenowe pomiędzy dobrami A i B będą skutowkały zmianą kąta nachylenia linii budżetowej. Nachylenie nowej linii budżetowej będzie równe:
Analogiczne zmiany linii budżetowej zachodzą przy zmianie ceny dobra B. Przy niezmienionej cenie dobra A formula_7 ilość dobra A formula_62 jaką konsument może nabyć przy całkowitym powstrzymaniu się od zakupu dobra B pozostanie bez zmian. Zmienia się natomiast odpowiednia ilość dobra B:
Dolny koniec linii budżetowej pozostaje bez zmian, przesuwa się natomiast góry jej koniec. W zależności od tego czy cena dobra B wzrosła czy spadła, koniec linii przesuwa się odpowiednio w dół lub w górę.
Grafika: zmiana cen dobra B
Możliwa jest także jednoczesna zmiana cen dóbr A i B. Nowa linia budżetowa będzie wyznaczona w oparciu o nowe punkty formula_65 i formula_66 wyznaczone analogicznie jak przy zmianie ceny jednego z dóbr.
Grafika: zmiana cen dóbr A i B
Jeżeli względna zmiana ceny dobra A odpowiada względnej zmianie ceny dobra B:
wówczas przesunięcie linii budżetowej ma charakter podobny do tego, jaki występuje przy zmianie dochodu konsumenta
Grafika: równa zmiana cen dóbr A i B
Krzywa obojętności.
System preferencji to taki zbiór koszyków dóbr A i B, na którym konsument określił swoje preferencje zgodnie z założeniami ich dotyczącymi. Graficznym odwzorowaniem systemu preferencji konsumenta są krzywe obojętności.
Podobnie jak linia budżetowa łączy punkty odpowiadające koszykom o równej dostępności dla konsumenta przy założonym dochodzie i cenach dóbr, tak krzywa obojętności łączy punkty odpowiadające koszykom dóbr o takiej samej użyteczności dla konsumenta. Ponieważ użyteczność koszyków na krzywej obojętności jest identyczna, to konsumentowi jest obojętne który nich będzie konsumował – przy każdym z nich poziom jego satysfakcji jest taki sam.
Krańcowa stopa substytucji.
Jest miarą zrzeczenia się określonej ilości dobra A na rzecz dobra B, przy założeniu utrzymania stałego poziomu użyteczności.
Prawo malejącej krańcowej stopy substytucji.
Mówi o tym, że wraz ze zwiększaniem konsumpcji dobra A, konsument jest skłonny rezygnować z coraz mniejszych ilości dobra B, celem powiększenia konsumpcji dobra A o kolejną jednostkę.

</doc>
<doc id="171936" url="https://pl.wikipedia.org/wiki?curid=171936" title="TBS">
TBS



</doc>
<doc id="171938" url="https://pl.wikipedia.org/wiki?curid=171938" title="Pałac w Krobielowicach">
Pałac w Krobielowicach

Pałac w Krobielowicach − pałac na Dolnym Śląsku w miejscowości Krobielowice (powiat wrocławski, gmina Kąty Wrocławskie) z okresu XVI−XIX w. 
Historia.
W XIV wieku znajdowała się tu budowla obronna, którą w 1349 r. kupił Heinrich von Sitten. W 1417 r. od kolejnego właściciela nazwiskiem Optzkone całą wieś nabył opat Andreas Rügler, włączając je do dóbr klasztoru św. Wincentego na Ołbinie. Na miejscu dawnego obiektu w drugiej połowie XVI wieku został wybudowany renesansowy murowany dwór, w którym mieścił się klasztorny zarząd dóbr oraz mieszkania dla urzędników i tymczasowo przebywających tu zakonników. W latach 1699-1704 opat wrocławskich norbertanów Karl Keller przeprowadził generalną rozbudowę dworu (stanowiącego północno-zachodnie skrzydło dzisiejszej budowli), nadając mu obecny kształt rezydencji typu pałacowego. W 1810 r. podczas sekularyzacji dóbr zakonnych w Prusach pałac został skonfiskowany przez króla pruskiego. W 1814 r. wraz z Krobielowicami został on przekazany feldmarszałkowi G. L. von Blücherowi w uznaniu zasług i w nagrodę za zwycięstwa nad wojskami napoleońskimi. Blücher zmarł w pałacu 12 września 1819 r. i pochowany został w ukończonym 34 lata później mauzoleum niedaleko wsi. W 1878 roku zbudowano w duchu eklektycznym trzy narożne wieże z ceglanymi hełmami, taras od południa i werandę z arkadami. Pałac pozostawał w rękach Blücherów do końca II wojny światowej. Za ich panowania zburzony został stary budynek bramny położony na wschód od pałacu, wzniesiona została nowa gorzelnia, browar i karczma. 
W okresie PRL został upaństwowiony; później wykupiony przez potomka angielskiej części rodziny marszałka Blüchera - Chrisa Vaile, obywatela Nowej Zelandii, który wyremontował pałac po 1993 roku. Obecnie w pałacu mieści się hotel, restauracja i klub golfowy, a otaczające pałac tereny przekształcono na pole golfowe.

</doc>
<doc id="171944" url="https://pl.wikipedia.org/wiki?curid=171944" title="Timiszoara">
Timiszoara



</doc>
<doc id="171945" url="https://pl.wikipedia.org/wiki?curid=171945" title="Timisoara">
Timisoara



</doc>
<doc id="171946" url="https://pl.wikipedia.org/wiki?curid=171946" title="Stylistyka">
Stylistyka

Stylistyka – dyscyplina z pogranicza nauki o literaturze i językoznawstwa, zajmująca się sposobami językowego ukształtowania wypowiedzi, analizująca tekst pod względem celowości, przydatności i stosowności użytych w nim środków językowych. 
Stylistyka wykorzystuje na swoje potrzeby wszystkie działy nauki o języku: fonetykę, aby móc zbadać wartość brzmieniową tekstu; morfologię i słowotwórstwo, które mogą być pomocne np. przy rozpoznawaniu użytych przez autora form fleksyjnych lub neologizmów; składnię, gdyż budowa zdań także wpływa na stylistyczną wartość tekstu; semantykę, która pomaga ocenić zasadność użytego słownictwa. Nauka o stylu wykształciła także szeroki zakres własnych pojęć (środki stylistyczne, style, stylizacje), niezbędnych do badania tekstu.
Stylistyka dzieli się na:
Stylistyka, podobnie jak językoznawstwo, dzieli się na odłam synchroniczny i diachroniczny. Stylistyka synchroniczna analizuje zróżnicowanie stylistyczne tekstów i ocenia je pod względem walorów stylistycznych. Może przybrać zarówno charakter teoretyczny, jak i praktyczny (np. popularyzując praktyczne zagadnienia stylistyczne). Stylistyka diachroniczna zajmuje się zaś wymiarem historycznym, badając wariację stylistyczną i zmiany kształtujące się na przestrzeni rozwoju języka.

</doc>
<doc id="171947" url="https://pl.wikipedia.org/wiki?curid=171947" title="Gebhard Leberecht von Blücher">
Gebhard Leberecht von Blücher

Gebhard Leberecht von Blücher ("Gebhard Leberecht Fürst Blücher von Wahlstatt") (ur. 16 grudnia 1742 w Rostocku, zm. 12 września 1819 w Krobielowicach) – książę, żołnierz, feldmarszałek Królestwa Prus, dowódca armii pruskiej w bitwie pod Waterloo, Kaczawą, Lipskiem, Budziszynem, Lützen, Brienne-le-Château, Craonne, Laon, a także kampanii sześciodniowej.
Życiorys.
Pierwszy okres służby wojskowej.
Jako małoletni służył w wojsku szwedzkim, jednak w 1760 r. wstąpił do armii pruskiej, do Regimentu Huzarów w Słupsku, dowodzonego przez generała Wilhelma Sebastiana von Bellinga (od 1861 Regimentu Huzarów nr 8). W tej jednostce jako adiutant dowódcy brał udział między innymi w działaniach na Pomorzu i w Wielkopolsce w czasie I rozbioru Polski. W tym czasie prowadził hulaszczy tryb życia, nic więc dziwnego, że dopiero w 1771 awansowano go zaledwie do stopnia kapitana kawalerii. Gdy wniósł zażalenie, został ukarany kilkumiesięcznym aresztem. Wobec braku perspektyw i niejako zmuszony, w 1773 rozstał się z wojskiem. Król Prus Fryderyk Wielki, mimo starań czynionych przez Blüchera, odmówił mu prawa do służby w wojsku.
Ziemianin.
Po odejściu z wojska ożenił się z siedemnastoletnią baronessą Caroline Amelie von Mehling i dzięki funduszom jej rodziców zakupił majątek i rozpoczął życie ziemianina. Nie miał jednak talentu w prowadzeniu gospodarstwa i nadal prowadził hulaszczy tryb życia. W niedługim czasie popadł w ogromne długi. Po śmierci Fryderyka Wielkiego podjął ponowne starania o przyjęcie go do służby wojskowej u nowego władcy Fryderyka Wilhelma II.
Drugi okres służby wojskowej.
Ponownie wstąpił do wojska w 1787 r. Został przyjęty w stopniu majora kawalerii do swojej starej jednostki, którą później w latach 1794–1819 dowodził. Był to późniejszy słynny 5 Pomorski Regiment Husarski, zwany od koloru kurtek Regimentem Czerwonych Huzarów. Jednostka stacjonowała w Słupsku, jednak w tamtym czasie żołnierze nie byli skoszarowani, lecz mieszkali u mieszkańców miasta w kwaterach prywatnych. Aby regiment nie stanowił ciężaru dla Słupska, część jego pododdziałów była rozlokowana w okolicznych miejscowościach. Jeden ze szwadronów, którego dowódcą w 1787 został jako major, stacjonował od 1774 w Miastku.
Problemy finansowe z czasów ziemiańskich sprawiły, że sprzedał majątek i sprowadził żonę z dziećmi do Miastka. W 1788 awansowany na podpułkownika, a w 1790 na pułkownika. 17 czerwca 1791 zmarła jego żona, którą pochowano pod posadzką miasteckiego kościoła.
Po śmierci małżonki wziął udział ze swoim regimentem w wojnie z Francją w latach 1792–1795. W roku 1807 mianowano Blüchera dowódcą okręgu pomorskiego i gubernatorem, dwa lata później zaś skierowano go do Stargardu i awansowano do stopnia generała broni. Tam zajmował się modernizacją i szkoleniem armii. W czasie ofensywy Napoleona w 1806/1807 brał czynny udział. W czasie VI koalicji antyfrancuskiej i odwrocie Wielkiej Armii cesarza Francuzów Napoleona Bonaparte został wybrany głównym wodzem Armii Pruskiej. W Bitwie pod Lipskiem dowodził prawym skrzydłem koalicji. Po zwycięstwie i rozpoczęciu Kongresu wiedeńskiego dowodził Armią Pruską.
Pod Waterloo w 1815 głównodowodzący prawym skrzydłem koalicji. Po kongresie wiedeńskim książę otrzymał pałac w Krobielowicach (z dawnych dóbr klasztornych). Zmarł w swoim domu. 28 sierpnia 1853 r. zwłoki przeniesiono i pochowano w Mauzoleum Blüchera w Krobielowicach.
Działalność społeczna na ziemi prudnickiej.
W 1812 Fryderyk Wilhelm III Pruski przekazał Blücherowi dobra na ziemi prudnickiej. W listopadzie tego samego roku Blücher wydzierżawił Trzebinę, Miłowice, Wierzbiec i Włóczno Jerzemu Hübnerowi w zamian za 2000 talarów, zwoje płótna lnianego oraz przędzę. W Trzebinie przebywała również jego małżonka Katarzyna Amelia z domu Colomb, córka Fryderyka i bratanica von Gaudi. Podczas zamieszkiwania na ziemi prudnickiej finansował rodziny poległych żołnierzy, przekazywał codziennie miejscowemu proboszczowi po kilka litrów piwa i płacił lekarzowi z Prudnika za leczenie ubogich chorych. Dzięki jego staraniom w Trzebinie powstało uzdrowisko nazywane „Źródłem Blüchera” (zostało zniszczone wraz z zamkiem w wyniku walk o Prudnik w 1945). Swoje posiadłości sprzedał w 1817 Franzowi Hübnerowi za 67 000 talarów.
Śmierć.
Marszałek von Blücher zmarł 12 września 1819 r. w swoim pałacu w Krobielowicach. Ciało marszałka pierwotnie spoczęło w Wojtkowicach. Rok po śmierci marszałka pochowano go w krypcie na wzniesieniu, które sam za życia wybrał. Dopiero po wielu latach, w 1853r. wzniesiono mauzoleum na Jego cześć przed kryptą od strony drogi. 28 sierpnia 1853 nastąpił uroczysty pogrzeb na który przybył Fryderyk Wilhelm IV, wielu notabli oraz około 20-tysięczny tłum. W 1945 r. tereny te były pod kontrolą Rosjan, którzy pod znacznym wpływem alkoholu sprofanowali grób Marszałka oraz jego żony i córki, wyciągając zmumifikowane zwłoki z miedzianej trumny i ciągnąc je przywiązane do liny za motocyklem po okolicy. Nad rozrzuconymi na poboczach dróg szczątkami zlitował się proboszcz pobliskiej Sosnówki i pochował je w nieoznaczonej trumnie w kryptach kościoła. Pojedyncze kości były zbierane do 1968 r., a wejście do krypty za mauzoleum ostatecznie zamurowano.
Ocena.
Jeden z najważniejszych pruskich dowódców okresu wojen napoleońskich. Książę Blücher von Wahlstatt był człowiekiem wielkiej odwagi – brał czynny udział w walkach pomimo podeszłego wieku; był wielokrotnie ranny. Jego żołnierze nazywali go "papą Blücherem".
Za zwycięstwo nad Cesarstwem Francuskim otrzymał gwiazdę do Wielkiego Krzyża Żelaznego, co było najwyższym odznaczeniem wojskowym Królestwa Prus.
Odznaczenie to przyjęło później nazwę od nazwiska feldmarszałka – "Blücherstern". Od jego nazwiska nazwę bierze też typ pruskiej szabli ("Blüchersäbel").

</doc>
<doc id="171948" url="https://pl.wikipedia.org/wiki?curid=171948" title="Gebhard von Blücher">
Gebhard von Blücher



</doc>
<doc id="171952" url="https://pl.wikipedia.org/wiki?curid=171952" title="Blücher">
Blücher



</doc>
<doc id="171954" url="https://pl.wikipedia.org/wiki?curid=171954" title="Len">
Len

Len ("Linum" ) – rodzaj roślin z rodziny lnowatych ("Linaceae"). Obejmuje ok. 180–213 gatunków. Występują one na różnych kontynentach w strefie klimatu umiarkowanego i w strefie subtropikalnej, z największym zróżnicowaniem w rejonie Morza Śródziemnego. Przedstawiciele rodzaju spotykani są zwykle w suchych, nasłonecznionych siedliskach w miejscach kamienistych, na klifach, w ciepłolubnych zaroślach. Nazwa naukowa rodzaju pochodzi od łacińskiej nazwy lnu – "lin". W Polsce na stanowiskach naturalnych lub zdziczałych spotykanych jest 6 gatunków. W uprawie jest kilka kolejnych, spośród których największe znaczenie ma len zwyczajny, uprawiany jako roślina włóknodajna. Z kilku gatunków ozdobnych największe znaczenie ma północnoafrykański len wielkokwiatowy. 
Rozmieszczenie geograficzne.
Zasięg rodzaju obejmuje wszystkie kontynenty z wyjątkiem Antarktydy. Gatunków tych brak jednak na Grenlandii, na rozległych obszarach w strefie równikowej (lny rosną tam tylko w górach). Rodzaj jest z kolei najbardziej zróżnicowany w basenie Morza Śródziemnego. W Europie rośnie 36 gatunków, głównie w jej południowej części. W Ameryce Północnej 37.
W Polsce rosną cztery gatunki rodzime, dwa introdukowane i zdziczałe.
Systematyka.
Jeden z 8 rodzajów podrodziny "Linoideae" w obrębie rodziny lnowate ("Linaceae"). W tradycyjnym ujęciu rodzaj nie jest taksonem monofiletycznym – dzieli się na dwa klady, z których jedną tworzą dwie sekcje o niebieskich kwiatach – sect. "Linum" i "Dasylinum", a drugą pozostałe sekcje o kwiatach żółtych – "Cathartolinum", "Linopsis" i "Syllinum" oraz zagnieżdżone w tej grupie cztery inne tradycyjnie wyróżniane rodzaje: "Hesperolinon", "Sclerolinon", "Clioccoca" i "Radiola". Postuluje się włączenie tych rodzajów do "Linum", aczkolwiek w bazach taksonomicznych zachowują wciąż jeszcze odrębność.
Zastosowanie.
Gatunkiem lnu o największym znaczeniu praktycznym jest len zwyczajny ("Linum usitatissimum") – roślina włóknodajna i oleista pochodząca z Bliskiego Wschodu, stara roślina użytkowa uprawiana od kilku tysięcy lat, dostarczająca m.in. włókna (które mimo konkurencji tworzyw sztucznych nadal jest bardzo cenione), makuchów na paszę. Nasiona ("siemię lniane") używane są w lecznictwie. 
Jako rośliny lecznicze wykorzystywane są także: len przeczyszczający "Linum catharticum", "L. lewisii", ten drugi jest także rośliną włóknodajną. Liczne gatunki uprawiane są jako ozdobne, zwłaszcza: len złocisty "Linum flavum" (kwiaty żółte), len wielkokwiatowy "Linum grandiflorum" (kwiaty czerwone), len trwały "Linum perenne" i len narboński "Linum narbonense" (kwiaty niebieskie).

</doc>
<doc id="171956" url="https://pl.wikipedia.org/wiki?curid=171956" title="Logo Słupska">
Logo Słupska

Logo Słupska łączy w sobie kilka charakterystycznych dla miasta elementów:

</doc>
<doc id="171963" url="https://pl.wikipedia.org/wiki?curid=171963" title="Hans Leo Hassler">
Hans Leo Hassler

Hans Leo Hassler lub Haßler (ochrzczony 26 października 1564 w Norymberdze, zm. 8 czerwca 1612 we Frankfurcie nad Menem) – niemiecki kompozytor i organista przełomu renesansu i baroku. Był synem norymberskiego organisty, Isaaka Hasslera. Podstawy wykształcenia muzycznego otrzymał od ojca, później podjął studia muzyczne we Włoszech, gdzie uczył się w Wenecji u Andrea Gabrielego. Duży wpływ na późniejszą twórczość Hasslera wywarły także polichóralne dzieła Orlanda di Lassa.
Po powrocie z Wenecji Hassler został organistą na dworze Fuggerów w Augsburgu. Prowadził aktywne życie i odbywał wiele podróży, co wiązało się nadaniem mu w 1602 przez cesarza Rudolfa II tytułu nadwornego muzyka i restauratora instrumentów. Był ceniony jako pedagog, kompozytor, organista, a także jako budowniczy mechanicznych instrumentów muzycznych. W 1607 został obywatelem miasta Ulm, 1608 został członkiem cechu kupców. W tym czasie elektor saski Krystian II Wettyn zaprosił go na swój dwór dla wykonania mechanizmu grającego. W 1610 Hassler dokonał inauguracji nowych organów w kościele w Miśni, planował też budowę nowych organów w kościele zamkowym w Dreźnie. Choroba kompozytora zniweczyła te plany (zapadł na gruźlicę). Zmarł podczas pobytu we Frankfurcie nad Menem, dokąd wyjechał razem z dworem saskim na elekcję nowego cesarza.
Twórczość Hasslera wykazuje wpływy włoskie, a z drugiej strony wpływy niemieckiej kultury mieszczańskiej. Pisał muzykę religijną i świecką (pieśni biesiadne, opracowania tańców – w tym także tańce polskie). W późniejszym okresie twórczości Hassler pisał chorały luterańskie, które stały się wzorcem dla wielu do dziś śpiewanych pieśni protestanckich.

</doc>
<doc id="171966" url="https://pl.wikipedia.org/wiki?curid=171966" title="Sarna europejska">
Sarna europejska

Sarna europejska ("Capreolus capreolus") – gatunek ssaka parzystokopytnego z rodziny jeleniowatych. Jedno z ważniejszych zwierząt łownych Europy. Samica jest potocznie nazywana "kozą", samiec "rogaczem" lub "kozłem", młode zaś "koźlętami". Istnieje również łowieckie określenie "sarniak" na dorosłego samca sarny.
Występowanie i biotop.
Obecny zasięg występowania gatunku obejmuje Europę, Azję Mniejszą i region Morza Kaspijskiego. W Azji występuje blisko z nią spokrewniona sarna syberyjska, do niedawna traktowana jako podgatunek sarny europejskiej. Zasięgi występowania obydwu gatunków graniczą ze sobą w górach Kaukazu.
W Polsce sarna europejska jest gatunkiem pospolitym w całym kraju, najliczniejszym w jego zachodniej części.
Jej siedliskiem są równinne i górskie (do 2400 m n.p.m.) rzadkie lasy liściaste i mieszane oraz zarośla. W Europie – oprócz populacji leśnej – występuje populacja polna, która przystosowała się do życia na otwartych terenach uprawnych, łąkach, a nawet w ogrodach w pobliżu osiedli i miast.
Charakterystyka ogólna.
Wygląd.
Sarna europejska jest zwierzęciem średniej wielkości o smukłym ciele, wysokich nogach, sierści czerwonobrązowej w lecie, siwobrązowej lub siwożółtej w zimie, z białą lub żółtawą plamą na pośladkach. W Niemczech i Holandii spotykane są osobniki o czarnym ubarwieniu, a w całym zasięgu występowania również białe albo łaciate. Racice małe, ostro zakończone. Palce boczne są wysoko osadzone, nie dotykają podłoża.
Wysokość w kłębie ok. 75 cm, długość 95-140 cm (w tym tułowia ok. 70 cm), przeciętna masa ciała ok. 25 kg (koza ok. 10% mniej). Poroże samców ("parostki") osiąga 25-30 cm, u dorosłych zwykle z trzema odnogami (są to tzw. szóstaki regularne, jeśli każda z tyk ma trzy odnogi, i nieregularne, kiedy tylko jedna tyka ma trzy, a druga posiada mniej odnóg), zrzucane są na przełomie października i listopada; nowe rośnie w scypule do kwietnia. Z końcem kwietnia, bądź na początku maja ma miejsce ścieranie scypułu.
W 2008 w Prato we Włoszech odkryto samca sarny europejskiej z jednym parostkiem położonym na środku czaszki. Naukowcy uważają, że jest to wada genetyczna tego osobnika, ponieważ jego bliźniak ma normalne poroże złożone z dwóch parostków.
Tryb życia.
Sarny europejskie w okresie od późnej jesieni do wiosny żyją w stadach złożonych z kilku do kilkudziesięciu osobników prowadzonych przez doświadczoną samicę. Po tym okresie rudle się rozluźniają i rozbijają na mniejsze grupy. Największą aktywność wykazują we wczesnych godzinach rannych, południowych i wieczornych. Mogą żerować w nocy. Sarna europejska jest gatunkiem roślinożernym. Żywi się trawami, ziołami, liśćmi, grzybami i owocami leśnymi. Samce wykazują zachowania terytorialne i związaną z tym agresję.
Rozród.
Ciąża u saren zapłodnionych w okresie letniej rui (od połowy lipca do połowy sierpnia) trwa prawie 10 miesięcy, a w przypadku zapłodnienia w listopadzie lub grudniu – 4,5 miesiąca (zimowa ruja występuje u kóz niezapłodnionych w czasie rui letniej). U saren zapłodnionych w lecie przez pierwsze 5 miesięcy występuje zjawisko ciąży przedłużonej (utajonej) polegającej na zahamowaniu rozwoju zarodka w stadium blastuli na okres około 150 dni.
Wykocenie odbywa się w maju lub czerwcu. Samica rodzi w odosobnionym miejscu od 1 do 3 koźląt. Pozostawia je w ukryciu podchodząc do ich kryjówki tylko na czas karmienia. W pierwszych dniach życia koźląt kontakty matki z dziećmi oraz między rodzeństwem są ograniczone do niezbędnego minimum. Relacje rodzinne nasilają się po dołączeniu młodych do stada. Młode zaczynają pobierać pokarm roślinny w drugim tygodniu życia, do 6 tygodnia mają po bokach tułowia po 3 rzędy białych plamek. Koźlęta pozostają przy kozie przez rok, a czasem dłużej. Dojrzałość płciową sarna europejska osiąga w wieku 2 lat.
Znaczenie.
Na sarny europejskie poluje się dla mięsa i skór. Mięso (sarnina) jest uważane za bardzo smaczne. Ze skór sarny europejskiej wyprawiane są zamsze (skóry zamszowe).
Zagrożenia i ochrona.
Potomstwo.
Sarny europejskie są narażone na ataki drapieżników (wilk szary, ryś, niedźwiedź, wałęsające się psy). Szczególnie narażone są młode koźlęta zanim nabiorą zdolności szybkiego biegu. Jedną ze strategii obronnych saren jest pozostawianie młodych tuż po porodzie w odosobnionych miejscach. Matka przebywa w pobliżu, ale do miejsca ukrycia koźląt podchodzi tylko na czas karmienia.
Koźlęta sarny europejskiej w pierwszych dniach życia nie mają własnego zapachu. Dzięki temu drapieżniki (nawet psy myśliwskie) nie mogą ich wyczuć. Znalezionych przypadkowo w lesie koźląt nie należy dotykać, ponieważ w ten sposób człowiek przekazuje swój zapach, co pozbawia młode naturalnej ochrony przed drapieżnikiem. Nie należy również koźląt zabierać pod pretekstem porzucenia przez matkę. Pozostawianie samotnych młodych w ukryciu jest naturalną strategią obronną wielu gatunków jeleniowatych.
Gatunek "Capreolus capreolus" nie jest objęty konwencją waszyngtońską (CITES).
Sarna europejska jest zwierzęciem łownym zaliczanym do kategorii zwierzyny grubej (zwierzyny płowej) i podlega sezonowej ochronie łownej. Okres polowań na kozły rogacze trwa od 11 maja do 30 września, natomiast na kozy i koźlęta polowania prowadzi się od 1 października do 15 stycznia.
Według danych GUS (Mały Rocznik Statystyczny Polski 2010), pozyskanych na podstawie inwentaryzacji zwierzyny łownej, liczebność polskiej populacji sarny europejskiej wynosi około 828 tysięcy osobników.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ("least concern" – niskiego ryzyka).

</doc>
<doc id="171970" url="https://pl.wikipedia.org/wiki?curid=171970" title="Generalized Markup Language">
Generalized Markup Language

Generalized Markup Language (GML) – opracowany przez firmę IBM język strukturalizowania dokumentów. Znaczniki GML opisywały rozmaite części dokumentu i ich relacje, jak rozdziały, sekcje, nagłówki, akapity, tabele itd. Dzięki GML autor dokumentu był zwolniony od formatowania wymaganego przez język IBM-owskich drukarek SCRIPT.
Znaczniki (pierwotnie GML Starter Set) były przetwarzane przez Document Composition Facility (DCF) i formatowane do postaci gotowej do wydruku. Późniejsza wersja zbioru znaczników była zawarta w innym IBM-owskim produkcie, BookMaster. Zależnie od interpretera ta sama informacja mogła być prezentowana wizualnie w odmienny sposób.
GML poprzedzał SGML i był dla niego inspiracją, a tym samym był też protoplastą późniejszych języków, które zrewolucjonizowały Internet - HTML i XML.

</doc>
<doc id="171974" url="https://pl.wikipedia.org/wiki?curid=171974" title="GML">
GML



</doc>
<doc id="171983" url="https://pl.wikipedia.org/wiki?curid=171983" title="Problem plecakowy">
Problem plecakowy

Dyskretny problem plecakowy (ang. "discrete knapsack problem") – jeden z najczęściej poruszanych problemów optymalizacyjnych. Nazwa zagadnienia pochodzi od maksymalizacyjnego problemu wyboru przedmiotów, tak by ich wartość sumaryczna była jak największa i jednocześnie mieściły się w plecaku. Przy podanym zbiorze elementów o podanej wadze i wartości należy wybrać taki podzbiór, by suma wartości była możliwie jak największa, a suma wag była nie większa od danej pojemności plecaka.
Problem plecakowy często przedstawia się jako problem złodzieja rabującego sklep – znalazł on N towarów; j-ty przedmiot jest wart formula_1 oraz waży formula_2 Złodziej dąży do zabrania ze sobą jak najwartościowszego łupu, przy czym nie może zabrać więcej niż B kilogramów. Nie może też zabierać ułamkowej części przedmiotów (byłoby to możliwe w ciągłym problemie plecakowym).
Podobny problem pojawia się często w kombinatoryce, teorii złożoności obliczeniowej, kryptografii oraz matematyce stosowanej.
Decyzyjna wersja przedstawionego zagadnienia to pytanie: „Czy wartość co najmniej formula_3 może być osiągnięta bez przekraczania wagi formula_4?”.
Definicja.
Definicja formalna: mamy do dyspozycji plecak o maksymalnej pojemności formula_5 oraz zbiór formula_6 elementów formula_7 przy czym każdy element ma określoną wartość formula_1 oraz wielkość formula_2
Dyskretny problem plecakowy (ang. "0-1 knapsack problem")
Problem plecakowy, w którym liczba elementów danego typu jest ograniczona przez podaną wartość (ang. "bounded knapsack problem").
Można rozważać także przypadek, w którym nie ma wartości ograniczającej liczbę elementów danego typu (ang. "unbounded knapsack problem").
W ciągłym problemie plecakowym można brać ułamkowe części przedmiotów.
W przypadku, gdy problem jest rozważany przy założeniach, że
utożsamiany jest z problemem: czy dla danego zbioru liczb całkowitych istnieje taki jego podzbiór, że suma jego liczb wynosi dokładnie formula_4? Zagadnienie to nazywane jest problemem sumy podzbioru.
Problem plecakowy może być rozwiązany przy użyciu programowania dynamicznego, ale rozwiązanie wielomianowe nie jest znane. Problem plecakowy oraz sumy podzbioru są problemami NP trudnymi, co było powodem użycia sumy podzbioru jako podstawy w niektórych systemach kryptografii asymetrycznej takich jak Merkle-Hellman. Algorytmy takie używały grup, nie liczb całkowitych. Merkle-Hellman oraz kilka podobnych algorytmów zostało w późniejszym czasie złamanych, ponieważ szczególny problem sumy podzbioru użyty w tych algorytmach był rozwiązywalny w czasie wielomianowym.
Decyzyjna wersja problemu plecakowego opisana wyżej jest problemem NP zupełnym i jest jednym z 21 NP zupełnych problemów Karpa.
Realizacje algorytmu.
Przegląd zupełny.
Przegląd zupełny (bruteforce, metoda siłowa) – metoda nieefektywna obliczeniowo (ale optymalna, gdyż znajduje rozwiązanie najlepsze); w jego przypadku złożoność obliczeniowa algorytmu wyniesie formula_16 co zdecydowanie zawyży czas działania dla dużych n. Złożoność wynosi formula_16 ponieważ jest tyle możliwych ciągów zero-jedynkowych na n polach. Złożoność można również obliczyć ze wzoru dwumianowego Newtona (dwumian Newtona), podstawiając za, a i b jedynki.
Rozwiązania dynamiczne.
Problem plecakowy może być rozwiązany w czasie pseudowielomianowym przy użyciu programowania dynamicznego. Rozwiązanie podane poniżej dotyczy przypadku, w którym można użyć wielokrotnie każdego elementu:
Niech formula_18 będą wagami poszczególnych elementów oraz formula_19 ich wartościami. Algorytm ma zmaksymalizować sumę wartości elementów przy zachowaniu sumy ich wagi mniejszej bądź równej formula_20 Niech formula_21 będzie największą możliwą wartością, która może być otrzymana przy założeniu wagi mniejszej bądź równej formula_22 formula_23 jest rozwiązaniem problemu.
formula_21 jest zdefiniowane rekurencyjnie:
Rozwiązanie dla pustego plecaka jest równe zero. Obliczenie wyników kolejno dla formula_27 aż do formula_23 pozwala obliczyć wynik. Ponieważ obliczenie formula_21 wymaga sprawdzenia formula_30 elementów, a wartości formula_21 do obliczenia jest formula_32 złożoność obliczeniowa programu wynosi formula_33
Powyższa złożoność nie neguje faktu, że problem plecakowy jest NP-zupełny, ponieważ formula_32 w przeciwieństwie do formula_35 nie jest proporcjonalne do rozmiaru danych wejściowych dla problemu. Rozmiar wejścia jest proporcjonalny do liczby bitów w liczbie formula_32 a nie do wartości formula_20
Pseudokod (rozwiązanie znajduje się w komórce A[W], tablica A[0..W] przechowuje wyniki, wagi znajdują się w tablicy w[1..n], a wartości w tablicy c[1..n]):
Podobne rozwiązanie może zostać zastosowane dla dyskretnego problemu plecakowego, także działające w czasie pseudowielomianowym. Niech formula_18 będzie wagą elementów oraz formula_19 wartościami. Algorytm ma zmaksymalizować wartość elementów przy zachowaniu sumy ich wagi mniejszej bądź równej formula_20 Niech formula_41 będzie największą możliwą wartością, która może być otrzymana przy założeniu wagi mniejszej bądź równej formula_42 i wykorzystaniu pierwszych formula_43 elementów. formula_44 jest rozwiązaniem problemu.
Funkcję formula_45 definiowana jest rekurencyjnie:
Rozwiązaniem problemu jest wynik dla formula_52 Do efektywnego wykonania algorytmu używa się tablicy do zapamiętywania obliczonych podproblemów. Złożoność obliczenia wynosi podobnie jak wyżej formula_53 podobnie jak złożoność pamięciowa. Przy niewielkich modyfikacjach można jednak zredukować ilość potrzebnej pamięci do rzędu formula_54
Pseudokod (tablica A[1..n,0..W] przechowuje wyniki, wagi znajdują się w tablicy w[1..n], a wartości w tablicy c[1..n], rozwiązanie znajduje się w komórce A[n,W]):
Algorytm aproksymacyjny.
W wersji zachłannej algorytm aproksymacyjny sortuje elementy w kolejności malejącej, porównując stosunek wartości do wagi elementu formula_55 Następnie wstawia je kolejno, zaczynając od przedmiotu o największym ilorazie do plecaka. Jeśli jakiś element nie mieści się w plecaku, to jest omijany, a algorytm przechodzi do następnego. W algorytmie wybierany jest maksymalny wynik z tak obliczonego upakowania plecaka oraz plecaka z elementem o największej wartości. Jeśli formula_56 jest maksymalną wartością przedmiotów w optymalnie upakowanym plecaku, algorytm zachłanny osiąga wyniki nie gorsze niż formula_57. Złożoność obliczeniowa algorytmu zależy od sortowania formula_58
Pseudokod:
Po wykonaniu tej części algorytmu należy porównać wynik z plecakiem, w którym jest przedmiot o największej wartości.
Po raz pierwszy zachłanny algorytm aproksymacyjny został zaproponowany przez George’a Dantziga w 1957 roku.
Ciągły problem plecakowy.
Można go rozwiązać za pomocą algorytmu zachłannego, takiego samego jak w przypadku aproksymacyjnego algorytmu dla dyskretnego problemu plecakowego: obliczyć dla każdego elementu stosunek wartości do wagi formula_59 uszeregować uzyskane wartości od największej do najmniejszej (można to zrobić w czasie formula_60), a następnie wstawiać kolejne elementy do plecaka dopóki formula_61

</doc>
<doc id="171984" url="https://pl.wikipedia.org/wiki?curid=171984" title="Konwalidacja">
Konwalidacja

Konwalidacja (łac. 'uzdrowienie' od "con-" 'współ-' i "validus" 'skuteczny, ważny, silny') – ogólnoprawne pojęcie oznaczające uzyskanie pełni wartości prawnej przez czynność prawną dotkniętą wadą ("negotium claudicans"). Konwalidacja może nastąpić zarówno na skutek innej czynności prawnej (akt staranności, oświadczenie woli, wydanie orzeczenia), jak i na skutek określonego zachowania zainteresowanych podmiotów (np. konwalidacja umowy międzynarodowej) bądź nawet bez jakichkolwiek działań (np. przez sam upływ czasu). 

</doc>
<doc id="171986" url="https://pl.wikipedia.org/wiki?curid=171986" title="Baud">
Baud



</doc>
<doc id="171989" url="https://pl.wikipedia.org/wiki?curid=171989" title="Poddąbie">
Poddąbie

Poddąbie (kaszb. "Pòddãbié", niem. "Neu-Strand") – osada w północnej Polsce, położona w województwie pomorskim, w powiecie słupskim, w gminie Ustka, na skraju Słowińskiego Parku Narodowego. 
Wieś jest częścią składową sołectwa Machowinko. Poddąbie leży nad Morzem Bałtyckim w pobliżu Słupska (między Ustką a Rowami). Wysokie brzegi klifowe oraz lasy bukowo-sosnowe to główne atrakcje wsi i okolic. Osada ma charakter turystyczny.
Tuż przed Poddąbiem w sosnowym lesie na rozstaju dróg od wielu tysięcy lat leżą dwa kamienie. To pozostałość po kręgach kamiennych z okresu kultury wielbarskiej. W początkach naszej ery (I w. n.e), do plaż nadbałtyckich dobijały łodzie przybyszów ze Skandynawii – Gotów. Poddąbie były miejscem przystankowym, ponieważ później ruszyli oni na południe ku Morzu Czarnemu. Głazy te po dziś dzień zaznaczają miejsce pochówku. Archeolodzy ze Słupska wraz z profesorem Tadeuszem Malinowskim na czele, podczas badań w 1979 roku, odkryli mniejszy krąg kamieni, otwarty od strony morza oraz fragmenty glinianych naczyń. Szczątków ludzkich nie znaleziono, podejrzewa się, że może są ukryte w innym miejscu lub bezpośrednio pod głazami.
Nad morzem wyznaczono letnie kąpielisko o łącznej długości linii brzegowej 100 metrów.
W latach 1975–1998 osada położona była w województwie słupskim.

</doc>
<doc id="172001" url="https://pl.wikipedia.org/wiki?curid=172001" title="Zamek Sielecki">
Zamek Sielecki

Zamek Sielecki – zamek w Sosnowcu-Sielcu. Zamek Sielecki położony na lewym brzegu Czarnej Przemszy to najstarszy obiekt w Sosnowcu. Swoją historią sięga późnego średniowiecza.
Architektura.
Pierwotnie fortalicja o charakterze obronnym, rozbudowana w 1620 roku w założenie czteroskrzydłowe z narożnymi wieżami, być może z wykorzystaniem wcześniejszej zabudowy. Zamek został zbudowany z kamienia wapiennego łamanego i cegły. Budowla piętrowa, podpiwniczona. Po pożarze w 1824 roku zamek został odbudowany w 1832 roku, jednak rozebrano skrzydło wschodnie z bramą wjazdową oraz zasypano fosy. Mimo tych zmian o pierwotnym obronnym charakterze świadczy ukształtowanie bryły, cztery narożne wieże, oraz ryzality na przedłużeniu skrzydeł bocznych. Obecnie jest to trójskrzydłowa budowla z otwartym dziedzińcem. 
Historia.
Historia budowy zamku nie jest do końca poznana. Jeszcze niedawno uważano, że powstał w 1620 r., ale dzięki badaniom archeologicznym i kwerendom w archiwach okazało się, że jego początki sięgają być może XV wieku. W 1620 roku Sebastian Minor herbu Półkozic ukończył budowę nowego zamku na planie czworoboku z dziedzińcem pośrodku. Upamiętniono to tablicą zachowaną do dzisiaj w kaplicy. Wygląd zamku z tego okresu przedstawiają inwentarze z 1665 i 1719 r. Po Minorach, gospodarzami Sielca byli Modrzewscy i Tęgoborscy. W czasach panowania króla Stanisława Augusta Poniatowskiego zamek należał do płka Michała Żulińskiego, a następnie do szambelana dworu królewskiego Jordana Stojewskiego, który w 1802 sprzedał zamek pruskiemu generałowi Christianowi Ludwigowi Schimmelpfennig von der Oye. Po jego śmierci w 21 lipca 1812 roku, wdowa Johanna Elisabeth w 1814 roku wraz z 25-letnim synem Ludwikiem oficerem pruskim sprzedała zamek księciu pszczyńskiemu Ludwikowi Anhalt-Coethen von Pless.W 1824 roku zamek spłonął, co spowodowało, że książę zlecił jego przebudowę w oparciu o przygotowane przez Józefa Heintza plany, na podstawie których wyburzono skrzydło wschodnie oraz zasypano fosy. W 1841 roku przebudowę zamku kończyła następna dziedziczka Sielca hrabina Charlotta von Stolberg-Wernigerode zum Hochberg. W 1852 roku obiekt kupił przedsiębiorca hutniczy Andreas von Renard ze Strzelec Opolskich i w rękach tej rodziny i związanej z nią firmy zamek pozostawał do II wojny światowej pełniąc funkcję biurowca. W przeszłości był nie tylko siedzibą szlachetnie urodzonych, ale i Gwarectwa hr. Renard, Muzeum Górnictwa oraz Muzeum Szkła Współczesnego. 
W 1994 zniszczony zamek przejęło miasto Sosnowiec. Obecnie w zamku ma siedzibę "Sosnowieckie Centrum Sztuki – Zamek Sielecki". Ta samorządowa instytucja współtworzy kulturalne życie miasta organizując wystawy, koncerty i różnorodne spotkania kulturotwórcze.
Zobacz też.
Park Sielecki

</doc>
<doc id="172002" url="https://pl.wikipedia.org/wiki?curid=172002" title="Królowie Jerozolimy">
Królowie Jerozolimy

Królowie Jerozolimy – chrześcijańscy władcy Królestwa Jerozolimskiego utworzonego podczas pierwszej krucjaty w 1099 r. Przestało ono istnieć w 1291 r. po upadku Akki.
Tytularni Królowie Jerozolimy.
Kursywą oznaczono osoby, którzy osobiście nie używali tytułu Króla Jerozolimy i nie zgłaszali tym samym roszczeń do tronu.
Następcy Henryka II, króla Cypru i Jerozolimy.
Dynastia Lusignan.
Królowie Cypru i tytularni królowie (pretendenci do tronu) Jerozolimy
W 1464 roku Charlotta została usunięta z tronu cypryjskiego i tytularnego jerozolimskiego. Nadal jednak uważana była za prawowitą królową. W 1485 roku po śmierci męża Ludwika Sabaudzkiego, scedowała swoje prawa do tronu na rzecz kuzyna – Karola I Sabaudzkiego.
Dynastia Sabaudzka.
sabaudzka linia legitymistyczna
Po śmierci Karola II Księstwo Sabaudii przejął jego najbliższy męski krewny Filip II, pretensje do tronu cypryjskiego i jerozolimskiego zgłosiła jednak siostra Karola – Jolanta. Tron Sabaudzki mogli dziedziczyć jedynie mężczyźni, a co do dziedzictwa Lusignanów nie było tego typu restrykcji.
Dynastia Lusignan.
linia faktycznych królów Cypru
W 1489 Katarzyna przekazała swoje królestwo i prawa do tronu jerozolimskiego Republice Weneckiej
linia Filipa II księcia Sabaudii
linia Jolanty, siostry Karola II
Następcy Karola I, króla Neapolu i Jerozolimy.
Karol I Andegaweński odkupił prawa do tronu Jerozolimskiego od wygnanej przez Hugona I, pretendentki do tronu, Marii z Antiochii. Maria była wnuczką Amalryka I i Izabeli I. 18 marca 1277 r. odsprzedała ona swoje prawa do tronu Karolowi za 1000 funtów złota i 4000 liwrów dożywotniej renty. Transakcja uzyskała akceptację i potwierdzenie papieża. Karol jednak tylko kilka lat kontrolował część Królestwa.
Dynastia Andegaweńska.
starsza linia andegaweńska
młodsza linia andegaweńska
Dynastia Walezjuszów (linia Valois-Anjou).
Rene Andegaweński połączył roszczenia dwóch linii. W 1441 kontrola nad Królestwem Neapolu została utracona na rzecz Alfonsa V, króla Aragonii, który również przejął roszczenia do tronu jerozolimskiego. Spowodowało to ponowne rozwarstwienie pretendentów.
linia andegaweńsko-lotaryńska
Dynastia Habsbursko-Lotaryńska.
linia królów aragońskich
Habsburgowie.
Po wojnie o hiszpańską sukcesję tron Hiszpanii został rozdzielony z królestwem Neapolu, które od 1759 przekształciło się w Królestwo Obojga Sycylii.
Habsburgowie.
linia królów Obojga Sycylii
Burbonowie.
Po śmierci Ferdynanda Piusa doszło do rozłamu w rodzinie.
linia książąt Castro
linia książąt Kalabrii

</doc>
<doc id="172005" url="https://pl.wikipedia.org/wiki?curid=172005" title="Prawo Stefana-Boltzmanna">
Prawo Stefana-Boltzmanna

Prawo Stefana-Boltzmanna – prawo opisujące całkowitą moc wypromieniowywaną przez ciało doskonale czarne w danej temperaturze.
Zostało opracowane przez Jožefa Stefana i Ludwiga Boltzmanna w roku 1879.
Wzór.
gdzie:
Stała Stefana-Boltzmanna wynosi:
Wyprowadzenie.
Prawo Stefana-Boltzmanna można wyprowadzić, korzystając z rozkładu Bosego-Einsteina dla fotonów zamkniętych w pudełku o objętości V. Średnia energia fotonów w danej temperaturze T wynosi:
gdzie:
Podstawienie wartości
daje
Wartością tej całki jest:
gdzie:
Powyższy wynik jest równoważny prawu Stefana-Boltzmanna.

</doc>
<doc id="172009" url="https://pl.wikipedia.org/wiki?curid=172009" title="Zamek Wojnowice">
Zamek Wojnowice

Zamek w Wojnowicach – gotycko-renesansowy nawodny zamek – obronna siedziba rycerska, położony w Wojnowicach w województwie dolnośląskim, w powiecie średzkim, w gminie Miękinia, ok. 25 km od Wrocławia. Jeden z nielicznych tego typu zamków w Polsce.
Historia.
Wojnowice występują w źródłach od XIII w. jako majątek, później istniał tu folwark. Początki zamku datuje się na XIV wiek (Johann Skopp). W XV w. należał do różnych rodów śląskich, m.in. von Schellendorf oraz von Krickov. W 1522 r. kupił go znany poeta Achatius Haunold, sprzedając go dwa lata później wrocławskiemu mieszczaninowi Mikołajowi von Schebitz. Nowy właściciel w latach 1515–1530 rozpoczął wyburzanie zamku z myślą o przebudowie go w nowoczesnym stylu. Po jego śmierci w 1537 r. nowym właścicielem została żona Jakuba Bonera – Lukrecja. Dla niej małżonek przekształcił zamek w modną renesansową rezydencję. Po jego śmierci w 1572 r. Lukrecja wyszła ponownie za mąż za Andreasa Hertwiga, radcę Królewskiej Śląskiej Komory Fiskalnej i ziemianina. On to kontynuował dzieło swego poprzednika. W roku 1576 Wojnowice powróciły na krótko w ręce rodu von Schebitz. Szesnaście lat później zostały odkupione przez synów Jakuba Bonera (Jakuba i Sebalda) od Fryderyka von Schebitz. Następnie rezydencja często przechodziła z rąk do rąk różnych mieszczańskich rodów śląskich. Ostatnim właścicielem prywatnym w latach 1940–1945 była rodzina von Livonius. Niewielkie przebudowy w tym czasie, według projektu Augusta Wilhelma Hogrevego, nie zmieniły jego formy, dopiero II wojna światowa spowodowała zniszczenia.
W latach 1961–1984 wykonano na zamku prace restauracyjne. Od 7 czerwca 2014 r. właścicielem zamku jest Kolegium Europy Wschodniej im. Jana Nowaka-Jeziorańskiego we Wrocławiu, które otrzymało zamek w darze od Ministerstwa Skarbu. Od 21 marca 2015 r. zamek jest otwarty dla turystów. Mieszczą się w nim: restauracja, sale konferencyjne, pokoje hotelowe oraz biura fundacji Kolegium Europy Wschodniej im. Jana Nowaka-Jeziorańskiego.
Architektura.
Wojnowiecki zamek jest budowlą o wyjątkowych walorach architektonicznych, malowniczej bryle, ściśle związaną z kulturą późnośredniowiecznego Wrocławia. Powstał na planie prostokąta o wymiarach około 22 × 24 m, pierwotnie w układzie podkowiastym, od 1. połowy XVI w. jako czteroskrzydłowe założenie z wewnętrznym dziedzińcem. Otoczony został fosą z ceglanym mostem od strony północnej, który powstał w miejscu mostu zwodzonego. Jako budulca użyto cegły, jedynie detale architektoniczne takie jak obramienia okien i renesansowy portal z herbami Bonerów wykuto z piaskowca. Przy bramie znajduje się smukła wieżyczka zwieńczona obecnie krenelażem, natomiast skrzydła zamku mają schodkowe szczyty. Dziedziniec, w którym umieszczono studnię, w przyziemiu otoczony jest arkadami. Od strony wschodniej zachowały się wykusze latrynowe.

</doc>
<doc id="172023" url="https://pl.wikipedia.org/wiki?curid=172023" title="Zespół różyczki wrodzonej">
Zespół różyczki wrodzonej

Zespół różyczki wrodzonej (zespół Gregga, ang. "congenital rubella syndrome", CRS) – zespół wad wrodzonych wywołanych zakażeniem wewnątrzmacicznym płodu wirusem różyczki.
Na ryzyko wystąpienia choroby są narażone przede wszystkim kobiety, które nie przeszły wcześniej szczepienia przeciwko różyczce. W takim wypadku przy zachorowaniu ciężarnej może dojść do zakażenia płodu drogą przezłożyskową (krwiopochodną). Ryzyko wystąpienia poważnych wad płodu jest największe w pierwszym trymestrze ciąży: wynosi ono około 90% przy zakażeniu do 11. tygodnia, 33% w 11.-12. tyg., 11% w 13.-14. tyg., po czym wzrasta znów do 24% w 15.-16. tyg. Po tym krytycznym okresie rozwój choroby u matki nie zwiększa istotnie występowania wad u płodu, nawet w wypadku stwierdzenia infekcji. Najdłużej utrzymuje się ryzyko wystąpienia zaburzeń słuchu.
Niebezpieczeństwo wiąże się głównie z rozwojem zakażenia pierwotnego. Reinfekcja, czyli powtórne zakażenie pomimo wcześniej przebytej choroby (lub zaszczepienia) jest możliwa (może doświadczyć jej nawet do 5% osób po naturalnym przebyciu choroby i do 50% zaszczepionych, zależnie od czasu, który upłynął od tego momentu), ale nie pociąga za sobą tak poważnego ryzyka rozwoju wad płodu. Kształtuje się ono na poziomie 5-8% w pierwszym trymestrze, potem staje się minimalne.
Historia.
Norman Gregg, australijski okulista, w 1941 roku jako pierwszy poprawnie powiązał współwystępowanie zaćmy, wrodzonych wad serca i mikrocefalii u dzieci z przebyciem przez ich matki różyczki we wczesnym okresie ciąży. Wkrótce po opublikowaniu pierwszej pracy do zaobserwowanych wad dodano m.in. utratę słuchu. Pandemia różyczki w latach 1963-65 (USA) pozwoliła na zgromadzenie większej ilości danych statystycznych. W czasie jej trwania zachorowało ok. 10% kobiet w ciąży; u potomstwa 30% z nich stwierdzono wady wrodzone. Dramatyczne doświadczenia tego okresu stanowiły bodziec do szybszego rozwoju szczepionki przeciwko różyczce; została ona wprowadzona do użycia na początku lat 70 (w formie trójskładnikowej szczepionki przeciwko odrze, śwince i różyczce, MMR).
Patologia.
Patogeneza wad płodu nie została do końca poznana. Wiadomo, że wirus łatwo zakaża łożysko, w którym zaczyna się replikować. Uszkodzenia, które w nim powoduje, umożliwiają przedostanie się patogenu do krwiobiegu płodu. Przyczynami uszkodzeń tkankowych może być stan nekrotyczny spowodowany jego niedokrwieniem, nieprawidłowości w podziałach komórkowych czy uszkodzenia chromosomów. Do najbardziej charakterystycznych cech wrodzonego zespołu różyczkowego zalicza się jego przewlekły charakter. Wirus utrzymuje się w organizmie dziecka jeszcze długo po przyjściu na świat. Taki stan rzeczy tłumaczy niektóre z później obserwowanych problemów, m.in. zaistniałe zmiany neurologiczne.
U dzieci z zespołem Gregga obserwuje się najczęściej następujące patologie:
łącznie powyższe trzy rodzaje wad współtworzą tzw. triadę różyczkową Gregga
Wirus różyczki zwiększa również ryzyko wczesnego poronienia lub urodzenia martwego dziecka. Przedwczesna śmierć dotyka do 35% osób ze zdiagnozowanym zespołem CRS.
W późniejszym wieku notuje się wzrost ryzyka zachorowania na cukrzycę insulinozależną (20%), rozwinięcia zaburzeń tarczycy (5%), jaskry oraz innych problemów ze wzrokiem, wynikających z wcześniej opisanych wad. Rzadkie, ale bardzo niebezpieczne są powikłania neurologiczne w formie progresywnego różyczkowego zapalenia mózgu (PRP, "progressive rubella panencephalitis").
Leczenie i rokowanie.
U kobiet ciężarnych narażonych na infekcje wirusem różyczki wykonuje się zwykle serię prób na przeciwciała IgG przeciwko różyczce. W odstępach 3-tygodniowych pobiera się krew, aby sprawdzić, czy w tym okresie u pacjentki nastąpiła serokonwersja. 
Infekcję płodu wirusem różyczki można wykryć wykonując badania prenatalne: amniocentezę lub płodowe badanie krwi. Wynik pozytywny stanowi podstawę do rozważenia usunięcia ciąży (również w Polsce - zgodnie z Ustawą o Planowaniu Rodziny - jako przejaw ciężkiego i nieodwracalnego upośledzenia płodu). Jeżeli matka zdecyduje się na urodzenie dziecka, zwykle profilaktycznie podaje się immunoglobulinę 0.55 mL/kg IM celem ograniczenia stopnia infekcji.
Opieka nad dziećmi z zespołem Gregga wymaga intensywnej współpracy specjalistów z różnych dziedzin: pediatrii, okulistyki, laryngologii, kardiochirurgii czy neurologii. Niektóre problemy mogą zanikać z czasem, inne pojawiają się w późniejszym okresie życia. Bardzo ważne są badania słuchu, gdyż w tym wypadku wczesna interwencja może znacząco poprawić sytuację chorego. Jakość życia u osób z CRS jest generalnie gorsza niż u osób zdrowych, jednak wykazuje (w badaniach epidemiologicznych) dużą zmienność. Niektóre prace dowodzą dobrego przystosowania się większości pacjentów (którzy osiągnęli wiek dojrzały), cierpiących co prawda częściej na schorzenia przewlekłe, ale pozostających w satysfakcjonujących związkach małżeńskich i prowadzących normalne życie towarzyskie. Według innych opracowań tylko ⅓ chorych była zdolna prowadzić normalne, niezależne życie; reszta pozostawała w jakimś stopniu uzależniona od ciągłej opieki medycznej. 
W celach zapobiegawczych wykonuje się szczepienie ochronne dzieci (13-14 miesiąc życia) i dziewcząt w wieku pokwitania (13 rok życia) oraz kobiet w wieku rozrodczym, jeśli nie stwierdza się przeciwciał przeciwróżyczkowych, lub jeśli od szczepienia podstawowego w 13. roku życia minęło więcej niż 10 lat. Po szczepieniu kobiety nie powinny zachodzić w ciążę przez co najmniej miesiąc (szczepi się żywym, atenuowanym wirusem), ale dostępne dane nie wskazują na ryzyko wystąpienia różyczki wrodzonej u kobiet, które zaszczepiono tuż przed zajściem w ciążę lub na początku ciąży.

</doc>
<doc id="172028" url="https://pl.wikipedia.org/wiki?curid=172028" title="Feliks Skubiszewski">
Feliks Skubiszewski

Feliks Skubiszewski (ur. 15 maja 1895 w Czemiernikach, zm. 17 maja 1981 w Lublinie) – polski chirurg, pierwszy rektor i patron Akademii Medycznej w Lublinie.
Życiorys.
Świadectwo dojrzałości uzyskał w czerwcu 1914 w Lublinie, po czym rozpoczął studia na Wydziale Lekarskim Uniwersytetu Moskiewskiego. W 1919 uzyskał dyplom lekarski, który nostryfikował na Uniwersytecie Warszawskim. W 1920 rozpoczął pracę zawodową I Klinice Chirurgii Operacyjnej Uniwersytetu Warszawskiego, kierowanej przez Leona Kryńskiego. W 1920 został młodszym ordynatorem Oddziału Chirurgicznego Szpitala Czerwonego Krzyża nr 3 w Warszawie oraz lekarzem w Stacji Opieki Społecznej oraz żłobku dla dzieci. W 1921 był demonstratorem w Katedrze Anatomii Topograficznej i Chirurgii Operacyjnej – pracownikiem Katedry Anatomii Patologicznej Uniwersytetu Warszawskiego. W 1922 starszym asystent w Katedrze Anatomii Opisowej Państwowego Instytutu Dentystycznego w Warszawie, a 1921–1924 starszym asystentem Kliniki Chorób Nerwowych Uniwersytetu Warszawskiego. 18 października 1924 otrzymał dyplom doktorski roku z rąk rektora Uniwersytetu Warszawskiego Franciszka Krzyształowicza. W 1925 otrzymał propozycję pracy od Antoniego Jurasza. Przeniósł się do Poznania i rozpoczął pracę, jako starszy asystent, w tamtejszej Klinice Chirurgii Uniwersytetu Poznańskiego. 7 lipca 1931 otrzymał habilitację, został docentem chirurgii Wydziału Lekarskiego. W 1939 został wysiedlony z Poznania i do końca 1939 pracował w Szpitalu Ujazdowskim w Warszawie. Następne lata wojny przepracował w puławskim szpitalu jako chirurg. 1 listopada 1944 został mianowany profesorem nadzwyczajnym Katedry Chirurgii Wydziału Lekarskiego. Między 1944 a 1945 był chirurgiem Departamentu Służby Zdrowia jako główny chirurg w 64 Szpitalu Ewakuacyjnym oraz kierownik Oddziału Chirurgicznego Szpitala Okręgowego nr 2 w Lublinie. 23 października 1944 powołano do życia UMCS, a w jego ramach II Klinikę Chirurgiczną, której został kierownikiem. W latach 1945–1946 pełnił funkcję dziekana Wydziału Lekarskiego UMCS. W latach 1947–1948 był prorektor UMCS. 24 sierpnia 1948 został mianowany profesorem zwyczajnym. 30 września 1965 przeszedł na emeryturę.
Odznaczony był Krzyżem Kawalerskim i Oficerskim Orderu Odrodzenia Polski oraz Złotym Krzyżem Zasługi.
Feliks Skubiszewski był synem Marcina i Józefy (z domu Kozak), miał dwie siostry – Janinę i Cecylię – oraz brata Ludwika. Pochowany w Czemiernikach.

</doc>
<doc id="172029" url="https://pl.wikipedia.org/wiki?curid=172029" title="Westland Lysander">
Westland Lysander

Westland Lysander – brytyjski samolot współpracy z armią, zaprojektowany i zbudowany w 1936 roku w wytwórni Westland Aircraft Limited.
Historia.
W 1934 roku w brytyjskiej firmie lotniczej Westland Aircraft Limited opracowano projekt samolotu współpracy z armią lądową służący do rozpoznawania, korygowania ognia artylerii i atakowania celów naziemnych. Projekt powstał pod kierunkiem inż. W. E. Pettera. Pierwszy prototyp został oblatany 15 czerwca 1936 roku. Drugi prototyp, przystosowany do prób w warunkach tropikalnych, zbudowano w grudniu 1936 roku, a na początku 1937 roku wysłano go do Indii, w celu przeprowadzenia prób.
Prototyp oznaczono jako Westland Lysander Mk I skierowany do produkcji seryjnej na początku 1937 roku. W następnych latach wytwarzano następne wersje tego samolotu różniące się między sobą w zasadzie tylko rodzajem silnika. Samolot ten spełniał warunki samolotów krótkiego startu i lądowania (STOL).
Wersje produkowane seryjne samolotu Westland Lysander:
Produkcja samolotów Westland Lysander trwała do stycznia 1942 roku i w okresie 1937 – 1942 wyprodukowano łącznie 1425 samolotów tego typu wszystkich wersji.
Użycie w lotnictwie.
Pierwsze seryjne samoloty Westland Lysander jako pierwszy otrzymał 16 dywizjon RAF.
Jesienią 1939 roku 6 dywizjonów Royal Air Force wyposażonych w samoloty Westland Lysander przerzucono do Francji do współpracy z Brytyjskim Korpusem Ekspedycyjnym. W 1940 roku po rozpoczęciu przez Niemców inwazji na Francję okazało się, że samoloty Lysander przy dużej przewadze Luftwaffe w powietrzu są nieprzydatne w bezpośrednich działaniach bojowych, jak rozpoznanie oraz atakowanie pierwszej linii wroga. W czasie działań poniosły ciężkie straty.
W związku z doświadczeniami z Francji, samoloty Lysandery zostały wycofane z działań bojowych i pełniły tylko funkcje pomocnicze, służyły do ratowania zestrzelonych u brzegów Anglii lotników (ich lokalizowania i zrzucania nadmuchiwanych pontonów "dinghy" przenoszonych pod skrzydełkami), rzadziej do rozpoznania. Od 1943 roku służyły już wyłącznie do szkolnictwa (holowania celów).
Od połowy 1941 roku Lysandery z dodatkowymi podkadłubowymi zbiornikami paliwa, używane były do służby specjalnej – współpracy z ruchem oporu w okupowanej Francji. W takim charakterze używały ich dwa dywizjony RAF: 138 i 161. Dzięki właściwościom krótkiego startu i lądowania, w specjalnym czarnym malowaniu, lądowały one nocami na przygotowanych lądowiskach i służyły do przerzutu ludzi, w tym agentów SOE. Maksymalnie w wariancie przeciążonym można było zabrać w kabinie strzelca 4 pasażerów, normalnie 2-3. Samoloty te były nieuzbrojone dla zmniejszenia masy. Ogółem przerzucono do Francji między sierpniem 1941 a końcem 1944 roku 293 osoby i zabrano z powrotem 500. Na ponad 400 misji, część samolotów została zestrzelona.
Samoloty Westland Lysander podczas II wojny światowej uczestniczyły również w działaniach bojowych w Grecji, Egipcie, Palestynie, w Indiach i Birmie.
Użycie w lotnictwie polskim.
Samoloty Westland Lysander Mk III otrzymał zorganizowany w październiku 1940 roku polski 309 dywizjon współpracy z Armią, a w czerwcu 1942 roku otrzymał on wersję Mk IIIA. Do lipca 1942 roku samoloty te były używane do szkolenia w wykonywaniu różnych zadań we współpracy z 1 Polskim Korpusem w Szkocji. Ponieważ doświadczenia pierwszych lat II wojny światowej wykazały, że samolot ten nie nadaje się do współpracy z jednostkami lądowymi, polski dywizjon nie wykonywał na nich zadań bojowych.
Opis konstrukcji.
Samolot Westland Lysander Mk IIIA był dwumiejscowym samolotem współpracy z armią lądową, górnopłatem o konstrukcji całkowicie metalowej. Kabiny – zakryte. Podwozie klasyczne – stałe, o szerokim rozstawie kół (2,97 m) starannie oprofilowane. Napęd: 1 silnik gwiazdowy, śmigło metalowe trójłopatowe.
Uzbrojenie:

</doc>
<doc id="172031" url="https://pl.wikipedia.org/wiki?curid=172031" title="Bronisław (herb szlachecki)">
Bronisław (herb szlachecki)

Bronisław – polski herb szlachecki.
Opis herbu.
"W polu czerwonym między ramionami, zbrojnymi w pałasze, zwróconymi do siebie, półtora krzyża srebrnego, bez lewego dolnego ramienia, nad nim w złotym półksiężycu sześcioramienna gwiazda srebrna. Nad hełmem korona".
Najwcześniejsze wzmianki.
Nadany Janowi Kuźniczów 18 stycznia 1812 przez Fryderyka Augusta, króla saskiego i księcia warszawskiego wraz z prawem do dziedzicznego szlachectwa.
Herbowni.
Jedna rodzina herbownych (herb własny):
Kuźniczów (Kuźniczow)

</doc>
<doc id="172036" url="https://pl.wikipedia.org/wiki?curid=172036" title="Chitry (herb szlachecki)">
Chitry (herb szlachecki)

Chitry – polski herb szlachecki.
Opis herbu.
Opis z wykorzystaniem klasycznych zasad blazonowania: 
Najwcześniejsze wzmianki.
Nadany w 1814 przez cesarza Austrii Franciszka II Habsburga.

</doc>
<doc id="172037" url="https://pl.wikipedia.org/wiki?curid=172037" title="Walter Kohn">
Walter Kohn

Walter Kohn (ur. 9 marca 1923 w Wiedniu, zm. 19 kwietnia 2016 w Santa Barbara) – amerykański fizyk pochodzenia żydowskiego. Laureat nagrody Nobla w dziedzinie chemii w 1998 za udział w stworzeniu teorii funkcjonału gęstości (wraz z nim nagrodę otrzymał John A. Pople).

</doc>
<doc id="172038" url="https://pl.wikipedia.org/wiki?curid=172038" title="Liwiec">
Liwiec

Liwiec, Liw – rzeka płynąca przez województwo mazowieckie o długości ok. 142 km. Ma dwa źródła – południowe (uważane za główne) nieopodal wsi Sobicze oraz północne (tzw. Liwiec II) na terenie wsi Zawady. Wysokość głównego źródła wynosi 161 m n.p.m., rzędna ujścia to 84 m n.p.m., a spadek rzeki głównej wynosi 0,54‰. Średni przepływ w Łochowie wynosi 10,5 m³/s. Rzeka przepływa przez miejscowości:
Ujście Liwca do Bugu znajduje się w pobliżu Kamieńczyka (4 km od miasta Wyszkowa).
Rzeka stanowi południową granicę historycznego Podlasia.
Dopływy.
W kolejności od źródeł:
W roku 2014 ze środków Europejskiego Funduszu Rozwoju Regionalnego oraz budżetu zostały oznakowane szlaki kajakowe na Liwcu i jego dopływach Kostrzyniu i Muchawce.

</doc>
<doc id="172039" url="https://pl.wikipedia.org/wiki?curid=172039" title="Chromy (herb szlachecki)">
Chromy (herb szlachecki)

Chromy – herb szlachecki.
Opis herbu.
Na tarczy dwudzielnej w polu prawym błękitnym na wzgórzu białym bocian trzymający w prawej łapie jabłko złote, w polu lewym srebrnym – dookoła czerwonej laski dwa razy okręcony wąż zielony wspina się do różanego wianka. U szczytu bocian, jak na tarczy. Labry błękitne podbite srebrem.
Najwcześniejsze wzmianki.
Nadany w 1811 przez Franciszka II Tomaszowi Chromemu, lekarzowi z Wieliczki, wraz z predykatem "von Ruhmfeld".
Herbowni.
Chromy von Ruhmfeld

</doc>
<doc id="172040" url="https://pl.wikipedia.org/wiki?curid=172040" title="Dewaluacja (ekonomia)">
Dewaluacja (ekonomia)



</doc>
<doc id="172041" url="https://pl.wikipedia.org/wiki?curid=172041" title="Eberhard (herb szlachecki)">
Eberhard (herb szlachecki)

Eberhard ("Eberhardt") – odmiana herbu szlacheckiego Radwan.
Opis herbu.
W polu czarnym, na kościelnej chorągwi srebrnej o trzech polach ze złotymi końcami, razem klin tworzącymi, trzy złote obrączki.
Klejnot: godło bez obrączek na opak.
Labry: czarne podbite srebrem.
Najwcześniejsze wzmianki.
Nadany w 1775 Zygmuntowi Eberhardowi.
Herbowni.
Jedna rodzina herbownych (herb własny):
Eberhard

</doc>
<doc id="172046" url="https://pl.wikipedia.org/wiki?curid=172046" title="Bzygi">
Bzygi



</doc>
<doc id="172047" url="https://pl.wikipedia.org/wiki?curid=172047" title="Engestrem">
Engestrem

Engestrem ("Engelstrem, Engelström, Engeström") – herb szlachecki.
Opis herbu.
W polu błękitnym, dwie sześcioramienne gwiazdy srebrne, między które wchodzi od dołu klin srebrny z gwiazdą błękitną (lub czerwoną) u spodu – pas poprzeczny czarny z podwójnym krzyżem złotym. Nad hełmem w zawoju błękitno-srebrnym orla głowa czarna w kornie między dwoma piórami strusimi, srebrnym i błękitnym. Labry błękitne, podbite srebrem.
Herbowni.
Jedna rodzina herbownych (herb własny):
Engeström:

</doc>
<doc id="172054" url="https://pl.wikipedia.org/wiki?curid=172054" title="Felsztyński">
Felsztyński

Felsztyński – polski herb szlachecki, odmiana herbu szlacheckiego Nałęcz, z nobilitacji.
Opis herbu.
W polu czerwonym pomłość srebrna.
Klejnot: Trzy pióra pawie.
Labry: Czerwone, podbite srebrem.
Najwcześniejsze wzmianki.
Nadany w 1780 w guberni kijowskiej.
Herbowni.
Felsztyński.

</doc>
<doc id="172059" url="https://pl.wikipedia.org/wiki?curid=172059" title="Komputer zombie">
Komputer zombie



</doc>
<doc id="172060" url="https://pl.wikipedia.org/wiki?curid=172060" title="Fernberg">
Fernberg

Fernberg – herb szlachecki.
Opis herbu.
Na tarczy ściętej w polu górnym złotym - orzeł dwugłowy czarny; w dolnym, błękitnym - na zielonej murawie, w skale otwór, czarny obramowany złote.Klejnot: dwa skrzydła czarne.Labry: błękitne, podbite z prawej strony złotem, z lewej srebrem.
Najwcześniejsze wzmianki.
Nadany w 1786.

</doc>
<doc id="172064" url="https://pl.wikipedia.org/wiki?curid=172064" title="Figenau">
Figenau

Figenau ("Figenaw") – polski herb szlachecki z nobilitacji.
Opis herbu.
W słup, w polu prawym srebrnym - połu ukoronowanego orła czarnego z mieczem w prawicy. 
W polu lewym czarnym - połukotwica srebrna. 
Klejnot: między dwoma skrzydłami orlimi, prawym srebrnym a lewym czarnym - ręka zbrojna z mieczem.
Labry: Czarne, podbite srebrem.
Najwcześniejsze wzmianki.
Nadany 18 marca 1569 Michałowi Figenawowi, admirałowi floty polskiej.
Herbowni.
Figenau - Figenow.

</doc>
<doc id="172066" url="https://pl.wikipedia.org/wiki?curid=172066" title="Kulpiński (herb szlachecki)">
Kulpiński (herb szlachecki)

Kulpiński – herb szlachecki.
W polu złotem – orzeł czarny z małą tarczą na piersiach, na której w polu czerwonem – róża srebrna pięciolistna. Klejnot: samo godło.
Nadany z nobilitacji w 1776 przez Stanisława Augusta Poniatowskiego.
Kulpiński

</doc>
<doc id="172067" url="https://pl.wikipedia.org/wiki?curid=172067" title="A.C. Milan">
A.C. Milan

A.C. Milan, Associazione Calcio Milan – włoski klub piłkarski z siedzibą w Mediolanie, wielokrotny klubowy mistrz Europy i świata.
Zespół występuje w koszulkach w czerwono-czarne pasy oraz białych spodenkach; od barw wywodzi się ich przydomek "rossoneri" („czerwono-czarni”). Drużyna 7 razy zwyciężyła w Pucharze Europy, 19 razy wygrała mistrzostwo Włoch i 5 razy Puchar Włoch
Klub został utworzony 16 grudnia 1899 przez sześciu brytyjskich imigrantów, wśród których znajdował się Herbert Kilpin, tradycyjnie uważany za założyciela mediolańskiego zespołu. Początkowo istniały w nim dwie sekcje: piłki nożnej i krykieta. Po sześciu latach ta ostatnia została zlikwidowana, a Milan stał się klubem czysto piłkarskim. Pamiętając o swoich początkach, zespół zachował w nazwie angielską (a także lombardzką) nazwę miasta, zamiast włoskiej formy "Milano".
Tradycyjnie A.C. Milan (nazywany przez kibiców na całym świecie po prostu "Milan") był klubem związanym ze środowiskiem robotniczym i związkami zawodowymi, podczas gdy inny pierwszoligowy zespół z Mediolanu – Internazionale, był wspierany przez bogatszych kibiców. Obecnie podział ten ulega zatarciu; Milan jest aktualnie własnością Elliott Management Corporation, a prezesem klubu jego przedstawiciel Paul Singer – podczas gdy Interem zarządza Suning Holdings Group ze Steven Zhangiem Jr. na czele.
Swoje domowe mecze Milan rozgrywa na miejskim stadionie Stadionie Giuseppe Meazzy, potocznie nazywanym swoją pierwotną nazwą – "San Siro". Na obiekcie tym występuje również Inter.
Mediolański klub jest członkiem założycielem Europejskiego Stowarzyszenia Klubów, będącego następcą grupy G-14. Sponsorem generalnym Milanu są linie lotnicze Emirates, mające swą siedzibę w Dubaju.
Historia klubu.
Historia Milanu jest nierozerwalnie związana z brytyjskimi imigrantami, upowszechniającymi pod koniec XIX wieku we Włoszech nowoczesne technologie przemysłu włókienniczego. Dzięki nim nowoczesny futbol zyskał w Italii ogromną popularność. W 1887 w Turynie powstały pierwsze kluby sportowe z sekcją piłkarską: Torino Football and Cricket Club oraz Nobili Torino.
W 1898 powstała Włoska federacja Piłkarska ("FIF"), która w tym samym roku zorganizowała pierwsze zawody o tytuł mistrza Włoch z udziałem 4 zespołów. Pod koniec następnego roku w Mediolanie, jako drugi klub z sekcją piłkarską w stolicy Lombardii (po SEF Mediolanum), został założony Milan Cricket and Foot-Ball Club, znany dzisiaj jako A.C. Milan.
Założenie klubu i pierwsze lata (1899-1922).
Mediolański klub został założony 16 grudnia 1899 jako Milan Cricket and Foot-Ball Club przez sześciu brytyjskich imigrantów: Herberta Kilpina, Alfreda Odmonde Edwardsa, Davida Allisona, Edwarda Nathana Berrę, Samuela Richarda Davisa i Barnetta ("imię nieznane").
Edwards, były brytyjski wicekonsul, został jego pierwszym prezydentem. Klub miał dwie sekcje: krykieta (dowodzoną przez Berrę) i piłki nożnej (prowadzoną przez Allisona). Trenerem drużyny piłkarskiej został Kilpin.
15 stycznia 1900 Milan został członkiem Włoskiej Federacji Piłkarskiej, a 11 marca rozegrał swój pierwszy mecz w historii, wygrywając z zespołem Mediolanum 2:0. Dokładnie trzy miesiące po uzyskaniu członkostwa w "FIF", 15 kwietnia, Mediolańczycy rozegrali pierwsze spotkanie w oficjalnych zawodach. W meczu trzeciej rundy mistrzostw Włoch przegrali z FC Torinese 0:3. W tym samym roku Milan zdobył też swoje pierwsze trofeum, wygrywając Medal Króla po zwycięstwie nad Juventusem 2:0.
W roku 1901 piłkarze Milanu dotarli do finału mistrzostw kraju, gdzie pokonali w wyjazdowym spotkaniu niepokonaną dotychczas drużynę z Genui 3:0. Obronili również Medal Króla. Rok później genueńscy piłkarze zrewanżowali się Mediolańczykom, wygrywając 2:0. Natomiast po trzecim triumfie z rzędu w rozgrywkach o Medal Króla w 1903 Milan zdobył to trofeum na własność.
W 1905 zakończyła działalność sekcja krykieta. Na kolejny tytuł mistrzowski piłkarze Milanu czekali do roku 1906. W grupie finałowej uzyskali tyle samo punktów, co Juventus. Po remisie w pierwszym meczu barażowym zespół z Turynu nie przyjechał na rewanż i tym samym tytuł trafił do Mediolanu. Rok później "rossoneri" obronili mistrzostwo.
W tamtym okresie Milan brał również udział w rozgrywkach mistrzowskich "FNGI" (Włoskiej Federacji Gimnastycznej). Po triumfie w 1902 ("ex-aequo" z Andreą Doria), w latach 1904–1907 udało mu się zdobyć tytuł cztery razy z rzędu. Z powodzeniem grał również w meczach o Piłkę Dapplesa ("Palla d’Argento Henry Dapples"). Mecze o to trofeum cieszyły się większym zainteresowaniem niż mistrzostwa Włoch, nagrodę przejmował zespół który pokonał aktualnego jej posiadacza. W latach 1905–1908 Milan 22 razy zdobywał lub skutecznie bronił trofeum.
W roku 1908 mediolański klub, podobnie jak kilka innych czołowych włoskich drużyn, został wykluczony z rozgrywek z powodu posiadania w drużynie obcokrajowców. Po konflikcie wśród członków klubu dotyczącego ewentualnej przyszłości w zespole zawodników spoza Włoch wystąpiła z niego „postępowa” grupa członków, zakładając swoją własną drużynę – Internazionale, która w założeniu miała być otwarta na graczy z różnych krajów. Prawdopodobnie był to jednak tylko pretekst do opuszczenia Milanu.
Rok później zawieszone zespoły zostały przywrócone do rozgrywek. Federacja uznała swój błąd, przyznając Milanowi w ramach rekompensaty Puchar Spensleya, przeznaczony dla drużyny która 3 razy z rzędu wygrałaby mistrzostwo Włoch. W kilku kolejnych sezonach Milan zajmował dalsze pozycje w oficjalnych rozgrywkach, najczęściej odpadając w eliminacjach regionalnych mistrzostw Włoch.
W sezonie 1915/16 zespół zdobył Puchar Federalny, o który walczyły włoskie zespoły w zastępstwie zawodów o mistrzostwo Włoch przerwanych z powodu I wojny światowej. W sezonie 1916/17 Milan wygrał mistrzostwa Lombardii, organizowane w miejsce zawieszonej ligi. Rok później zespół zdobył Puchar Lombardii (Puchar Mauro), wygrywając w barażowym meczu z Interem 8:1.
W 1919 z powodu nieistniejącej już od dawna sekcji krykieta zespół zmienił nazwę na Milan Football Club. Po wznowieniu rozgrywek o mistrzostwo Włoch Milan dwukrotnie odpadł w grupie półfinałowej.
W sezonie 1921/22 nastąpił konflikt pomiędzy włoską federacją piłkarską a klubami żądającymi utworzenia jednolitej najwyższej klasy rozgrywkowej. Konflikt zakończył się założeniem konkurencyjnej federacji – "Confederazione Calcistica Italiana". W mistrzostwach "CCI" wystartowało większość czołowych klubów Włoch, w tym Milan, który zajął dziewiątą pozycję w grupie eliminacyjnej.
Lata przeciętności (1922-1950).
W 1922 spór między federacjami został zażegnany, a najlepsze kluby powróciły do "FIGC" i wystartowały w rozbudowanych Mistrzostwach Pierwszej Dywizji. Milan zajął w fazie eliminacyjnej czwarte miejsce, będąc pod wodzą pierwszego w swojej historii profesjonalnego zagranicznego trenera – Austriaka Ferdinanda Oppenheima. W kilku kolejnych sezonach Milan zajmował miejsce w środku grup eliminacyjnych. 19 września 1926 klub rozegrał swój pierwszy mecz na nowo wybudowanym stadionie San Siro, przegrywając z Interem 3:6. Na tym obiekcie oba mediolańskie kluby grają do dzisiaj.
W sezonie 1926/27 po raz pierwszy rozgrywki o mistrzostwo Włoch odbyły się bez eliminacji regionalnych. W podzielonej na 2 grupy dwudziestozespołowej Dywizji Narodowej Milan zajął drugie miejsce w eliminacjach, a następnie szóste w finałach, co było najlepszym wynikiem klubu od czasu zakończenia wojny. W sezonie 1928/29 Milan znalazł się o krok od awansu do finałowego dwumeczu, zajmując drugie miejsce w grupie eliminacyjnej. W barażu o awans do Pucharu Mitropa Mediolańczycy zmierzyli się Genoą. Po dwóch meczach i dogrywkach doszło do losowania, które "rossoneri" przegrali.
Rozgrywki sezonu 1929/30 po raz pierwszy zostały rozegrane pod nazwą Serie A. 6 października 1929 Milan wygrał w swoim historycznym meczu z Brescią 4:1, a pierwszego gola w Serie A dla Mediolańczyków strzelił Mariano Tansini. Przez kilka kolejnych sezonów drużyna grała ze zmiennym szczęściem, zajmując z reguły miejsca w środku tabeli.
W 1936 nastąpiła kolejna zmiana nazwy klubu na Milan Associazione Sportiva. W tym samym roku Milan po raz pierwszy dotarł do półfinału Pucharu Włoch, przegrywając z Alessandrią. 26 czerwca 1938 mediolański zespół zadebiutował międzynarodowych rozgrywkach o Puchar Mitropa, przegrywając 0:3 wyjazdowy mecz z rumuńskim zespołem Ripensia Timisoara. W rewanżu Milan nie zdołał odrobić strat i awansować do ćwierćfinału, wygrywając 3:1.
Na przełomie lat 1938 i 1939 faszystowski reżim Mussoliniego nakazał zmienić nazwę klubu na całkowicie włoską – Associazione Calcio Milano. Natomiast Aldo Boffi został w ówczesnym sezonie pierwszym w historii Milanu królem strzelców Serie A, strzelając 19 bramek. Wyczyn swój powtórzył w sezonach 1939/40 i 1941/42 (odpowiednio 24 i 22 gole).
Mimo rozpoczęcia II wojny światowej Serie A grała do roku 1943. Milan nie odniósł w niej większych sukcesów, podobnie jak w dwóch następnych latach w turniejach regionalnych organizowanych w zastępstwie zawieszonej ligi. Wyjątkiem był rok 1942, w którym zespół dotarł po raz pierwszy do finału Pucharu Włoch, przegrywając po barażowym meczu z Juventusem 1:4.
14 czerwca 1945 nastąpiła kolejna zmiana nazwy klubu na Associazione Calcio Milan, która obowiązuje do dnia dzisiejszego. Jesienią 1945 Serie A wznowiła rozgrywki. Milan zajął w fazie eliminacyjnej czwarte miejsce "ex aequo" z zespołem Brescii. Po barażach Mediolańczycy awansowali do grupy finałowej, gdzie stanęli na najniższym stopniu podium. W styczniu 1947 Milan po raz pierwszy objął prowadzenie w tabeli Serie A. Ostatecznie – po fatalnej końcówce sezonu – z trudem zajęli drugie miejsce. Rok później do Mediolanu przybył reprezentant Szwecji, Gunnar Nordahl. Od tego momentu włoski klub na długie lata zagościł w czołówce włoskiego i europejskiego futbolu.
Trzy dekady sukcesów (1950-1979).
W sezonie 1949/50 Milan już z tercetem szwedzkich napastników w składzie – Gren, Nordahl i Liedholm (potocznie nazywanych Gre-No-Li) zdobył wicemistrzostwo Włoch, plasując się tuż za Juventusem. Ten ostatni został jednak pokonany w Turynie 7:1. Do historii włoskiego futbolu przeszedł Nordahl, który ustanowił aktualny do dziś rekord wszech czasów ligi włoskiej – 35 goli w jednym sezonie. Łącznie szwedzki napastnik pięciokrotnie zostawał królem strzelców Serie A (w latach 1950, 1951, 1953, 1954 i 1955).
W następnym sezonie Milan po raz czwarty w historii został mistrzem Włoch. Dodatkowo mediolański zespół zdobył Puchar Łaciński, wygrywając w finale z Lille OSC 5:0. Kolejne tytuły mistrzowskie włoski klub zdobywał w sezonach 1954/55 i 1956/57.
W sezonie 1955/56 zespół wziął udział w pierwszej edycji rozgrywek o Puchar Europy. W historycznym meczu, 1 listopada 1955, "rossoneri" przegrali na własnym boisku z 1. FC Saarbrücken 3:4. W rewanżu Milan odrobił straty, wygrywając 4:1, a później dotarł do półfinału w którym okazał się minimalnie słabszy od późniejszego triumfatora, Realu Madryt. Latem 1956 Milan po raz drugi wygrał rozgrywki Pucharu Łacińskiego (w finale 2:1 z Athletic Bilbao).
Aż do roku 1957 Milan przez 10 sezonów z rzędu zawsze zajmował miejsce na podium. W sezonie 1957/58 Milan po raz pierwszy zagrał w finale europejskich pucharów, przegrywając w Brukseli po dogrywce z Realem 2:3.
Kolejny tytuł mistrzowski mediolański klub zdobył w sezonie 1961/62, pod wodzą trenera Nereo Rocco, a José Altafini został królem strzelców ligi. Rok później "rossoneri" po raz pierwszy wygrali w rozgrywkach o Puchar Europy, dokonując tego także jako pierwszy włoski zespół. Na londyńskim Wembley Milan pokonał SL Benfica 2:1. Kapitanem zwycięskiego zespołu był Cesare Maldini. Zwycięstwo to dało Milanowi prawo do gry o Puchar Interkontynentalny. Po zaciętym trójmeczu mediolański klub uległ brazylijskiemu Santosowi (z Pelém w składzie) 4:2, 2:4 i 0:1.
W kilku kolejnych latach Milan grał bez sukcesów. Sytuacja odmieniła się w roku 1967, gdy klub po raz pierwszy w historii zdobył Puchar Włoch, wygrywając w finale z Padovą 1:0. Rok później mediolańczycy zdobyli swój dziewiąty tytuł mistrza Włoch, a w finałowym meczu Pucharu Zdobywców Pucharów pokonali Hamburger SV 2:0 po dwóch bramkach Kurta Hamrina. Natomiast Pierino Prati został kolejnym królem strzelców ligi włoskiej w barwach Milanu.
W kolejnym sezonie (1968/69) klub dotarł do finału Pucharu Europy. Jego przeciwnikiem był AFC Ajax, mający w swoim składzie Johana Cruijffa. Milan wygrał 4:1 i po raz drugi zdobył najcenniejsze europejskie trofeum, a hat-trick w meczu finałowym uzyskał Prati. Następnie po raz pierwszy w swojej historii zespół triumfował w Pucharze Interkontynentalnym, wygrywając dwumecz z argentyńskim Estudiantes La Plata (1:2 i 3:0). Na zakończenie 1969 Gianni Rivera jako pierwszy gracz w historii Milanu został wybrany najlepszym piłkarzem Europy i otrzymał Złotą Piłkę.
Na kolejne sukcesy Milan czekał do sezonu 1971/72. Zdobył swój drugi Puchar Włoch, a rok później powtórzył to osiągnięcie, uzyskując ponadto Puchar Zdobywców Pucharów po zwycięstwie 1:0 nad Leeds United. W dramatycznych okolicznościach Milan utracił szansę na dziesiąty tytuł mistrzowski. Cztery dni po finale PZP przegrał w wyjazdowym meczu z Weroną 3:5. Na pocieszenie Gianni Rivera zdobył tytuł króla strzelców Serie A.
W sezonu 1973/74 Milan po raz drugi z rzędu zagrał w finale Pucharu Zdobywców Pucharów, jednak nie obronił trofeum, przegrywając z 1. FC Magdeburg 0:2. Nie sprostał również Ajaksowi w rywalizacji o Superpuchar Europy (1:0 i 0:6).
Po spadku formy w następnych latach klub znalazł się w sezonie 1976/77 tuż nad strefą spadkową Serie A. Mediolański zespół w decydującym spotkaniu wygrał z Catanzaro 3:2 i uniknął spadku. W Pucharze Włoch natomiast wygrał grupę półfinałową i w derbowym meczu finałowym na San Siro pokonał Inter Mediolan 2:0, zdobywając to trofeum po raz czwarty.
W sezonie 1978/79 Milan toczył zaciętą walkę w lidze z Perugią. Mimo że ich rywale nie przegrali ani jednego ligowego meczu, mediolańczycy zdobyli tytuł mistrzowski. Był to dziesiąty triumf zespołu, co oznaczało, że Milan jako trzeci klub we Włoszech (po Juventusie i Interze) uzyskał prawo do noszenia na koszulkach symbolicznej gwiazdki.
Degradacja i powrót na szczyt (1979-1996).
W 1980 została ujawniona afera „czarnego totka” ("totonero"). Działacze i piłkarze dziewięciu włoskich klubów organizowali nielegalne zakłady piłkarskie i manipulowali wynikami meczów rozgrywanych w lidze włoskiej. Za udział w tym procederze został m.in. dożywotnio zdyskwalifikowany prezydent Milanu Felice Colombo. Czasową karą dyskwalifikacji zostali ukarani trzej piłkarze mediolańskiego klubu: Enrico Albertosi, Giorgio Morini i Stefano Chiodi.
Włoski trybunał sportowy zdegradował zespoły Milanu i S.S. Lazio do Serie B oraz przyznał ujemne punkty kilku innym zespołom. Sezon 1980/81 Milan po raz pierwszy spędził w drugiej lidze. Mediolańczycy wygrali te rozgrywki i awansowali do Serie A. W kolejnym sezonie ligi włoskiej Milan, targany konfliktami i nieporozumieniami, walczył o utrzymanie. Ostatecznie klub nie zdołał zająć odpowiednio bezpiecznego miejsca w tabeli, po dramatycznej końcówce sezonu i zajęciu 14. miejsca w gronie 16 zespołów po raz drugi znalazł się w Serie B.
W tym samym sezonie Milan wystartował w turnieju o Puchar Mitropa, w którym startowali zwycięzcy drugich lig z Włoch, Czechosłowacji, Jugosławii i Węgier. Ostatecznie turniej zakończył się zwycięstwem włoskiego zespołu.
W sezonie 1982/83 Milan po raz drugi wygrał rozgrywki drugiej ligi. Od tego czasu nieprzerwanie gra w Serie A. Po awansie Milan próbował odbudować swoją pozycję, zajmując w trzech kolejnych sezonach miejsca w środku ligowej tabeli (kolejno ósme, piąte i siódme).
Będący w kłopotach finansowych klub został przejęty na początku 1986 przez Silvia Berlusconiego, włoskiego magnata mediowego. Sezon 1986/87 Milan zakończył na piątym miejscu w tabeli po zwycięstwie 1:0 w barażowym meczu o awans do Pucharu UEFA z Sampdorią, a Pietro Paolo Virdis został kolejnym królem strzelców ligi wśród "rossonerich".
Latem 1987 Berlusconi zatrudnił w zespole trójkę Holendrów: Marco van Bastena, Franka Rijkaarda i Ruuda Gullita. W czerwcu Milan wygrał zorganizowane przez nowego prezesa nieoficjalne mistrzostwa świata – "Mundialito". W trzeciej już edycji zawodów klub pokonał zespoły FC Porto, Paris Saint-Germain i Barcelony oraz zremisował z Interem, wygrywając turniej bez straty gola. Bardzo dobra gra Gullita zarówno w Milanie, jak i w reprezentacji Holandii zaowocowała przyznaniem mu pod koniec roku Złotej Piłki.
Rok później, latem 1988, Milan pod wodzą Arrigo Sacchiego odzyskał tytuł mistrzowski, wygrywając na wyjeździe w decydującym meczu na dwie kolejki przed końcem rozgrywek z broniącym tytułu SSC Napoli (z Diego Maradoną w składzie) 3:2. Rok 1988 po raz drugi z rzędu zakończył się zwycięstwem gracza mediolańskiego zespołu w plebiscycie France Football. Tym razem Złotą Piłkę otrzymał van Basten.
Wiosną sezonu 1988/89 Milan awansował do finału Pucharu Europy, wygrywając m.in. w półfinale z Realem Madryt 5:0. 24 maja 1989 Mediolańczycy wygrali na Camp Nou w Barcelonie z rumuńską Steauą Bukareszt 4:0. Triumf Milanu obserwowało na katalońskim stadionie 90 tysięcy kibiców tego zespołu. Do zwycięstwa w Europie "rossoneri" dołożyli rozgrywany po raz pierwszy Superpuchar Włoch (za rok 1988). Natomiast po raz drugi z rzędu Złotą Piłkę zdobył van Basten. Także po raz drugi całe podium tego plebiscytu zajęli piłkarze Milanu – co jest ewenementem w historii tej nagrody.
Rok 1990 zakończył się całkowitym sukcesem Milan na szczeblu międzynarodowym. Klub obronił zdobyty rok wcześniej Puchar Europy (1:0 z Benficą w finale), po raz pierwszy triumfował w meczach o Superpuchar Europy (1:1 i 1:0 z Barceloną) oraz drugi raz w historii zdobył Puchar Interkontynentalny (1:0 z kolumbijskim Nacional Medellín). Do pełni szczęścia "rossonerim" zabrakło obrony mistrzowskiego tytułu. Zadecydowała przedostatnia kolejka. Milan przegrał w niej wyjazdowy mecz z Weroną 1:2, podczas którego czerwone kartki ujrzeli trener i trzech graczy mediolańskiego zespołu. Marco van Basten zdobył swój pierwszy tytuł króla strzelców ligi włoskiej.
Triumf w Pucharze Europy po raz kolejny dał Milanowi prawo gry o dodatkowe trofea. Klub po raz drugi z rzędu zdobył Superpuchar Europy (1:1 i 2:0 z Sampdorią) oraz Puchar Interkontynentalny (3:0 z paragwajską Olimpią Asunción). W sezonie 1990/91 Milan ponownie zajął drugie miejsce w Serie A. Natomiast w europejskich pucharach zespół odpadł w ćwierćfinale z Olympique Marsylia, po opuszczeniu boiska w trakcie awarii oświetlenia w końcówce wyjazdowego rewanżu. Mediolański klub został za to ukarany wykluczeniem z kolejnej edycji europejskich pucharów.
Następne lata to dominacja Milanu w Serie A. W latach 1992–1994 Milan trzy razy z rzędu wygrywał ligę włoską. W sezonie 1991/92 po raz drugi królem strzelców został Marco van Basten. Został także pierwszym graczem w historii klubu, który trzykrotnie został uhonorowany Złotą Piłką. W sezonie 1992/93 Mediolańczycy przegrali finałowe spotkanie Pucharu Europy (po raz pierwszy rozgrywane pod nazwą „Liga Mistrzów”) z Olympique Marsylia (0:1).
Rok później drużyna odbiła sobie to niepowodzenie, zdobywając piąty Puchar Europy, wygrywając w finale na Stadionie Olimpijskim w Atenach z Barceloną 4:0. W tych samych latach Milan trzykrotnie wygrywał również mecze o Superpuchar Włoch. W międzyczasie klub ustanowił też rekord Italii pod względem kolejnych meczów w Serie A bez porażki – 58.
Do bogatej kolekcji trofeów mediolański klub dołożył w początkach 1995 kolejny, wygrywając Superpuchar Europy po zwycięstwie w dwumeczu z londyńskim Arsenalem (0:0 i 2:0). W tym samym roku tytuł najlepszego piłkarza europejskich klubów, a tym samym Złotą Piłkę, otrzymał liberyjski napastnik Milanu George Weah. Pasmo sukcesów włoskiego zespołu zakończyło się w roku 1996 zdobyciem 15. tytułu mistrzowskiego. Rok wcześniej klub przegrał kolejny finał Ligi Mistrzów (0:1 z Ajaxem).
Przełom wieków i współczesność (1996-2013).
W sezonach 1996/97 i 1997/98 klub osiągał bardzo słabe wyniki, co skutkowało brakiem awansu do europejskich pucharów. W rozgrywkach ligowych piłkarze Milanu zajmowali kolejno 11. i 10. pozycję. Jedynym jasnym punktem zespołu była gra w Pucharze Włoch, w którym Milan przegrał w kwietniu 1998 w finałowej rywalizacji z S.S. Lazio (1:0 i 1:3).
Latem 1997 karierę piłkarską, po 20 latach gry w Milanie, zakończył Franco Baresi. Włoski obrońca został klubowym rekordzistą, zatrzymując się na 719 rozegranych spotkaniach w barwach mediolańskiego zespołu (wynik ten poprawił w pierwszej dekadzie obecnego wieku Paolo Maldini).
Na szczyt ligi włoskiej zespół powrócił w sezonie 1998/99. Milan w siedmiu ostatnich kolejkach Serie A odrobił siedmiopunktową stratę do rzymskiego S.S. Lazio i zdobył szesnasty tytuł mistrzowski. W sezonie 1999/00 do mediolańskiego klubu dołączył Ukrainiec Andrij Szewczenko. Już w swoim pierwszym sezonie został królem strzelców Serie A, jednak Milan nie zdołał obronić tytułu, plasując się na najniższym stopniu ligowego podium.
Okres Carlo Ancelottiego.
W 2001 stanowisko trenera zespołu objął Włoch Carlo Ancelotti. Nowatorskie metody szkoleniowe oraz taktyka wprowadzone przez byłego gracza Milanu poskutkowały kolejnym pasmem sukcesów w historii klubu – już w sezonie 2001/02 mediolański zespół dotarł do półfinału Pucharu UEFA, gdzie odpadł po dwumeczu z Borussią Dortmund (0:4 i 3:1).
Latem do klubu zakupiono Alessandro Nestę, Clarence Seedorfa oraz Rivaldo, zaś zimą do klubu dołączył Brazylijczyk Leonardo. W sezonie 2002/03 "Rossoneri" w półfinale Ligi Mistrzów zagrali po raz pierwszy w historii z innym zespołem z Włoch – Interem. Po zaciętych derbach do finału awansował Milan dzięki bramce strzelonej na wyjeździe (0:0 i 1:1). W finale przeciwnikiem Mediolańczyków był kolejny rywal z Serie A – Juventus F.C. Po bezbramkowym remisie Milan wygrał w rzutach karnych 3-2 i po raz szósty sięgnął po Puchar Europy. Opaskę kapitana w tym meczu nosił Paolo Maldini. Po 40 latach włoski obrońca powtórzył wyczyn swojego ojca Cesare, który zdobył najcenniejsze europejskie trofeum jako kapitan włoskiego klubu w 1963.
W tym samym roku klub po raz piąty zdobył Puchar Włoch, pokonując w finale Romę (4:1 i 2:2). W sierpniu "rossoneri" pokonali w meczu o Superpuchar Europy FC Porto 1:0.
W sezonie 2003/04 Milan zdobył siedemnasty tytuł mistrzowski. Pomógł w tym nowy rozgrywający mediolańskiej drużyny – Brazylijczyk Kaká, wspomagany przez Szewczenkę, który zdobył swój drugi tytuł króla strzelców ligi włoskiej oraz nowo sprowadzonego obrońcę Cafú. W rozgrywkach międzynarodowych zespołowi szło nieco gorzej. Milan przegrał po rzutach karnych z Boca Juniors mecz o Puchar Interkontynentalny, natomiast w Lidze Mistrzów klub odpadł w ćwierćfinale z Deportivo La Coruña głównie przez słaby mecz rewanżowy (4:1 i 0:4). "Rossoneri" zakończyli sezon zdobyciem piątego Superpucharu Włoch, co jest do dziś rekordem tych rozgrywek. Natomiast pod koniec roku Szewczenko jako piąty gracz w historii Milanu zdobył Złotą Piłkę.
W letnim okienku transferowym na zasadzie wypożyczania zespół zasilił Argentyńczyk Hernán Crespo. W sezonie 2004/05 klub zajął drugie miejsce zarówno w lidze włoskiej, jak i Lidze Mistrzów. W tej ostatniej Milan rozgrywał dramatyczne mecze. W półfinale (2:0 i 1:3 z PSV Eindhoven) zdobył bramkę na wagę awansu już w doliczonym czasie gry. W finale z Liverpoolem Mediolańczycy prowadzili do przerwy trzema bramkami, by ostatecznie zremisować 3:3. W rzutach karnych lepszy okazał się zespół z Anglii.
Sezon 2005/06 klub rozpoczął od zakupienia czeskiego obrońcy Marka Jankulovskiego i włoskiego napastnika Alberto Gilardino. W sezonie 2005/06 Milan zajął początkowo drugie miejsce w Serie A, zdobywając 88 punktów, co było klubowym rekordem. W 38 meczach zespół odniósł 28 zwycięstw, uzyskał 4 remisy i poniósł 6 porażek. Klub dotarł też do półfinału Ligi Mistrzów. Po zakończeniu sezonu okazało się, że Milan jest jednym z klubów zamieszanych w aferę Calciopoli. Początkowo klubowi odebrano 44 punkty, wykluczając go z europejskich pucharów w kolejnym sezonie. Ostatecznie wskutek braku bezpośrednich dowodów korupcji Milan został ukarany za przekroczenie regulaminu przez Adriano Gallianego odjęciem 30 punktów i przesunięciem na trzecią pozycję w tabeli. UEFA natomiast dopuściła zespół do kwalifikacji Ligi Mistrzów.
W 2006 roku na fotel prezydenta klubu powrócił Silvio Berlusconi, obejmując tym samym stanowisko nieobsadzone przez poprzednie 2 lata.
Zimą do klubu przybyła legenda brazylijskiej piłki – Ronaldo. Sezon 2006/07 mediolańska drużyna rozpoczęła z ośmioma ujemnymi punktami. Milan grał ze zmiennym szczęściem, kończąc ligowe rozgrywki na 4. pozycji. W Pucharze Europy, po wygraniu rozgrywek w swojej grupie, zespół eliminował kolejnych rywali w fazie pucharowej: Celtic F.C., Bayern Monachium i Manchester United. Po meczach z tą ostatnią drużyną Milan awansował do finału, w którym – jak dwa lata wcześniej – zmierzył się z Liverpoolem. Po zwycięstwie 2:1 Mediolańczycy zdobyli najważniejsze europejskie trofeum piłkarskie po raz siódmy.
Latem 2007 roku do klubu pozyskano siedemnastoletniego Alexandre Pato za sumę 22 mln euro z Internacional Porto Alegre. Oprócz niego zespół zasilił pomocnik Emerson, którzy przeszedł z Realu Madryt. Sezon 2007/08 Milan rozpoczął od zdobycia piątego w swojej historii Superpucharu Europy (europejski rekord) po zwycięstwie nad Sevillą FC 3:1. W grudniu 2007 Złotą Piłkę otrzymał Kaká, będąc szóstym zawodnikiem w historii klubu, który został laureatem tej nagrody.
Rok 2007 Milan zakończył zwycięstwem w klubowych mistrzostwach świata. W finałowym spotkaniu Mediolańczycy pokonali Boca Juniors 4:2. Oznaczało to, że po raz trzeci w historii Milan zdobył "potrójną koronę" (Puchar Europy, Superpuchar Europy oraz Puchar Interkontynentalny lub Klubowe MŚ). Tym samym włoski zespół został najbardziej utytułowanym klubem w oficjalnych rozgrywkach międzynarodowych, mając na koncie 18 trofeów.
Ligę mediolański klub zakończył sezon na 5. pozycji. Milan wygrał 18 spotkań oraz uzyskał 10 remisów i tyle samo porażek. Zespół strzelił 66 bramek, tracąc 38.
Przed rozpoczęciem sezonu 2008/09 w drużynie zaszły spore zmiany w składzie. Do zespołu dołączyli m.in. mistrzowie świata, włoski napastnik Marco Borriello, Brazylijczyk Ronaldinho i Włoch Gianluca Zambrotta. Po dwóch latach gry w Chelsea do Milanu powrócił również Andrij Szewczenko. Po zwycięstwie w dwumeczu ze szwajcarskim FC Zürich mediolański zespół awansował do fazy grupowej Pucharu UEFA. Zajmując drugie miejsce w swojej grupie Milan awansował do 1/16 finału. Po dwóch remisach z Werderem Brema (1:1 i 2:2) "rossoneri" odpadli z dalszych rozgrywek. Również w Pucharze Włoch zespół nie odniósł sukcesu, odpadając w 1/8 finału po porażce z S.S. Lazio.
W styczniu 2009 do Milanu dołączył wypożyczony z Los Angeles Galaxy na dwa miesiące David Beckham. Po dobrych występach Anglika jego kontrakt został przedłużony do końca sezonu. W Serie A, po zmiennych występach na początku roku, włoski zespół zanotował wzrost formy w marcu i kwietniu. Pod koniec tego ostatniego miesiąca Mediolańczycy awansowali na 2. pozycję w tabeli oraz zapewnili sobie 11. z rzędu awans do europejskich pucharów.
W 2008 roku po raz kolejny Silvio Berlusconi przestał pełnić funkcję prezesa klubu i przez kolejne dwa lata klub nie miał prezydenta klubu. Powodem odejścia Berlusconiego było zostanie nowym premierem Włoch. Sezon 2008/2009 Milan zakończył na trzecim miejscu w Serie A. 31 maja 2009 roku, po ostatnim meczu rozgrywek z Fiorentiną (wygrana 2:0) ogłoszono, że Carlo Ancelotti przestał być trenerem zespołu, a jego następcą ogłoszono byłego zawodnika Milanu, Leonardo.
Krótki epizod Leonardo.
W letnim okienku transferowym brazylijski trener sprowadził Ignazio Abate, Flavio Romę oraz Klaasa-Jana Huntelaara. Zespół opuściła gwiazda Kaká, który podpisał kontrakt z Realem Madryt. Kolejne rozgrywki Milan zakończył na 3 pozycji. W sezonie tym Milan wziął udział w Lidze Mistrzów, przegrał jednak w dwumeczu z Manchesterem United. Leonardo podczas pełnienia funkcji trenera Milanu najczęściej stosował formację 4-3-3. Wykreował on również nowe gwiazdy drużyny. Leonardo popadł jednak w konflikt z zarządem, przez co nie przedłużono z nim wygasającej po sezonie, umowy. Brazylijczyk ostatni raz poprowadził drużynę 15 maja 2010 roku podczas prestiżowego spotkania z Juventusem na zakończenie sezonu ligowego. Milan gładko pokonał gościu z Turynu, wygrywając 3:0. Po tym spotkaniu oficjalnie ogłoszono zakończenie współpracy przez obie strony.
Era Massimiliano Allegriego.
Sezon 2010/2011 klub rozpoczął z nowym trenerem – Massimiliano Allegrim. Do klubu podczas letniego okienka doszli znani piłkarze – z Barcelony Zlatan Ibrahimović, z Manchesteru City Brazylijczyk Robinho oraz na zasadzie współwłasności z Genuą Ghanijczyk Kevin-Prince Boateng, który udowodnił swój talent na mundialu w RPA.
W sezonie 2010/2011 AC Milan zdobył 18. w historii klubu Scudetto, a w sierpniu 2011 dołożył do tego Superpuchar Włoch pokonując w Pekinie Inter 2:1 i stał się klubem, który jako jedyny we Włoszech sięgał po niego 6 razy.
W letniej przerwie sezonu 2011/12 z klubem pożegnała się jedna z legend – Andrea Pirlo. Rozgrywającemu reprezentacji Italii nie zaproponowano nowego kontraktu. Poza Pirlo z Milanem pożegnał się również Marek Jankulovski. Czeski obrońca powrócił do swojego pierwszego klubu Baník Ostrava, lecz po zaledwie jednym występie postanowił zakończyć karierę. W letnim okienku transferowym Massimiliano Allegri obiecywał sprowadzenie gracza światowego formatu, lecz nie chciał zdradzać jego nazwiska. Przez niespełna 3 miesiące osoba ta znana była jako „Mister X”. Ostatecznie do klubu dołączyli Philippe Mexès, Alberto Aquilani, Taye Taiwo, Stephan El Shaarawy, Marco Amelia i Antonio Nocerino. Walka o tytuł mistrzowski toczyła się pomiędzy czerwono-czarnymi z Mediolanu, a biało-czarnymi z Turynu. Po porażce z Interem 2:4 było jasne, że obrona mistrzostwa jest niemożliwa. Dla wszystkich z San Siro sezon był porażką nie tylko na tle Serie A, lecz również na innych szczeblach. Z Pucharu Włoch Milan odpadł po pięknym boju z Juventusem, w dwumeczu było po 2:2, więc dopiero po niesamowitym strzale z dystansu Mirko Vučinicia zawodnicy z Turynu mogli cieszyć się z awansu. Duże nadzieje wiązano z Ligą Mistrzów. Milan trafił do grupy z Viktorią Pilzno, BATE Borysów oraz Barceloną. Tak jak zakładano z grupy wyszli mistrzowie Włoch oraz Hiszpanii. W 1/8 finału AC Milan spotkał się z Arsenalem. W pierwszym meczu w Mediolanie Kanonierzy zostali rozgromieni 4:0, zaś w rewanżu na Emirates Stadium Rossoneri polegli aż 0:3. Ostatecznie do ćwierćfinałów awansował zespół Allegriego. Tam AC Milan ponownie zmierzył się z Barceloną ulegając „Dumie Katalonii” w dwumeczu 1:3. To, co było największym problemem drużyny w sezonie 2011–2012 to były kontuzje. Adriano Galliani robił co mógł aby kontraktować jak największą liczba zawodników. Liczba kontraktowanych piłkarzy nie zawsze przekładała się na ich jakość. Drugim problemem był wiek piłkarzy. To, co niegdyś było atutem drużyny, czyli doświadczenie, obróciło się przeciw niej. Milan zaczynał popadać w przeciętność, co stało się powodem frustracji kibiców i zarzutów kierowanych wobec Berlusconiego i Gallianiego.
Po rozczarowującym sezonie część senatorów opuściła San Siro. Clarence Seedorf, Alessandro Nesta, Gennaro Gattuso, Flavio Roma i Mark van Bommel zmienili klub, zaś Filippo Inzaghi oraz Gianluca Zambrotta zakończyli karierę. Ponadto zespół opuściło dwóch czołowych graczy drużyny: Brazylijczyk Thiago Silva i Szwed Zlatan Ibrahimović, którzy podpisali kontrakt z Paris Saint-Germain. Na ich miejsce sprowadzono m.in. Nigela de Jonga, Sulleya Muntariego, M’Baye Nianga, Riccardo Montolivo oraz Giampaolo Pazziniego. Dodatkowo zimą do zespół dołączył włoski napastnik Mario Balotelli oraz polski obrońca Bartosz Salamon. Po dobrej końcówce sezonu Milan zajął ostatecznie trzecie miejsce w lidze. Nie dotarł jednak do finału Pucharu Włoch. Ligę Mistrzów zakończył zaś na 1/8 finału, gdzie po raz kolejny odpadł w boju z hiszpańską FC Barceloną.
W letnim okienku transferowym poprzedzającym sezon 2013/14 do zespołu zostali sprowadzeni: Andrea Poli, Riccardo Saponara, Cristian Zapata, Matías Silvestre oraz Alessandro Matri. Ponadto do zespołu po pięcioletniej przerwie powróciła brazylijska legenda – Kaká. Niestety Brazylijczyk w swoim debiucie 14 września przeciwko Torino FC doznał kontuzji przywodziciela i musiał pauzować przez długi czas. Zespół opuścili Kevin-Prince Boateng, Mario Yepes oraz Mathieu Flamini. Ponadto z klubem rozstał się Bartosz Salamon, który nie dostawał za dużo szans gry w zespole Rossonerich. Polak przeniósł się do Sampdorii. Milan po trzynastu kolejkach zajmował 13. miejsce w tabeli, co było bardzo dużym rozczarowaniem. Zespół zaliczył trzy zwycięstwa, pięć remisów oraz pięć porażek. Rossoneri prowadzeni przez Allegriego przegrali m.in. 1:2 z beniaminkiem Hellas Werona. 10 listopada piłkarze AC Milanu wyruszyli na specjalny obóz treningowy, który miał im pomóc w przezwyciężeniu kryzysu. W tamtym czasie spekulowano, że Allegri opuści zespół. Nieoficjalnie mówiło się, że na stanowisku zastąpić ma go była gwiazda Milanu Filippo Inzaghi. 29 listopada 2013 roku dyrektor generalny klubu Adriano Galliani zapowiedział, że planuje złożyć dymisję po meczu Ligi Mistrzów z Ajaksem Amsterdam, 11 grudnia. Przyczyną chęci odejścia Gallianiego z klubu były coraz poważniejsze konflikty z Barbarą Berlusconi – córką prezydenta, która domagała się zmiany strategii klubu. Cześć obowiązków Gallianiego miała przejąć była legenda klubu – Paolo Maldini. Ostatecznie jednak właściciel klubu Silvio Berlusconi spotkał się z Gallianim na kolacji, której wynikiem podjęto decyzje o pozostaniu doświadczonego działacza na stanowisku. W sprawie chęci wyrzucenia Gallianiego głos zabrał nawet były gracz Milanu – Gennaro Gattuso, który skrytykował zarząd. 1 grudnia 2013 roku po dwumiesięcznej przerwie Milan zdobył trzy punkty w lidze. Zespół pokonał 3:1 Calcio Catanie. W zimowym okienku transferowym zespół zasili na zasadzie wypożyczania obrońca Adil Rami i sprowadzony na zasadzie wolnego transferu japoński pomocnik Keisuke Honda. 5 stycznia trener Massimiliano Allegri, ogłosił, że latem odejdzie z włoskiego klubu. Ostatecznie jednak rozstał się z klubem już 13 stycznia po tym, jak został zwolniony przez zarząd klubu. Powodem zwolnienia Allegriego była ostatnia porażka z broniącym się przed spadkiem US Sassuolo 3:4. AC Milan pod wodzą Allegriego po 19 kolejkach zajmował dopiero 11. miejsce w tabeli. Do prowadzącego Juventusu Turyn tracił aż 30 punktów.
Krótki epizod Clarence Seedorfa.
14 stycznia 2014 roku Milan znalazł następcę Włocha. Nowym szkoleniowcem został były zawodnik tego klubu Holender – Clarence Seedorf, który podpisał kontrakt do końca sezonu 2015/16. Seedorf sprowadził na San Siro ghańskiego pomocnika Michaela Essiena. Niestety do końca sezonu Holender nie sprostał zadaniu, pomimo nieco lepsze gry zespołu. Nie zgadzając się na dobrowolne rozwiązanie kontraktu, Seedorf został zwolniony ze stanowiska (lecz nadal opłacany przez klub do końca trwania kontraktu). Sam trener o swoim zwolnieniu dowiedział się przez e-mail, co fatalnie świadczy o powadze i szacunku kierownictwa klubu wobec swojej piłkarskiej legendy. Ostatecznie Milan zajął w lidze 8. miejsce, zdobywając punktów, a tracąc do mistrza aż 45 ptk.
Powrót Filippo Inzaghiego.
9 czerwca 2014 roku nowym szkoleniowcem został Filippo Inzaghi, były napastnik Milanu, podpisał kontrakt obowiązujący do 2016 roku. Zadaniem Włocha było wyprowadzenie Milanu z największego od lat kryzysu. O fatalnej sytuacji w klubie świadczyło odejście m.in. wicekapitana zespołu Kaki. Do klubu pozyskano Alexa, Jérémy’ego Méneza, Marco van Ginkela, Giacomo Bonaventurę, Diego Lópeza. Ponadto klub pozyskał na stałe wcześniej wypożyczonego Adila Ramiego. Oddano zaś Mario Balotellego, który został sprzedany do Liverpoolu. Zimą na zasadzie wypożyczenia pozyskano Alessio Cerciego z Atlético Madryt, natomiast w drugą stronę na takich samych zasadach odszedł Fernando Torres, który zimą został wykupiony na stałe z Chelsea za 3 mln euro. Ponadto pozyskano młodego, hiszpańskiego piłkarza Suso, a także wypożyczył Mattie Destro. W ostatnich dniach okienka chcąc wzmocnić linię obrony Milan sprowadził Gabriela Palette oraz Lucę Antonelliego. Pomimo niezłego początku sezonu (m.in. wygrana na inaugurację z Lazio 3-1), sezon niewątpliwie zaliczyć można do straconych. Rossoneri zakończyli rozgrywki na zaledwie 10 pozycji w tabeli, zdobywając jedynie 52 punktów, zaś tracąc do mistrza 35 ptk. Inzaghi podzielił los Seedorfa, stając się kolejną ikona klubu, która nie poradziła sobie w roli trenera Milanu.
Zatrudnienie Sinišy Mihajlovicia
Nowym trenerem Milanu został wielokrotny reprezentant Jugosławii, były trener m.in. Fiorentiny i Sampdorii, Serb Siniša Mihajlović. Pomimo swojego piłkarskiego epizodu w odwiecznym rywalu, Interze, został zaakceptowany przez kibiców Milanu, jako możliwy odnowiciel piłkarskiej potęgi. Podczas letniego mercato pożegnano się w klubie m.in. z Pazzinim, Muntarim, Bonerą, Ramim i Zaccardo, zaś El Shaarawy trafił na wypożyczenie do A.S. Monaco. Do zespołu dołączyli Carlos Bacca z Sevilli, Luis Adriano z Szachtaru, Juraj Kucka z Genui, Alessio Romagnoli i Andrea Berolacci z Romy, a także wypożyczony z Liverpoolu Mario Balotelli. Ambicje transferowe Adriano Gallianiego były większe, ale ostatecznie kibice Milanu musieli zadowolić się powyższymi zawodnikami. Pomimo odmłodzenia zespołu i zatrudnienia perspektywicznych graczy, początku sezonu nie sposób uznać za udany. W pierwszych trzech kolejkach Milan odniósł dwie porażki – na inaugurację z Fiorentiną oraz prestiżowe derby della Madonnina z Interem, zaś grając na San Siro z Empoli FC, gospodarzom pomimo przeciętnej gry udało się wymęczyć zwycięstwo. Ta sytuacja już we wrześniu postawiło Mihajlovicia pod ścianą.
Milan w poszczególnych sezonach.
Siedziby i oficjalne nazwy klubu.
Historyczne siedziby klubu:
Historyczne nazwy klubu:
Sukcesy.
Milan wywalczył 45 oficjalnych trofeów: 27 krajowych i 18 międzynarodowych. Pod tym względem jest jednym z najbardziej utytułowanych klubów świata. Więcej trofeów krajowych ma jedynie PSG&amp;AL NASSR F.C., a pod względem liczby trofeów międzynarodowych Milan zajmuje 1. miejsce na świecie (razem z Boca Juniors) oraz w Europie (samodzielnie).
Od 1979 Milan jest jednym z trzech włoskich klubów (obok Juventusu i Interu), które mają prawo nosić na koszulkach symbol gwiazdy oznaczający 10 zdobytych tytułów mistrzowskich. Mediolański klub jest też jest jednym z pięciu zespołów, których zawodnicy w meczach Ligi Mistrzów mają prawo nosić na rękawach specjalne logo – honorową odznakę UEFA, przyznawaną za zdobycie przez klub pięciu Pucharów Europy lub wygranie tego trofeum 3 razy z rzędu.
Milan może również pochwalić się wieloma indywidualnymi sukcesami swoich piłkarzy. Jego zawodnicy 16 razy zdobywali tytuł króla strzelców Serie A, a także 8 razy zdobywali nagrodę Złotej Piłki dla najlepszego piłkarza w Europie.
Obecny skład.
"Stan na 31 stycznia 2023"
Drużyny młodzieżowe i dziecięce.
Milan ma młodzieżowe i dziecięce zespoły we wszystkich kategoriach wiekowych, uczestniczące w oficjalnych rozgrywkach juniorów.
Najstarszym zespołem jest Primavera, w której grają zawodnicy do dwudziestego roku życia. Gracze Primavery stanowią naturalne zaplecze pierwszej drużyny, a jej członkowie często powoływani są do szerokiej kadry klubu i uczestniczą w treningach razem z seniorami.
W razie potrzeby najlepsi gracze włączani są do składu na mecze Milanu. W sezonie 2008/09 są nimi: obrońcy Denis Fondrini i Nicola Pasini oraz pomocnicy: Wilfred Osuji, Jordan Pedrocchi i Rodney Strasser. Ten ostatni ma już za sobą debiut w Serie A.
Boiska i stadiony.
W pierwszych latach swojego istnienia Milan wielokrotnie zmieniał boiska, na których rozgrywał swoje mecze jako gospodarz. Łącznie mediolański zespół grał na ośmiu różnych boiskach. Od grudnia 1949 mediolański zespół występuje w roli gospodarza na stadionie San Siro.
Arena Civica.
Jeden z najstarszych mediolańskich obiektów sportowych, zbudowany w 1807. Od 1870 własność miasta. Swoje mecze piłkarskie rozgrywała na nim głównie drużyna Interu. Dwukrotnie obiekt ten służył jako domowe boisko piłkarzom Milanu: w latach 1908–1914 oraz 1941-1949. Po raz ostatni Milan zagrał w roli gospodarza na "Arenie" 30 listopada 1949 (Milan – Atalanta BC 2:1).
Latem 1956 na Arena Civica odbył się turniej o Puchar Łaciński, wygrany przez Milan. Obecnie odnowiony stadion ma ok. 10 tysięcy miejsc. Występuje na nim drużyna Brera F.C., jeden z mediolańskich zespołów grających w jednej z niższych klas rozgrywkowych.
San Siro.
Stadionem, na którym zespół Milanu obecnie rozgrywa swoje mecze w roli gospodarza, jest Stadion Giuseppe Meazzy, powszechnie nazywany swoją pierwotną nazwą – San Siro. W sezonie 2008/09 obiekt ma 80 074 miejsc siedzących do dyspozycji kibiców. Boisko na San Siro ma 105 metrów długości i 68 szerokości. Jest to stadion miejski, więc na tym samym obiekcie rozgrywa swoje spotkania drugi mediolański klub – Inter Mediolan.
Budowa stadionu została rozpoczęta w grudniu 1925. Inauguracja nastąpiła 19 września 1926 – Milan przegrał z Interem 3:6. Nazwa stadionu – San Siro – powstała od nazwy dzielnicy, w której został wybudowany. W 1981 obiekt został nazwany imieniem słynnego gracza obu mediolańskich zespołów – Giuseppe Meazzy. Jednak kibice najczęściej używają pierwotnej nazwy.
Na San Siro odbyło się 8 spotkań mistrzostw świata (3 podczas MŚ 1934 i 5 na MŚ 1990). Ponadto mediolański stadion 7 razy gościł uczestników finałowych spotkań europejskich pucharów: 3 razy finalistów Pucharu Europy i 4 razy finalistów Pucharu UEFA.
W klasyfikacji UEFA San Siro jest jednym z 27 stadionów ocenionych na 5 gwiazdek (najwyższa klasa). W podziemiach stadionu znajduje się klubowe muzeum Milanu i Interu, otwarte 5 października 1996 z inicjatywy Onorato Arisiego.
19 grudnia 2005 wiceprezydent Milanu Adriano Galliani zapowiedział rozpoczęcie konsultacji w sprawie budowy nowego stadionu. Byłby on do wyłącznego użytku Milanu i tylko do rozgrywania spotkań piłki nożnej (bez bieżni lekkoatletycznej). Także wśród władz Interu pojawiły się plany budowy nowego obiektu, co z kolei spowodowało pomysły wykupienia przez Milan „San Siro” z rąk miasta i rozpoczęcie gruntownej przebudowy stadionu, tak aby spełniał on standardy współczesnych, najnowocześniejszych obiektów. Plany te uległy zmianie w 2014 roku, kiedy to zarządcy Milanu podjęli decyzję o wzięciu udziału w przetargu na wykupienie terenów, na których w 2015 roku w Mediolanie odbyć mają się targi Expo. AC Milan pozostaje faworytem do wykupu tego terenu. Wszystko za sprawą chęci uniezależnienia się od miasta i budowy obiektu pozwalającego na podążanie za najnowszymi trendami umożliwiającymi rozwój klubów piłkarskich.
Kibice.
Fani Milanu stanowią jedną z największych i najstarszych zorganizowanych grup kibiców we Włoszech. Pierwsze grupy skupiały wielu emigrantów z południowych Włoch, którzy przybyli do Mediolanu w poszukiwaniu pracy. Tradycyjnie Milan był wspierany przez robotników i związkowców, podczas gdy Inter Mediolan był klubem typowej klasy średniej. Obecnie grupy kibiców nie są z reguły ukierunkowane politycznie, jednak wśród "rossonerich" nadal dominują fani ze środowisk robotniczych (zarówno lewicowi, jak i prawicowi). Brak grup o charakterze skrajnie prawicowym.
Kibice Milanu należą do bardziej spokojnych grup na Półwyspie Apenińskim. Awantury z ich udziałem zdarzają się stosunkowo rzadko. Jednocześnie milaniści pod względem opraw meczowych i zaangażowania w dopingowanie z trybun należą, zdaniem obserwatorów, do europejskiej czołówki.
Do najpoważniejszych incydentów z udziałem kibiców Milanu doszło w sezonie 1994/95. W meczu Ligi Mistrzów bramkarz Casino Salzburg został uderzony w głowę plastikową butelką rzuconą z trybun. Kilka tygodni później podczas meczu z Genoą jeden z kibiców gości został śmiertelnie pchnięty nożem.
Fani mediolańskiego klubu przyjaźnią się we Włoszech jedynie z kibicami Brescii, w przeszłości także z sympatykami Bolonii i Como. Do najbardziej nielubianych przez nich zespołów należą Juventus F.C., Verona, Inter Mediolan, ACF Fiorentina, AS Roma, Atalanta BC, SSC Napoli, UC Sampdoria, S.S. Lazio, Cagliari Calcio oraz Genoa CFC.
Na szczeblu międzynarodowym "milanistów" łączą pozytywne stosunki z kibicami hiszpańskiej Sevilli. Przyjaźń z sympatykami tego zespołu rozpoczęła się w meczu o Superpuchar Europy w 2007, przed którym zmarł piłkarz sewilskiej drużyny, Antonio Puerta. Kibice wspólnie oddali hołd hiszpańskiemu zawodnikowi, wzajemnie dopingując zawodników obu zespołów.
Najbardziej zagorzali fani Milanu zasiadają w sektorze "Curva Sud" ("Zakole Południowe"). W sektorze tym zasiada do 10 000 kibiców. Przeciwległy sektor ("Curva Nord") tradycyjnie przypisany jest kibicom Interu.
Kibice Milanu zorganizowani są w wiele nieoficjalnych grup, do których należą lub należały:
Wszystkie najważniejsze sukcesy kibice Milanu świętują na "Piazza del Duomo", placu przed mediolańską katedrą. Nieoficjalnym hymnem fanów klubu jest popularna w Mediolanie piosenka z lat 30. – "O mia bela Madonina".
Popularność Milanu.
Milan jest jednym z czołowych klubów pod względem liczby kibiców we Włoszech oraz na świecie. Według badań sondażowych liczba kibiców Milanu w Italii wynosi ok. 7.4 miliona. Bardziej popularnym klubem we Włoszech jest jedynie Juventus. Około 23% włoskich kibiców kibicuje Milanowi, według innego sondażu do grona kibiców mediolańskiego klubu zalicza się 12.4% populacji Włoch (w tym 20.3% wśród osób do 24 roku życia).
W Europie Milanowi kibicuje 22.2 miliona osób, co daje włoskiemu klubowi piąte miejsce na kontynencie (za Barceloną, Realem Madryt, Manchesterem United oraz Arsenalem) i pierwszą pozycję wśród zespołów Serie A.
Sympatię do mediolańskiego klubu deklaruje wielu sportowców, aktorów i polityków z Włoch i innych krajów świata. Jednym z nich był amerykański koszykarz Kobe Bryant, którego ojciec występował we włoskiej lidze koszykówki. Także inny amerykański gracz, Dennis Rodman, jest kibicem włoskiego klubu.
Innymi znanymi sportowcami kibicującymi Milanowi są kierowcy Formuły 1 Felipe Massa oraz Robert Kubica, Antonio Rossi, pochodzący z lombardzkiego Lecco dwukrotny mistrz olimpijski w wioślarstwie oraz Diana Bianchedi, mistrzyni olimpijska w szermierce. Także mistrz świata w boksie zawodowym, Giacobbe Fragomeni, jest zagorzałym kibicem "rossonerich". Do kibiców Milanu zaliczał się również zwycięzca kolarskich wyścigów Giro d’Italia i Tour de France – Marco Pantani.
Do najbardziej znanych kibiców Milanu wśród włoskich dziennikarzy sportowych należy Tiziano Crudeli. Uczucia do mediolańskiego zespołu deklaruje włoski aktor i scenarzysta Diego Abantuono, autor wielu cytatów na temat Milanu. Innymi kibicami mediolańskiego klubu z branży filmowej są: włoski komik Teo Teocoli oraz hiszpańska aktorka Natalia Estrada, była partnerka Paolo Berlusconiego, brata prezydenta Milanu.
Wśród polityków kibicujących Milanowi znajdują się Silvio Berlusconi – honorowy prezydent klubu, były premier Włoch i lider partii Forza Italia, a także Roberto Maroni z Ligi Północnej, były minister opieki społecznej. Kibicem Milanu jest również opozycyjny rywal Berlusconiego z partii komunistycznej, Fausto Bertinotti.
Milanowi kibicuje również brytyjski piosenkarz Robbie Williams oraz jeden z najlepszych tenisistów XXI w. Novak Đoković, a także potentat modowy(twórca kultowej marki Diesel) Renzo Rosso.
Associazione Italiana Milan Clubs.
Milan ma specjalną komórkę klubu, zrzeszającej wszystkie oficjalne fankluby zespołu – Associazione Italiana Milan Clubs ("AIMC"). Do "AIMC" należy wiele fanklubów z całego świata. W Polsce od 2001 roku aktywnie działa Milan Club Polonia. Milan Club Polonia jest jedynym oficjalnym fan klubem Milanu w Polsce. Powstał z myślą o zrzeszeniu polskich sympatyków rossonerich. Obecnie stowarzyszenie liczy 684 członków reprezentujących wszystkie regiony Polski i od sezonu 2012/13 jest największym oficjalnym fan klubem Milanu w Europie.
Poza Włochami fankluby milanistów znajdują się w takich krajach jak Australia, Belgia, Brazylia, Chiny, Chorwacja, Czechy, Dania, Francja, Grecja, Holandia, Kamerun, Kanada, Luksemburg, Malta, Niemcy, Polska, Serbia, Stany Zjednoczone i Szwajcaria.
Symbole klubu.
Herb.
Herb klubu przedstawia połączenie klubowych barw w postaci czarno-czerwonych pasów oraz miejską flagę Mediolanu (czerwony krzyż na białym tle), oba elementy wpisane są w okrąg. Ponad nim znajduje się skrót nazwy zespołu – „ACM”, a poniżej – rok założenia (1899). Całość otoczona jest czerwoną elipsą. Często ponad właściwym logo umieszczona jest żółta, pięcioramienna gwiazda, przyznana Milanowi za osiągnięcie dziesięciu tytułów mistrza Włoch.
Z okazji stulecia klubu w roku 1999 klub przygotował specjalne logo w kształcie pucharu i składające się z wizerunku piłki oraz napisów "100 Milan, 1899 – 1999".
Hymn Milanu.
Hymnem Milanu ("Inno Milan") jest utwór "Milan, Milan!" – utwór napisany z okazji zdobycia 11. tytułu mistrzowskiego w 1988. Od tego czasu utwór ten jest tradycyjnie odgrywany przed meczami drużyny na własnym boisku. Autorem słów jest Massimi Guantini, natomiast muzykę skomponował Tony Renis.
Maskotka.
Od 16 lutego 2006 Milan ma swoją oficjalną maskotkę o imieniu "Milanello", zaprojektowaną przez Warner Bros. "Milanello" ma postać czerwonego diabła z piłką przy nodze, ubranego w strój mediolańskiego zespołu.
Do 2006 klubową maskotką była żółta postać o imieniu "Dudy".
Klubowe barwy i stroje.
Klubowe barwy Milanu to czerwony i czarny. Barwy te w momencie ich przyjęcia miały symbolizować: czerwień – kolor ognia (nawiązanie do symboliki piekła, "diabły" – pierwszy przydomek Milanu) i zapał do gry członków zespołu, natomiast czerń – strach przeciwników:
Jednocześnie nawiązują one do barw zespołu klubu piłkarskiego z Nottingham, rodzinnego miasta Herberta Kilpina – założyciela Milanu.
Podstawowy strój graczy to koszulki w czerwone-czarne pasy, białe spodenki i czarne skarpetki. Strój wyjazdowy jest cały w kolorze białym, w takich strojach najczęściej grają też piłkarze Milanu w meczach finałowych europejskich pucharów. Czasem stosowany jest też trzeci komplet strojów – obecnie w całości w kolorze czarnym. Bramkarze Milanu od sezonu 2002/03 występują w ciemnożółtych (czasem zielonych) koszulkach, czarnych spodenkach i czarnych skarpetkach.
Od sezonu 2006/2007 na koszulkach mediolańskiego zespołu znajduje się logo oficjalnego sponsora – austriackiej firmy prowadzącej internetowe zakłady sportowe – bwin.com, z którą Milan podpisał czteroletni kontrakt. W poprzednich dwunastu sezonach głównym sponsorem zespołu był Opel. Od sezonu 2010/2011 na koszulkach Milanu widnieje logo nowego sponsora, linii lotniczych Emirates. Stroje zawodników są produkowane przez niemiecki Adidas.
Przydomki.
Najczęściej używanym przydomkiem Milanu jest "rossoneri" – „czerwono-czarni”, co związane jest z klubowymi barwami mediolańskiego zespołu. Drugim przydomkiem, który jest obecnie używany, jest "diavolo" – „diabeł”. W ten sposób Herbert Kilpin, jeszcze przed założeniem Milanu, określił drużynę którą miał zamiar utworzyć.
W pierwszej połowie XX wieku kibice Milanu byli nazywani przez fanów Interu "i casciavitt" (lub "i casciavid") – „śrubokręty”. Było to związane ze stereotypem kibica – robotnika (fanami Milanu były osoby wywodzące się głównie ze środowisk robotniczych, bogatsi kibicowali Interowi). Określenie to, pochodzące z języka lombardzkiego, w późniejszych latach kibice przyjęli sami dla siebie, a "casciavitt" stał się nieoficjalnym przydomkiem zespołu.
Media związane z klubem.
Forza Milan!
Czasopismo poświęcone Milanowi, miesięcznik. Założony w listopadzie 1963 przez dziennikarza Gino Sansoniego. Pierwotnie magazyn był oficjalnym pismem fanklubów drużyny. W 1979 "Forza Milan!" zyskał aprobatę władz Milanu jako oficjalne czasopismo klubu.
"Forza Milan!" zawiera informacje o zespołu i piłkarzach, wywiady oraz komentarze i dyskusje na tematy dotyczące zarówno aktualnej sytuacji zespołu, jak i jego celów na przyszłość oraz działalności społecznej klubu. Ma też działy poświęcone drużynom juniorskim oraz oficjalnym fanklubom.
Od stycznia 1997 magazyn wydawany jest przez wydawnictwo Panini Comics. Redaktorem naczelnym czasopisma jest Fabrizio Melegari. Z czasopismem współpracują tacy dziennikarze jak Tiziano Crudeli, Mauro Suma, Charles Pellegatti i Luca Serafini. Cena czasopisma w 2009 wynosi 3.5 euro.
Milan Channel.
Cyfrowy, kodowany kanał telewizyjny w stu procentach poświęcony mediolańskiej drużynie. Założony na stulecie klubu, pierwszą transmisję przeprowadził 16 grudnia 1999. Przez całą dobę kanał prezentuje historię i teraźniejszość klubu, programy o zawodnikach, wywiady i najnowsze informacje o zespole.
Stacja znajduje się na platformie cyfrowej Sky Italia na kanale 230. Jako pierwsza stacja klubowa we Włoszech przekroczyła liczbę 50 000 widzów abonujących kanał. Prezesem stacji jest Ricardo Silva, funkcję dyrektora programowego pełni Mauro Suma. W 2009 miesięczny abonament wynosi 8.72 euro.
Radio Milan Inter.
Prywatna stacja z siedzibą w Mediolanie poświęcona w głównej mierze zespołom Milanu oraz Interu. Założona 23 grudnia 2005 jako "MilanInter FM" przez Giorgio Michelettiego i Lukę Galliatiego.
W 2008 stacja ma średnio 48 tysięcy słuchaczy. "Radio Milan Inter" jest również bezpłatnie dostępne w internecie.
Obiekty związane z klubem.
Milanello.
Nowoczesny ośrodek treningowy Milanu, położony ok. 40 km od Mediolanu, w pobliżu Varese. Zbudowany w 1963 z inicjatywy Andrei Rizzoliego, w większości został przebudowany podczas kadencji prezydenta Berlusconiego. Otoczony lasem obiekt zajmuje powierzchnię 1600 hektarów. W Milanello oprócz piłkarzy Milanu często trenuje także reprezentacja Włoch.
Milanello ma dwa treningowe, kilkudziesięciometrowe boiska oraz bieżnię o długości ponad 1 kilometra. Na terenie obiektu znajduje się też centrum wypoczynkowo-konferencyjne oraz sala gimnastyczna wyposażona w najnowsze osiągnięcia techniki sportowej, mające na celu doprowadzenie graczy Milanu do optymalnej sprawności fizycznej.
Treningi w Milanello można oglądać na klubowym kanale Milan Channel dzięki sieci kamer umieszczonych na terenie ośrodka.
Milan Lab.
Utworzone w lipcu 2002 nowoczesne biomechaniczne centrum badawcze, zajmujące się analizą formy i parametrów psychofizycznych graczy Milanu. Każdy z piłkarzy przechodzi w nim regularne badania, sprawdzające m.in. odporność psychiczną, czas reakcji czy też parametry mięśni. Systemy komputerowe analizują wszystkie dane, dobierając optymalny rodzaj treningu, a także dietę zawodnika, co pozwala w znacznym stopniu obniżyć prawdopodobieństwo spadku formy lub kontuzji. W Milan Lab piłkarze odbywają również zajęcia z psychologiem.
Bezpośrednią przyczyną powstania laboratorium był przypadek Fernando Redondo, którego zatrudnienie kosztowało mediolański klub olbrzymią kwotę, podczas gdy już na pierwszym treningu argentyński gracz odniósł kontuzję. Wyeliminowała go ona z gry na dwa lata. Od tego czasu, dzięki współpracy klubu z biomechanikami, liczba niespodziewanych urazów w zespole spadła w znaczący sposób.
New Milan Point.
Oficjalny sklep Milanu. W jego asortymencie znajdują się nie tylko oficjalne stroje zespołu czy też sprzęt sportowy z autografami piłkarzy, lecz także wiele innych przedmiotów z logo mediolańskiego klubu.
Obiekt znajduje się na trzech poziomach, z czego jeden ma oficjalną klubową kawiarnię i salę kinową. Prezentowane są w niej wszystkie wyjazdowe spotkania Milanu, a w pozameczowym czasie transmitowana jest klubowa telewizja.
Piłkarze w historii klubu.
Galeria sławy.
Najwybitniejsi piłkarze w historii Milanu, umieszczeni w galerii sławy włoskiego klubu ("Hall of Fame"). Należy do niej 51 sław piłkarskich i trenerskich: 48 wymienionych poniżej zawodników oraz 7 trenerów (Nereo Rocco, Arrigo Sacchi, Giuseppe Viani, Fabio Capello, Giovanni Trapattoni, Carlo Ancelotti i Leonardo). Czterej ostatni byli zarówno szkoleniowcami, jak i graczami mediolańskiego zespołu.
Piłkarze FIFA 100.
Na liście FIFA 100, przygotowanej na jubileusz stulecia FIFA znajduje się 123 mężczyzn i 2 kobiety, uznanych za najwybitniejszych graczy w historii. Znajduje się na niej 26 piłkarzy, którzy występowali w mediolańskim zespole.
Kapitanowie Milanu.
W historii Milanu funkcję kapitana drużyny pełniło 41 zawodników. Trzech z nich dostąpiło tego zaszczytu dwukrotnie: Giuseppe Bonizzoni (1934/35-1935/36 i 1938/39-1939/40), Giuseppe Antonini (1942/43-1943/44 i 1945/46-1948/49) oraz Gianni Rivera (1966/67-1974/75 i 1976/77-1978/79).
Pierwszym kapitanem drużyny był Anglik David Allison, pełnił on tę funkcję w pierwszym meczu klubu, po czym zastąpił go Herbert Kilpin. Od sezonu 1997/98 do sezonu 2008/2009 był nim Paolo Maldini. Najdłużej – 15 sezonów – funkcję kapitana pełnił Franco Baresi (1982/83-1996/97).
Reprezentanci Włoch.
W piłkarskiej reprezentacji Włoch zagrało 90 piłkarzy, którzy w momencie wyjścia na boisko znajdowali się w składzie mediolańskiego zespołu. Jako pierwsi we włoskiej drużynie zagrali Aldo Cevenini i Pietro Lana, występując 15 maja 1910 w debiutanckim meczu drużyny narodowej przeciwko reprezentacji Francji. Mecz zakończył się zwycięstwem włoskiego zespołu 6:2, a Lana zdobył 3 bramki, w tym pierwszą bramkę tej drużyny w historii. Z kolei ostatnim debiutantem w reprezentacji Włoch, jako zawodnik Milanu, był Stephan El Shaarawy, którego debiut przypadł na dzień 15 sierpnia 2012.
Najwięcej spotkań w zespole Italii spośród zawodników Milanu rozegrali: Paolo Maldini – 126 (w liczbie występów wyprzedza go jedynie bramkarz Gianluigi Buffon, który ma na swoim koncie 146 meczów), Franco Baresi – 81, Demetrio Albertini – 79 oraz Alessandro Nesta – 78. Z kolei były zawodnik Milanu Andrea Pirlo, zaliczył 116 występów w narodowej kadrze.
Najskuteczniejszymi strzelcami w "Squadra Azzurra "byli Roberto Baggio – 27 goli, Filippo Inzaghi – 25 oraz Christian Vieri – 23.
Trenerzy zespołu.
Trenerska historia Milanu zawiera kilkadziesiąt nazwisk, począwszy od Herberta Kilpina. Jednak w pierwszych latach klubu formalne stanowisko trenera nie istniało. Niektóre źródła traktują jako pierwszego trenera Daniele Angeloniego, który dowodził piłkarzami mediolańskiego zespołu w 1907, czasem jako pierwszy szkoleniowiec "rossonerich" wymieniany jest Ferdinand Oppenheim, pracujący w klubie w latach 1922–1924.
Wielokrotnie w dziejach Milanu istniało stanowisko dyrektora technicznego. Dyrektorzy często mieli większy wpływ na zespół niż szkoleniowcy formalnie zatrudnieni na stanowisku trenera. Jako pierwszy, w latach 1937–1940, był nim József Bánás. Ostatnim jak dotychczas dyrektorem technicznym Milanu był w 2001 Fatih Terim.
Trzykrotnie zdarzyło się, że Milan miał osobnego trenera dowodzącego zespołem w konkretnych rozgrywkach. W 1953 w meczach Pucharu Łacińskiego na ławce trenerskiej zasiadał Gunnar Gren, w 1958 w meczach Pucharu Włoch Milan był prowadzony przez Luigi Bonizzoniego, a w 1961 szkoleniowcem Milanu w meczach o Puchar Przyjaźni był Nereo Rocco.
Dotychczasowym rekordzistą, jeśli chodzi o najdłuższy nieprzerwany staż trenerski w Milanie, był Herbert Kilpin, który przez 6 lat (1900-1906) był trenerem "rossonerich". Po 5 lat bez przerwy pracowali we włoskim zespole profesjonalni szkoleniowcy: Nereo Rocco (1967-1972) i Fabio Capello (1991-1996), obaj trenowali Milan także w innych latach, jednak w krótszym okresie. Obecnie rekord należy do Carlo Ancelottiego, który trenował mediolański klub od 2001, a opuścił zespół po sezonie 2008/09.
Część szkoleniowców Milanu miało za sobą karierę piłkarską w tym zespole. Należą lub należeli do nich tacy trenerzy jak Carlo Ancelotti, Daniele Angeloni, Paolo Barison, Fabio Capello, Gennaro Gattuso, Massimo Giacomini, Gunnar Gren, Filippo Inzaghi, Nils Liedholm, Cesare Maldini, Giorgio Morini, Hector Puricelli, Luigi Radice, Clarence Seedorf i Giovanni Trapattoni.
"Chronologiczna lista trenerów Milanu:"
Rywalizacja sportowa.
Milan ma wielu rywali, z którymi toczy długoletnią rywalizację. Najczęściej mediolański klub grał z Interem Mediolan – 269 razy, Juventusem – 254, AC Torino – 188, AS Roma – 166, FC Bologna – 160, S.S. Lazio – 153, ACF Fiorentina – 150, Genoa CFC – 124, Atalantą BC i Sampdorią – po 121.
Na szczeblu międzynarodowym Milan spotykał się najczęściej z zespołami: Real Madryt – 12 razy, FC Barcelona – 11, AFC Ajax i Bayern Monachium – po 10 oraz FC Porto – 9.
"Bilans Milanu w oficjalnych spotkaniach według stanu na koniec sezonu 2007/08:"
Derby Mediolanu.
Jednym z najważniejszych wydarzeń w piłkarskim kalendarzu Milanu są derby Mediolanu (potocznie nazywane "Derby della Madonnina") z Interem. Mediolańskie derby należą do najstarszych i najczęściej rozgrywanych meczów derbowych w światowej piłce nożnej. W latach 1908–2015 odbyło się 215 takich spotkań.
Derby Mediolanu są rozgrywane głównie w Serie A, czasem także w Pucharze Włoch. Dwukrotnie (razem cztery rozegrane mecze) Milan trafiał na Inter w dwumeczach Ligi Mistrzów: w półfinale sezonu 2002/03 oraz w ćwierćfinale sezonu 2004/05. W obu przypadkach do kolejnej rundy awansował Milan. Ponadto tradycją stały się przedsezonowe mecze o Trofeum TIM (niegdyś z udziałem Juventusu, obecnie z Sassuolo), lecz nie są one zaliczane do oficjalnych statystyk (mecze trwają po 45 minut).
Derby Mediolanu znane są z gorącej atmosfery na trybunach, jednak z reguły nie dochodziło do poważniejszych zakłóceń porządku. Na stadionie pojawia się wtedy wiele flag i transparentów dotyczących obu zespołów, często o charakterze ironicznym i humorystycznych. Jednym z wyjątków był mecz w ćwierćfinale Ligi Mistrzów 2004/05, gdy bramkarz Milanu Dida został trafiony przez kibica Interu racą w bark. Mecz został przerwany, a następnie Milanowi został przyznany walkower.
W ogólnej statystyce meczów derbowych lepszy jest Inter, który wygrał 76 meczów w stosunku do 74 Milanu. W samej Serie A przewagę ma Inter (69 zwycięstwa tego zespołu i 61 Milanu). Jedyny mecz pomiędzy tymi zespołami na szczeblu finałowym odbył się w roku 1977. W finale Pucharu Włoch Milan wygrał 2:0.
Pierwszy, nieoficjalny mecz pomiędzy mediolańskimi zespołami odbył się w 1908 i zakończył zwycięstwem Milanu 6:3. Natomiast pierwszy mecz oficjalny został rozegrany 18 października tego samego roku. W spotkaniu o Puchar Chiasso "rossoneri" wygrali 2:1 po golach Lany i Forlano.
Najwyższe zwycięstwo w tej rywalizacji Milan odniósł w 1918, wygrywając w meczu o Puchar Mauro 8:1 (5 goli Aldo Ceveniniego, 2 gole jego brata Luigiego i 1 gol Mariniego). Inter wygrał zaś w 1910 w wyjazdowym meczu w ramach mistrzostw Włoch 5:0.
6 lutego 1949 w meczu Serie A padł najwyższy remis – 4:4. Bramki dla Milanu zdobyli Annovazzi, Sloan oraz dwie Nordahl. Natomiast 6 listopada tego samego roku padło 11 bramek – Inter wygrał 6:5 (bramki dla Milanu: Candiani II – dwie, Nordahl, Liedholm i Annovazzi). Natomiast w XXI wieku najwięcej bramek w meczu derbowym padło 29 października 2006 – Milan przegrał u siebie 3:4 (gole Seedorfa, Gilardino i Kaki).
11 maja 2001 w meczu Serie A Milan odniósł swoje najwyższe zwycięstwo w tych rozgrywkach nad Interem, wygrywając 6:0 (po dwa gole Comandiniego i Szewczenki oraz po jednym Giunto i Serginho).
W ostatnim z dotychczas rozegranych spotkań, 31 stycznia 2016 roku, Milan pokonał rywali 3:0.
"Bilans Milanu w derbach Mediolanu według stanu na 31 stycznia 2016:"
Mecze z Juventusem.
Rywalem Milanu, z którym ten ostatni rozegrał największą liczbę spotkań, jest Juventus F.C. Oba kluby do końca sezonu 2009/10 spotkały się aż 254 razy. Żaden z klubów nie uzyskał znaczącej przewagi w tej rywalizacji, na tamten czas minimalnie lepszy bilans posiadał Milan. Jest to rywalizacja dwóch najbardziej utytułowanych włoskich drużyn.
Oprócz spotkań w Serie A oba zespoły spotykają się każdego roku w corocznym spotkaniu o Trofeo Luigi Berlusconi. W meczach o to trofeum 8 razy lepszy był Juventus, 6 razy Milan.
Najwyższe zwycięstwa Milan odniósł w latach 1901 (7:0 w meczu towarzyskim) i 1912 (8:1 w mistrzostwach Włoch), Juventus – w latach 1925 (6:0) i 1927 (8:2, oba mecze w ramach mistrzostw Włoch). Do historii przeszło również wyjazdowe ligowe zwycięstwo Milanu w 1950 (7:1, po trzech bramkach Nordahla i po jednej Grena, Liedholma, Buriniego i Candianiego). Triumf ten Mediolańczycy odnieśli po wodzą węgierskiego trenera Lajosa Czeizlera.
Juventus zrewanżował się w 1996, wygrywając 6:1. Oba powyższe wyniki to najwyższe porażki tych klubów w historii na własnym boisku.
Trzykrotnie oba zespoły spotykały się w finale Pucharu Włoch. W latach 1942 i 1990 w finałowych dwumeczach lepszy okazał się Juventus, w 1973 w Rzymie w decydującym spotkaniu po rzutach karnych wygrał Milan.
Jednym z najważniejszych momentów tej rywalizacji był finał Ligi Mistrzów w sezonie 2002/03. Na stadionie w Manchesterze padł wówczas bezbramkowy remis, a w rzutach karnych lepsi okazali się piłkarze Milanu wygrywając 3-2. Był to pierwszy i jedyny finał Pucharu Europy z udziałem dwóch włoskich zespołów.
"Bilans Milanu w meczach z Juventusem według stanu na 7 maja 2009:"
Puchar Włoch.
Dotychczas Milan wystąpił w 61 edycjach (na 62 rozegrane) Pucharu Włoch. 5 razy wygrywał trofeum, 12 razy uczestniczył co najmniej w finale, 23 razy w półfinale i 39 razy w ćwierćfinale.
Milan nie brał udziału jedynie w pierwszej edycji Pucharu Włoch (w roku 1922), podobnie jak większość czołowych włoskich zespołów.
"Osiągnięcia Milanu w kolejnych edycjach Pucharu Włoch:"
"Bilans Milanu w meczach Pucharu Włoch według stanu na koniec sezonu 2008/09:"
Europejskie puchary.
"Bilans Milanu w meczach europejskich pucharów według stanu na koniec sezonu 2008/09:"
Historyczne mecze i składy.
Pierwszy oficjalny mecz.
W pierwszym swoim oficjalnym meczu Milan zagrał w mistrzostwach Włoch z zespołem FC Torinese, jednym z założycieli Włoskiej Federacji Piłkarskiej. Mecz odbył się na turyńskim stadionie Velodromo Umberto I. Mediolański zespół był jedyną drużyną z Lombardii, otrzymał więc automatyczną kwalifikację do półfinału. Stawką meczu był awans do spotkania finałowego, w którym na rywala czekał broniący tytułu zespół Genoa CFC. W mediolańskim zespole wystąpiło 6 Brytyjczyków oraz 5 Włochów, drużyna zagrała popularnym wówczas systemem 2-3-5 (2 obrońców, 3 pomocników i 5 napastników).
Finały europejskich pucharów.
Finały Pucharu Europy:
Finały Pucharu Zdobywców Pucharów:
Inne historyczne mecze.
Mecze zakończone rekordowymi wynikami:
Finał Klubowych Mistrzostw Świata:
Mecze o Puchar Interkontynentalny:
Mecze o Superpuchar Europy:
Finały mistrzostw Włoch:
Finały Pucharu Włoch:
Mecze o Superpuchar Włoch:
Pierwsze mecze w różnych rozgrywkach:
A.C. Milan w rankingach.
W klubowym rankingu UEFA, prowadzonym od sezonu 1997/98 i obejmującym wyniki drużyn klubowych z pięciu ostatnich edycji europejskich pucharów od daty ogłoszenia klasyfikacji, Milan dwukrotnie znalazł się na pierwszej pozycji: w sezonach 2005/06 i 2006/07.
W rankingu prowadzonym przez Międzynarodową Federację Historyków i Statystyków Futbolu ("IFFHS"), prowadzonym od stycznia 1991 i obejmującym wyniki uzyskane we wszystkich oficjalnych rozgrywkach, Milan zwyciężał w rocznej klasyfikacji za lata 1995 i 2003. W klasyfikacji miesięcznej, obejmującej wyniki za ostatni rok od dnia ogłoszenia rankingu, Mediolańczycy znajdowali się na czele 37 razy (rekord rankingu; w następujących okresach: "styczeń 1991 – luty 1991", "styczeń 1993 – październik 1993", "styczeń 1994 – październik 1994", "listopad 1995 – marzec 1996", "maj 2003" – "październik 2003", "grudzień 2003 – styczeń 2004" oraz "marzec 2004 – kwiecień 2004"). Dwukrotnie Milan został Drużyną Miesiąca: w październiku 2004 oraz w maju 2005.
W klasyfikacji wszech czasów obejmującej okres od powstania rankingu "IFFHS" (1991-2008) Milan znajduje się na 4. pozycji, za Barceloną, Manchesterem i Juventusem.
W plebiscycie czytelników "FIFA Magazine", opublikowanym 23 grudnia 2000 Milan został sklasyfikowany na 9. pozycji (ex aequo z CR Flamengo i River Plate) w rankingu najlepszych klubów XX wieku (1.53% głosów).
W plebiscycie magazynu World Soccer mediolański klub trzykrotnie otrzymywał nagrodę dla najlepszej drużyny roku na świecie (klasyfikacja obejmowała łącznie zarówno drużyny klubowe, jak i reprezentacje narodowe): w latach 1989 (51% głosów), 1994 (33%) i 2003 (23%).
W 2007 World Soccer uznał Milan z sezonu 1989/90 za najlepszą drużynę klubową wszech czasów i czwartą w klasyfikacji obejmującej łącznie drużyny klubowe i reprezentacyjne.
Milan w rankingu UEFA w kolejnych sezonach:
Milan w rankingu IFFHS w kolejnych latach:
A.C. Milan jako spółka.
Według rankingu opublikowanego przez magazyn Forbes, A.C. Milan jest szóstym klubem świata pod względem wartości rynkowej. Wartość klubu w 2008 została oszacowana na 990 milionów dolarów. W 2007 Milan znajdował się w tym rankingu na piątej pozycji, osiągając wartość 824 milionów dolarów.
W 2008 przychody A.C. Milan S.p.A. wyniosły 237.9 miliona dolarów. Spółka zanotowała stratę w wysokości 66.8 miliona dolarów, za przyczynę takiego wyniku według Adriano Gallianiego miała wpływ w głównej mierze nieobecność Milanu w rozgrywkach Ligi Mistrzów.
Głównym sponsorem klubu jest austriacka internetowa firma bukmacherska bwin.com. Czteroletni kontrakt został podpisany przed sezonem 2006/07. Stroje zawodników oraz sprzęt sportowy dostarcza Adidas. Umowa z niemieckim producentem została podpisana do końca sezonu 2016/17.
Kapitał spółki Associazione Calcio Milan S.p.A. jest podzielony na 48 milionów akcji, z których każda warta jest 0,52 euro. Około 99,93% z nich należy do koncernu Fininvest. Pozostałe akcje podzielone są wśród 108 mniejszych akcjonariuszy.
Spółka kontroluje 100% akcji "Milan Entertainment Srl", "Milan Real Estate Spa" i "Fondazione Milan Onlus". Ponadto posiada 50% akcji zarządzającego Stadionem Giuseppe Meazzy "Consorzio San Siro Duemila" oraz 45% udziałów lokalnej agencji rozwoju "ASanSiro".
Oficjalni sponsorzy.
Lista oficjalnych sponsorów klubu w sezonie 2008/09.
Działalność społeczna.
Fundacja Milanu.
Fundacja Milanu ("Fondazione Milan Onlus") została założona z inicjatywy klubu 20 lutego 2003. Celem fundacji jest
W ciągu sześciu lat swojej działalności fundacja wsparła 39 projektów na łączną kwotę ponad 3 milionów euro. Pomogła m.in. w programach UNICEFu, wsparła kliniki pediatryczne i oddziały neonatologii w szpitalach oraz pomogła w budowie placów zabaw i parków rozrywki dla dzieci.
W zarządzie fundacji zasiadają: Adriano Galliani (prezydent), Paolo Berlusconi (wiceprezydent) oraz 13 innych członków, wśród których znajduje się były obrońca Milanu Paolo Maldini. Sekretarzem generalnym fundacji jest były gracz i trener mediolańskiego zespołu, Leonardo Nascimento de Araújo.
Fundacja Gol de Letra.
Milan współpracuje również z organizacją "Fundação Gol de Letra" (we Włoszech "Associazione Gol de Letra Italia"), założoną przez Brazylijczyka Leonardo, działającego także w Fundacji Milanu. Ma ona na celu aktywne zaangażowanie w rozwiązywanie problemów doświadczanych przez dzieci w Brazylii, będących ofiarami handlarzy narkotyków.
Milan Junior.
Milan Junior to nazwa oznaczająca cykl imprez sportowych oraz różnego rodzaju usługi i produkty związane z piłką nożną. Projekt ten powstał w 1999 jako "Milan Progetto Giovani", jego celem jest zachęcić do fizycznej aktywności dzieci i młodzież. W skład projektu wchodzą m.in.:
Superleague Formula.
Milan jest jednym z 20 klubów, który bierze udział w sportowo-reklamowych wyścigach specjalnych samochodów – Superleague Formula. Każdy pojazd jest reprezentowany przez inny klub piłkarski. Zawody są transmitowane przez wiele klubowych stacji telewizyjnych, w tym Milan Channel.
Milan, obok tureckiego Galatasaray SK, wchodzi w skład włoskiego zespołu Scuderia Playteam. Zawodnikiem reprezentującym włoski klub w 2008 był Holender Robert Doornbos, były kierowca Formuły 1. Natomiast kierowcami testowymi byli Włosi Giambattista Giannoccaro oraz Edoardo Mortara. Skład zespołu w roku 2009 nie został jeszcze ustalony.
W 2008 Robert Dornboos wywalczył dla włoskiego zespołu 3. pozycję w końcowej klasyfikacji w stawce 18 bolidów. W 12 wyścigach dwukrotnie odnosił zwycięstwo – na torach Nürburgring oraz Circuito Permanente de Jerez. W łącznej klasyfikacji Milan uzyskał 335 punktów, przegrywając jedynie z pojazdami reprezentującymi Beijing Guo’an (413 pkt) i PSV Eindhoven (337 pkt).
Drużyna kobiet.
Autonomiczną sekcję mediolańskiego klubu stanowi drużyna kobiet – Associazione Calcio Femminile Milan (A.C.F. Milan). Drużyna pań została założona w 1970. Funkcję prezydenta pełni Francesco Crudo.
Zawodniczki Milanu grają, podobnie jak ich klubowi koledzy, w czerwono-czarnych koszulkach oraz białych spodenkach. Stroje wyjazdowe są białe. Trenerem zespołu jest Gianni Zambetta. Oprócz seniorek, A.C.F. Milan posiada juniorskie drużyny dziewcząt.
W sezonie 2008/09 zespół występuje w kobiecych rozgrywkach Serie A. Jest czterokrotnym mistrzem Włoch (w sezonach 1973, 1975, 1991/92, 1998/99), dwukrotnym zdobywcą Pucharu Włoch (1975/76, 1997/98) oraz dwukrotnym zdobywcą Superpucharu Włoch (1998, 1999).
Swoje domowe mecze panie rozgrywają na boisku centrum sportowego "Snam San Donato Milanese".
Bibliografia.
Literatura przedmiotu:
Pozostałe źródła drukowane:
Źródła internetowe:
Literatura dodatkowa.
Lista zawiera spis pozycji poświęconych w całości lub w dużej części Milanowi.

</doc>
<doc id="172068" url="https://pl.wikipedia.org/wiki?curid=172068" title="Al-Masudi">
Al-Masudi

Abu al-Hasan Ali ibn al-Husajn al-Masudi (Abdul Hassun ibn Hussein ibn Ali El Mas'udi, ; ok. 896–956) – arabski historyk, geograf i podróżnik z X wieku, zwany przez późniejszych badaczy "arabskim Herodotem", do dziś uważany przez Arabów za "ojca historyków", autor dzieł "Łąki złota i kopalnie drogich kamieni" ("Złote niwy i diamentowe kopalnie" 947) oraz "Księga spostrzeżeń" (956). 
Życiorys.
Urodził się w Bagdadzie, w dzisiejszym Iraku. Według jego własnego przekazu jego przodkiem był Masud, jeden z towarzyszy proroka Mahometa. W roku wyruszył ze swego rodzinnego miasta udając się przez Persję ku brzegom Morza Kaspijskiego, skąd – po zwiedzeniu krajów Azji Środkowej – pożeglował do Gruzji i Armenii. W kolejnej podróży pożeglował na zachód, odwiedzając muzułmańskie porty nad Morzem Śródziemnym w Afryce Północnej i Hiszpanii.
Najdłuższą jego wyprawą była podróż morska przez Ocean Indyjski na Morze Południowochińskie. Po zwiedzeniu Cejlonu, Wybrzeża Malabarskiego w Indiach, Madagaskaru i Zanzibaru wrócił na Bliski Wschód zwiedzając Syrię i Palestynę.
Przez dwadzieścia lat przemierzał znany muzułmanom świat. W swych zapiskach wspominał o Słowianach, ich siedzibach, historii ich władców i podziale na szczepy. Opisał Wolinian i Kraków.
Po osiedleniu się około roku 943 w Kairze al-Masudi zaczął pisać 30-tomowe dzieło "Historia czasu" (arab. "Akhbar al-Zaman") i drugą, mniejszą pracę "Księga spostrzeżeń i przewidywań" (arab. "Kitab at-tanbih wa-al-iszraf"). Jego historia świata obejmuje okres od stworzenia po czasy mu współczesne, tak według własnych spostrzeżeń, jak i z zanotowanych wypowiedzi spotykanych w drodze mędrców. W Europie najlepiej znaną jego książką jest dzieło "Łąki złota i kopalnie drogich kamieni" ("Murudż az-zahab wa-ma'adin al-dżawahir", ) przetłumaczone w XIX wieku na francuski i angielski.

</doc>
<doc id="172069" url="https://pl.wikipedia.org/wiki?curid=172069" title="Waksman">
Waksman

Waksman (Waxman, Zbroyny Mąż) – polski herb szlachecki z nobilitacji.
Opis herbu.
Opis z wykorzystaniem klasycznych zasad blazonowania:
"W polu złotym, za murem czerwonym z trzema basztami i oknami do dział, mąż zbrojny z brodą, z mieczem w ręku. Klejnot: mąż zbrojny, jak w godle. Labry: czerwone, podbite złotem."
Najwcześniejsze wzmianki.
Nadany 15 kwietnia 1589 Janowi Waxmanowi z Krakowa, przez Zygmunta III.
Herbowni.
Tadeusz Gajl wymienia następujące rody herbownych uprawnionych do posługiwania się tym herbem:
Grycewicz (Hrycewicz), Szostkiewicz, Waksman (Waxman),

</doc>
<doc id="172071" url="https://pl.wikipedia.org/wiki?curid=172071" title="Reda (obszar wodny)">
Reda (obszar wodny)



</doc>
<doc id="172072" url="https://pl.wikipedia.org/wiki?curid=172072" title="Aenima">
Aenima



</doc>
<doc id="172073" url="https://pl.wikipedia.org/wiki?curid=172073" title="AEnima">
AEnima



</doc>
<doc id="172077" url="https://pl.wikipedia.org/wiki?curid=172077" title="Groclin Grodzisk Wielkopolski">
Groclin Grodzisk Wielkopolski



</doc>
<doc id="172081" url="https://pl.wikipedia.org/wiki?curid=172081" title="Springfield (Kentucky)">
Springfield (Kentucky)

Springfield – miasto w Stanach Zjednoczonych, w stanie Kentucky, siedziba administracyjna hrabstwa Washington. Według spisu powszechnego z roku 2000 ma 2 634 mieszkańców.
Geografia.
Współrzędne geograficzne Springfield to 37°41'11" N, 85°13'19" W (37.686328, -85.221955).
Według United States Census Bureau, miasto ma powierzchnię 6,6 km², z czego 6,5 km² to ląd, a 0,1 km² to woda. Woda stanowi 1,18% powierzchni.
Demografia.
Według danych z roku 2000 miasto ma 2634 mieszkańców. Gęstość zaludnienia to 405,2/km².
Struktura rasowa ludności:
Struktura wiekowa ludności:
Lokale mieszkalne:
Gospodarstwa domowe:
Średni dochód:

</doc>
<doc id="172082" url="https://pl.wikipedia.org/wiki?curid=172082" title="Kazimierz Romaniuk">
Kazimierz Romaniuk

Kazimierz Romaniuk (ur. 21 sierpnia 1927 w Hołowienkach) – polski duchowny rzymskokatolicki, profesor nauk biblijnych, rektor Wyższego Metropolitalnego Seminarium Duchownego i Akademickiego Studium Teologii Katolickiej w Warszawie w latach 1971–1982, biskup pomocniczy warszawski w latach 1982–1992, biskup diecezjalny warszawsko-praski w latach 1992–2004, od 2004 biskup senior diecezji warszawsko-praskiej.
Życiorys.
Urodził się 21 sierpnia 1927 w Hołowienkach. Podczas okupacji pobierał nauki na tajnych kompletach gimnazjalnych „Przyszłość” w Warszawie, które ukończył w 1944 z małą maturą. Brał udział w powstaniu warszawskim. Po jego upadku został internowany w obozie w Pruszkowie, z którego zbiegł. Do końca okupacji ukrywał się, po czym kształcił się w Liceum Humanistycznym im. Adama Mickiewicza w Warszawie, gdzie w 1946 złożył egzamin dojrzałości.
W latach 1946–1951 odbywał studia filozoficzno-teologiczne na Wydziale Teologii Katolickiej Uniwersytetu Warszawskiego (uzyskując w 1951 magisterium) i równocześnie zdobywał formację kapłańską w Wyższym Metropolitalnym Seminarium Duchownym w Warszawie. Święcenia subdiakonatu otrzymał 21 października 1951 przez posługę biskupa pomocniczego warszawskiego Zygmunta Choromańskiego, zaś na diakona wyświęcił go 11 listopada 1951 Wacław Majewski, także biskup pomocniczy warszawski. Święceń prezbiteratu udzielił mu 16 grudnia 1951 w kościele Najczystszego Serca Maryi w Warszawie arcybiskup Stefan Wyszyński, prymas Polski. W 1953 na Wydziale Teologii Katolickiej Uniwersytetu Warszawskiego uzyskał doktorat nauk teologicznych w zakresie patrologii na podstawie dysertacji "Św. Hieronim a Rufin z Akwilei. Z problematyki sporów orygenesowskich na przełomie IV i V wieku". Dalsze studia odbył w latach 1956–1958 w Papieskim Instytucie Biblijnym w Rzymie, kończąc je z licencjatem nauk biblijnych, i w École biblique et archéologique française w Jerozolimie w latach 1959–1961, gdzie po przedłożeniu pracy "Miłość Ojca i Syna w soteriologii św. Pawła" otrzymał doktorat. Habilitował się w 1966 na podstawie rozprawy "Idea bojaźni Bożej w teologii św. Pawła". W 1969 otrzymał tytuł naukowy profesora nadzwyczajnego, a w 1971 profesora zwyczajnego nauk biblijnych (zatwierdzony przez Kongregację Wychowania Katolickiego w 1981).
Pracował jako wikariusz w parafii św. Szczepana w Raszynie (1951–1952) i w parafii Matki Boskiej Nieustającej Pomocy w Warszawie, gdzie ponadto pełnił funkcję prefekta (1952–1955). W 1973 otrzymał godność kapelana honorowego Jego Świątobliwości, a w 1979 został mianowany kanonikiem kapituły metropolitalnej warszawskiej.
Od 1953 był zatrudniony na Wydziale Teologii Katolickiej Uniwersytetu Warszawskiego, najpierw jako asystent, a następnie adiunkt, gdzie prowadził zajęcia z łaciny kościelnej i patrologii. W latach 1955–1956 i 1961–1963 pełnił funkcję prefekta studiów w Wyższym Metropolitalnym Seminarium Duchownym w Warszawie. W tymże seminarium w latach 1954–1956 uczył łaciny kościelnej i patrologii, a w latach 1961–1984 egzegezy Nowego Testamentu, łaciny kościelnej i języka francuskiego. W latach 1971–1982 sprawował urząd rektora Wyższego Metropolitalnego Seminarium Duchownego i równocześnie Akademickiego Studium Teologii Katolickiej w Warszawie. Od 1962 do 1976 wykładał Pismo św. na Katolickim Uniwersytecie Lubelskim, najpierw jako adiunkt, a od 1966 jako docent. Na tej uczelni w latach 1966–1976 był kierownikiem Katedry Teologii Biblijnej Nowego Testamentu. W 1966 podjął wykłady w Prymasowskim Studium Życia Wewnętrznego w Warszawie. W latach 1970–1972 był docentem na Wydziale Teologicznym Towarzystwa Jezusowego „Bobolanum” w Warszawie, a w latach 1976–1983 najpierw docentem, a następnie profesorem w Katedrze Biblistyki Nowego Testamentu na Wydziale Teologicznym Akademii Teologii Katolickiej w Warszawie.
W 1966 wszedł w skład Międzynarodowego Stowarzyszenia Nowotestamentalistów Studiorum Novi Testamenti Societas. W latach 1975–1978 był członkiem komitetu wykonawczego tego gremium. W Episkopacie Polski wszedł w skład Komisji ds. Nauki, Rady Naukowej i Komisji ds. Seminariów. Dokonał samodzielnego tłumaczenia Pisma Świętego z języków oryginalnych, które wydał pod tytułem "Biblia warszawsko-praska". Uczestniczył w przygotowaniu ekumenicznego przekładu Nowego Testamentu i Psalmów.
20 lutego 1982 papież Jan Paweł II mianował go biskupem pomocniczym archidiecezji warszawskiej ze stolicą tytularną Sicca Veneria. Święcenia biskupie otrzymał 4 marca 1982 w bazylice archikatedralnej św. Jana Chrzciciela w Warszawie. Konsekrował go Józef Glemp, arcybiskup metropolita gnieźnieński i warszawski, w asyście kardynała Franciszka Macharskiego, arcybiskupa metropolity krakowskiego, i Władysława Miziołka, biskupa pomocniczego warszawskiego. Jako dewizę biskupią przyjął słowa „"In Te confido"” ("Ufam Tobie"). W latach 1982–1992 sprawował urząd wikariusza generalnego archidiecezji. W kurii metropolitalnej pełnił funkcję przewodniczącego Wydziału Administracji Ogólnej i Spraw Finansowych.
25 marca 1992, wskutek reorganizacji podziału administracyjnego Kościoła w Polsce, Jan Paweł II przeniósł go na urząd biskupa diecezjalnego nowo utworzonej diecezji warszawsko-praskiej. Ingres do katedry św. Michała Archanioła i św. Floriana w Warszawie odbył 12 kwietnia 1992, a do konkatedry Matki Bożej Zwycięskiej w Warszawie 24 maja 1992. W latach 1998–2000 przeprowadził I synod diecezjalny. W 1999 gościł w diecezji papieża Jana Pawła II podczas jego podróży apostolskiej do Polski. 26 sierpnia 2004 Jan Paweł II przyjął jego rezygnację z obowiązków biskupa diecezjalnego warszawsko-praskiego.
W Episkopacie Polski został wiceprzewodniczącym Komisji ds. Wydawnictw Katolickich, wszedł w skład Rady Naukowej, Komisji ds. Nauki Katolickiej i Komisji ds. Seminariów Duchownych. Został też przewodniczącym Podkomisji ds. Pisma Świętego. Ponadto został współprzewodniczącym Komisji Wspólnej ds. Fakultetów Papieskich, Podkomisji Państwowo-Kościelnej ds. Seminariów i Państwowej Komisji Kodyfikacyjnej ds. Ustawy o Szkolnictwie Wyższym. W 1965 został członkiem-przedstawicielem Episkopatu w Światowej Federacji Apostolatu Biblijnego, w którym to gremium w latach 1971–1977 pełnił funkcję członka zarządu.
Był współkonsekratorem podczas sakr biskupów pomocniczych warszawskich: Mariana Dusia (1986), Stanisława Kędziory (1987), Piotra Jareckiego (1994), Tadeusza Pikusa (1999), Józefa Górzyńskiego (2013) i Rafała Markowskiego (2013), biskupa pomocniczego gnieźnieńskiego
Jerzego Dąbrowskiego (1982), biskupa pomocniczego ełckiego Romualda Kamińskiego (2005) i biskupa pomocniczego warszawsko-praskiego Marka Solarczyka (2011).
Wyróżnienia.
Nadano mu honorowe obywatelstwo: Otwocka (1994), Radzymina (1997), Mińska Mazowieckiego (2001) i Warszawy (2008). W 2012 został wyróżniony Medalem Pamiątkowym „Pro Masovia”.
W 1991 otrzymał nagrodę Stowarzyszenia Tłumaczy Polskich, a w 2005 nagrodę główną Feniks Stowarzyszenia Wydawców Katolickich.

</doc>
<doc id="172083" url="https://pl.wikipedia.org/wiki?curid=172083" title="Rezerwat przyrody Cisowa">
Rezerwat przyrody Cisowa

Rezerwat przyrody Cisowa – został założony w 1983 roku na terenie Trójmiejskiego Parku Krajobrazowego. Obejmuje obszar 24,76 ha głównie doliny potoku Cisówki wraz z przylegającymi zboczami. Teren rezerwatu jest zarządzany przez Nadleśnictwo Gdańsk, nadzór sprawuje Regionalna Dyrekcja Ochrony Środowiska. Rezerwat leży głównie na terenie Gdyni, niewielki jego fragment położony jest w gminie Wejherowo.
Na ogólną liczbę 217 gatunków roślin naczyniowych występujących w rezerwacie 3 podlegają ochronie częściowej: gnieźnik leśny, wawrzynek wilczełyko i wroniec widlasty. 12 gatunków roślin znajduje się na liście ginących i zagrożonych roślin naczyniowych Pomorza Zachodniego i Wielkopolski: czerniec gronkowy, gnieźnik leśny, kopytnik pospolity, kostrzewa leśna, kozłek dwupienny, manna gajowa, przetacznik górski, rzeżucha leśna, wawrzynek wilczełyko, wroniec widlasty, wyka leśna i żywiec cebulkowy.
Ochronie podlega także naturalna rzeźba terenu strefy krawędziowej wysoczyzny morenowej Pojezierza Kaszubskiego wraz z kompleksami roślinnymi żyznej buczyny pomorskiej, łęgu jesionowo-olszowego i roślinności źródliskowej.
Od 2007 roku południową granicą rezerwatu przebiega oznaczony kolorem czerwonym Szlak Wejherowski, który po zmianie trasy ma długość 56 km.

</doc>
<doc id="172084" url="https://pl.wikipedia.org/wiki?curid=172084" title="Karl Drais">
Karl Drais

Karl Friedrich Christian Ludwig Freiherr Drais von Sauerbronn (ur. 29 kwietnia 1785 w Karlsruhe, zm. 10 grudnia 1851 tamże) – niemiecki wynalazca, konstruktor roweru biegowego, nazywanego od jego nazwiska „Draisine” – drezyną.
Życiorys.
Karl Drais urodził się 29 kwietnia 1785 roku w Karlsruhe. Był synem (1755–1830), wyższego urzędnika dworu badeńskiego – tajnego radcy i sędziego, i jego żony Ernestine Christine von Kaltenthal.
W latach 1800–1803 uczęszczał do prywatnej szkoły leśnictwa w Karlsruhe. Następnie studiował na uniwersytecie w Heidelbergu budownictwo, rolnictwo i fizykę. W 1810 roku został zarządcą lasów w Gengenbach, lecz po śmierci margrabiego Karola Fryderyka Badeńskiego, został urlopowany ze służby. Zajął się mechaniką i poświęcił pracy – wynalazł wówczas m.in. aparat do nutowego zapisu muzyki (1812). Pracował również nad paliwooszczędnym piecem i maszyną strzelającą o dużym zasięgu.
W 1813 roku wnioskował o opatentowanie czterokołowego pojazdu napędzanego siłą mięśni jego pasażerów, który rok później zaprezentował w Wiedniu.
Skonstruował rower biegowy, który zaprezentował 12 czerwca 1817 roku w Mannheim – siedząc okrakiem na pojeździe i odpychając się stopami od ziemi, przejechał ze swojego domu w Mannheim do Schwetzinger Relaishaus (stacji zmiany koni). Drais jechał po jednej z nielicznych wówczas utwardzonych dróg i 14 km trasy miał pokonać w niecałą godzinę – w czasie o połowę krótszym niż przejazd poczty konnej.
12 stycznia 1818 roku wynalazek, początkowo nazywany „Laufmaschine”, został objęty ochroną prawną – Drais otrzymał książęcy przywilej (Badenia nie miała wówczas własnego prawa patentowego). Przywilej gwarantował Draisowi opłaty licencyjne za każdą „Laufmaschine” na terenie Badenii przez 10 lat.
Rower biegowy Draisa znany był wkrótce pod nazwą „Draisine” od nazwiska wynalazcy i został opatentowany we Francji (pod nazwą „vélocipède”), w Prusach, Anglii i w Stanach Zjednoczonych. Drais nie pracował nad ulepszeniem swojego wynalazku.
W 1818 roku Drais został zwolniony ze służby leśnej, za swoją działalność wynalazcy otrzymał tytuł „profesora mechaniki” i rentę.
Oprócz roweru biegowego, Drais wynalazł m.in. system luster podobny do peryskopowego, maszynkę do mielenia mięsa, maszynę do pisania z klawiszami.
W 1821 roku uzyskał tytuł szambelana, który został mu odebrany w 1835 roku, po tym jak Drais uczestniczył w burdzie pijackiej. W latach 1825–1820 brał udział w wyprawie Georga von Langsdorffa (1774–1852) do Brazylii. Po powrocie nadal pracował nad wynalazkami.
W 1837 roku ukazał się tekst Karla Gutzkowa, krytykujący wydany przez ojca Draisa wyrok śmierci na studenta , mordercę Augusta von Kotzebuego i wyszydzający wynalazki Draisa jako „mechaniczne majaczenie”. Za nim pojawiły się kolejne nieprzychylne teksty prasowe, które Drais ciężko znosił. Drais zaczął dziwaczeć i zasypywać władze Badenii wnioskami patentowymi. Władze Badenii próbowały nawet rozpocząć proces jego ubezwłasnowolnienia, który został jednak zablokowany przez rodzinę wynalazcy.
W 1848 roku poparł Wiosnę Ludów i w 1849 roku zrzekł się tytułu arystokratycznego. Po upadku rewolucji badeńskiej (1848-1849), władze pruskie obniżyły mu rentę.
Drais zmarł w biedzie i zapomnieniu 10 grudnia 1851 roku w Karlsruhe.

</doc>
<doc id="172085" url="https://pl.wikipedia.org/wiki?curid=172085" title="Najemnicy">
Najemnicy



</doc>
<doc id="172092" url="https://pl.wikipedia.org/wiki?curid=172092" title="Złodziej">
Złodziej



</doc>
<doc id="172093" url="https://pl.wikipedia.org/wiki?curid=172093" title="Naukratis">
Naukratis

Naukratis – jedyna grecka kolonia w Egipcie faraonów. 
Miasto założono w końcu VII lub na początku VI wieku p.n.e., w delcie Nilu, nad jego zachodnią odnogą, ok. 70 km od wybrzeża morza. Założycielami miasta, a w początkowym okresie istnienia – emporium handlowego, byli koloniści z greckiego Miletu, którzy uzyskali pozwolenie i przywileje od Psametyka II i Ahmose II. Naukratis było zamieszkane wyłącznie przez Greków i pełniło funkcję pośrednika między Egiptem a światem helleńskim. Grekom mieszkającym w Naukratis nie wolno było zawierać małżeństw z Egipcjankami. Faraon Ahmose II (570–526 p.n.e.) w 560 p.n.e. wydał rozporządzenie, na mocy którego wszelki handel między Grekami a Egipcjanami mógł się odbywać wyłącznie w Naukratis. Monopol na handel posiadało zapewne do okresu perskiego, a prawdopodobnie nawet do założenia Aleksandrii, kiedy to straciło na znaczeniu i upadło. Greccy kupcy nabywali od Egipcjan głównie biżuterię, wonności, luksusowe lniane tkaniny, lekarstwa, papirus i pszenicę. 
W mieście powstały świątynie poświęcone greckim bogom: Zeusowi, Herze, Apollinowi, Afrodycie i najważniejsze sanktuarium Hellenion. Hellenion zostało zbudowane przy pomocy greckich "polis" – m.in. Rodosu, Halikarnasu, Knidos, Chios, Teos, Fokai. W Naukratis, w czasie swojej podróży po Egipcie, przebywał Herodot, który wspomina o nim w swoich "Dziejach", i zapewne grecki prawodawca Solon. W Naukratis urodził się Atenajos.
Miasto zostało odkryte w 1884 przez archeologa W.M. Flindersa Petrie. W toku wykopalisk archeologicznych odkryto resztki kilku świątyń, domów, rzeźby z okresu faraonów XXVI dyn. (VII–VI w. p.n.e.) oraz wiele ceramiki, z wyrobu której Naukratis był słynny.

</doc>
<doc id="172094" url="https://pl.wikipedia.org/wiki?curid=172094" title="Biwa (instrument muzyczny)">
Biwa (instrument muzyczny)

 
 – japoński, cztero- lub pięciostrunowy instrument muzyczny, rodzaj lutni o płaskiej tylnej ściance pudła rezonansowego. 
Wstęp.
Instrument ten dotarł do Japonii z Chin wraz z buddyzmem w VII wieku, dokąd z kolei przybył, m.in. Szlakiem Jedwabnym z Persji i Indii. Przyjmuje się, że "biwa" jest japońską następczynią arabskiej lutni ud, perskiej barbat i chińskiej pipa. Istnieje kilka rodzajów "biwa", z których każdy wyróżnia się dźwiękiem i użyciem. 
Płaskie pudło rezonansowe tej lutni jest w kształcie gruszki. Gra się na niej poprzez szarpanie drewnianym plektronem ("bachi") czterech lub pięciu strun wykonanych ze skręconego jedwabiu, rozciągniętych na czterech lub więcej progach umieszczonych na szyjce. "Biwa" jest używana do akompaniamentu pieśni klasycznych, eposów historycznych i recytacji buddyjskich sutr. Obok koto i shamisenu najpopularniejszy instrument strunowy w Japonii.
Historia.
"Biwa" po raz pierwszy dotarła do Japonii w VII i VIII wieku jako jeden z instrumentów zespołu muzyki dworskiej gagaku w czysto instrumentalnej roli, którą można słyszeć również dziś. Od około X wieku poczęła także służyć jako dodatek do śpiewu. W okresie Heian (794–1185) instrumentem tym posługiwali się nie tylko profesjonalni muzycy dworscy, ale także dworzanie i arystokraci. Obok m.in. kaligrafii, sztuki epistolograficznej, układania poezji, wykwintnej konwersacji, muzyka była jednym z elementów wyrafinowanej kultury dworskiej i odczuwania mono-no-aware, „patosu rzeczy”, „wrażliwości na piękno”. Słynna powieść-kronika tego okresu, Genji monogatari, wspomina o muzyce – w tym wykonywanej przy pomocy biwa – prawie w każdym rozdziale
Kapłani buddyjscy uważali "biwy" za idealny dodatek do rytualnego intonowania sutr. Z kolei grupa niewidomych mnichów ("mōsō", "biwa-hōshi") wiejskich na Kiusiu przyjęła ten instrument do stosowania w swoich rytuałach egzorcyzmów, a kapłani wysokiej rangi w stołecznym Kioto używali "biwa" w rytuale wiążącym się z grą na lutni wina indyjskiej bogini wiedzy, muzyki i sztuki, Saraswati (jap. Benzaiten).
Biwa rozkwitła w pierwszej połowie okresu Kamakura (1185–1333). Wędrowni mnisi, balladyści śpiewali o czynach pełnych chwały i tragediach wojowników, którzy walczyli w wojnie Gempei pod koniec XII wieku. Ich narracje przekształciły się w epos rycerski gatunku "gunki-monogatari", pt.: Heike monogatari, a ich styl gry jest nadal obecny jako "heike-biwa". Taka też jest nazwa samego instrumentu.
Biwa pozostawała popularna jako akompaniament narracji ("katarimono-ongaku" czyli „muzyka mówiona” lub „muzyka narracyjna”, praktyka polegająca na towarzyszeniu ustnemu opowiadaniu muzyką "biwa") i pieśni przez cały okres Edo (1600–1868). Doprowadziło to do rozwoju wielu stylów muzycznych, a także zmian w kształcie i budowie instrumentu, takich jak: "nishiki-biwa", "satsuma-biwa" i "chikuzen-biwa". W wyniku otwarcia Japonii na świat i modernizacji w stylu zachodnim w okresie Meiji (1868–1912) "biwa" została zaniedbana. Dopiero po II wojnie światowej, dzięki muzykom dążącym do zachowania tradycyjnej japońskiej muzyki, wykorzystanie tego instrumentu znacznie się ożywiło.
Jednym z głównych innowatorów "biwa" w XX wieku była Kinshi Tsuruta (1911–1995). Zmieniła ona w "nishiki-biwa" – która jest pięciostrunową wersją "satsuma-biwa", wywodzącą się z kolei z wcześniejszego "mōsō-biwa" – kształt progów, aby umożliwić lepszą kontrolę tonu, a tym samym większą precyzję gry na innych instrumentach. Tsuruta była również znana z oszałamiających wykonań współczesnych dzieł. Przykładem jest premiera przełomowego utworu Tōru Takemitsu (1930–1996) na orkiestrę, shakuhachi i "biwa" pt.: „November Steps” w 1964 roku z Katsuya Yokoyamą (1934–2010).

</doc>
<doc id="172095" url="https://pl.wikipedia.org/wiki?curid=172095" title="Holden">
Holden

Holden – australijska marka samochodów osobowych, dostawczych i terenowych, należąca do koncernu General Motors Corporation.
Do 2017 roku oprócz importowanych modeli Holden zajmował się produkcją własnej konstrukcji wytwarzanych lokalnie samochodów, głównie serii Commodore i Caprice, oraz współpracował z lokalnymi firmami tuningowymi HSV i HST, współtworząc modele sportowe. Zamknięta we wrześniu 2017 roku fabryka była ostatnim w historii zakładem produkującym samochody w Australii. Następnie Holden oferował pod własną marką importowane samochody Chevroleta, Opla i GMC. Marka została definitywnie wygaszona z końcem 2020 roku.
Historia przedsiębiorstwa.
W 1856 roku w Adelaide, w Australii Południowej, James Alexander Holden założył przedsiębiorstwo o nazwie "J.A Holden &amp; Co". Pierwsza styczność z motoryzacją nastąpiła w 1913 roku, kiedy to przedsiębiorstwo podjęło produkcję bocznych wózków do motocykli. W 1914 roku ruszyła produkcja nadwozi do samochodów, na zlecenie "General Motors Australia". W 1918 roku spółka zmieniła firmę na "Holden's Motor Body Builders" ("HMBB"). Osiem lat później pojawiło się logo z lwem, zwane "Lion-and-stone" (z ang.: Lew i kamień). W 1931 roku "HMBB" i "GM-A" połączyły się tworząc "General Motors-Holden". W 1948 roku pojawił się pierwszy australijski samochód, Holden (FX) 48-215. Występował on w wersjach Sedan i użytkowej Utility. Stąd wzięła się nazwa Ute, którą oznacza się głównie pick-upy tej marki. W 1957 roku pojawił się pierwszy Holden kombi, bazujący na serii FE. W 1969 roku powstał pierwszy australijski silnik V8. Modele Commodore, stały się jednymi z najlepiej sprzedających się samochodów w Australii. W 1987 roku powstało przedsiębiorstwo "HSV", czyli "Holden Special Vehicles", zajmujące się tuningiem modeli Commodore, Ute oraz nowego Monaro. Ten ostatni, będący dwudrzwiowym coupé, zbudowanym w oparciu o model Commodore, był oferowany w Wielkiej Brytanii jako Vauxhall Monaro, oraz w Stanach Zjednoczonych od 2004 roku jako Pontiac GTO. Pod koniec lat 90. przewaga rynkowa Holdena nad jego głównym rywalem, australijskim Fordem wzrosła znacząco, co ułatwiło podjęcie decyzji o rozpoczęciu prac nad nowym modelem Commodore. Najnowszy model australijskiego przedsiębiorstwa, Holden Commodore (VE), ujrzał światło dzienne we wrześniu 2006 roku.
Koniec lokalnej produkcji.
W grudniu 2013 roku szef Holdena, Mike Devereux ogłosił, że marka Holden przejdzie rewolucyjne przemiany w 2017 roku. Idąc w ślady Mitsubishi, Forda i Toyoty australijska marka jako kolejna i ostatnia ogłosiła zamknięcie swoich australijskich zakładów kończąc tym samym historię przemysłu motoryzacyjnego na Antypodach. Jako powód podano spadający udział Holdena w lokalnym rynku i nieopłacalność fabryk w Australii.
W zakładach marki w Elizabeth jeszcze przez 4 lata produkowany był kompaktowy Holden Cruze, a także kultowa linia modelowa Commodore wraz z serią Caprice i Statesman. Historyczny dla australijskiej motoryzacji moment nastąpił końcowo we wrześniu 2017 roku, kiedy to z taśm zjechał ostatni australijski samochód - czerwony Holden Commodore.
Wbrew wcześniejszym doniesieniom General Motors nie zdecydowało się zlikwidować marki Holden, lecz poprzestał na zamknięciu australijskiej fabryki i wycofaniu lokalnie opracowanych samochodów. Od końca 2017 roku gama Holdena po raz pierwszy w historii marki składała się tylko z importowanych z Europy,
Korei Południowej i Stanów Zjednoczonych samochodów Chevroleta, Opla i GMC oferowanych pod własnym znaczkiem.. 20 października 2017 roku zjechał ostatni Holden wyprodukowany w Australii.
Marka zakończyła jednak definitywnie działalność 31 grudnia 2020 roku.
Oferta.
Holden specjalizuje się w konstrukcjach dużych samochodów. Modele Commodore bazowały już na konstrukcjach Opla Senatora i Omegi, były jednak zasadniczo przekonstruowane. Należało je dostosować do silników V6/V8 o dużych pojemnościach i mocach ponad 300 KM z palety Chevroleta. Oznaczało to nowe układy hamulcowe czy zmienione zawieszenie. Stylistyka też odbiegała znacznie od oryginału.
W 2000 roku rozpoczęła się dyskusja nad następcą modelu Commodore (seria VT-VX-VY-VZ). Ponieważ Opel zrezygnował z opracowywania następcy modelu Omega (B) a platforma Vectry była nie tylko za mała, ale przede wszystkim uniemożliwiała zastosowanie tylnego napędu, Holden został zmuszony poszukać płyty podłogowej gdzie indziej. Platforma „Sigma” na której zbudowano Cadillaca CTS okazała się za droga w produkcji, postanowiono więc stworzyć nową płytę podłogową od podstaw (platforma Zeta), na co zgodę wyraził General Motors, właściciel Holdena. W ten sposób powstał pierwszy od lat, skonstruowany całkowicie od podstaw, samochód tej marki.
Modele.
Samochody importowane (od 1970).
Mniejsze auta stanowiły w przeważającej większości modele innych producentów, zależnych lub współpracujących z koncernem GM. Pod marką Holden występowały m.in.:
Rynki zbytu.
Samochody marki Holden sprzedawane są przede wszystkim w Australii i Nowej Zelandii, gdzie ruch jest lewostronny. Modele "HSV" oferowano krótko również w Wielkiej Brytanii pod marką Vauxhall. Auta z kierownicą po lewej stronie produkowane były od lat pięćdziesiątych głównie na rynki Bliskiego Wschodu i Brazylii pod marką Chevroleta.

</doc>
<doc id="172096" url="https://pl.wikipedia.org/wiki?curid=172096" title="Amasis">
Amasis



</doc>
<doc id="172098" url="https://pl.wikipedia.org/wiki?curid=172098" title="Związek Delijski">
Związek Delijski



</doc>
<doc id="172099" url="https://pl.wikipedia.org/wiki?curid=172099" title="Biwa (jezioro)">
Biwa (jezioro)

 – największe, słodkowodne jezioro Japonii. Położone na wyspie Honsiu, w prefekturze Shiga. Południowy kraniec jeziora znajduje się ok. 10 km na północny wschód od Kioto. Nazwa jeziora pochodzi od skojarzenia z kształtem instrumentu muzycznego, rodzajem lutni, która nazywa się biwa.
Opis.
Jezioro jest pochodzenia tektonicznego. Uważa się, że jest jednym z najstarszych jezior na świecie. Jego wiek szacuje się na około 5–6 mln lat. Jezioro zawsze dostarczało ryb i wody pitnej dla ludności (obecnie - ok. 14 milionów mieszkańców aglomeracji Kioto i Osaki), jego wody służyły do nawadniania pól, a z czasem były wykorzystywane przez przemysł. Jeszcze ok. połowy XX w. powierzchnia jeziora wynosiła 716 km². Od tego czasu na wschodnich, nizinnych brzegach rozpoczęto budowę systemu tam i osuszanie objętych nimi fragmentów jeziora z przeznaczeniem dla rolnictwa. Do końca lat 60. XX w. powierzchnia jeziora zmalała w ten sposób już o 22,5 km². Obecnie (2020 r.) powierzchnia jeziora wynosi 674 km², długość linii brzegowej 235 km, maksymalna głębokość basenu północnego to 104 m, a południowego 8 m. Wpada do niego 118 cieków wodnych, z czego 38 większych, natomiast wypływa tylko jeden - rzeka Yodo.
Otoczone górami porośniętymi lasem jezioro Biwa od dawna znane jest z pięknego krajobrazu i krystalicznie czystej wody, opiewane w poezji i uwieczniane na obrazach. Jest ważnym celem turystycznym i ośrodkiem wędkarstwa sportowego.
Obszar jeziora i jego otoczenie należy do Quasi-Parku Narodowego Biwako.
Historia.
W latach 1576–1579 nad brzegiem jeziora Biwa pierwszy z „trzech zjednoczycieli państwa”, Nobunaga Oda (1534–1582), zbudował zamek Azuchi w specjalnie wybranym, korzystnym strategicznie punkcie, blisko Kioto, aby kontrolować szlaki prowadzące do stolicy oraz ruch pomiędzy wrogimi mu klanami: Uesugi, Takeda i Mōri.
Obszar wokół jeziora należał w przeszłości do prowincji Ōmi. Usytuowana w pobliżu politycznego centrum kraju i jego stolicy Kioto, od czasów starożytnych była węzłem komunikacyjnym między wschodnią i zachodnią Japonią, a przez jezioro Biwa transportowano ryż i towary do Kioto i Osaki z regionów położonych nad Morzem Japońskim i północy kraju. Miały tu miejsce także wydarzenia o zasadniczym znaczeniu dla całego kraju. W 1600 roku w pobliżu miejscowości Sekigahara trzeci „zjednoczyciel”, Ieyasu Tokugawa (1543–1616), odniósł zwycięstwo w ważnej bitwie, co pozwoliło mu na osiągnięcie pełnej władzy nad krajem dla jego rodu na 250 lat. 
Po zwycięskiej bitwie i przejęciu kontroli nad krajem, Ieyasu Tokugawa przekazał fudai-daimyō Naomasie Ii (1561–1602) zamek Sawayama usytuowany przy brzegu jeziora, czyniąc go panem dzisiejszego Hikone. Po śmierci Naomasy został rozebrany, a nowy zamek wzniesiono na pobliskim wzgórzu Hikone.
Kanał Biwa.
Kanał Biwa ("Biwa-ko Sosui", ang. Lake Biwa Canal) został zbudowany w okresie Meiji (1868–1912) w celu nawadniania, transportu, wytwarzania energii i dostarczania wody pitnej z jeziora Biwa do Kioto. Brzegi kanału słyną z kwitnących kwiatów wiśni (sakura) na wiosnę.
Jest to jeden z największych obiektów dziedzictwa przemysłowego, który jest nadal wykorzystywany. Składa się z trzech głównych kanałów o różnej długości: (1) – 20 km, (2) – 7,4 km (biegnie w tunelu), (3) – 3,3 km. W 1881 roku gubernator prefektury Kioto, Kunimichi Kitagaki, planując budowę nowych fabryk oraz rozwój transportu towarów statkami, zdecydował o wykorzystaniu mocy wody z jeziora Biwa. Uczynił to, aby odbudować Kioto, które podupadło w wyniku zniszczeń wojennych pod koniec okresu Edo i utraciło znaczenie gospodarcze po przeniesienia stolicy do Tokio. Ważne publiczne prace powierzano wówczas zagranicznym inżynierom, ale budowa Kanału była pierwszą inwestycją całkowicie zrealizowaną wyłącznie przez Japończyków. Budowa rozpoczęła się w 1885 roku i została ukończona w ciągu pięciu lat. Po wielu zmianach i przebudowach Kanał do dziś zaopatruje Kioto w wodę.
Nakasendō.
W okresie Edo wzdłuż południowego i wschodniego brzegu jeziora przebiegał jeden z pięciu traktów systemu Gokaidō o nazwie Nakasendō (inaczej Kiso Kaidō), o długości około 530 km, łączący Kioto i Edo. Znajdowało się tam 10 (z 69 stacji szlaku ogółem) odpoczynkowych stacji pocztowych (shukuba): 
Szlaki podróżne odegrały znaczącą rolę w utrzymaniu władzy rodu Tokugawa. Były one bowiem wykorzystane do kontroli lokalnych daimyō przy pomocy systemu o nazwie "sankin-kōtai" („zmiennego uczestniczenia w służbie”). Został on wprowadzony przez Iemitsu w 1635 roku jako bezwzględny obowiązek polegający na tym, że daimyō musieli spędzać tyle samo czasu w Edo, jak i w swoich hanach. Przeważnie był to okres jednego roku. Kiedy daimyō opuszczał ze swoją bardzo liczną świtą Edo, udając się do własnej siedziby, musiał zostawiać żonę i synów jako zakładników. Orszaki musiały podróżować ściśle wyznaczoną trasą i nie wolno im było komunikować się po drodze z władcami ziem, przez które przechodzili.
W 1872 roku cesarz otworzył pierwszą w Japonii linię kolejową biegnącą pomiędzy Jokohamą i Tokio. Została ona zbudowana dzięki brytyjskim kredytom przez brytyjskich inżynierów. Natomiast pierwszą linią zbudowaną bez pomocy zagranicznej była linia łącząca Kioto z Ōtsu leżącym nad jeziorem Biwa.
Trzy wyspy.
Na jeziorze znajdują się trzy wyspy:
„Nurkujący” mnisi.
W niewielkiej świątyni buddyjskiej Isaki-ji, znajdującej się nad samym brzegiem jeziora, naprzeciwko wyspy Oki, jest kontynuowany od 1100 lat, co roku w dniu 1 sierpnia, rytuał nurkowania (skakania do wody) przez młodych adeptów świątyni z wysokości 7 m z belki o długości 13 m, wysuniętej ponad taflę wody. Według legendy zwyczaj ten wywodzi się od skoku mistrza Konryū (Konryū Daishi). Rzucił on z wysokiego brzegu miskę na jezioro, aby zebrać datki od rybaków na dole, a następnie zanurkował do wody, aby ją podjąć. 
"Bonbai" – kwitnące morele.
"Bonbai" to bonsai drzewek "ume" (rodzaj japońskiej moreli). Od 1957 roku – w okresie od połowy stycznia do połowy marca – w Nagahama jest organizowana co roku wystawa o nazwie Nagahama Bonbai Exhibition. Prezentowane jest tam kilkadziesiąt kwitnących wówczas drzewek. Niektóre z nich mają wysokość ponad 3 m i wiek 400 lat.
Fauna i flora.
W jeziorze stwierdzono występowanie 595 gatunków zwierząt i 491 roślin. Z tego 62 są endemitami, w tym 16 gatunków ryb, 21 gatunków ślimaków, 9 gatunków małży i 12 gatunków owadów. Między innymi są to:

</doc>
<doc id="172100" url="https://pl.wikipedia.org/wiki?curid=172100" title="Holden Special Vehicles">
Holden Special Vehicles

Holden Special Vehicles zwana w skrócie HSV – australijska spółka utworzona przez przedsiębiorstwa Holden (25% udziałów) i TWR, czyli "Tom Walkinshaw Racing" (75% udziałów). Zajmuje się oficjalnym, przyfabrycznym tuningiem samochodów Holden Commodore, Ute, Statesman i Monaro. Poza Australią, sprzedawane są w Nowej Zelandii i Wielkiej Brytanii.

</doc>
<doc id="172107" url="https://pl.wikipedia.org/wiki?curid=172107" title="Lista szwedzkich nagród literackich">
Lista szwedzkich nagród literackich

"To jest lista nagród związanych z literaturą szwedzką."

</doc>
<doc id="172108" url="https://pl.wikipedia.org/wiki?curid=172108" title="Jezioro Bodeńskie">
Jezioro Bodeńskie

Jezioro Bodeńskie (niem. "Bodensee", wym. "MAF:" , ; fr. "lac de Constance"; ret. "lai da Constanza"; wł. "lago di Costanza") – jezioro u podnóża Alp, na pograniczu Niemiec, Austrii i Szwajcarii, trzecie pod względem wielkości w Europie Środkowej (po Balatonie na Węgrzech i Jeziorze Genewskim na granicy szwajcarsko-francuskiej). Jezioro Bodeńskie jest rezerwuarem wody pitnej dla ok. 4,5 mln ludzi (roczny pobór: ok. 180 mln m³).
Nazwa.
Nazwa jeziora pochodzi od jednej z najstarszych miejscowości nad nim położonych – wsi "Bodman" na zachodnim końcu odnogi "Überlinger See". Starożytni Rzymianie nazywali to jezioro po łac. "Lacus Brigantinus", od miasta Bregencja (łac. "Brigantium"). W niektórych językach europejskich nazywa się je "Jeziorem Konstanckim", od największego leżącego nad nim miasta – Konstancji (fr. "Lac de Constance", ang. "Lake Constance", wł. "Lago di Costanza").
Status międzynarodowy.
Jest przedmiotem umów międzynarodowych, podpisanych m.in. między Badenią i Szwajcarią (z 20/31 października 1854 r.) oraz między Rzeszą Niemiecką i Szwajcarią (z 28 kwietnia 1878 r. i z 24 czerwca 1879 r.). Umowy te zostały uznane przez powstałą w 1949 r. Niemiecką Republiką Federalną za nadal obowiązujące. W czasie obu wojen światowych Rzesza wyznaczyła linię w poprzek jeziora, strzeżoną przez siły zbrojne.

</doc>
<doc id="172110" url="https://pl.wikipedia.org/wiki?curid=172110" title="Jezioro Bodeńskie (ujednoznacznienie)">
Jezioro Bodeńskie (ujednoznacznienie)

Geografia:
Inne:

</doc>
<doc id="172111" url="https://pl.wikipedia.org/wiki?curid=172111" title="Piec cementowy">
Piec cementowy

Piec cementowy (właściwie: cementowy piec obrotowy), to urządzenie służące do wyrobu klinkieru cementowego (półproduktu w produkcji cementu). 
Wielkość pieca zależy od metody przygotowania wsadu; ma 30 - 60 m przy metodzie suchej przygotowania wsadu i 80 - 150 m długości przy metodzie mokrej, przy średnicy około 2,5 - 3,5 m. Nachylony jest do poziomu pod kątem 2° - 5° tak, by podczas jego obrotów (około 2 - 5 na minutę) materiał przesuwał się stopniowo od zasypu do wylotu znajdującego się przy niżej położonym końcu. Surowce przesuwają się zwykle z taką szybkością, że cały proces trwa 2 - 3 godziny.
Piece obrotowe w Polsce opalane są głównie pyłem węglowym, przygotowanym z miału węglowego, wysuszonego i zmielonego w specjalnych młynach. Dmuchawa wdmuchuje pył węglowy przez specjalną dyszę u wylotu pieca, gdzie następuje zapłon i spalanie się węgla. Gorące spaliny przemieszczają się wzdłuż pieca i ochładzają się, nagrzewając przesuwający się w przeciwną stronę wsad. Najwyższą temperaturę osiąga się w najniższej części pieca.
Z chwilą wprowadzenia do pieca, surowiec dostaje się do "strefy suszenia". Strefa ta obejmuje około 24% długości pieca. Temperatura surowca w tej strefie nie przekracza 100 °C. 
Po usunięciu wody, materiał w postaci suchych granul przechodzi do "strefy podgrzewania", gdzie na przestrzeni obejmującej około 40% długości pieca ulega ogrzaniu do ok. 700 °C. W strefie tej odbywa się także rozkład materiałów ilastych (500°-600 °C) przebiegający z wydzieleniem wody związanej chemicznie. Temperatura ok. 700 °C powoduje endotermiczny rozkład węglanu wapniowego z jednoczesnym powstaniem związków tlenku wapnia z powstałymi przy rozpadzie gliny tlenkami kwasowymi. 
Procesy te rozpoczynają się z chwilą wejścia materiału do strefy rozkładu węglanów obejmującej 28-30% długości pieca i zwanej często "strefą kalcynacji". Wydzielający się dwutlenek węgla dołącza do gazów spalinowych. W środkowej części tej strefy zawartość wolnego tlenku wapnia (CaO) osiąga maksimum i następnie maleje, choć przy końcu strefy jeszcze jego pewna ilość pozostaje. Koniec strefy kalcynacji przypada na temperaturę materiału nieco ponad 1200 °C, w której zaczyna pojawiać się faza ciekła. Od tego momentu zaczyna się faza spiekania. Pojawienie się fazy ciekłej powoduje szybką reakcję pozostałego tlenku wapnia (CaO) i szybkie ukształtowanie się ostatecznego składu "sfazowanego" klinkieru. 
"Strefa spiekania" jest krótka i obejmuje zaledwie 9-10% długości pieca. W jej obrębie temperatura najpierw wzrasta z 1250 °C do 1450 °C, a następnie maleje do 1200 °C. Ze strefy spiekania klinkier o temperaturze 1000 °C - 1200 °C przechodzi do urządzeń chłodzących, dzięki którym jego temperatura zostaje obniżona do ok. 100 °C.
W dobie wzmożonej dbałości o ochronę środowiska naturalnego, piece obrotowe są coraz częściej używane do spalania tzw. paliw alternatywnych. Popiół powstały po spaleniu takiego paliwa reaguje z wypalanym materiałem i wchodzi w skład klinkieru cementowego sprawiając tym samym, że ww. proces jest bezodpadowy.

</doc>
<doc id="172120" url="https://pl.wikipedia.org/wiki?curid=172120" title="56 Pułk Śmigłowców Bojowych">
56 Pułk Śmigłowców Bojowych

56 Kujawski Pułk Śmigłowców Bojowych (56 pśb) – oddział lotnictwa Wojsk Lądowych.
Historia.
56 Pułk Śmigłowców został sformowany na podstawie rozkazu Ministra Obrony Narodowej z 21 marca 1963. 22 kwietnia 1982 zarządzeniem szefa Sztabu Generalnego WP oddział przeformowany został na 56 Pułk Śmigłowców Bojowych.
Jednostka kilkakrotnie zmieniała swoje podporządkowanie. 18 lipca 1995 zarządzeniem szefa Sztabu Generalnego WP oraz zarządzeniem Nr 82 dowódcy Wojsk Lotniczych i Obrony Powietrznej 56 Pułk Śmigłowców Bojowych przekazany został w podporządkowanie Pomorskiego Okręgu Wojskowego. W grudniu 1998 Minister Obrony Narodowej podjął decyzję o włączeniu pułku w struktury Śląskiego Okręgu Wojskowego. Zgodnie z decyzją Ministra Obrony Narodowej z 11 września 2001 oraz rozkazem szefa Sztabu Generalnego WP z 17 września 2001 i rozkazem dowódcy Wojsk Lądowych z 19 września 2001 pułk wszedł w skład 2 Korpusu Zmechanizowanego. 22 maja 2009 Minister Obrony Narodowej Bogdan Klich w czasie wizytacji pułku z okazji 46. rocznicy utworzenia jednostki poinformował, że do 2011 powstanie Brygada Lotnictwa Wojsk Lądowych rozlokowana w bazach lotniczych w Inowrocławiu, Pruszczu Gdańskim oraz Mirosławcu.
Podstawowym uzbrojeniem pułku były śmigłowce: Mi-24 i Mi-2. Oddział realizuje zadania z zakresu wsparcia ogniowego Wojsk Lądowych, operacje logistyczne, desantowe i specjalne oraz pomoc w usuwaniu skutków klęsk żywiołowych.
Najstarszy żyjący pilot pułku, kpt. pil. Stanisław Hartenberger wykonał ponad 11 tysięcy lotów.
Z dniem 31 grudnia 2011 Pułk został rozformowany. 1 stycznia 2012 rozpoczęła funkcjonowanie 56 Baza Lotnicza podporządkowana dowódcy 1 Brygady Lotnictwa Wojsk Lądowych. We wrześniu 1996 jednostka otrzymała nowy sztandar ufundowany przez społeczeństwo Inowrocławia oraz nazwę wyróżniającą „Kujawski”.
Odznaka pułkowa.
Decyzją Nr 408/MON Ministra Obrony Narodowej z 1 września 2008 wprowadzono odznakę pamiątkową jednostki.
Odznakę o wymiarach 49×25 mm wykonano z metalu oksydowanego w kształcie pionowo ustawionego płata wirnika śmigłowca, do którego dołączono z boku pióropusz skrzydła husarskiego. Na odznakę nałożono biało-czerwoną szachownicę lotniczą ze srebrnym orłem trzymającym w szponach dwie rakiety. Nad szachownicą rok 1963. Odznakę zaprojektował Aleksander Kowalski.

</doc>
<doc id="172125" url="https://pl.wikipedia.org/wiki?curid=172125" title="Bože Pravde">
Bože Pravde



</doc>
<doc id="172126" url="https://pl.wikipedia.org/wiki?curid=172126" title="Zjednoczona Republika">
Zjednoczona Republika



</doc>
<doc id="172131" url="https://pl.wikipedia.org/wiki?curid=172131" title="Skopolamina">
Skopolamina

Skopolamina, hioscyna – organiczny związek chemiczny, pochodna hioscyjaminy, alkaloid tropanowy, otrzymywany między innymi z liści bielunia dziędzierzawy. W medycynie używana w postaci bromowodorku, choć częściej używa się jej butylobromku (ściślej bromku "N"-butyloskopolaminy – np. preparat "Scopolan") w przypadku zapalenia tęczówki i ciała rzęskowego oraz do rozszerzania źrenicy i paraliżu mięśni oka w celach diagnostycznych. Wykazuje słabsze działanie obwodowe od atropiny.
Działanie.
Jest substancją silnie toksyczną, przedawkowanie może skutkować majaczeniem, dezorientacją, halucynacjami, paraliżem i śmiercią. W połączeniu z morfiną powoduje stan półsnu oraz amnezję. W latach 50. była wykorzystywana przez CIA jako serum prawdy.
Nazwa „skopolamina” upamiętnia włoskiego lekarza i botanika G.A. Scopolego oraz nazwany na jego cześć gatunek lulecznicy kraińskiej ("Scopolia carniolica" Jacq.) z rodziny psiankowatych, zawierającej również skopolaminę.

</doc>
<doc id="172139" url="https://pl.wikipedia.org/wiki?curid=172139" title="Yoko Ono">
Yoko Ono

 – amerykańska artystka, wokalistka i feministka pochodzenia japońskiego, żona Toshi Ichiyanagiego, Anthony’ego Coxa oraz Johna Lennona, matka Seana Lennona i Kyoko Chan Cox.
Życiorys.
Urodziła się 18 lutego 1933 w Tokio w rodzinie bankierów, Isoko i Eisuke Ono. Jej ojciec był wysoko postawionym urzędnikiem Specie Banku w Jokohamie, a także prawnikiem i ekonomistą. W wieku trzech lat pod okiem ojca zaczęła ćwiczyć grę na pianinie. W 1940 zamieszkała z rodziną w Scarsdale w Nowym Jorku, gdzie w 1953 zaczęła studiować sztukę i kompozycję na college’u Sary Lawrence.
W pewnym okresie była związana z grupą Fluxus, luźno powiązanym awangardowym ruchem artystów założonym przez George’a Maciunasa, z którym się przyjaźniła. Maciunas ze sporym entuzjazmem zajmował się promowaniem prac artystki, zaproponował jej nawet wstąpienie w szeregi grupy, jednak Ono odmówiła, tłumacząc, że pragnie pozostać artystką niezależną.
Chcąc zaprezentować swoje prace oraz dzieła innych nowojorskich artystów awangardowych, latem 1960 wynajęła strych domu przy 112 Chambers Street na dolnym Manhattanie, który udostępniała także kompozytorowi La Montemu Youngowi w celu organizacji jego koncertów. Oboje uważali się za kuratorów tychże imprez, jednak Ono przyznała, że z czasem została przez Younga odsunięta w tej kwestii na dalszy plan. Imprezy przy Chambers Street były miejscem wystawienia pierwszych konceptualnych prac Ono.
W latach 60. i na początku lat 70. XX wieku zajmowała się filmem.
W listopadzie 1966 podczas wystawy w londyńskiej galerii Indica poznała Johna Lennona, który został jej mężem i z którym tworzyła muzykę. W maju 1968 wydali wspólny album pt. ', który wywołał kontrowersje ze względu na okładkę ukazującą Ono i Lennona kompletnie nagich. Płyta poniosła sprzedażową porażkę, rozchodząc się w zaledwie 5 tys. nakładzie w Wielkiej Brytanii. W 1969 wydała z Lennonem album pt. ', który także został sprzedany w niewielkim nakładzie nieco ponad 5 tys. egzemplarzy. Pod koniec 1969 wydali "Wedding Album". Po śmierci Lennona kontynuowała solową karierę muzyczną.
Została zaproszona na ceremonię otwarcia Zimowych Igrzysk Olimpijskich w Turynie w 2006.
Charakterystyka dzieł.
Osobą, która wywarła duży wpływ na sztukę performance’u Ono, był John Cage. Ono poznała Cage’a dzięki jego uczniowi. Cage prowadził wtedy zajęcia z kompozycji eksperymentalnej w nowojorskiej The New School. Pozwoliło to Ono na zapoznanie się z niekonwencjonalnym awangardowym neodadaizmem reprezentowanym przez Cage’a i jego protegowanych w Nowym Jorku.
Tworzyła wiele dzieł konceptualnych, m.in. "Malowidła do deptania", czyli kawałki płótna rozłożone na podłodze, które stawały się kompletnymi pracami po odbiciu na nich śladów stóp. Ludzie biorący udział w tworzeniu tych prac stawiani byli przez Ono przed dylematem moralnym, który mówił, że dzieło sztuki nie musi być wieszane na ścianie i niedostępne, za to może mieć formę nieregularnego kawałka płótna tak brudnego, że aby je ukończyć, musi być podeptane.
Jej prace, np. performance "Cut Piece" polegający na zaproszeniu widzów do obcinania ubrania artystki (aż do kompletnego obnażenia jej ciała), są uznawane za klasyczne przykłady sztuki współczesnej. Praca "Drzewo Życzeń" zachęca do umieszczania na małych kartkach życzeń i zawieszania ich na drzewie. Praca "My Mummy is Beautiful" ("Moja mamusia jest piękna") to seria zdjęć nagiego ciała kobiety oraz zaproszenie do pisania na ścianie tekstów skierowanych przez widzów do ich matek.
Ze względu na zapraszanie odbiorców do udziału w jej pracach, sztuka Ono jest często nazywana „partycypacyjną”. Ze względu na akcentowanie przez Ono ciała i seksualności kobiet jej sztuka uznawana jest także za feministyczną.
Życie prywatne.
Jej pierwszym mężem był Toshi Ichiyanagi, z którym jednak rozstała się niedługo po ślubie. Następnie pozostawała w nieformalnych związkach z pisarzem Michaelem Rumakerem i artystą La Monte Youngiem. Ze związku z reżyserem Anthonym Coxem ma córkę Kyoko. 20 marca 1969 poślubiła muzyka Johna Lennona.
Jest zaangażowana politycznie, promuje akcje pokojowe na świecie. Współpracuje z ruchami kobiecymi na całym świecie i wspiera projekty oraz kampanie na rzecz kobiet.
Jest wegetarianką. 
Mieszka i pracuje w Nowym Jorku.

</doc>
<doc id="172140" url="https://pl.wikipedia.org/wiki?curid=172140" title="Modelarstwo samochodowe">
Modelarstwo samochodowe

Modelarstwo samochodowe – dziedzina modelarstwa zajmująca się wszelkimi rodzajami modeli samochodów wykonanych w skali.

</doc>
<doc id="172148" url="https://pl.wikipedia.org/wiki?curid=172148" title="Wesoła lwowska fala">
Wesoła lwowska fala



</doc>
<doc id="172149" url="https://pl.wikipedia.org/wiki?curid=172149" title="Krążownik opancerzony">
Krążownik opancerzony



</doc>
<doc id="172150" url="https://pl.wikipedia.org/wiki?curid=172150" title="Euro 2000">
Euro 2000



</doc>
<doc id="172151" url="https://pl.wikipedia.org/wiki?curid=172151" title="Jerzy Grodyński">
Jerzy Grodyński

Jerzy Grodyński (ur. 1883, zm. 28 grudnia 1918 we Lwowie) – instruktor skautowy, jeden z współtwórców skautingu i harcerstwa polskiego, kierownik mobilizacyjny Polskich Kadr Wojskowych we Lwowie w 1918, członek Naczelnej Komendy Obrony Lwowa w listopadzie 1918.
Życiorys.
W latach 1911-1914 przebywał we Lwowie. Studiował architekturę, działał wielu organizacjach studenckich i niepodległościowych m.in. w „Sokole”, „Eleusis”, potem w „Wyzwoleniu”, przez krótki czas w „Zarzewiu”. Jest autorem broszury na temat wpływu alkoholu na zdrowie człowieka. 
W latach 1911-1912 wraz z Andrzejem Małkowskim w odczytach zapoznawał społeczeństwo polskie z ideami skautingu. W sierpniu 1912 w Poznaniu zaproszony przez „Sokoła” wraz z Tadeuszem Strumiłłą przeprowadził pierwszy kurs skautingu.
21 maja 1911 roku powstała przy Sokole we Lwowie Naczelna Komenda Skautowa, w skład której weszli: jako komendant naczelny - Naczelnik Sokoła dr Kazimierz Wyrzykowski oraz Andrzej Małkowski, Czesław Pieniążkiewicz, Franciszek Kapałka, Jerzy Grodyński, Alojzy Horak i Olga Drahonowska.
Jerzy Grodyński działał również w Warszawie - delegowany z Naczelnej Komendy Skautowej ze Lwowa w celu nawiązania kontaktu z Kongresówką i służenia swym doświadczeniem młodszemu skautingowi warszawskiemu. Przy jego udziale powstała również warszawska Naczelna Komenda Skautowa ("jako naczelnictwo drużyn na ziemiach zaboru rosyjskiego"). 
Następny okres jego życia związany był z Krakowem - był drużynowym 4 Krakowskiej Drużyny Harcerzy. W czerwcu 1917 został „komendantem miejscowym skautów” (co było odpowiednikiem dzisiejszego hufcowego). 17 lutego 1918 przemianował pluton Czarnych Wilków na 13 Krakowską Drużynę Harcerzy (z drużynowym Józefem Grzesiakiem). Przystąpił też do tworzenia organizacji o nazwie Milicja Obywatelska (potem "Małopolska Straż Obywatelska") pierwowzór późniejszej Policji Państwowej.
W lutym 1918 opuścił Kraków powołany do wojska austriackiego, gdzie pełnił funkcję lekarza. Był porucznikiem. W listopadzie 1918 skauci Czarnej Trzynastki Krakowskiej wzięli udział w rozbrajaniu Austriaków, którzy we Lwowie prowokowali walki bratobójcze między Polakami i Ukraińcami o miasto. Podczas obrony Lwowa w trakcie trwającej wojny polsko-ukraińskiej w listopadzie 1918 był organizatorem „Sokoła” i skautingu. Został wówczas szefem Intendentury Naczelnej Komendy Wojska Polskiego. W grudniu 1918 został mianowany dowódcą kompanii. Poległ 28 grudnia 1918 w Persenkówce, jako kapitan 1 Pułk Strzelców Lwowskich.
Został pochowany na Cmentarzu Obrońców Lwowa. Powtórny pogrzeb kapitana Jerzego Grodyńskiego odbył się 10 kwietnia 1920 we Lwowie. Następnie uroczystości były kontynuowane w Krakowie 13 kwietnia 1920, po których jego szczątki spoczęły na tamtejszym Cmentarzu Rakowickim (grobowiec Federowiczów, pas 28, zach.).
Upamiętnienie.
Nazwisko Jerzego Grodyńskiego zostało wymienione na tablicy umieszczonej na Pomniku Obrońców Lwowa na Persenkówce.
W ramach obchodów 20 rocznicy obrony Lwowa 20 listopada 1938 Rada Miasta Lwowa podjęła uchwałę nazwaniu jego imieniem jednej z ulic miasta. Został patronem IV Drużyny Harcerzy w Krakowie, 10 Łódzkiej Drużyny Harcerzy „Serviam”.

</doc>
<doc id="172152" url="https://pl.wikipedia.org/wiki?curid=172152" title="Torfy">
Torfy



</doc>
<doc id="172155" url="https://pl.wikipedia.org/wiki?curid=172155" title="Pompa cieplna">
Pompa cieplna



</doc>
<doc id="172163" url="https://pl.wikipedia.org/wiki?curid=172163" title="Handley Page Hampden">
Handley Page Hampden

Handley Page Hampden – brytyjski średni samolot bombowy z okresu II wojny światowej, zaprojektowany i zbudowany w 1938 roku w wytwórni Handley Page.
Historia.
Hampden powstał jako następca bombowca Boulton Paul Sidestrand w ramach konkursu ogłoszonego przez brytyjskie Ministerstwo Lotnictwa w 1932 roku. Do konkursu przedstawiono projekty czterech wytwórni: Bristol, Gloster, Handley Page i Vickers Aircraft, z których wytypowano dwa: Handley Page i Vickers (oba projekty rozwijały się równolegle, a efektem prac Vickersa był Wellington).
Zespół konstruktorów wytwórni Handley Page przedstawił projekt samolotu o konstrukcji skorupowej, całkowicie metalowej z podwójnym usterzeniem pionowym na końcu charakterystycznej smukłej belki ogonowej. Powierzchnie sterowe pokryto płótnem. Pod belką przewidziano dolne stanowisko strzeleckie w postaci wieżyczki zapożyczonej z wcześniejszego projektu wytwórni Handley Page, samolotu Heyford. Drugie stanowisko strzeleckie znajdowało się na grzbiecie kadłuba, a w nosie miała być zamontowana trzecia wieżyczka, jednak ze względu na brak dostępnej odpowiedniej konstrukcji zrezygnowano z niej. Kadłub samolotu był bardzo wąski i wysoki, co utrudniało ewentualny przyszły montaż takiej wieżyczki. Ten charakterystyczny kształt kadłuba, choć zapewniał doskonałą widoczność pilotowi, przyczynił się do nadania tej maszynie nieoficjalnej nazwy "Latającej kijanki" (Flying Tadpole) lub "Latającej walizki" (Flying Suitcase). Skrzydła zamontowano w połowie wysokości kadłuba. Wyposażono je w automatyczne sloty na krawędziach natarcia i klapy na krawędziach spływu, co miało zwiększyć siłę nośna i przyczynić się do skrócenia rozbiegu samolotu do poniżej 500 metrów. Na płatach zamontowano silniki ze śmigłami o zmiennym skoku. Hampden był pierwszym samolotem wytwórni Handley Page z chowanym podwoziem. Po trzech latach od zbudowania pierwszej makiety samolotu pierwszy prototyp oznaczony H.P.52 wzbił się w powietrze 21 czerwca 1936 roku.
Samolot napędzały dwa 9-cylindrowe silniki gwiazdowe Bristol Pegasus XVIII z dwustopniową sprężarką o mocy 1000 KM. Prędkość maksymalna prototypu wynosiła 426 km/h, masa 7258 kg, a udźwig bomb 1814 kg bomb. Uzbrojenie strzeleckie stanowiły ruchome karabiny maszynowe Vickers K zamontowane na górnym i dolnym stanowisku strzeleckim oraz na dziobie samolotu. Ponadto po lewej stronie kadłuba pod kabiną pilota zamontowano stały karabin maszynowy Browning.
W połowie 1938 roku rozpoczęto produkcję seryjną samolotu Mk I, nazwanego na cześć hrabiego Johna Hampdena, polityka żyjącego w latach 1595-1643. Licencyjnie budowano Hampdeny w zakładach English Electric, gdzie do połowy marca 1942 roku wyprodukowano ogółem 770 egzemplarzy tych samolotów. Drugim licencyjnym producentem Hampdenów było kanadyjskie konsorcjum Canadian Associated Aircraft, w którego skład wchodziło 6 mniejszych wytwórni lotniczych. Od 9 sierpnia 1941 roku wyprodukowano w Kanadzie i dostarczono do Wielkiej Brytanii drogą powietrzną przez Islandię i Irlandię Północną 160 bombowców, a macierzystą wytwórnię Handley Page opuściło 500 egzemplarzy (i 2 prototypy).
Drugi prototyp oznaczony jako H.P.53 powstał w 1934 na zamówienie Sił Powietrznych Szwecji i różnił się od wersji Mk I obecnością działka kalibru 20 mm marki Bofors i karabinem maszynowym Colt kalibru 8 mm zamontowanym w górnej wieżyczce strzeleckiej. Miał mieć on możliwość montowania podwozia kołowego, nart lub pływaków. Transakcja nie doszła jednak do skutku i do Szwecji trafił ostatecznie jeden Hampden Mk I.
Wersje.
Konsorcjum kanadyjskie, obawiając się problemów z dostarczaniem silników Pegasus, wyposażyło na próbę 2 egzemplarze bombowca w silniki Wright Cyclone GR-1829-G105A o mocy 1100 KM, oznaczając je jako Hampden Mk II. Modyfikacja ta okazała się jednak zbędna i zaniechano jej.
Pod koniec 1941 roku postanowiono przystosować Hampdeny do roli samolotów torpedowych, przez poszerzenie kadłuba i zmodyfikowanie komory bombowej tak, żeby było możliwe podwieszenie torpedy lotniczej Mk XII. Torpeda umieszczona w komorze bombowej wystawała z niej na ok. 9 cm, co uniemożliwiało całkowite domknięcie się drzwi komory. Samolot w tej wersji był oznaczony jako Hampden T.B. Ogólnie przebudowano do tego standardu tylko 144 samoloty, a rywalizację o konstrukcję samolotu torpedowego wygrała firma Bristol z samolotem Beaufort.
Po podpisaniu pierwszego kontraktu na dostawę bombowców z firmą Handley Page zamówiono 100 egzemplarzy w montowni firm Short i Harland w Irlandii Północnej. Firmy te, tak samo jak konsorcjum kanadyjskie obawiając się kłopotów w dostawach silników Pegasus, postanowiły zastosować inne, 24-cylindrowe czterorzędowe silniki Dagger VIII w układzie H produkcji firmy Napier. Jako platformy testowej użyto prototypu H.P.53, który po wyposażeniu w nowe silniki oznaczono jako Hereford. Oblot odbył się 1 lipca 1937 roku. Silniki Dagger okazały się bardzo nieudane i jednostki, do których trafiły te samoloty szybko się ich pozbyły. Część z nich przebudowano z powrotem do standardu Mk I.
Produkcję seryjną samolotu Handley Page Hampden zakończono w końcu 1941 roku.
Użycie bojowe.
Pierwsze seryjne samoloty Hampden B Mk I otrzymały we wrześniu 1938 roku dywizjony bombowe Royal Air Force (RAF): 49, 50 i 83.
We wrześniu 1939 roku w dywizjonach bombowych RAF znajdowało się już 212 samolotów Hampden, których używano do minowania wód przybrzeżnych Niemiec w operacjach o nazwie kodowej "Gardening" (eng. uprawa ogródka), później brały udział w misjach bombowych.
Pierwsze loty bojowe wykonały Hampdeny ze 144. Dywizjonu bombowego w dniu 29 września 1939 roku, atakując niemieckie okręty koło wyspy Helgoland. W dniu 18 grudnia 1939 roku samoloty te, wspólnie z samolotami Vickers Wellington, bombardowały lotniska na terenie Niemiec. W dniach 19-20 marca 1940 roku samoloty Hampden wzięły udział w bombardowaniu niemieckiej wyspy Sylt.
Ze względu na bardzo słabe uzbrojenie obronne i ponoszone w związku z tym duże straty, już w grudniu 1939 rozpoczęto wycofywanie ich z dziennych misji bombowych. W ramach przeróbek do roli bombowca nocnego zmodyfikowano układ wydechowy na tłumiący płomienie wylotowe, zamontowano opancerzenie dla załogi oraz ulepszono uzbrojenie obronne przez zamontowanie podwójnych sprzężonych karabinów Vickersa w obu stanowiskach strzeleckich (w stanowisku dziobowym pozostał jeden Vickers). Na początku 1940 bombowce Hampden zrzucały ulotki nad terytorium Niemiec, a później wykonywały standardowe bombardowania, oraz misje stawiania min. Samoloty Hampden brały udział w operacjach bombardowania obiektów w Zagłębiu Ruhry w dniach 15-16 maja 1940 roku, zakładów przemysłowych w Dortmundzie latem 1940 roku, doków w stoczni w Kilonii, zbombardowanych w nocy z 1 na 2 lipca 1940 roku, gdzie znajdował się niemiecki pancernik „Scharnhorst”. W nocy z 25-26 sierpnia 1940 roku wspólnie z grupą samolotów Armstrong Whitworth Whitley po raz pierwszy w czasie II wojny światowej zbombardowały Berlin, a w nocy z 16 na 17 grudnia 1940 roku brały udział w bombardowaniu Mannheim.
W 1941 roku samoloty Hampden brały udział w następujących akcjach: w dniach 13-14 kwietnia zrzuciły pierwsze brytyjskie miny magnetyczne na wody przybrzeżne Danii, w dniu 24 lipca brały udział w operacji przeciwko niemieckim okrętom „Scharnhorst”, „Gneisenau” i „Prinz Eugen”.
Jeden z bombowców Hampden zatopił również niemiecki okręt podwodny U-227.
W 1942 roku do głównych zadań samolotów Hampden należały od marca loty torpedowo-bombowe. W nocy z 3-4 marca zbombardowały zakłady Renault, a z 14 na 15 września port i stocznię w Wilhelmshaven.
Ogółem bombowce tego typu wykonały 16 154 loty bojowe, z czego 12 429 w nocy, a 3261 to misje minowania. Do końca 1943 wycofano ze służby wszystkie Hampdeny, przezbrajając używające je dywizjony w samoloty Bristol Beaufighter i Handley Page Halifax. Średni ładunek bomb zrzucony z jednego samolotu w przeliczeniu na wszystkie Hampdeny biorące udział w misjach wynosił 705 kg. 
Na samolotach Handley Page Hampden latali również lotnicy polscy, gdyż na nich szkolono nawigatorów i strzelców pokładowych w centralnej szkole RAF w Sutton Brige.
W niewielkiej liczbie Hampdeny były używane także przez lotnictwo morskie ZSRR. W październiku 1942 podarowano lotnictwu Floty Północnej 20 samolotów, które wcześniej od września były używane przez brytyjskie lotnictwo stacjonujące w Wajendze. Były używane jako torpedowe, aczkolwiek nie były cenione przez radzieckich lotników z uwagi na własności lotne ustępujące Ił-4 i trudniejszy pilotaż. Stracono je lub wycofano do lipca 1943 roku.

</doc>
<doc id="172166" url="https://pl.wikipedia.org/wiki?curid=172166" title="Baczka">
Baczka

Baczka (serb. "Bačka", węg. "Bácska", słow. "Báčka", rus. Бачка) − kraina w północnej Serbii i południowych Węgrzech, część Wojwodiny położona między Dunajem i Cisą; region rolniczy.
"Większe miasta": Nowy Sad (Novi Sad), Subotica.
"Historia": W X w. włączona do Węgier. W XV–XVII w. pod panowaniem tureckim; następnie wróciła do Węgier; 1920 podzielona między Węgry i Królestwo SHS (późniejsza Jugosławia), w okresie II wojny światowej na krótko powróciła w granice Węgier. Nazwa regionu pochodzi od miejscowości Bač.

</doc>
<doc id="172167" url="https://pl.wikipedia.org/wiki?curid=172167" title="A1">
A1



</doc>
<doc id="172169" url="https://pl.wikipedia.org/wiki?curid=172169" title="Władysław Król (piłkarz)">
Władysław Król (piłkarz)

Władysław Król (ur. 30 października 1907 w Kijanach, zm. 29 stycznia 1991 w Łodzi) – polski wszechstronny sportowiec, reprezentant Polski w piłce nożnej i hokeju na lodzie, olimpijczyk, trener i działacz sportowy.
Sportowiec.
Piłka nożna.
Karierę sportową zaczął w 1924 w drużynie piłkarskiej KS Lublinianka. W 1928 przeszedł do Łódzkiego Klubu Sportowego, wkrótce stając się ulubieńcem kibiców i najlepszym strzelcem w historii klubu (95 bramek w I lidze). W 1932 został wicekrólem strzelców polskiej I ligi, ustępując jedynie Kajetanowi Kryszkiewiczowi. W okresie międzywojennym rozegrał ponad 500 meczów w barwach ŁKS (wliczając spotkania towarzyskie), w których zdobył 295 goli. W piłkarskiej reprezentacji Polski wystąpił w 4 meczach, zdobywając 2 bramki. Brał między innymi udział w eliminacjach do Mistrzostw Świata 1934. Desygnowany na Igrzyska Olimpijskie 1940 w Helsinkach.
Hokej na lodzie.
Przez całą karierę zawodniczą związany z ŁKS Łódź, choć grać zaczynał w Lublinie. Wielokrotnie reprezentował Polskę w hokeju na lodzie (19 spotkań, 3 gole). W drużynie hokejowej grał od chwili jej powstania w 1929 do 1951. Wystąpił m.in. w turnieju hokeja na lodzie podczas Igrzysk Olimpijskich w Garmisch-Partenkirchen 1936 oraz na mistrzostwach świata w Pradze w 1938.
Inne dyscypliny.
Uprawiał również lekkoatletykę, łyżwiarstwo szybkie i figurowe, narciarstwo, pływanie, skoki do wody oraz tenis ziemny.
Trener.
Szkoleniowiec.
Od 1946 po uzyskaniu uprawnień instruktorskich prowadził treningi zespołów piłkarskich. Prowadził m.in. drużynę Widzewa Łódź w rozgrywkach II ligi w latach 1950–1951, by później objąć drużynę ŁKS Łódź i poprowadzić ją do największych sukcesów w historii klubu. W 1957 klub pod jego wodzą zdobył Puchar Polski, a w 1958 pierwsze w historii Łodzi mistrzostwo Polski. Sukces ten powtórzył również z drużyną juniorów ŁKS Łódź – zdobywając mistrzostwo Polski do lat 19 w 1962.
Hokeistów w Łódzkim Klubie Sportowym trenował od początku powstania tej dyscypliny w klubie. Największe sukcesy to: wicemistrzostwo Polski w 1946 oraz brązowy medal wywalczony rok później. W 1953 wraz z juniorami ŁKS sięgnął po mistrzostwo Polski.
W latach 1949–1950 był trenerem kadry narodowej.
Wychowawca.
Władysław Król był trenerem i wychowawcą wielu łódzkich sportowców. Był również aktywnym działaczem społecznym w pionie szkoleniowym Łódzkiego Okręgowego Związku Piłki Nożnej, a także w Łódzkim Klubie Olimpijczyka oraz w Radzie Programowej Muzeum Sportu i Turystyki w Łodzi. W 1978 został jednym z laureatów konkursu Fair-Play, organizowanego przez Polski Komitet Olimpijski i redakcję Sztandaru Młodych. Został także doceniony przez łodzian, jako jedna z najważniejszych postaci w historii miasta, w konkursie „I ty możesz przejść do historii”.
Pochowany na Starym Cmentarzu przy ul. Ogrodowej w Łodzi, w części katolickiej.

</doc>
<doc id="172171" url="https://pl.wikipedia.org/wiki?curid=172171" title="Jan Adamczewski">
Jan Adamczewski

Jan Adamczewski (ur. 1 grudnia 1923 w Poznaniu, zm. 23 lutego 1997 w Krakowie) – polski dziennikarz, pisarz, miłośnik Krakowa.
Współpracował m.in. z Dziennikiem Polskim, Echem Krakowa, Przekrojem. Był członkiem i prezesem honorowym Stowarzyszenia Autorów Polskich. Napisał książki o Krakowie, promował Kraków i jego historię oraz propagował odnowę zabytków miasta (za co został wpisany do Honorowej Księgi Czynów na Rzecz Odnowy Krakowa). Otrzymał m.in. Nagrodę Krakowska Książka Miesiąca w listopadzie 1996 r. za "Małą Encyklopedię Krakowa". W roku 1973 został odznaczony Krzyżem Kawalerskim Orderu Odrodzenia Polski. Pochowany jest na krakowskim Cmentarzu Rakowickim w Alei Zasłużonych (kwatera LXIXPASB, rząd 2, miejsce 11).
Był żonaty z Teresą Stanisławską-Adamczewską.

</doc>
<doc id="172175" url="https://pl.wikipedia.org/wiki?curid=172175" title="Diecezja zielonogórsko-gorzowska">
Diecezja zielonogórsko-gorzowska

Diecezja zielonogórsko-gorzowska (łac. "Dioecesis Viridimontanensis-Gorzoviensis") – jedna z 3 diecezji obrządku łacińskiego metropolii szczecińsko-kamieńskiej (położona w zachodniej Polsce). 
Podzielona jest na 30 dekanatów i 270 parafii, w tym 22 zakonne. Terytorium diecezji stanowią województwo lubuskie oraz powiat głogowski, pokrywa się ono zatem z terytorium dawnego województwa zielonogórskiego. Nawiązuje do historycznej diecezji lubuskiej, istniejącej w latach 1124–1598. Od 29 listopada 2020 diecezja zielonogórsko-gorzowska posiada herb.
Historia obecnej diecezji sięga roku 1945, gdy powołano administrację apostolską kamieńską, lubuską i prałatury pilskiej z siedzibą w Gorzowie Wielkopolskim, obejmującą przyłączoną do Polski część terytorium diecezji berlińskiej, a także terytorium niezależnej prałatury pilskiej. W wyniku jej podziału w dniu 28 czerwca 1972 przez papieża Pawła VI bullą "Episcoporum Poloniae coetu"s ustanowiono diecezję gorzowską, przemianowaną w dniu 25 marca 1992 przez papieża Jana Pawła II bullą "Totus Tuus Poloniae populus" na diecezję zielonogórsko-gorzowską ze stolicą w Zielonej Górze.
Dekanaty.
Obecne diecezja składa się z następujących dekanatów:

</doc>
<doc id="172177" url="https://pl.wikipedia.org/wiki?curid=172177" title="Andrzej Gołaś (ur. 1946)">
Andrzej Gołaś (ur. 1946)

Andrzej Maria Gołaś (ur. 30 września 1946 w Krakowie) – polski naukowiec, specjalista w zakresie sterowania dźwiękiem i informatyki stosowanej, profesor nauk technicznych, były prorektor Akademii Górniczo-Hutniczej w Krakowie, w latach 1998–2002 prezydent Krakowa, senator VI kadencji.
Życiorys.
Absolwent I Liceum Ogólnokształcącego im. Bartłomieja Nowodworskiego w Krakowie (1965). W 1970 ukończył studia na Wydziale Elektrotechniki, Automatyki, Informatyki i Elektroniki Akademii Górniczo-Hutniczej w Krakowie. W 1973 podjął pracę na tej uczelni. W 1974 obronił doktorat z zakresu nauk technicznych, w 1985 habilitował się, w 1995 otrzymał tytuł profesora. W latach 1996–1999 pełnił funkcję prorektora ds. ogólnych AGH. Opublikował liczne prace naukowe oraz ekspertyzy i opracowania dla potrzeb przemysłu, był m.in. rzeczoznawcą Ministerstwa Ochrony Środowiska w dziedzinie ochrony przed hałasem i drganiami.
W 1980 był współzałożycielem NSZZ „Solidarność” na AGH. W stanie wojennym został aresztowany za działalność związkową. W 1990 był szefem kampanii prezydenckiej Lecha Wałęsy w Małopolsce. Należał do Porozumienia Centrum (z ramienia którego w 1991 ubiegał się o mandat poselski), później do Koalicji Konserwatywnej i Ruchu Społecznego AWS. Następnie związał się z Platformą Obywatelską. W latach 1998–2002 pełnił funkcję prezydenta Krakowa, przewodniczył też Unii Metropolii Polskich.
W wyborach parlamentarnych w 2005 został wybrany senatorem VI kadencji z listy Platformy Obywatelskiej w okręgu krakowskim. W Senacie zasiadał w Komisji Gospodarki Narodowej oraz Komisji Rolnictwa i Ochrony Środowiska. W przedterminowych wyborach w 2007 nie ubiegał się o reelekcję.
Członek Polskiego Towarzystwa Mechaniki Teoretycznej i Stosowanej, Ligi Walki z Hałasem, amerykańskiego Audio Engineering Society.
Odznaczenia i wyróżnienia.
W 2009 został przez prezydenta Lecha Kaczyńskiego, "za wybitne zasługi w pracy naukowo-badawczej i organizacyjnej", odznaczony Krzyżem Oficerskim Orderu Odrodzenia Polski. W 2000 wyróżniony Krzyżem Komandorskim Orderu Zasługi Republiki Włoskiej, w 2001 Krzyżem Komandorskim I Klasy Odznaki Honorowej za Zasługi dla Republiki Austrii. Otrzymał tytuł honorowego obywatela Łańcuta.
Życie prywatne.
Andrzej Gołaś jest żonaty, ma dwoje dzieci. Zamieszkał w Zabierzowie.

</doc>
<doc id="172179" url="https://pl.wikipedia.org/wiki?curid=172179" title="Centuś">
Centuś

Centuś – żartobliwe i potoczne określenie mieszkańców dawnej Galicji (głównie krakowian), odnoszące się do ich rzekomego skąpstwa, używane jako docinek. Termin "Centuś" ma swoją genezę w czasach zaborów austriackich, kiedy to najniższą jednostką monetarną (w latach 1857-1892) był krajcar, w Galicji nazywany centem, a Kraków przeżywał okres zapaści gospodarczej i pauperyzacji.

</doc>
<doc id="172183" url="https://pl.wikipedia.org/wiki?curid=172183" title="Giovanni da Palestrina">
Giovanni da Palestrina



</doc>
<doc id="172184" url="https://pl.wikipedia.org/wiki?curid=172184" title="Juliusz Leo">
Juliusz Leo

Juliusz Franciszek Leo (ur. 15 września 1861 w Stebniku, zm. 21 lutego 1918 w Krakowie) – polityk galicyjski, ekonomista, prawnik, prezydent Krakowa, Prezes Koła Polskiego, przewodniczący Naczelnego Komitetu Narodowego w 1914 roku.
Życiorys.
Był synem radcy górniczego Juliusza Lea (1817–1878, nadzarządca C. K. Zarządu Saliny w Wieliczce) i Krystyny z Holztragerów (1827–1904). Wraz z rodzicami przeprowadził się do Wieliczki. Ukończył Gimnazjum św. Anny w Krakowie. W latach 1879–1884 studiował prawo na Uniwersytecie Jagiellońskim, a następnie w latach 1885–1887 ekonomię w Berlinie. W 1887 rozpoczął praktykę adwokacką, a rok później obronił habilitację z zakresu prawa skarbowego. W latach 1891–1904 już jako profesor wykładał na UJ. Od 1893 był członkiem Rady Miasta Krakowa. W latach 1901–1904 pełnił funkcję wiceprezydenta miasta. 7 lipca 1904 po rezygnacji Józefa Friedleina został wybrany na funkcję prezydenta miasta Krakowa, którą pełnił przez 3 kadencje aż do śmierci. Wybór zatwierdził cesarz Franciszek Józef I z dniem 25 sierpnia 1904. Obejmując ostatnią kadencję w 1916 uzyskał 86 z 88 głosów. W 1901 został posłem do Sejmu Krajowego i zasiadał w nim w czasie VIII, IX i X kadencji. Wystartował w wyborach reprezentując konserwatystów od 1907 wchodził w skład stronnictwa demokratów. Od 1911 wchodził również w skład austriackiej Rady Państwa, pełniąc w latach 1912–1915 funkcje Prezesa Koła Polskiego. W 1889 opublikował "Finanse Galicji oraz projekt reformy skarbu krajowego". W 1894 ożenił się z Wilhelminą Cecylią Kleska (1871–1947) oraz przeprowadził do nabytej przez siebie kamienicy przy ulicy Loretańskiej 8. Był ojcem pięciorga dzieci (3 synów, 2 córki). Jego wnukiem był historyk sztuki Andrzej Fischinger. Juliusz Leo chorujący na nadciśnienie tętnicze we wrześniu 1917 doznał ataku serca, komplikacje zdrowotne spowodowały jego śmierć w lutym następnego roku. Obowiązki prezydenta miasta w czasie choroby sprawował wiceprezydent Jan Kanty Federowicz.
Największymi dokonaniami prezydenckimi Juliusza Lea było:
W 1914 współtworzył i był pierwszym prezesem Naczelnego Komitetu Narodowego, był jednym z współinicjatorów utworzenia Legionów Polskich. Z kasy miasta Krakowa na Legiony na wniosek prezydenta Rada Miasta przegłosowała darowiznę w wysokości miliona koron.
Juliusz Leo pochowany jest w grobowcu ufundowanym przez Radę Miasta Krakowa na krakowskim Cmentarzu Rakowickim.

</doc>
<doc id="172187" url="https://pl.wikipedia.org/wiki?curid=172187" title="Silnik krokowy">
Silnik krokowy

Silnik krokowy, silnik skokowy – silnik elektryczny, w którym impulsowe zasilanie prądem elektrycznym powoduje, że jego wirnik nie obraca się ruchem ciągłym, lecz wykonuje za każdym razem ruch obrotowy o ściśle ustalony kąt.
Dzięki temu kąt obrotu wirnika jest ściśle zależny od liczby dostarczonych impulsów prądowych, a prędkość kątowa wirnika jest dokładnie równa częstotliwości impulsów pomnożonej przez wartość kąta obrotu wirnika w jednym cyklu pracy silnika.
Kąt obrotu wirnika pod wpływem działania jednego impulsu może mieć różną wartość, zależnie od budowy silnika – jest to zwykle wartość od kilku do kilkudziesięciu stopni. Silniki krokowe, zależnie od przeznaczenia, są przystosowane do wykonywania od ułamków obrotu na minutę do kilkuset obrotów na minutę.
Rodzaje silników krokowych.
Są trzy podstawowe typy silników krokowych pod względem budowy:
Inny podział wyróżnia silniki bipolarne (4 wyprowadzenia) i unipolarne (5 lub 6 wyprowadzeń).
Zastosowania.
Silniki krokowe są stosowane wszędzie tam, gdzie kluczowe znaczenie ma możliwość precyzyjnego sterowania ruchem, utrzymanie pozycji i zmiana o określoną wartość, w układzie z otwartą pętlą sterowania:

</doc>
<doc id="172194" url="https://pl.wikipedia.org/wiki?curid=172194" title="Silnik liniowy">
Silnik liniowy

Silnik liniowy – silnik elektryczny generujący ruch postępowy bez użycia przekładni transformujących ruch obrotowy na postępowy. Działa na zasadzie podobnej do silnika obrotowego, w którym stojan i rotor zostały rozwinięte do postaci liniowej i odpowiednio przedłużone lub skrócone w celu uzyskania odpowiedniego zakresu ruchu. Idea maszyny powstała z przekształcenia silnika indukcyjnego wirującego przez przecięcie stojana i wirnika wzdłuż powierzchni bocznej walca i rozwinięcie ich na płaszczyźnie.
Podział silników liniowych.
Silniki liniowe dzielą się na:
Rodzaje.
Wyróżniamy kilka rodzajów silników liniowych:
Budowa.
Silniki elektryczne liniowe są zwykle budowane jako silniki indukcyjne, aczkolwiek istnieje możliwość budowy maszyn liniowych prądu stałego i prądu przemiennego synchronicznych (ich wada to konieczność zasilenia części pierwotnej i wtórnej). Najczęściej spotykanym typem jest indukcyjny silnik trójfazowy, w którym pole jest wytwarzane w części pierwotnej (wzbudniku), a część wtórna z płaską klatką do przepływu prądów wirowych (bieżnik) jest zasilana na zasadzie indukcyjnej.
W silniku wirującym wyróżniamy stojan oraz wirnik, natomiast w silniku liniowym możemy odróżnić:
Induktor jest zbudowany w formie pakietu blach z uzwojeniem trójfazowym.
Bieżnik stanowi ferromagnetyczna warstwa przewodząca (np. szyna aluminiowa), która spełnia rolę klatki.
Silnik liniowy płaski.
Budowa najczęściej wykorzystywanych typów silników liniowych, np. silnik liniowy płaski, Najczęściej są to silniki z jednostronnym lub dwustronnym induktorem. Rdzeń magnetyczny induktora jest wykonany z blach elektrotechnicznych, element przewodzący prąd w części wtórnej może być wykonany z blachy aluminiowej, miedzianej albo tkaniny, której osnowa (w kierunku zgodnym z prędkością stanowią mocne nitki nośna, a wątek (kierunek prostopadły do prędkości) stanowi linka miedziana), rdzeń magnetyczny części wtórnej może być wykonany z płyty żelaznej.
Silnik liniowy tubowy.
Występuje również silnik liniowy tubowy, który powstaje gdy rdzeń stojana i wirnika zostaną rozwinięte do powierzchni płaskich, a potem zwinięte wokół osi przechodzących wzdłuż tych rdzeni. W takim silniku część pierwotną i część wtórną stanowią cylindry ustawione względem siebie współosiowo. Część wtórna jest umieszczona wewnątrz części pierwotnej silnika. Wytworzone w części pierwotnej pole magnetyczne porusza się w kierunku osiowym, pociągając za sobą nieuzwojoną, ferromagnetyczną część wtórną.
Silnik liniowy dwufazowy.
W silnikach tych część ruchomą stanowi induktor złożony z dwóch współpracujących części, pomiędzy którymi znajduje się aluminiowy bieżnik. Cewki o numerach nieparzystych są połączone szeregowo, zasilane napięciem formula_1 o stałej amplitudzie formula_2 Cewki o numerach parzystych, też są połączone szeregowo, zasilane napięciem formula_3 o amplitudzie formula_4 przesuniętym w fazie o 90°. Otrzymane pole magnetyczne przesuwa się względem induktora z prędkością synchroniczną. Prędkość liniowa nie zależy od ilości par biegunów
Małe silniki są wykonywane z induktorem jednoczęściowym. Bieżnia w nich musi mieć podłoże magnetyczne, po przeciwnej stronie niż induktor oraz szczególnie staranne powinno być łożyskowanie – ze względu na duże siły przyciągania do bieżni.
W silnikach bardzo małej mocy część rozruchową stanowią induktory o wielu kolumnach i induktorach wytwarzających pole, w których przesuwa się aluminiowa lub miedziana płytka.
Zasada działania.
Prąd płynący w uzwojeniach części pierwotnej wytwarza pole magnetyczne wędrujące (gdy umieścimy uzwojenie na obwodzie rdzenia otrzymamy pole magnetyczne wirujące), które oddziałuje z prądem płynącym w części wtórnej,w ten sposób otrzymujemy siłę ciągu przyśpieszającą jedną z części maszyny. Częścią ruchomą może być zarówno induktor, jak i bieżnik.
W ruchu postępowym siła jest odpowiednikiem momentu obrotowego w ruchu obrotowym. Dlatego zamiast momentu elektromagnetycznego określamy wyrażenie na siłę elektromagnetyczną:
gdzie:
Wzór uwzględniający moc elektromagnetyczną jest mniej dokładny, ponieważ trudno jest określić rezystancję wewnętrzną obwodu wtórnego.
Prędkość liniowa dla fali indukcji wznieconej przez prąd trójfazowy płynący przez trójfazowe uzwojenie, opisana również jako prędkość synchroniczna wynosi:
gdzie:
Zjawisko poślizgu występuje i jest opisane w tym artykule.
Prędkość silnika liniowego w dużym stopniu zależy od siły obciążenia i różni się od prędkości synchronicznej o wartość poślizgu:
gdzie:
Długość podziałki biegunowej silnika:
Dzięki podanej wyżej zależności możemy zauważyć, że zmiana podziałki biegunowej, jak i prędkości synchronicznej przy formula_24 jest tylko możliwa poprzez zmianę liczby biegunów. Gdy wykonamy trójfazowe uzwojenie na płaskim rdzeniu otrzymujemy wtedy pole magnetyczne wędrujące i silnik liniowy płaski. Prędkość synchroniczna liniowa pierwszej harmonicznej tego pola o długości fali formula_25 równa się formula_26 i nie zależy już od liczby biegunów, tylko od długości podziałki biegunowej formula_27 i częstotliwości napięcia zasilania formula_28
Równania ruchu.
Przyjmując konwencję, że moc mechaniczna (oddana) jest dodatnia, bilans sił silnika liniowego, dla osi x, ma następującą postać:
gdzie:
Dla stanu ustalonego formula_34 formula_35
Gdy pominiemy siłę tarcia silnika formula_37 otrzymujemy:
Siła hamująca jest funkcją prędkości, jej postać zależy od oporów stawianych przez urządzenie napędzane.
W najprostszym przypadku można założyć formula_39 co odpowiada formula_40 w silniku wirującym.
Równanie bilansu sił dla osi formula_41 (ustawionej prostopadle do formula_9):
gdzie:
Przy pewnej prędkości, może być słuszna równość:
Występuje wtedy siła odpychania, co powoduje zmniejszenie sił tarcia. Siła odpychania jest równoważona przez siłę ciężkości, silnik może być wtedy unoszony przez powstająca poduszkę magnetyczną, bez stosowania dodatkowych urządzeń.
Zjawisko lewitacji magnetycznej dla silników liniowych.
Zjawisko lewitacji magnetycznej polega na unoszeniu i zawieszeniu w powietrzu ciał ferromagnetycznych lub przewodzących prąd elektryczny za pomocą pola magnetycznego na tzw. poduszce magnetycznej. Do uzyskania poduszki wymagana jest spełnienie warunku prędkości (opisanego w poprzedniej części artykułu), ale można też wykorzystać układy lewitacji elektromagnetycznej lub elektrodynamicznej.
Lewitacja elektromagnetyczna jest to unoszenie ciał ferromagnetycznych przy wykorzystaniu siły elektromagnetycznej do przyciągania magnetycznego.
W układach lewitacji elektromagnetycznej siłą unoszącą pojazd jest siła odpychania zwory stalowej prowadnicy przez elektromagnes zabudowany w pojeździe o regulowanym prądzie. Szczelina powietrzna pomiędzy zworą a elektromagnesem wynosi w praktyce kilka milimetrów.
Siła ta wynosi:
gdzie:
Lewitacja elektrodynamiczna jest to unoszenie ciał przewodzących prąd elektryczny przy wykorzystaniu sił oddziaływania dynamicznego pola indukcji magnetycznej elektromagnesu lub magnesu stałego na prądy indukowane przez to pole w ciele zawieszonym.
W układach lewitacji elektrodynamicznej wykorzystuje się siły odpychania między elektromagnesem zamocowanym w pojeździe a płytą aluminiową (prowadzącą) umieszczoną w torze.
Zastosowanie.
Silniki liniowe znajdują zastosowanie między innymi w:

</doc>
<doc id="172196" url="https://pl.wikipedia.org/wiki?curid=172196" title="Więzadła głosowe">
Więzadła głosowe

Więzadła głosowe (łac. "ligamenta vocalia", l. poj. "ligamentum vocale") znajdują się w krtani i przytwierdzone są z jednej strony do wyrostków głosowych znajdujących się na parzystych chrząstkach nalewkowych, natomiast z drugiej do chrząstki tarczowatej. Są częścią fałdów głosowych.
Budowa.
Krtań ma budowę pudełka zbudowanego z mocnych chrząstek, do których przyrośnięta jest od środka błona sprężysta krtani, składająca się z dwóch części – górnej (błony czworokątnej) oraz dolnej (stożka sprężystego). Górne krawędzie stożka sprężystego tworzą więzadła głosowe. Przyśrodkowo od więzadeł głosowych znajdują się fałdy błony śluzowej – fałdy głosowe ("plicae vocales"). Mięsień pierścieniowo-tarczowy, mięśnie nalewkowe i głosowe poruszają chrząstkami, zamykając i otwierają szczelinę pomiędzy fałdami głosowymi, szparę głośni, która wraz z otaczającymi ją fałdami tworzy głośnię. 
W czasie oddechu więzadła głosowe są rozsunięte i pozwalają na swobodny przepływ powietrza przez krtań. Z podobną sytuacją mamy do czynienia w czasie artykulacji bezdźwięcznych elementów mowy. W czasie wydawania dźwięcznych elementów mowy więzadła głosowe na przemian zwierają się i rozwierają. Prąd powietrza pokonując opór fałdów głosowych wprawia je w ruch drgający, który odbieramy jako dźwięczność. Opisywane często w literaturze (najczęściej starszej) zbliżenie się więzadeł jako konieczny warunek powstania dźwięku jest w istocie złudzeniem optycznym. Obserwowana gołym okiem szczelina pomiędzy fałdami głosowymi jest spowodowana bezwładnością oka, które nie jest w stanie zaobserwować szybko następujących po sobie faz zamknięcia i otwarcia. Obserwacje specjalną kamerą do zdjęć w zwolnionym tempie pokazują, że więzadła zwierają się tak, że przez moment pozostają całkowicie zamknięte.
Od stopnia napięcia więzadeł zależy wysokość głosu. Liczba zwarć i rozwarć wiązadeł na sekundę zależy od ich długości, grubości i napięcia (a te od płci i wieku). Częstotliwość głosu męskiego waha się w granicach 125 Hz, głosu żeńskiego wokół 210 Hz, zaś głosu dziecka wynosi około 300 Hz. Właściwą koordynację czynności więzadeł głosowych poprawia impostacja głosu, tj. odpowiednie wyszkolenie i ustawienie głosu.
Powyższy opis pokazuje, że źródło ludzkiego głosu przypomina stroiki w harmonijce ustnej, a jeszcze bardziej – wargi napięte w ustniku trąbki.

</doc>
<doc id="172197" url="https://pl.wikipedia.org/wiki?curid=172197" title="Szkoła lwowsko-warszawska">
Szkoła lwowsko-warszawska

Szkoła lwowsko-warszawska – polska filozoficzna szkoła naukowa zapoczątkowana przez Kazimierza Twardowskiego pod koniec XIX wieku we Lwowie i rozwijana dalej przez jego uczniów również w Warszawie; liczący się w swoim czasie na świecie ośrodek myśli filozoficznej i logicznej.
Rozkwit szkoły przypada na okres dwudziestolecia międzywojennego, a wybuch wojny i zmiany terytorialne, które dotknęły państwo polskie, oznaczały jednocześnie kres jej istnienia; jednak wpływ szkoły i jej metodologii trwał nadal poprzez jej kontynuatorów – z wyjątkiem Romana Ingardena i Henryka Elzenberga do lat 50. praktycznie wszyscy polscy filozofowie mieli kontakt ze szkołą.
Sukcesorami szkoły byli między innymi: Kazimierz Ajdukiewicz, Tadeusz Kotarbiński, Stanisław Leśniewski, Jan Łukasiewicz, Alfred Tarski, Stanisław Schayer, Zygmunt Zawirski, Tadeusz Czeżowski, Władysław Witwicki, Maria Ossowska, Stanisław Ossowski, Władysław Tatarkiewicz i Izydora Dąmbska.
Być może najbardziej prominentnym przedstawicielem tej szkoły był Alfred Tarski, który bywa wymieniany jako jeden z czterech najwybitniejszych logików wszech czasów – obok Arystotelesa, Gottloba Frege oraz Kurta Gödla.
Tuż przed wybuchem wojny grupa filozofów skupionych wokół szkoły liczyła kilkadziesiąt osób pracujących w tak różnych dziedzinach filozofii i nauk pokrewnych jak logika matematyczna, psychologia, socjologia, lingwistyka teoretyczna, historia sztuki i literatura.
Początki.
Po uzyskaniu habilitacji w roku 1895 Kazimierz Twardowski uzyskał stanowisko profesora filozofii na Uniwersytecie we Lwowie. Od samego początku jego zamiarem było stworzenie w Polsce, wtedy jeszcze pod zaborami, silnego ośrodka filozoficznego. Świadomie ograniczał własną pracę naukową, by większość swego czasu i sił poświęcić temu właśnie zadaniu. Ciesząc się wyjątkową charyzmą przyciągał do filozofii wielu zdolnych ludzi, w najlepszych latach swej działalności na jego seminaria uczęszczało ogółem ponad 200 osób, a jego wykładów słuchało ponad 2000.
Styl Twardowskiego charakteryzowała jasność i precyzja wypowiedzi na tematy filozoficzne. Traktował filozofię jako grupę powiązanych ze sobą nauk bardziej szczegółowych: logikę, etykę, estetykę, metafizykę, teorię poznania i dążył do naukowej ścisłości w ujmowaniu podejmowanych zagadnień. Oznaczało to maksymalnie ścisłe i jasne definiowanie pojęć, analizę ich możliwych znaczeń, celowe używanie terminologii naukowej i logiczne uzasadnianie twierdzeń. Podejście Twardowskiego naturalną koleją rzeczy dziedziczyli wszyscy uczniowie szkoły.
Mimo że sam Twardowski nie był logikiem, jego podejście zachęcało uczniów do zajmowania się problematyką logiki i metodologii naukowej. Pierwszym uczniem Twardowskiego, który zainteresował się logiką był Jan Łukasiewicz. Już w roku 1906 poprowadził na Uniwersytecie Lwowskim wykłady z logiki, na które uczęszczali Ajdukiewicz, Kotarbiński, Czeżowski i Zawirski. Po roku 1912 do grona tego dołączył Stanisław Leśniewski.
Warszawa.
Wybuch wojny przyniósł wiele zmian dla szkoły. W roku 1915 Niemcy zezwolili na ponowne otwarcie Uniwersytetu Warszawskiego i część kadry lwowskiej przeniosła się do Warszawy. Stanowisko profesora filozofii objął Łukasiewicz. Twardowski, mimo usilnych nalegań ze strony Wydziału Filozofii i Senatu Uniwersytetu, nigdy nie opuścił Lwowa.
W Warszawie Łukasiewicz zetknął się z silnym środowiskiem matematycznym, powstającą w wyniku starań Zygmunta Janiszewskiego polską szkołą matematyczną, która głosiła konieczność skupienia wysiłków matematyków polskich na zagadnieniach teorii mnogości, podstaw matematyki i logiki matematycznej. Łukasiewicz i Leśniewski, który wkrótce do niego dołączył, spotkali się z przychylnością środowiska warszawskiego i obaj zostali profesorami Wydziału Matematyki i Nauk Przyrodniczych Uniwersytetu Warszawskiego. W niedługim czasie rozpoczęli wykłady z logiki, na które uczęszczało wielu późniejszych matematyków i filozofów. Byli wśród nich Alfred Tarski, Stanisław Jaśkowski, Adolf Lindenbaum, Andrzej Stanisław Mostowski, Mojżesz Presburger, Jerzy Słupecki, Bolesław Sobociński i Mordechaj Wajsberg. W czasie okupacji w tajnych zajęciach brali udział Jan Kalicki, Czesław Lejewski i Henryk Hiż.
Pierwszy etap działalności grupy warszawskiej można nazwać przygotowawczym i określić jako kształcenie kadr. W latach 1918–1929 Łukasiewicz wraz z Leśniewskim przede wszystkim prowadzili wykłady, publikując stosunkowo niewiele. Ich talenty wykładowców i zdolności organizacyjne Łukasiewicza oraz fakt, że logika matematyczna była w owym czasie w Polsce osobną dziedziną nauki wytworzyły coś na kształt kultu logiki: słowom Tarskiego „religia dzieli ludzi, logika ich łączy” wtórowały słowa Łukasiewicza „logika jest moralnością myśli i języka”.
Lwów.
Tymczasem we Lwowie Twardowski i Ajdukiewicz kontynuowali prace badawcze i kształcenie uczniów. Ich uczniami z tego okresu byli między innymi: Izydora Dąmbska, Maria Kokoszyńska, Henryk Mehlberg, Zygmunt Schmierer, Stefan Swieżawski, Stefan Baley, Walter Auerbach, Leopold Blaustein, Eugenia Blaustein (z domu Ginsberg), Seweryna Łuszczewska-Rohmanowa, Halina Słoniewska, Tadeusz Witwicki, Wacław Bednarowski. Współpracowała z nimi grupa katolickich filozofów skupiona w tak zwanym "Kole Krakowskim" z Janem Salamuchą i Józefem Marią Bocheńskim na czele. Wysoki poziom uprawiania filozofii we Lwowie sprawił, że w latach 30. do Uniwersytetu Lwowskiego dołączył także krakowianin, Roman Ingarden, choć wyznawał inny kierunek filozoficzny.
Wojna.
Założyciel szkoły, Kazimierz Twardowski, zmarł 11 lutego 1938 roku; nie doczekał więc wojny, która zniszczyła dzieło jego życia. Wielu uczonych związanych ze szkołą, zwłaszcza żydowskiego pochodzenia, poniosło śmierć z ręki niemieckich nazistów, inni wyemigrowali, uciekając przed jednym lub drugim okupantem. Jeszcze przed wybuchem wojny zmarł Leśniewski, a Poznański wyemigrował do dzisiejszego Izraela. Podczas wojny zginęli: Presburger, Lindenbaum, Schmierer, Wajsberg. Natomiast Łukasiewicz, Tarski, Hiż, Kalicki, Lejewski, Mehlberg, Sobociński, Wundheiler i Bocheński wyemigrowali na Zachód.
Dokonania.
Jednym z założeń metodologicznych szkoły było, by filozof oprócz samej filozofii wykształcony był w jeszcze innej dyscyplinie szczegółowej. Popularnością cieszyły się zwłaszcza nauki przyrodnicze, choć mogła to być również psychologia, socjologia czy teoria sztuki. Większość postaci szkoły robi dziś wrażenie ludzi Renesansu, orientujących się we wszelkich zagadnieniach nauki i sztuki.
Wiele założeń programowych szkoły pokrewnych jest koncepcjom brytyjskiej szkoły filozofii analitycznej i programowi Koła Wiedeńskiego, z którym szkoła nawiązała współpracę na przełomie lat dwudziestych i trzydziestych ubiegłego stulecia. Wbrew neopozytywistom, nie uznawano jednak zagadnień metafizycznych za bezsensowne.
Gdyby szukać cech wspólnych łączących wszystkich – lub, ostrożniej, większość – filozofów związanych ze szkołą, należałoby wymienić przede wszystkim: antypsychologizm, antyrelatywizm, antysceptycyzm, antynaturalizm w naukach humanistycznych i aksjologii, realizm w teorii poznania i filozofii nauki, obiektywizm w aksjologii oraz empiryzm. To w oparciu o te zasady szkoła dokonała czego dokonała i wywierała wielki wpływ na filozofię polską jeszcze długo po tym, jak już przestała istnieć.
Nie tworząc zupełnie jednorodnego nurtu, członkowie szkoły częstokroć polemizowali ze sobą, co prowadziło do stałego doskonalenia rozumowań i stanowisk. Również dzięki temu fenomen szkoły mógł zostawić po sobie trwały ślad w dziedzictwie kulturowym Polski.
Metafilozofia.
Wymienione wyżej zasadnicze cechy stylu filozofowania szkoły można scharakteryzować jako ogólnie pojęty racjonalizm. Jego skrajną postacią jest antyirracjonalizm, wyznawany przez Ajdukiewicza – racjonalne jest jedynie to, co daje się zakomunikować intersubiektywnie i daje się potwierdzić doświadczalnie. Antyirracjonalizm pociąga za sobą daleko idącą ostrożność jeśli chodzi o problemy metafizyczne, aczkolwiek nie przekreśla ich całkowicie.
Tęsknoty ku jasności, jaką zdawała się oferować filozofia analityczna, nie przybrały więc w Szkole tak skrajnego kierunku jak w przypadku Koła Wiedeńskiego. Mimo iż logiczna analiza pojęć stała się standardowym narzędziem filozofowania, szkoła nie posunęła się do stwierdzenia, że rola filozofii sprowadza się wyłącznie do analizy języka. Owszem, jest ona bardzo ważnym zadaniem filozofii, ale nie jedynym i nawet nie głównym – filozofia ma bowiem przede wszystkim badać rzeczywistość, a język jest jedynie narzędziem do realizacji tego celu.
Znaczenie szkoły.
Znaczenie szkoły należy rozpatrywać z dwóch punktów widzenia – lokalnego (polskiego) i międzynarodowego.
W przeciągu dwudziestu lat szkoła całkowicie zdominowała filozofię polską i stała się liczącym się ośrodkiem myśli filozoficznej na świecie. Uczeni, wychowani w tradycji filozoficznej szkoły, zdołali przekazać właściwy jej styl uprawiania filozofii również pokoleniom wyrosłym już po upadku szkoły, dzięki czemu nawet w okresie „marksistowskiej zimy” jej poziom, przynajmniej jeśli chodzi o metodologię, nie odbiegał od standardów światowych.
Dokonania szkoły wywarły wpływ również na filozofię międzynarodową, przede wszystkim w dziedzinie logiki.
Idee Tarskiego dotyczące problematyki prawdy są analizowane do dnia dzisiejszego. Podobnego uznania nie zyskały sobie reizm Kotarbińskiego, radykalny konwencjonalizm Ajdukiewicza czy semantyczna teoria poznania.
We współczesnej nauce polskiej Jan Woleński nawiązuje do spuścizny Szkoły Lwowsko-Warszawskiej. W 2013 r. został nagrodzony przez Fundację na rzecz Nauki Polskiej za wszechstronną analizę prac Szkoły Lwowsko-Warszawskiej i wprowadzenie jej dokonań do międzynarodowego dyskursu współczesnej filozofii.

</doc>
<doc id="172198" url="https://pl.wikipedia.org/wiki?curid=172198" title="Dysk (anatomia)">
Dysk (anatomia)



</doc>
<doc id="172202" url="https://pl.wikipedia.org/wiki?curid=172202" title="Księga Henocha">
Księga Henocha

Księga Henocha albo 1 Księga Henocha − pseudoepigraficzna księga apokryficzna Biblii hebrajskiej i Starego Testamentu. Koptyjski Kościół Prawosławny jako jedyny włączył ją w swój kanon Pisma Świętego, jako natchnioną. Jest ona kompilacją różnych tekstów powstałych między 170 r. p.n.e. i końcem I w. n.e.
Krótki urywek z 1 Księgi Henocha (1 Hen 1,9) jest zgodny z zawartym w Nowym Testamencie (Listem Judy 1,14-15). Autorstwo cytowanych słów jest tam w sposób jednoznaczny przypisywane „Henochowi, siódmemu po Adamie” (1 Hen 60,8).
Istnieją jeszcze dwie księgi apokryficzne przypisywane Henochowi – synowi Jereda:
1 Księga Henocha jest najczęściej cytowana.
Treść.
Opisuje ona podróże, wizje, sny i objawienia proroka Henocha (zob. henochiańska wizja Syna Człowieczego) w trakcie jego odwiedzin w niebie. Często występującym motywem jest grzech aniołów z córkami ludzkimi (Rdz 6,2).

</doc>
<doc id="172207" url="https://pl.wikipedia.org/wiki?curid=172207" title="Artur Rodziński">
Artur Rodziński

Artur Rodziński (ur. 1 stycznia 1892 w Splicie, zm. 27 listopada 1958 w Bostonie) – polski dyrygent, od 1926 aktywny w USA.
Życiorys.
Był doktorem prawa Uniwersytetu Wiedeńskiego, gdzie również kontynuował studia muzyczne. Nie otrzymał dyplomu, ponieważ przeszkodził mu wybuch I wojny światowej. W latach 1918–1919 był dyrygentem Opery Lwowskiej, następnie Opery i Filharmonii Warszawskiej (1920−1925). Na zaproszenie Leopolda Stokowskiego wyjechał do Stanów Zjednoczonych i w latach 1926–1929 pełnił funkcję dyrygenta-asystenta Orkiestry Filadelfijskiej. Równocześnie prowadził także orkiestrę i klasę operową w Curtis Institute of Music. Następnie był dyrektorem muzycznym Los Angeles Philharmonic (1929–1933), Cleveland Orchestra (1933–1943), Filharmonii Nowojorskiej (1943–1947) i Chicagowską (1947–1948).
Występował także w Europie i Ameryce Południowej. Propagował muzykę polską, zwłaszcza dzieła Stanisława Moniuszki, Mieczysława Karłowicza i Karola Szymanowskiego. Był też wybitnym wykonawcą dzieł Richarda Straussa i Richarda Wagnera. W listopadzie 1958 w Chicago wystawił z wielkim sukcesem "Tristana i Izoldę" Wagnera, z udziałem szwedzkiej sopranistki Birgit Nilsson. 10 dni później zmarł na atak serca.
Był dwukrotnie żonaty. Jego pierwszą żoną była pianistka austriacka Ilse Reimesch. Po rozwodzie ożenił się z Haliną Rodzińską z domu Lilpop, która była spokrewniona z żoną Jarosława Iwaszkiewicza, Anną. Spisała obszerne wspomnienia wydane pod tytułem "Our Two Lives" (wyd. polskie: Halina Arturowa Rodzińska, "Nasze wspólne życie", Warszawa 1980, ).

</doc>
<doc id="172210" url="https://pl.wikipedia.org/wiki?curid=172210" title="NX">
NX

NX – technologia umożliwiająca zdalną pracę na graficznym pulpicie.
Jej autorem jest Gian Filippo Pinzari, który oparł NX o istniejący protokół X11, przykładając jednak znacznie większą wagę do kompresji danych przepływających między maszynami i uwzględniając charakterystykę współczesnych programów. W efekcie NX jest bardzo wydajny i działa skutecznie nawet przez łącza modemowe (czyli o przepustowości do 56,6 kb/s). Działając w roli pośrednika oprogramowanie NX tuneluje zdalne sesje RDP (Windows Terminal Server) oraz VNC (wszystkie systemy operacyjne) i pozwala im uzyskiwać równie dużą wydajność.
NX jest rozwijane przez firmę Pinzariego, NoMachine. Firma licencjonuje najważniejsze elementy implementacji na GNU GPL i zajmuje się tylko sprzedażą komercyjnych wdrożeń, a jednocześnie wspiera rozwój otwartej implementacji – FreeNX.
Opis działania.
Podczas logowania klient NX łączy się z serwerem SSH, korzystając z konta użytkownika systemowego 'nx'. Po autoryzacji za pomocą pary kluczy (prywatnego i publicznego) może nastąpić zalogowanie właściwego użytkownika, któremu zostanie udostępniona sesja X11 (w tym przypadku autoryzacja jest dokonywana przez demona SSH i/lub serwer NX, zależnie od konfiguracji tego serwera).

</doc>
<doc id="172213" url="https://pl.wikipedia.org/wiki?curid=172213" title="Anthems (album Laibach)">
Anthems (album Laibach)

Anthems (ang. "Hymny") – dwupłytowe kompilacyjne wydawnictwo płytowe zespołu Laibach, które ukazało się 4 czerwca 2004 i zawiera remixy najpopularniejszych, najbardziej "hymnowych" utworów zespołu. Zwykle są to remiksy wydane po raz pierwszy, wcześniej nigdzie nie dostępne. Wydawnictwo zawiera także jeden nowy utwór – jest to cover "Mama Leone" Bino. Wydawnictwo zawiera również 40. stronicową książeczkę ze zdjęciami i tekstami o zespole.

</doc>
<doc id="172214" url="https://pl.wikipedia.org/wiki?curid=172214" title="Étienne Gilson">
Étienne Gilson

Étienne Henry Gilson (ur. 13 czerwca 1884 w Paryżu, zm. 19 września 1978 w Auxerre) – francuski filozof i historyk filozofii, jeden ze współtwórców neotomizmu.
Życiorys.
Uczył się najpierw w niższym seminarium duchownym w Notre-Dame-des-Champs, następnie w Liceum Henryka IV (lycée Henri-IV) w Paryżu. Z seminarium wyniósł gruntowną znajomość greki i łaciny oraz szeroką orientację w literaturze europejskiej, znał zarówno klasyków łacińskich (Owidiusza, Wergiliusza, Plauta), jak i Dantego i literaturę nowożytną, poczynając od Szekspira, na Goethem i Tołstoju kończąc.
Podczas studiów na Sorbonie słuchał między innymi wykładów Lévy-Bruhla i Durkheima, a w Collège de France Henri Bergsona. Po studiach uczył filozofii w liceach, a w roku 1913 obronił rozprawę doktorską "La doctrine cartesienne de la liberté et la théologie" ("Wolność u Kartezjusza i teologia"), którą pisał pod kierunkiem Lévy-Bruhla. Wtedy właśnie, szukając źródeł pewnych problemów rozważanych przez Kartezjusza, zainteresował się myślą scholastyczną, a zwłaszcza filozofią św. Tomasza z Akwinu. W latach 1913–1914 był profesorem filozofii na Uniwersytecie w Lille, dokąd wrócił na krótko po zakończeniu I wojny światowej. W roku 1919 został profesorem Uniwersytetu w Strasburgu, który był silnym ośrodkiem historii średniowiecznej. Tam powziął myśl nowego naświetlenia myśli św. Tomasza i odrodzenia zainteresowania nią dzięki ukazaniu średniowiecznych korzeni filozofii nowożytnej. Idee swe opublikował w wydanej w tym samym roku książce "Le thomisme. Introduction au système de saint Thomas d'Aquin" ("Tomizm. Wprowadzenie do filozofii św. Tomasza z Akwinu"), która z jednej strony przyniosła mu sławę, a z drugiej ściągnęła na niego nagonkę ze strony środowisk lewicowych i pewnych środowisk w łonie Kościoła francuskiego.
W roku 1921 przeniósł się na Sorbonę, gdzie wykładał do roku 1932, po czym objął katedrę filozofii średniowiecznej w Collège de France. W roku 1927 odbył podróż do Stanów Zjednoczonych, gdzie na Uniwersytecie w Harvardzie wygłosił cykl wykładów o filozofii średniowiecznej. Dwa lata później współzakładał Pontifical Intitute of Medieval Studies w Toronto.
Podczas II wojny światowej Gilson przebywał we Francji, a po jej zakończeniu stanowczo przeciwstawiał się organizowanej przez komunistów nagonce na ludzi związanych z rządami Vichy. Uczestniczył w konferencji w sprawie Karty ONZ w San Francisco i konferencji założycielskiej UNESCO w Londynie. W 1946 został wybrany w poczet członków Akademii Francuskiej. Zasiadał w jury konkursu głównego na 3. MFF w Cannes (1949). 
W uznaniu zasług dla odrodzenia zainteresowania filozofią kościelną Gilson otrzymał w 90. rocznicę urodzin list gratulacyjny od papieża Pawła VI. Był głęboko przywiązany do tradycji katolickiej i brał czynny udział w życiu Kościoła.
Odchodząc, pozostawił po sobie ponad 800 prac naukowych i 60 książek.
Dzieło.
Analizując myśl św. Tomasza, Gilson doszedł do wniosku, że wbrew utartym poglądom tomizm nie był zwieńczeniem myśli scholastycznej i nie mieścił się w jej głównym nurcie, a przeciwnie, był wyrazem reakcji przeciw niej. Dostrzegł zaczątki dokonującego się w czasach Tomasza rozdziału filozofii i nauki, co jego zdaniem oznaczało odarcie człowieka z jego boskości i uczynienie go „zwyczajnym” tworem natury. To z kolei otworzyło drogę do najrozmaitszych eksperymentów społecznych, włącznie z tymi najbardziej zbrodniczymi. Zdaniem Gilsona nie tworzenie rozmaitych systemów filozoficznych, lecz powrót do myśli Akwinaty stwarza szansę na rozwiązanie trapiących nas problemów.
Refleksja historyczna stała się następnie dla Gilsona punktem wyjścia do własnej filozofii, która nie koncentrowała się na tym, co możliwe, a na tym, co jest. Wraz z Jacquesem Maritainem Gilson położył podwaliny pod odmianę tomizmu zwaną tomizmem egzystencjalnym.
Gilson położył szczególny nacisk na rolę istnienia w pojęciu bytu u Tomasza. Zdaniem Gilsona, "esse" stanowi jądro bytu, jest w nim czymś najbardziej wewnętrznym, co jednocześnie łączy realny byt z bytem czystym, czyli Bogiem. Zabicie "esse" i nadmierna waga przypisywana esencji w przypadku człowieka zaburza jego naturalną więź z Bogiem. Filozofia powinna pozostawać w sferze tego, co istniejące, i skupić się na badaniu świata realnego, a nie świata czystych możliwości.
Tak pojmowane istnienie odległe jest od istnienia w rozumieniu egzystencjalistów. Dla Gilsona jest ono źródłem nadziei i początkiem drogi do mądrości, nie zaś bytem, który w samotności doświadcza swej absurdalności i w poczuciu trwogi czeka na zagładę.
Zdaniem Gilsona, namysł nad istnieniem powinien, przez akceptację jego tajemnicy, w naturalny sposób prowadzić ku teologii. Tylko w ten sposób można osiągnąć mądrość, co powinno być jednym z celów filozofii.

</doc>
<doc id="172215" url="https://pl.wikipedia.org/wiki?curid=172215" title="Etienne Gilson">
Etienne Gilson



</doc>
<doc id="172219" url="https://pl.wikipedia.org/wiki?curid=172219" title="Sfera profanum">
Sfera profanum



</doc>
<doc id="172220" url="https://pl.wikipedia.org/wiki?curid=172220" title="FreeNX">
FreeNX

FreeNX – wolna implementacja protokołu NX, rozwijana przez Fabiana Franza i Kurta Pfeifle. FreeNX opiera się na źródłach NX udostępnianych przez firmę NoMachine na licencji GNU GPL.
Projekt nie jest rozwijany od 2008 roku.

</doc>
<doc id="172223" url="https://pl.wikipedia.org/wiki?curid=172223" title="Chapala">
Chapala

Chapala (hiszp. " Lago de Chapala") – największe słodkowodne jezioro Meksyku, położone w zachodniej części kraju, 45 km na południowy wschód od Guadalajary. 
Na brzegach jeziora znajdują się liczne ośrodki wypoczynkowe. Ze względu na niewłaściwą gospodarkę wodną i wycinanie okolicznych lasów jezioro jest zagrożone wysychaniem i jego powierzchnia się zmniejsza.

</doc>
<doc id="172225" url="https://pl.wikipedia.org/wiki?curid=172225" title="Artur Rodzinski">
Artur Rodzinski



</doc>
<doc id="172228" url="https://pl.wikipedia.org/wiki?curid=172228" title="Etta James Hawkings">
Etta James Hawkings



</doc>
<doc id="172229" url="https://pl.wikipedia.org/wiki?curid=172229" title="Fillér">
Fillér

Filler – drobna moneta węgierska, 1/100 kolejno: korony (od 1892), pengő (od 1926) i forinta (od 1946); wskutek utraty siły nabywczej obecnie nieemitowana, wycofano ją z obiegu w 1999.
Emitowano następujące monety.
System związany z koroną austro-węgierską, potem z koroną węgierską:
System pengő:
System forint, Republika:
System forint, Republika Ludowa:
W 1967 zmniejszono nieco wielkość monet 10 i 20 filler oraz zmieniono wzór monet 50 filler.
System forint, po 1989:

</doc>
<doc id="172232" url="https://pl.wikipedia.org/wiki?curid=172232" title="László Sólyom">
László Sólyom

László Sólyom (wym. ; ur. 3 stycznia 1942 w Peczu) – węgierski prawnik, nauczyciel akademicki i polityk, przewodniczący Trybunału Konstytucyjnego (1990–1998). W latach 2005–2010 prezydent Węgier.
Życiorys.
W 1965 ukończył prawo na Uniwersytecie w Peczu, w tym samym roku uzyskał uprawnienia bibliotekarza w Państwowej Biblioteka Széchényiego. Kształcił się następnie na Uniwersytecie Friedricha Schillera w Jenie, na którym pracował w latach 1966–1969. Do połowy lat 70. był zatrudniony w parlamentarnej bibliotece. Od 1969 pozostawał pracownikiem naukowym instytutu nauk politycznych i prawnych Węgierskiej Akademii Nauk, doktoryzował się w tym instytucie w 1981. Od 1978 wykładowca węgierskich uczelni, w tym w latach 1983–1998 profesor w katedrze prawa cywilnego Uniwersytetu im. Loránda Eötvösa w Budapeszcie, a od 1995 profesor na Katolickim Uniwersytecie Pétera Pázmánya. W 1999 otrzymał tytuł doctora honoris causa Uniwersytetu w Kolonii, od 1999 do 2000 gościnnie wykładał na tej uczelni. W 2001 został członkiem korespondentem, a w 2013 członkiem zwyczajnym Węgierskiej Akademii Nauk.
Pod koniec lat 80. zaangażował się w działalność niezależnych organizacji obywatelskich, m.in. zrzeszającego prawników Független Jogász Fórum. Był też jednym z założycieli Węgierskiego Forum Demokratycznego i krótko członkiem władz wykonawczych tej partii. Reprezentował ją w trakcie negocjacji z innymi ugrupowaniami opozycyjnymi. Jeszcze w 1989 wybrany w skład Trybunału Konstytucyjnego. Został wiceprzewodniczącym tej instytucji, a od 1990 do końca kadencji w 1998 zajmował stanowisko jej prezesa.
W 2005 organizacja społeczna Védegylet zgłosiła jego kandydaturę na urząd prezydenta, wybieranego przez Zgromadzenia Narodowego. Poparcie zadeklarowali posłowie opozycyjnych ugrupowań – Fideszu i Węgierskiego Forum Demokratycznego. 7 czerwca 2005 László Sólyom został wybrany na ten urząd w trzeciej turze głosowania, otrzymując 185 głosów, podczas gdy kandydatka rządzących socjalistów Katalin Szili dostała 182 głosy. Wybór umożliwiło mu wstrzymanie się od głosu przez deputowanych współrządzącego Związku Wolnych Demokratów. Urząd objął 5 sierpnia 2005 i sprawował go przez pełną kadencję do 6 sierpnia 2010, kiedy to zastąpił go Pál Schmitt.
Odznaczony m.in. Orderem Orła Białego (2009).

</doc>
<doc id="172233" url="https://pl.wikipedia.org/wiki?curid=172233" title="Franz Jakubowski">
Franz Jakubowski

Franz Jakubowski (ur. 10 czerwca 1912, Poznań - zm. 1970, USA) – niemiecki teoretyk marksistowski.
Życiorys.
Urodził się 10 czerwca 1912 w Poznaniu i dorastał w Wolnym Mieście Gdańsku (mieszkał w Sopocie), w rodzinie lekarza. W latach 1930-1933 studiował prawo na uniwersytetach w Heidelbergu, Berlinie, Monachium i Wrocławiu; studia ukończył jednak obronieniem pracy doktorskiej na wydziale nauk politycznych Uniwersytetu Bazylejskiego w kwietniu 1935 roku.
W okresie studiów Jakubowski działał w niemieckiej Socjalistycznej Partii Robotniczej (SAP), w której stał się trockistą. Od 1933 roku, przebywając już w Bazylei, wraz z uczniem Karla Korscha, Fritzem Belleville, działał w rewolucyjno-socjalistycznej grupie prowadzonej przez osławionego później reformistę i rewizjonistę Richarda Loewenthala (Paula Seringa). Po ukończeniu studiów Jakubowski powrócił do Gdańska, gdzie stworzył grupę polityczną "Nowy Związek Spartakusa - Komuniści-Internacjonaliści Niemiec, grupa Gdańsk (trockiści)".
Grupa została zdekonspirowana przez władze nazistowskie Gdańska i w grudniu 1936 roku odbył się proces Jakubowskiego i jego towarzyszy. O procesie tym artykuł napisał Lew Trocki. Jakubowski został wykupiony przez rodzinę, opuścił Europę i poprzez Danię i Kubę udał się do USA, gdzie się osiedlił i zmienił nazwisko na Frank Fisher. W Stanach Zjednoczonych Jakubowski współuczestniczył w założeniu Fundacji im. Aleksandra Hercena, w której pracował jako wydawca literatury radzieckiej, która na terenie ZSRR objęta była cenzurą.
Jakubowski opublikował w 1936 roku pracę opartą na tezach swojego doktoratu - "Nadbudowa ideologiczna w materialistycznym pojmowaniu dziejów", ("Der ideologische Überbau in der materialistischen Geschichtsauffassung"), w dużej mierze opartą na inspiracjach myślą Karla Korscha oraz dziedzictwie heglowskiej dialektyki w myśli Marksa. Praca ta wymierzona była także w pewne nurty wewnątrz marksizmu, przede wszystkim łączone z nazwiskami Karla Kautsky'ego oraz Maxa Adlera.

</doc>
<doc id="172234" url="https://pl.wikipedia.org/wiki?curid=172234" title="Laszlo Solyom">
Laszlo Solyom



</doc>
<doc id="172236" url="https://pl.wikipedia.org/wiki?curid=172236" title="Karol Lipiński">
Karol Lipiński

Karol Józef Lipiński (ur. 30 października 1790 w Radzyniu Podlaskim, zm. 16 grudnia 1861 w Urłowie, dzisiaj rejon zborowski, obwód tarnopolski) – polski skrzypek, kompozytor i pedagog.
Życiorys.
Od wczesnego dzieciństwa zdradzał wybitne zdolności muzyczne. Gry na skrzypcach uczył się od piątego roku życia – początkowo od ojca Feliksa (1765-1847) – kapelmistrza orkiestry w majątku Potockich w Radzyniu Podlaskim.
Po przeniesieniu się Lipińskich w 1799 r. do Lwowa grał w orkiestrze prowadzonej przez ojca w domu Adama Starzeńskiego oraz w zespołach kameralnych. Pod koniec 1809 r. Lipiński został zaangażowany na stanowisko koncertmistrza orkiestry teatru niemieckiego we Lwowie (Obowiązujący do 1842 roku przywilej teatralny obejmował tylko teatr niemiecki – polscy aktorzy działali wyłącznie na podstawie nie zawsze formalnych umów z przedsiębiorcami austriackimi). Po dwóch latach pracy w orkiestrze został jej kapelmistrzem. We Lwowie mieszkał przez 40 lat do 1839 r., pracując jako dyrygent, a potem dyrektor orkiestry. We Lwowie powstała zdecydowana większość jego kompozycji, m.in. 3 symfonie (Es-dur, B-dur, Uwertura D-dur), trzy koncerty skrzypcowe, kaprysy, polonezy oraz kilka śpiewogier („oper”): "Syrena z Dniestru", mająca swą prapremierę we Lwowie w 1814, "Kłótnia przez zakład" i "Terefere i Tarapacie".
W 1812 roku odbył podróż do Warszawy, aby zapoznać się z pracą teatru operowego.
W roku 1814 wyjechał do Wiednia, aby poznać sławnego wówczas niemieckiego skrzypka-wirtuoza Louisa Spohra. Po tym spotkaniu postanowił obrać karierę koncertującego skrzypka, zaś po powrocie do Lwowa porzucił pracę w teatrze i zajął się doskonaleniem gry na skrzypcach. Równocześnie komponował i zajmował się działalnością pedagogiczną.
Pod koniec października 1817 r. udał się na koncerty do Włoch. Spotkał się z Paganinim w 1818 r. (koncertowali razem dwukrotnie 17 kwietnia i 24 maja 1818 r.).
W latach 1819-1824 koncertował w Kijowie, Krakowie, Poznaniu, Berlinie, Lipsku i Wrocławiu, Wilnie, Krzemieńcu i Kamieńcu Podolskim. W tym czasie powstały liczne jego utwory.
W 1823 r. koncertował w Kijowie wspólnie z Marią Szymanowską. Występował w Warszawie w grudniu 1827 i na początku 1828 r. dając sześć koncertów w Teatrze Narodowym, po których otrzymał nominację na pierwszego skrzypka Dworu Królewsko-Polskiego.
14 lipca 1829 r. podczas uroczystości koronacyjnych Mikołaja I, na które przybył również Paganini, obaj artyści koncertowali na Zamku Królewskim w Warszawie, wywołując w prasie warszawskiej gorącą polemikę na temat wyższości ich gry. Lipiński po powrocie z Warszawy zaniechał koncertowania i poświęcił się pracy kompozytorskiej. W 1834 r. rozpoczął występy z nowym repertuarem w Warszawie i Poznaniu, a w 1835 roku udał się na półtoraroczną podróż artystyczną na Zachód.
W Lipsku sprawował stanowisko koncertmistrza w słynnej orkiestrze Gewandhaus. Stamtąd udał się do Paryża. Koncertował niewiele z powodu długiej naprawy uszkodzonych skrzypiec. Z Paryża przeniósł się z koncertami do Anglii (Londyn, Manchester).
W latach 1837-1839 poczynił starania o stanowisko koncertmistrza kapeli króla saskiego w Dreźnie, które otrzymał w 1839 r. Niemal do ostatnich dni swego życia jego działalność była związana z tym miastem.
Współpracował z Richardem Wagnerem, przyjaźnił się z Robertem Schumannem. W Dreźnie powstały jego ostatnie utwory. Tutaj też rozwinął swoją działalność pedagogiczną kształcąc wielu skrzypków i opiekując się młodymi talentami (Henryk Wieniawski).
Paganini zapytany, kto według niego jest najlepszym skrzypkiem na świecie, odpowiedział: „Nie wiem kto jest najlepszy, ale Lipiński ma na pewno drugie miejsce”.
W 1845 Lipiński zakupił majątek Urłów koło Tarnopola. Artysta spędzał tam wakacje, a po przejściu na emeryturę przeniósł się do Urłowa na stałe i tam zmarł na astmę w 1861 roku. Po śmierci kompozytora Urłów przeszedł w ręce jego synów, Gustawa i Konstantego. W testamencie Lipiński przeznaczył majątek w Urłowie na utworzenie fundacji stypendialnej jego imienia, wspierającej młodych skrzypków kształcących się w konserwatoriach we Lwowie, Neapolu i Wiedniu. Fundacja działała aż do wybuchu I wojny światowej.
Twórczość.
Spośród mało dziś znanych kompozycji Lipińskiego największe uznanie zdobył sobie "II Koncert skrzypcowy D-dur" op. 21, zwany także "koncertem wojskowym". Oprócz niego był on twórcą czterech innych koncertów skrzypcowych (z których jeden się nie zachował), kaprysów i innych utworów wirtuozowskich, głównie na skrzypce z akompaniamentem, polonezów, rond, etiud, wariacji, muzyki do wodewilów, 2 trio smyczkowych i trzech wczesnych symfonii.

</doc>
<doc id="172237" url="https://pl.wikipedia.org/wiki?curid=172237" title="Hornowski">
Hornowski

Hornowski polski herb szlachecki – odmiana herbu Korczak.
Opis herbu.
Opis zgodnie z klasycznymi regułami blazonowania:
W polu czerwonym, podkowa srebrna, barkiem do góry, na której zaćwieczona takaż strzała bez upierzenia, przekrzyżowana ukośnie, wewnątrz podkowy, trzy wręby srebrne - ułożone jeden nad drugim jak w herbie Korczak.
W klejnocie trzy pióra strusie.
Labry - czerwone podbite srebrem.
Najwcześniejsze wzmianki.
Pierwsze informacje o herbie, dotyczą dokumentów sygnowanych pieczęcią ze znakiem rodziny Hornowskich z Hornowa na Litwie, a pochodzą z XVI wieku.
Herbowni.
Hornowski.

</doc>
<doc id="172238" url="https://pl.wikipedia.org/wiki?curid=172238" title="Wyjące pięćdziesiątki">
Wyjące pięćdziesiątki

Wyjące pięćdziesiątki – obszar rozciągający się pomiędzy 50° i 60° szerokości geograficznej południowej. Rejon ten znany jest z jednych z najsilniejszych wiatrów na Ziemi, występujących tam ze względu na brak jakiejkolwiek bariery w postaci większych mas lądowych. Ponadto na siłę wiatru ma wpływ występujący w tym rejonie zimny prąd morski – Prąd Wiatrów Zachodnich.
Z wyjącymi pięćdziesiątkami od północy graniczą ryczące czterdziestki, na południe zaś od niego rozciągają się bezludne sześćdziesiątki, pas wód Oceanu Południowego otaczający Antarktydę.
Geografia.
W pasie tym znajduje się niewiele lądów, jedynie południowy fragment Ameryki Południowej i niewielkie subantarktyczne wyspy. Obszar ten jest praktycznie bezludny; oprócz kontynentu południowoamerykańskiego stale zamieszkane są jedynie Falklandy oraz Georgia Południowa.
W obszarze wyjących pięćdziesiątek znajduje się przylądek – Horn oraz Cieśnina Drake’a.

</doc>
<doc id="172240" url="https://pl.wikipedia.org/wiki?curid=172240" title="Welur">
Welur



</doc>
<doc id="172241" url="https://pl.wikipedia.org/wiki?curid=172241" title="Kostrowiec">
Kostrowiec

Kostrowiec, herb szlachecki.
Kostrowiec I: W polu czerwonym krzyż u dołu rozdarty, półksiężycem w środku przekrzyżowały. U szczytu pióra strusie.&lt;br&gt;Kostrowiec II: W polu czerwonym - krzyż, rozdarty u dołu w kształcie wąsów. U szczytu trzy pióra strusie.
Kostrowiec, Lwowicz, Morachowski,

</doc>
<doc id="172242" url="https://pl.wikipedia.org/wiki?curid=172242" title="Hołowiński">
Hołowiński

Hołowiński – polski herb szlachecki odmiana herbu Kostrowiec.
Opis herbu.
W polu błękitnym krzyż ćwiekowy złoty z takimż półksiężycem u podstawy, zaćwieczony na takimż krzesiwie.
Klejnot: Pięć piór strusich.
Labry błękitne, podbite złotem.
Juliusz Karol Ostrowski blazonuje inaczej – zamiast krzesiwa jest pagórek zielony, zaś pole nieznane, określane jako prawdopodobnie czerwone.
Najwcześniejsze wzmianki.
Herb pojawił się po raz pierwszy w "Gnieździe cnoty" Bartosza Paprockiego. Według Ostrowskiego używany w XVII wieku na Litwie.
Herbowni.
Hołowińscy herbu Kostrowiec Odmienny.

</doc>
<doc id="172244" url="https://pl.wikipedia.org/wiki?curid=172244" title="Knidos">
Knidos

Knidos (gr. , dzisiejsze "Tekir" w Turcji) – jedno z miast doryckiego heksapolis, położone w Karii na wybrzeżu Azji Mniejszej na przylądku Triopion. 
Powstało w VII w. p.n.e. i istniało do VII w. n.e. Według Strabona miasto składało się z części reprezentacyjnej, leżącej na wyspie, która była połączona molem z dzielnicami leżącymi na stałym lądzie. Położone w sąsiedztwie Kos, podobnie jak ta wyspa słynęło ze znakomitych lekarzy. Co cztery lata odbywała się tam Olimpiada Dorycka. 
Znajdowało się tam sanktuarium Afrodyty "Euploia" ze słynnym posągiem bogini dłuta Praksytelesa (kopia w Muzeum Watykańskim; także świątynia Demeter oraz świątynia Apollina, w której celebrowano uroczystości związane z olimpiadami. 
W latach 1857-1858 archeolog C.T. Newton przeprowadzał kompleksowe badania wykopaliskowe miasta, w trakcie których odkryto m.in. grobowiec zwieńczony 7-tonową statuą przedstawiającą leżącego lwa – obecnie eksponowaną w holu głównym British Museum. Wewnątrz 18-metrowej budowli znajdowało się 12 komór grobowych – stąd przypuszcza się, że był to grobowiec rodzinny lub (ze względu na płaskorzeźbę przedstawiająca tarczę) zbiorowy grób ofiar bitwy. 
Z Knidos pochodził matematyk, astronom i geograf Eudoksos, twórca teorii wyczerpywania (rozwiniętej później przez Archimedesa) i pierwszego teoretycznego modelu wyjaśniającego ruchy ciał niebieskich. 

</doc>
<doc id="172246" url="https://pl.wikipedia.org/wiki?curid=172246" title="Jerlicz">
Jerlicz

Jerlicz – polski herb szlachecki, odmiana herbu Lis.
Opis herbu.
Opis zgodnie z klasycznymi regułami blazonowania:
W polu czerwonym - rogacina srebrna, dwa razy ukośnie przekrzyżowana. 
Klejnot: pół lisa czerwonego.
Najwcześniejsze wzmianki.
Odmiana przysługująca podolskiej gałęzi rodu Jerliczów.
Herbowni.
Gerlaż, Gerlicz, Jerlicz, Tynieński.

</doc>
<doc id="172248" url="https://pl.wikipedia.org/wiki?curid=172248" title="Hłuszanin (herb szlachecki)">
Hłuszanin (herb szlachecki)

Hłuszanin – odmiana herbu szlacheckiego Radwan.
Opis herbu.
W polu czerwonym - złota chorągiew kościelna o trzech polach z frędzlami i krzyżem złotym. U szczytu na trzech piórach strusich – obrączka złota, na kopię poprzeczną nawleczona.
Herbowni.
Głuszanin, Hluszanin, Hłuszanin.

</doc>
<doc id="172250" url="https://pl.wikipedia.org/wiki?curid=172250" title="Jaskolecki (herb szlachecki)">
Jaskolecki (herb szlachecki)

Jaskolecki – odmiana herbu szlacheckiego Radwan.
Opis herbu.
W polu srebrny chorągiew kościelna czerwona, o trzech polach ze srebrną frędzlą, z krzyżem kawalerskim srebrnym nad środkową połą i pierścieniami po obu końcach drzewca. 
Klejnot: pięć strusich piór - dwa czerwone pomiędzy trzema srebrnymi.
Herbowni.
Jaskolecki, Jaskołecki.

</doc>
<doc id="172251" url="https://pl.wikipedia.org/wiki?curid=172251" title="Judycki (herb szlachecki)">
Judycki (herb szlachecki)

Judycki – odmiana herbu szlacheckiego Radwan.
Opis herbu.
W polu czerwonym strzała rozdarta w słup, na której złota chorągiew kościelna, o dwóch połach z frędzlami. 
Klejnot: na strzale w pas, kruk z pierścieniem w dziobie.
Herbowni.
Judycki.

</doc>
<doc id="172252" url="https://pl.wikipedia.org/wiki?curid=172252" title="Symphysodon">
Symphysodon

Symphysodon – rodzaj południowoamerykańskich ryb z rodziny pielęgnicowatych (Cichlidae), charakteryzujących się wysokim, bocznie ścieśnionym ciałem o prawie kulistym profilu, różnorodnym ubarwieniu i specyficznej metodzie karmienia potomstwa, w starszej literaturze w języku polskim nazywanych "dyskowcami" lub "paletkami" – obecnie obydwie nazwy przypisywane są konkretnym gatunkom zaliczanym do tego rodzaju. Rodzaj jest blisko spokrewniony z grupą obejmującą rodzaje "Heros", "Mesonauta", "Pterophyllum" i "Uaru" (plemię Heroini).
Występowanie.
W warunkach naturalnych "Symphysodon" są endemitami dorzecza Amazonki, szeroko rozprzestrzenionymi w jej dopływach. Występują we wszystkich trzech dominujących typach wód amazońskich: „czarnych”, „białych” i czystych wodach stojących lub wolno płynących. Są to zazwyczaj wody bardzo miękkie i kwaśne, nasycone garbnikami. Twardość wody wynosi zwykle poniżej 1°n, a temperatura poniżej 28 °C. Przebywają w strefie przybrzeżnej (litoral), przy stromych brzegach, wśród dających im schronienie zwalonych do wody gałęzi i korzeni, na głębokości 3–5 m.
Systematyka.
Historia badań.
Odkrycia "Symphysodon discus" dokonał w 1833 roku Johann Natterer w dolnym biegu Rio Negro w Brazylii. Naukowy opis gatunku sporządził Johann Jakob Heckel w 1840 roku. W 1904 roku Jacques Pellegrin opublikował pierwszy opis "Symphysodon aequifasciatus". Dalsze badania prowadzili m.in. Schultz, Axelrod, Geisler i Burgess. W obrębie gatunku "S. aequifasciatus" wyróżniono (oprócz nominatywnego) podgatunki: "S. a. axelrodi" i "S. a. haraldi", zasiedlające odpowiednio wschodnią i zachodnią część dorzecza Amazonki, natomiast w obrębie "S. discus" wyróżniono "S. d. willischwartzi" – opisany z rzeki Abacaxis w Brazylii – oraz "S. d. tarzoo". Gatunki i podgatunki były wyodrębniane na podstawie ubarwienia i deseni na ciele, a także na podstawie rozmieszczenia geograficznego. Główną cechą rozróżniającą "S. discus" od "S. aequifasciatus" jest obecność szerokiego, ciemnego pasa, przebiegającego pionowo przez środek boku u pierwszego z nich.
W literaturze popularnej wyróżniono 5 głównych fenotypów:
Nazwy zwyczajowe.
Nazw "dyskowiec" i "paletka" nie należy przyjmować jako polskich nazw rodzajowych dla "Symphysodon", choć takie propozycje pojawiały się w starszej literaturze. Binominalne nazwy (np. paletka brązowa, p. niebieska, p. zielona) nadawane były wyróżnianym wówczas podgatunkom lub odmianom barwnym. W tej kwestii od wielu lat toczą się dyskusje zarówno w kręgach naukowych, jak i wśród miłośników akwarystyki. W nowszej literaturze (od 1990 roku) obydwie nazwy traktowane są jako zwyczajowe nazwy 2 powszechnie akceptowanych gatunków podanych poniżej. Dodatkowym utrudnieniem stały się, nawiązujące do ubarwienia, nazwy niekonsekwentnie stosowane w literaturze popularnej.
Współczesna klasyfikacja.
Klasyfikacja biologiczna w obrębie rodzaju "Symphysodon" pozostaje sporna. Najszerzej akceptowany podział oparty jest na klasyfikacjach Schultza (1960), Silvy i Kotlara (1980) oraz Burgessa (1981). W obydwu wymienionych wyżej gatunkach wyróżnili oni 5 podgatunków, które jednak nie zostały powszechnie zaakceptowane przez taksonomów z powodu zbyt bliskiego pokrewieństwa oraz błędów formalnych wcześniejszych opisów taksonomicznych – opisy powstały w oparciu o zaledwie kilka osobników, często niepewnego pochodzenia. W literaturze naukowej do 2006 roku uznawane były tylko 2 gatunki. W 2006 Ready zaproponował podniesienie do rangi gatunku "S. tarzoo" tzw. fenotyp „zielony”, a rok później Bleher wyróżnił "S. haraldi" – odpowiednik fenotypu „niebieskiego” i „brązowego”.
Dane cytogenetyczne, molekularne i morfologiczne sugerują dużą zmienność w obrębie tego rodzaju, ale ryby te mogą się między sobą krzyżować, w warunkach naturalnych tworząc płodne hybrydy. Pod względem formalnym dotychczas opisano poprawnie 4 gatunki. Możliwe, że wszystkie one są odmianami barwnymi i rasami geograficznymi jednego gatunku. Liczba chromosomów u wszystkich badanych osobników, pochodzących z różnych miejsc naturalnego zasięgu występowania, wynosi 2n = 60. Jedna z koncepcji (Mazeroll i Weiss, 1995; Allgayer, 2001) sugeruje istnienie 1 gatunku ("S. discus") z 3 podgatunkami ("S. d. discus", "S. d. willischwartzi" i "S. d. aequifasciatus").
Badania mtDNA sugerują podział rodzaju "Symphysodon" na 4 linie ewolucyjne, przy czym, według filogenetycznej koncepcji gatunku, różnice pomiędzy nimi nie dają podstaw do wyróżniania więcej niż jednego gatunku.
Kolejne badania przeprowadzone przez M. Amado i I. Fariasa oraz T. Hrbka, opublikowane w 2011 wyłoniły w obrębie rodzaju "Symphysodon" 5 gatunków: 
Klasyfikacja.
Gatunki zaliczane do tego rodzaju 
Gatunkiem typowym rodzaju jest "Symphysodon discus".
Cechy charakterystyczne rodzaju.
Budowa.
Przedstawiciele tego rodzaju mają wysokie ciało w kształcie dysku, o profilu niemal kolistym, silnie bocznie spłaszczone. Mają małą głowę, mały pysk i duże oczy. Płetwy grzbietowa i odbytowa są niskie, ale bardzo długie – otaczają niemal cały obwód tułowia. Płetwy brzuszne długie i wąskie. "Symphysodon" spp. dorastają do ponad 20 cm.
Biologia i ekologia.
Żyją w stadach od 100 do 1000 osobników. Stadu przewodzi intensywnie ubarwiony, silny i szybki samiec alfa. Przewodnik odwraca uwagę drapieżników swoim wyglądem i zachowaniem, co zwiększa szansę ucieczki pozostałych członków stada. Sam rzadko pada ofiarą napastnika.
Jak wszystkie pielęgnicowate, " Symphysodon" mają silnie rozwinięty instynkt opieki nad potomstwem, ale zachowania rozrodcze przebiegają u nich inaczej niż u większości pielęgnic. Para przystępująca do rozrodu oczyszcza miejsce planowanego złożenia ikry, nie wykazując przy tym szczególnej ekscytacji (większość pielęgnicowatych staje się w tym czasie agresywna, a nawet terytorialna). Rodzice pomagają potomstwu już w czasie wylęgu – chwytając pyskiem jajo zmiękczają jego otoczkę, a wyklute larwy przenoszą i przyklejają do oczyszczonej powierzchni (zwykle jest to liść). Narybek
ma ciało wydłużone. Owalny kształt przyjmuje po około 3 miesiącach.
Szczególną cechą rodzaju jest sposób karmienia narybku, gdy ten wykorzysta już zapasy żółtka. Skóra obojga rodziców zawiera szaro-żółtawą wydzielinę bogatą w odżywcze substancje proteinowe. Narybek żywi się tą wydzieliną, skubiąc boki obojga rodziców naprzemiennie. W czasie gdy jedno z rodziców karmi młode, drugie regeneruje zapasy odżywczej wydzieliny. W ten sposób rodzice karmią młode, dopóki te nie zaczną samodzielnie zdobywać pokarmu.
Odmiany hodowlane.
Przez długi czas od odkrycia ryby te osiągały wysokie ceny w handlu akwarystycznym. Brak znajomości ich ekologii powodował, że trudno było utrzymać je przy życiu i nie umiano ich rozmnożyć.
Odkrywane w kolejnych latach odmiany barwne rodzaju "Symphysodon" (m.in. niebieska, brązowa, zielona i czerwona) oraz wzrastające zainteresowanie hodowlą dla potrzeb akwarystyki przyczyniły się do powstanie wielu odmian hodowlanych.
Pierwsze udane próby rozmnażania tych ryb w akwariach doszły do skutku w 1938 r. w Stanach Zjednoczonych. Jednak przełom dokonał się dopiero pod koniec lat 50., kiedy Eduard Schmidt-Focke po raz pierwszy odchował paletki niebieskie i zielone. Następne lata przynosiły nowe odmiany ryb i usprawnienie ich hodowli. Kolejny przełom dokonał się pod koniec XX wieku, kiedy za sprawą postępu technicznego i rosnącej popularności tych ryb pojawiły się ogromne fermy paletek w Azji Południowo-Wschodniej. Ostatnie lata przyniosły wiele nowych odmian barwnych, od jednolicie białych po ryby czerwone z turkusowymi cętkami. Pojawiła się również moda na dzikie ryby odławiane w dorzeczu Amazonki. Nie są one tak efektowne jak odmiany hodowlane, jednak dla koneserów liczy się fakt, że są one w stu procentach naturalne i bardzo wymagające.
Organizowane są wystawy i konkursy akwarystyczne, na których hodowcy wystawiają najpiękniejsze okazy. W 2002 roku powstał Polski Klub Miłośników Dyskowców, który zajmuje się popularyzacją hodowli dyskowców.

</doc>
<doc id="172254" url="https://pl.wikipedia.org/wiki?curid=172254" title="Heksapolis">
Heksapolis

Heksapolis – nazwa związku sześciu miast doryckich założonych w Azji Mniejszej.
W skład związku istniejącego w IX wieku p.n.e. wchodziły następujące miasta: Lindos, Kamejros, Ialissos, Halikarnas, Kos i Knidos. Miasta organizowały odbywającą się w Knidos olimpiadę dorycką. W czasie wojny peloponeskiej stanęły po stronie Sparty.

</doc>
<doc id="172256" url="https://pl.wikipedia.org/wiki?curid=172256" title="Hodyc">
Hodyc

Hodyc ("Hoditz, Hodicki") – odmiana herbu szlacheckiego Rogala.
Opis herbu.
Na tarczy dwudzielnej, w polu prawym srebrnym - róg bawoli czerwony, w lewym czerwonym - róg bawoli srebrny. W klejnocie dwa takie same rogi.
Herbowni.
Hodycki, Hodytz.

</doc>
<doc id="172258" url="https://pl.wikipedia.org/wiki?curid=172258" title="Iwanowski (herb szlachecki)">
Iwanowski (herb szlachecki)

Iwanowski – polski herb szlachecki, odmiana herbu Rogala.
Najwcześniejsze wzmianki.
Dunin-Borkowski wspomina o Iwanowskich herbu Rogala odm. w powiecie oszmiańskim na Litwie (1700 rok).
Herbowni.
Jedna rodzina herbownych (herb własny):

</doc>
<doc id="172261" url="https://pl.wikipedia.org/wiki?curid=172261" title="Mijailo Mijailović">
Mijailo Mijailović

Mijailo Mijailović (cyr. Мијаило Мијаиловић; ur. 6 grudnia 1978 w Sztokholmie) − serbski imigrant od 1992 mieszkający w Szwecji. Morderca Anny Lindh, szwedzkiej minister spraw zagranicznych.
10 września 2003 r. zaatakował nożem w sztokholmskim domu towarowym Annę Lindh (zmarła dzień później). Na pięć dni przed popełnieniem zbrodni, podejrzewany wcześniej o popełnienie kilku brutalnych przestępstw, został wypuszczony ze szpitala psychiatrycznego, gdzie poddawany był leczeniu. Fakt ten wywołał burzliwą dyskusję wśród szwedzkiej opinii publicznej, która krytykowała tak system penitencjarny, politykę imigracyjną, jak i niedomagania szwedzkiego systemu opieki psychiatrycznej.
W czasie procesu Mijailović powiedział, że morderstwo było zemstą za bierną postawę Szwecji w czasie amerykańskich nalotów na Serbię w 1999 roku. 2 grudnia 2004 szwedzki Sąd Najwyższy ostatecznie wydał wyrok dożywotniego więzienia.

</doc>
<doc id="172262" url="https://pl.wikipedia.org/wiki?curid=172262" title="Rzezawa">
Rzezawa

Rzezawa – wieś gminna w Polsce położona w województwie małopolskim, w powiecie bocheńskim, w gminie Rzezawa, w zachodnim krańcu Kotliny Sandomierskiej, na północny wschód od Bochni. Miejscowość jest siedzibą gminy Rzezawa.
W latach 1975–1998 miejscowość administracyjnie należała do województwa tarnowskiego.
Położenie.
Rzezawa położona jest w południowej części gminy. Sąsiaduje z sołectwami:
Historia.
Nazwa Rzezawa (wtedy "Zyrawa") pojawia się w dokumencie z datą 1264, prawdopodobnie jest to błędnie napisana data 11 października 1274 roku. W dokumencie tym, pisanym po łacinie, jest określenie "hambno cum Ziraud", co w tłumaczeniu z łaciny i na język współczesny brzmiałoby "Rzezawa przy Żabnie". Nie można jednoznacznie stwierdzić, czy dotyczy to wsi Rzezawa dziś istniejącej. Nazwa Rzezawa ani Zyrawa nie pojawia się później w najbliższej okolicy Żabna. Zdania historyków są podzielone.
Wieś założona została w wyniku akcji kolonizacyjnej Kazimierza Wielkiego na prawie niemieckim. Przypuszcza się, że było to w połowie XIV w. (1350?), ponieważ 10 lutego tego samego roku został wydany akt lokacyjny wsi Borek. Król po naradzie wydał nowy dokument 26 maja 1350 dotyczący lokalizacji nowego kościoła w Rzezawie oraz jego uposażenia z nowo lokowanej wsi Jodłówka i wsi Borek. Rzezawa wraz z nowo lokowaną wsią Borek, Jodłówka oraz wcześniej istniejącą wsią Krzeczów i połową Ostrowa, miały stanowić nową parafię. Taki stan zasięgu parafii Rzezawa utrzymał się do połowy wieku XX. Wszystkie te wsie znajdowały się wśród lasów królewskich, tym samym wszystkie weszły w skład klucza wsi królewskich o nazwie Starostwo krzeczowskie.
W 1355 r. wybudowano we wsi kościół. Na początku kościół miał powstać na terenie Borku, ale król zmienił zdanie. Świątynia była wiele razy niszczona. Dzisiejszy budynek pochodzi z lat 1844–1851.
Rzezawa weszła pod panowanie Austrii już podczas I rozbioru. 23 sierpnia 1775 wrogie wojska zajęły dobra krzeczowskie, do których należała również Rzezawa. Była ona wtedy w posesji Ignacego Dydyńskiego. Po zajęciu dóbr krzeczowskich sprzedano je w dwóch sekcjach. Rzezawę razem z Jodłówką i Krzeczowem 30 lipca 1840 kupił podczas licytacji Henryk Bondi. Cena wywoławcza wynosiła 100 201 złr, nabywca zapłacił 110 500 złr (guldenów lub florenów).
W tym czasie istniała w Rzezawie niewielka wytwórnia serów szwajcarskich.
W 1873 od lipca do września panowała w parafii Rzezawa cholera. Zmarli z Rzezawy pochowani zostali obok dzisiejszego cmentarza.
Przez miejscowość przebiega autostrada A4 (trasa europejska E40) oraz drogi krajowe DK75 i DK94.
Zabytki.
Obiekty wpisane do rejestru zabytków nieruchomych województwa małopolskiego.
Rzezawa dziś.
Od 1996 wieś posiada nazwy ulic oraz nową numerację porządkową budynków. Rzezawa posiada dobrze rozbudowaną sieć kanalizacyjną.
Toponima.
W Rzezawie istnieje tradycyjny, acz nieoficjalny podział na małe dzielnice. Dziś powoli to nazewnictwo zanika. Miejscowość dzieli się na:
Oświata.
W Rzezawie działają placówki oświatowe:
Historia szkoły.
W Rzezawie, przy kościele istniała początkowo szkoła parafialna. Szkoła powstała w 1851 r., przerwała działalność w 1868, i ponownie wznowiła działalność w 1876, już jako szkoła 3-klasowa. Po wybuchu II wojny światowej, w roku 1940 Maria Górnikowa rozpoczęła douczanie młodzieży w ramach szkoły jawnej, oraz tajnego nauczania na poziomie szkoły powszechnej. 1 marca 1943 do pracy dydaktycznej włączyła się Klementyna Gocławska, a 15 marca 1944 Władysława Zięba. Tajne nauczanie trwało do 20 stycznia 1945 roku. W 1996 roku oddano do użytku budynek szkoły podstawowej, który później rozbudowano i otwarto gimnazjum. Od 2003 r. obiekt posiada halę sportową.
Komunikacja.
Kolej.
W Rzezawie znajduje się przystanek kolejowy, przez który przebiega linia kolejowa 91 Kraków Główny – Medyka. Zatrzymują się tu pociągi REGIO spółki Przewozy Regionalne i pociągi KMł spółki Koleje Małopolskie.
Autobusy.
We wsi znajduje się 6 przystanków autobusowych. Przez Rzezawe przejeżdżają autobusy firmy Mikobus na trasie Bochnia – Brzesko oraz Goldbus na trasie Bochnia – Bratucice.
Transport samochodowy.
Przez Rzezawę przebiegają:
Sport.
W Rzezawie działają 2 kluby sportowe: GOSiR Novi/Rzezawianka Rzezawa i UKS Magnus.
GOSiR Novi/Rzezawianka Rzezawa.
Ludowy Klub Sportowy Rzezawianka Rzezawa powstał w 1946 roku. Posiada sekcję piłki nożnej. W 2006 połączył się z klubem Novi Jodłówka który powstał w 1967 roku. I od tej pory występuje pod nazwą Gminny Ośrodek Sportu i Rekreacji Novi/Rzezawianka Rezawa. Obecnie piłkarze grają w  A klasie. Tradycyjne barwy to biało-niebiesko-czerwone. Największym osiągnięciem drużyny jest gra w sezonach 2001/2002,2003/2004, 2004/2005, 2005/2006, 2006/2007, 2007/2008, 2008/2009, 2009/2010, w klasie okręgowej. Stadion klubowy mieści 400 osób w ławeczkach.
UKS Magnus.
Działa od grudnia 1995 przy szkole podstawowej i gimnazjum. Posiada sekcję szachów, tenisa stołowego i siatkówki. Największe sukcesy odnosi kadra szachowa. Zawodnicy Magnusa są jednymi z najlepszych w województwie. Występują w ogólnopolskiej III Lidze Juniorów.
Od kilku lat klub organizuje Turniej Szachowy Juniorów o Pierścień Królowej Jadwigi. Uczestniczą w nim wszyscy czołowi zawodnicy z Małopolski.
OSP Rzezawa.
W Rzezawie istnieje od 1897 roku pół-zawodowa jednostka OSP. Ma jedną z największych w województwie liczbę interwencji. Jako jedyna w gminie należy do Krajowego Systemu Ratowniczo-Gaśniczego.
Legendy i podania.
Wzniesienie Pacynkowa to najbardziej znana legenda związana z wsią. W początkach osady na Wzniesieniu Pacynkowa w Rzezawie Leliwici Melsztyńscy założyli karczmę i osadzili w niej Żyda. Przychodziło tam wielu chłopów. Gdy brakowało im pieniędzy, gospodarz udzielał kredytów. Kmiecie nie mieli środków na spłatę długów, więc Żyd sprzedawał ich gospodarstwa na licytacji. Pewnego razu wściekłe żony przyszły po pijaków. Zebrały się pod oberżą i zaczęły się modlić i złorzeczyć. W tym momencie wybuchła burza, a jeden z piorunów trafił w dach karczmy, która stanęła w płomieniach. Z pożaru uratowali się wszyscy oprócz gospodarza. Chcąc odpokutować winy, mieszkańcy postanowili w tamtym miejscu wznieść kościół, jednak zgromadzony budulec zniknął. Ludzie po zostawionych śladach doszli na miejsce, gdzie dziś stoi świątynia. Zastali tam materiały i konia, który prawdopodobnie je tu przywiózł. Po naradach uznano, że to wola boska i kościół wzniesiono w tamtym miejscu. Na Pacynkowej postawiono krzyż, który stoi tam do dziś.

</doc>
<doc id="172263" url="https://pl.wikipedia.org/wiki?curid=172263" title="Mijailo Mijailovic">
Mijailo Mijailovic



</doc>
<doc id="172264" url="https://pl.wikipedia.org/wiki?curid=172264" title="Radwan (herb szlachecki)">
Radwan (herb szlachecki)

Radwan ("Radwan I") – polski herb szlachecki.
Opis herbu.
Opis współczesny.
Opis skonstruowany współcześnie brzmi następująco:
"Na tarczy w polu czerwonym chorągiew złota kościelna, o trzech polach, z frędzlami u dołu z zaćwieczonym na wierzchu takimż krzyżem kawalerskim."
"W klejnocie – nad hełmem w koronie – trzy pióra strusie."
"Labry herbowe czerwone, podbite złotem."
Geneza.
Najstarszymi znanymi pieczęciami z wizerunkiem herbu "Radwan", są pieczęcie średniowieczne Piotra z Cikowic, podsędka ziemi krakowskiej, pochodzące z 1443 i 1446 roku. Pierwsza znana zapiska sądowa, pochodzi z 1407 roku. Wspomina o tym Franciszek Piekosiński. Proklama zaś "Radwan" zapisana jest w dokumencie z 1409 roku.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (519 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Radwan. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Radwan':
Odmiany herbu.
Znane nam są również herby Kononowicz oraz herby Radwan oznaczone liczbami rzymskimi II – VIII, będące odmianami herbu Radwan:
Zgodnie z informacjami zawartymi w herbarzu Juliusza Ostrowskiego, Kononowicz przysługiwał rodzinie Kononowiczów z przydomkiem Siemionowicz zamieszkującej Litwę. Radwan V był używany przez litewskie rodziny Paszkiewiczów oraz Sołokajów, natomiast Radwan VIII przez wybrane rodziny tatarskie, m.in. Ajdarowiczów, Tabusiewiczów oraz Kryczyńskich.

</doc>
<doc id="172269" url="https://pl.wikipedia.org/wiki?curid=172269" title="Morze Aralskie">
Morze Aralskie



</doc>
<doc id="172272" url="https://pl.wikipedia.org/wiki?curid=172272" title="Silniki liniowe">
Silniki liniowe



</doc>
<doc id="172273" url="https://pl.wikipedia.org/wiki?curid=172273" title="Hans Scharoun">
Hans Scharoun

Bernhard Hans Henry Scharoun (ur. 20 września 1893 w Bremie, zm. 25 listopada 1972 w Berlinie) – niemiecki architekt modernistyczny, jeden z głównych przedstawicieli architektury organicznej.
Życiorys.
Studiował w latach 1912–1914 na Wyższej Szkole Technicznej w Charlottenburgu. 
Od 1915 pracował przy programie odbudowy Prus Wschodnich pod kierunkiem architekta okręgowego Paula Kruchena (m.in. tymczasowy kościół w Walterkehmen). Od 1919 działał w Insterburgu (pol. Wystruć, ros. Czeniachowsk), gdzie zaprojektował m.in. domy przy Parkring i osiedle Bunte Reihe przy Kamswykerweg (dziś Elewatornaja). Od 1925 we Wrocławiu, gdzie do 1932 był profesorem Państwowej Akademii Sztuki i Rzemiosła Artystycznego. Od 1926 prowadził równolegle w Berlinie wspólne biuro z Adolfem Radingiem. W latach 20. był związany z kręgiem korespondencyjnym ekspresjonistów "Gläserne Kette" ("Szklany Łańcuch"), a później ze stowarzyszeniem nowoczesnych architektów "Der Ring", stając się jednym z głównych działaczy Werkbundu, wziął udział w wystawie mieszkaniowej w Weißenhof. Budynki Scharouna z przełomu lat 20. i 30. nosiły wiele cech rygorystycznego stylu międzynarodowego, mimo pewnych elementów wskazujących na zainteresowanie plastycznym kształtowaniem bryły.
W 1932 Scharoun przeniósł się do Berlina, gdzie głównie pod wpływem Hugona Häringa skierował się w stronę architektury organicznej. W Niemczech pod rządami nazistów budował jedynie dość liczne domy jednorodzinne. Po wojnie Scharoun uznany został za najwybitniejszego architekta "neues Bauen", który nie współpracował z hitlerowcami i został mianowany kierownikiem zespołu planującego odbudowę Berlina. Od 1946 do 1958 był profesorem na katedrze urbanistyki Uniwersytetu Technicznego w Berlinie (Zachodnim), a od 1947 do 1950 również szefem instytutu architektury Akademii Sztuki w Berlinie (wschodnim). Brał udział w licznych konkursach na budynki teatrów w całych Niemczech, realizował gmach Filharmonii w Berlinie o dynamicznej formie opracowanej wedle wymogów akustyki, z wnętrzem ukształtowanym jako "krajobraz architektoniczny".
Pod koniec życia we współpracy z partnerem Edgarem Wisniewskim budował wiele obiektów użyteczności publicznej, częściowo ukończonych już po jego śmierci.
Od października 2016 jest patronem skweru na osiedlu Nowe Żerniki we Wrocławiu.

</doc>
<doc id="172274" url="https://pl.wikipedia.org/wiki?curid=172274" title="Naryn">
Naryn



</doc>
<doc id="172275" url="https://pl.wikipedia.org/wiki?curid=172275" title="Zespół Filmowy Skurcz">
Zespół Filmowy Skurcz

Z.F. Skurcz (ZyFy Skurcz, Zespół Filmowy Skurcz, wcześniej jako Zespół Filmowy Ultra) – amatorski projekt kinematograficzny, założony przez braci Bartosza i Łukasza Walaszków w 1988. Zajmuje się głównie realizacją krótkometrażowych produkcji komediowych.
Historia.
Zespół rozpoczął działalność w 1988, w momencie zakupienia przez rodziców Bartosza i Łukasza Walaszków kamery Sony 8 mm. Wraz z kolegami ze szkoły nagrywali krótkie, inscenizowane scenki, a jednym z pierwszych filmów w dorobku zespołu jest "Zmora z piwnicy". W tym czasie bracia rozpoczęli również przygodę z animacją poklatkową; nagrali tryptyk o tematyce science-fiction: "Kosmiczne wojny", "Spur mjendzy planetarny" i "Straszliwa bitwa o planetę".
Założyciele podczas nauki w LXIII LO im. Lajosa Kossutha na warszawskim Ursynowie poznali Krzysztofa Radzimskiego oraz Grzegorza Paraskę, którzy – obok braci Walaszków oraz Marcina Rudowskiego – uformowali wówczas personalny trzon ekipy. W produkcjach z tamtego okresu regularnie pojawiali się także Michał Głuchowski oraz Paweł Hocha, adept wschodnich sztuk walki. Wtedy wykształcił się specyficzny styl produkcji, nawiązujący do filmów klasy B, kina akcji lat 80. oraz wschodnich sztuk walki, oraz z ironicznym i często absurdalnym poczuciem humoru twórców. Również sposób realizacji filmów był specyficzny, bo w procesie twórczym brała udział cała ekipa, wymyślając fabułę (do pierwszego filmu pełnometrażowego – "Bułgarskiego Pościkku" – wszystkie produkcje nie miały scenariusza, a sceny i dialogi były improwizowane). Od filmu "Tęcza" zespół zaczął stosować komputerową obróbkę dźwięku (dodając efekty dźwiękowe i muzykę), a od "Kobylego caca" również nieliniowy montaż wideo. Wtedy też do grupy dołączył Piotr Paraska.
W 2001 wyemitowali swój pierwszy film pełnometrażowy – "Bulgarski Pościkk". Realizacja trwała prawie dwa lata i była to pierwsza produkcja w dorobku grupy mającą scenariusz (aczkolwiek był w czasie realizowania filmu zmieniany). Film skrócony do 30 minut otrzymał Grand Prix Festiwalu Młodego Kina Tenbit Film Forum 2001. Od tej produkcji do ekipy dołączył Krzysztof Żelazko. Następnym filmem był "Sum tak zwany olimpijczyk", który miał swoją premierę kinową.
W 2004 zrealizowali kilka odcinków serialu "Bułgarski pościg" dla wówczas nowo powstałej telewizji 4fun.tv. Wtedy nastąpił konflikt między członkami grupy. Bartosz Walaszek chciał zarabiać na robieniu filmów, a inni woleli pozostać przy undergroundowym charakterze zespołu. Walaszek założył wtedy GIT Produkcję, z którą zaczął realizować głównie seriale animowane dla telewizji, jednak też nie odstąpił od realizacji form fabularnych, takich jak "Wściekłe Pięści Węża", "Sarnie żniwo…" czy serial dla telewizji rbl.tv – "Kaliber 200 volt". Produkcje były przez fanów Skurcza jednoznacznie utożsamiane z jego poprzednim zespołem, ze względu na ten sam styl i poczucie humoru, co wcześniejsze produkcje, a także obecność byłych członków Skurcza w tychże produkcjach.
Krzysztof Radzimski wspomniał na forum internetowym PCLab o reaktywacji zespołu i produkcji filmu "Bułgarski Przycisk""."
Współpraca z S.P.Records.
W 1999 zespół nawiązał współpracę z wytwórnią S.P. Records, która zaowocowała gościnnym występem Kazika Staszewskiego w filmie "Bułgarski Pocisk", w zamian za co Z.F. Skurcz zrealizował dwa teledyski do utworów Kazika – „Idę tam gdzie idę” (w której zawarli fragmenty swoich wcześniejszych produkcji) i „Las Maquinas de la Muerte”. Wytwórnia wydała potem film "Sum tak zwany olimpijczyk" oraz – zrealizowane już pod szyldem GIT Produkcji – "Wściekłe Pięści Węża" i "Sarnie żniwo, czyli pokusa statuetkowego szlaku", w którym zagrał Staszewski. Dalsza współpraca członków zespołu z wytwórnią i Kazikiem trwa na polu muzycznym niż filmowym, przy zespołach Bracia Figo Fagot, TPN 25, El Dupa czy Zacier.

</doc>
<doc id="172276" url="https://pl.wikipedia.org/wiki?curid=172276" title="Piszpek">
Piszpek



</doc>
<doc id="172277" url="https://pl.wikipedia.org/wiki?curid=172277" title="Frunze">
Frunze

Okręty:
Miejscowości:
Zobacz też:

</doc>
<doc id="172279" url="https://pl.wikipedia.org/wiki?curid=172279" title="Fritz Perls">
Fritz Perls

Fritz Perls właściwie Frederick Salomon Perls (ur. 8 lipca 1893, Berlin, zm. 14 maja 1970, Chicago) – niemiecki psycholog i psychoterapeuta pochodzenia żydowskiego. Początkowo uprawiał psychoanalizę. Z czasem stworzył własną szkołę terapii – Gestalt.

</doc>
<doc id="172280" url="https://pl.wikipedia.org/wiki?curid=172280" title="Jean L'Evesque de la Cassière">
Jean L'Evesque de la Cassière

Jean L'Evesque de la Cassière (ur. 1502, zm. 21 grudnia 1581 w Rzymie) – 51. wielki mistrz zakonu maltańskiego, z pochodzenia Francuz.
Funkcję wielkiego mistrza sprawował od 30 stycznia 1572. W 1580 kawalerowie uknuli przeciwko niemu spisek, w wyniku którego został złożony z urzędu, a mistrzem został Maurycy de l'Esco. Cassiere odwołał się do Rzymu. W tym czasie zmarł jego oponent i Grzegorz XIII utrzymał Cassiera na stanowisku.

</doc>
<doc id="172287" url="https://pl.wikipedia.org/wiki?curid=172287" title="Benedetto Castelli">
Benedetto Castelli

Benedetto Castelli (ur. 1557 w Brescii, zm. 1643 w Rzymie), matematyk, mechanik i astronom włoski.
Był opatem klasztoru Benedyktynów na Monte Cassino. Był profesorem matematyki na uniwersytecie w Pizie, potem w kolegium Sapienza w Rzymie.
Był uczniem Galileusza i obrońcą jego idei. Jako pierwszy użył helioskopu do obserwacji Słońca.
Największym jego dziełem jest "Della misura dell'acque correnti" wydane w 1638.

</doc>
<doc id="172289" url="https://pl.wikipedia.org/wiki?curid=172289" title="MXPX">
MXPX



</doc>
<doc id="172290" url="https://pl.wikipedia.org/wiki?curid=172290" title="Modernizm w Niemczech">
Modernizm w Niemczech

Modernizm w Niemczech (niem. "die Moderne") – prąd w architekturze, który w Niemczech określany był również jako "Nowe budownictwo" ("Neues Bauen").
Za początek modernizmu w Niemczech można uznać założenie Werkbundu w 1907 r., w związku z dyskusją na temat problemów i zadań nowej architektury. Korzenie modernizmu niemieckiego tkwiły w ruchach dążących do reformy urbanistycznej miast i przywrócenia łączności zawodów artystycznych i rzemieślniczych. Demonstracją dążeń modernizmu była wystawa w Kolonii w 1914, na której zaprezentowano m.in. modelową fabrykę z przeszklonymi, zaokrąglonymi klatkami schodowymi w narożach (projekt Gropiusa). Całkowicie nowoczesne i abstrakcyjne formy posiadały jednak klasycyzujący symetryczny rzut.
Gwałtowny rozwój "nowego budownictwa" nastąpił po I wojnie światowej. Brak funduszy na działalność budowlaną sprzyjał bezkompromisowemu rozwojowi architektury "na papierze". Wpierw większość twórców kieruje się przejściowo ku ekspresjonizmowi, aby z czasem porzucić stylizację. Pojawia się nurt minimalistyczno-funkcjonalistyczny i równoległa z nim "architektura dynamiczna" ("dynamisches Bauen"). Wraz z polepszeniem koniunktury powstają w niemieckich miastach liczne osiedla satelitarne zaprojektowane w nowym duchu i nasycone zielenią.
Do 1933 r. Niemcy stanowiły ośrodek najintensywniejszego rozwoju architektury modernistycznej, po czym nastąpiła przerwa wymuszona przez upodobania estetyczne reżimu nazistowskiego, a najbardziej znani architekci z przyczyn zawodowych lub politycznych opuścili kraj. Po przejęciu władzy przez hitlerowców stopniowo do głosu dochodzili architekci konserwatywni, zaś modernistyczna metoda projektowa była akceptowana w obiektach przemysłowych. W architekturze przemysłowej znaleźli swoją niszę ci, którzy nie wyjechali poza granice Niemiec, m.in. Egon Eiermann i Ernst Neufert. Inni, jak Hans Scharoun, przy utrudnionych warunkach pracy zajęli się wyłącznie budownictwem jednorodzinnym.
Po wojnie architektura na wschodzie i zachodzie Niemiec rozwijała się osobno. Przez pierwsze lata powojenne w obu częściach kraju trwał spór między konserwatystami, pragnącymi odbudowy miast w ich zabytkowych formach, oraz radykalnymi modernistami. W RFN przeważa od początku lat 50. modernizm w uwrażliwionej na materiał i otoczenie odmianie. Powstają liczne szkoły projektu Güntera Behnischa, biurowce, domy towarowe i obiekty przemysłowe tworzy Egon Eiermann. Mimo dzieł w rodzaju Filharmonii Berlińskiej Scharouna, modernizm zachodnioniemiecki nie osiąga takiego znaczenia na świecie jak przedwojenny.
We wschodnich Niemczech został odgórnie narzucony socrealizm, który trwał do około 1958. Późniejsza rozbudowa miast realizowana była już według zasad modernizmu, Hermann Henselmann wzniósł budynki na Alexanderplatz w Berlinie i nowe centrum w Lipsku. Od lat 60. do 1990 powstawały w NRD liczne budynki wielkopłytowe, utrzymane w formach modernizmu.

</doc>
<doc id="172291" url="https://pl.wikipedia.org/wiki?curid=172291" title="Neues Bauen">
Neues Bauen



</doc>
<doc id="172294" url="https://pl.wikipedia.org/wiki?curid=172294" title="Góry Bystrzyckie">
Góry Bystrzyckie



</doc>
<doc id="172295" url="https://pl.wikipedia.org/wiki?curid=172295" title="MxPx">
MxPx

MxPx (znana wcześniej jako Magnified Plaid i M.P.) – amerykańska grupa punk popowa, utworzona w 1992 roku w Bremerton w stanie Waszyngton. Założyciele grupy to Mike Herrera, Yuri Ruley i Andy Husted.
Historia.
Mike Herrera, Andy Husted i Yuri Ruley zaczynali grać jako piętnastoletnie dzieciaki. Cała trójka chodziła do Central Kitsap High School w pobliżu Silverdale, w stanie Waszyngton. Grali muzykę inspirowaną zespołami takimi jak NOFX i The Descendents oraz innymi zespołami grającymi skate-punk. Nazywali siebie Magnified Plaid. Nie lubili swojej nazwy, więc zredukowali ją do M.P. Na plakatach na swój koncert, które wykonywał Yuri kropki po "M" i "P" wyglądały jak "X".
W 1995 roku z zespołu odszedł Andy Husted, aby kontynuować naukę. Zastąpił go Tom Wisniewski.

</doc>
<doc id="172300" url="https://pl.wikipedia.org/wiki?curid=172300" title="Koncyliacja">
Koncyliacja

Koncyliacja (ang. i fr. "conciliation" z łac. "conciliatio" 'porozumienie, pojednanie' od "conciliare" 'jednoczyć; pojednać') – jedna z metod alternatywnego (pozasądowego) rozwiązywania sporów, w tym międzynarodowych. Polega ona tak jak mediacja na udziale osoby trzeciej, z tym że ta inaczej niż w przypadku mediacji nie tylko mediuje, ale występuje z konkretnymi propozycjami rozwiązania istniejącego sporu (propozycją ugody). W większym stopniu niż mediator koncyliator może też ingerować w sposób, w jaki strony porozumiewają się ze sobą i dostarczają informacje na temat sporu. 
Według Instytutu Prawa Międzynarodowego w 1961 roku koncyliacja jest "metodą załatwiania sporów międzynarodowych wszelkiego rodzaju, zgodnie z którą strony powołują komisję bądź na podstawie stałej, bądź też w trybie ad hoc dla zajęcia się problemem: komisja ta zmierza do bezstronnego zbadania sporu i podejmuje próbę ustalenia rozwiązania, które mogłyby być przyjęte przez strony, albo też dostarczenia stronom pomocy w załatwieniu sporu, o jaką one się zwrócą".
Od mediacji różni się tym, że komisja koncyliacyjna sama formułuje propozycję załatwienia sporu (w mediacji w opracowywaniu propozycji biorą udział strony sporu – tutaj komisja robi to sama). Od postępowania rozjemczego czy sądowego różni się tym, że wyniki prac komisji koncyliacyjnej nie są obowiązujące, stanowią jedynie propozycję dla stron, która może zostać odrzucona lub być przedmiotem dalszych negocjacji. Komisja koncyliacyjna nie jest skrępowana przepisami prawa międzynarodowego, może wręcz zaproponować ich zmianę (dotyczy to zwłaszcza umów bilateralnych, bo komisje takie występują głównie w sporach dwustronnych).
W Polsce.
W Polsce, w myśl art. 21 ustawy o umowach międzynarodowych:
Zatem jeżeli spór dotyczy na przykład umowy międzynarodowej, regulującej stawki podatkowe, zawartej z innym państwem, to wówczas minister finansów po uzgodnieniu z Ministrem Spraw Zagranicznych zwraca się do Rządu z wnioskiem o poddanie sporu koncyliacji. Rząd może ten wniosek w drodze uchwały przyjąć lub odrzucić.

</doc>
<doc id="172302" url="https://pl.wikipedia.org/wiki?curid=172302" title="Wystawa mieszkaniowa w Weißenhof">
Wystawa mieszkaniowa w Weißenhof

Wystawa mieszkaniowa na osiedlu Weissenhof (Stuttgart), Weissenhofsiedlung, została zorganizowana w 1927 przez Werkbund na wzgórzu w północnej części Stuttgartu. Autorem urbanistycznej koncepcji osiedla był Ludwig Mies van der Rohe; pełnił też kierownictwo artystyczne. Nadzór nad realizacją projektu powierzono Richardowi Döckerowi.
Opis osiedla i historia.
Wystawa składała się z kilkunastu modelowych domów jednorodzinnych wolno stojących, szeregowych i wielorodzinnych, które projektowali różni architekci, posiadających jednak stosunkowo jednolity wyraz architektoniczny dojrzałego modernizmu. Budynki posiadały płaskie dachy, duże okna, prawie wszystkie miały kubiczne kształty i gładkie, białe elewacje.
Typy domów uwzględniały potrzeby różnych warstw społecznych, w tym wykształconej klasy średniej. Funkcjonalne rozwiązania wnętrz miały na celu ułatwienie prowadzenia gospodarstwa domowego, a w konsekwencji umożliwienie kobiecie podjęcia pracy zawodowej.
Prace projektowe trwały od wiosny 1925 r. do wiosny 1927 r. W ciągu 4,5 miesiąca wybudowano 33 domy. Wzniesienie osiedla kosztowało 1,482 mln marek.
Domy po zakończeniu wystawy zostały zasiedlone. Przykładowe czynsze były następujące:
Osiedle od czasu powstania było wyśmiewane przez ówczesną prasę. Po przejęciu władzy przez nazistów postanowiono osiedle wyburzyć, w tym celu rząd rzeszy kupił je od miasta. Ze względu na początek wojny z planów zrezygnowano. Ponieważ w czasie II wojny światowej na terenie osiedla zorganizowano punkty obrony przeciwlotniczej, część budynków ucierpiała w nalotach.
Po wojnie rozebrano nawet lekko uszkodzone budynki, zaś pozostałe poddano dość przypadkowym przebudowom. Na wolnych działkach wzniesiono w latach 50. nowe budynki. W 1958 osiedle uzyskało status zabytku, a w latach 80. przeprowadzono renowację zachowanych obiektów i przywrócono stan zbliżony do pierwotnego. Renowacji poddano również dom bliźniaczy Le Corbusier i Jeannereta, wyposażenie wnętrza połowy domu zostało zrekonstruowane i udostępnione do zwiedzania.

</doc>
<doc id="172303" url="https://pl.wikipedia.org/wiki?curid=172303" title="Osiedle Weissenhof">
Osiedle Weissenhof



</doc>
<doc id="172304" url="https://pl.wikipedia.org/wiki?curid=172304" title="Przetwornik">
Przetwornik

Przetwornik – urządzenie dokonujące przekształcenia danej wielkości na inną wielkość według określonej zależności i z pewną dokładnością.
Przetworniki są wykorzystywane na przykład w układach z czujnikami, dzięki czemu sygnał z czujnika, który zwykle jest słaby i trudny w przekazywaniu na odległość, zostaje przekształcony do postaci i wartości użytecznej dla dalszego procesu jego przetwarzania. Najczęściej przetworniki realizują przekształcanie wielkości fizycznych na wielkości elektryczne takie jak napięcie elektryczne lub natężenie prądu.
Do najczęściej stosowanych przetworników należą:

</doc>
<doc id="172307" url="https://pl.wikipedia.org/wiki?curid=172307" title="Mijajlo Mijajlović">
Mijajlo Mijajlović



</doc>
<doc id="172308" url="https://pl.wikipedia.org/wiki?curid=172308" title="Mihajlo Mihajlović">
Mihajlo Mihajlović



</doc>
<doc id="172311" url="https://pl.wikipedia.org/wiki?curid=172311" title="Boston Corbett">
Boston Corbett

Boston Corbett, właśc. Thomas P. Corbett (ur. 1832, zm. po 1888) – amerykański żołnierz. W 1865 zastrzelił Johna Wilkesa Bootha, zabójcę Abrahama Lincolna.
Życiorys.
Urodził się w 1832.
Podczas wojny secesyjnej służył w wojskach Unii.
14 kwietnia 1865 John Wilkes Booth dokonał w Waszyngtonie zamachu na Abrahama Lincolna, w wyniku którego prezydent zmarł następnego dnia. Booth rozpoczął ucieczkę na południe, a unioniści rozpoczęli obławę, w której brał Corbett. 26 kwietnia zastrzelił zabójcę Lincolna.
Przez niektórych został za to ogłoszony bohaterem, ale określano go także jako niesubordynowanego żądnego rewanżu maniaka. On sam do końca życia żył w paranoicznym lęku, że zostanie zabity przez przyjaciół bądź naśladowców Bootha.
29 sierpnia 1865 zeznawał w procesie Henry’ego Wirza dotyczącym zbrodni wojennych, do których dochodziło w dowodzonym przez Wirza obozie jenieckim pod Andersonville w Georgii.
W listopadzie 1885 został aresztowany za straszenie sąsiada, następnie podczas procesu wyjął broń na sali sądowej.
W styczniu 1887 został urzędnikiem stanowym w Kansas – portierem Izby Reprezentantów Kansas. W lutym, podczas jednego z posiedzeń parlamentu, wyjął dwa rewolwery i miecz rozpoczął okupację mównicy i doprowadził do przerwania sesji. W październiku został uznany za szalonego i osadzony w szpitalu psychiatrycznym, skąd uciekł w maju 1888, prawdopodobnie do Meksyku.
We wrześniu 1905 aresztowany został i skazany na trzy lata więzienia człowiek podający się za Bostona Corbetta.

</doc>
<doc id="172313" url="https://pl.wikipedia.org/wiki?curid=172313" title="Ścinawa">
Ścinawa

Ścinawa (niem. "Steinau an der Oder") – miasto leżące na Śląsku (Dolnym Śląsku), w woj. dolnośląskim, w powiecie lubińskim, siedziba gminy miejsko-wiejskiej Ścinawa.
Położenie.
Ścinawa leży w północnej części województwa dolnośląskiego w powiecie lubińskim nad Odrą i Zimnicą. Miasto leży w dolinie Odry, na terenie równinnym, na skraju Wysoczyzny Lubińskiej oraz Obniżenia Ścinawskiego.
Transport.
Transport drogowy.
W Ścinawie krzyżują się:
Transport kolejowy.
W mieście funkcjonuje stacja kolejowa na czynnej w ruchu pasażerskim i towarowym linii kolejowej nr 273, łączącej Wrocław ze Szczecinem. Pociągi pasażerskie zlecane przez samorząd województwa dolnośląskiego obsługuje wg umowy na lata 2020–2030 kontrolowana przez Skarb państwa spółka Polregio, w relacjach w ramach ciągu Wrocław Główny – Zielona Góra Główna przez Głogów.
Publiczny transport zbiorowy.
Ścinawa posiada komunikację miejską w ramach linii regionalnej Ścinawa – Lubin, z kilkunastoma przystankami rozlokowanymi średnicowo w całym mieście, w ciągu ulic: Wołowskiej, Lipowej, Kościuszki i Lubińskiej. Od 2021 roku trasę (nr 512) obsługuje autobusami miejskimi przedsiębiorstwo Dolnośląskie Linie Autobusowe. Linię współfinansują samorządy Ścinawy i sąsiedniej gminy wiejskiej Lubin. Przejazdy są bezpłatne dla pasażerów.
Przed 1990 r. trasę obsługiwało Wojewódzkie Przedsiębiorstwo Komunikacyjne z Legnicy, przejściowo również komercyjnie prywatni przewoźnicy drogowi (w tym sprywatyzowane PKS Lubin).
Nazwa.
Nazwa miasta znana jest z dokumentów historycznych od początku XIII w. (1202 "Stinay", 1203 "Stinav", 1216 "Stinau", 1248 "Stinaw", 1260 "Sciniauia"). W dokumentach łacińskich z II poł. XIII w., m.in. "Liber fundationis episcopatus Vratislaviensis" (pol. "Księga uposażeń biskupstwa wrocławskiego") i "Vita Sanctae Hedwigis, "występuje forma "Stinavia "i "Stynavia". W 1475 roku w łacińskich statutach "Statuta Synodalia Episcoporum Wratislaviensium" miejscowość wymieniona jest w zlatynizowanej formie "Stynauia". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Stinavia".
Zapisy form zgermanizowanych znane są od XIV w. (1380 "Stinow", "Stehnaw", "Steynaw", 1432 "Steine", 1533 "Steina", 1666 "Steinau"). Ostatecznie niemiecka nazwa urzędowa ustaliła się w postaci "Steinau an der Oder".
W pruskim urzędowym dokumencie z 1750 roku wydanym języku polskim w Berlinie miasto wymienione jest pośród innych śląskich miejscowości jako "Scinawa". Polską nazwę "Ścinawa" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Nazwa być może wywodzi się ze staropolskiego ścień (gaj, zasłona). Oznaczałaby ona pierwotnie osadę położoną w lesie. Być może odnosiła się ona początkowo do rzeki i wtórnie została przeniesiona na osadę. Wywodzi się ją również od staropolskiego słowa "ścinać" i kojarzy z wykonywaniem kary śmierci przez ścinanie głów. Niemiecki językoznawca Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia nazwę miasta zanotowaną w dokumentach z 1235 roku "Scinavia" podając jej znaczenie "„Gerichtstatte (von scina kopfen)”" – "„miejsce sądów (wykonywania dekapitacji)”".
Obecna nazwa została administracyjnie zatwierdzona 7 maja 1946.
Historia.
Pierwsza wzmianka o grodzie datowana jest na 1202 rok. Mowa jest tam o wsi będącej we władaniu klasztoru w Trzebnicy. Prawa miejskie Ścinawa otrzymała między rokiem 1248 a 1259 od księcia głogowskiego Konrada I. Ścinawa była w swej historii stolicą odrębnego samodzielnego księstwa piastowskiego. Władał nim Jan ścinawski, który kazał się tytułować „dziedzicem Królestwa Polskiego”. Miasto było wielokrotnie niszczone. W 1310 księstwo głogowskie zostało podzielone na cztery dzielnice: głogowską, żagańską, oleśnicką i ścinawską. W 1343 roku Kazimierz Wielki w bitwie z Luksemburgami o Wschowę zdobył Ścinawę, a następnie nakazał jej spalenie i zburzenie murów. Miasto zmieniało również często właścicieli. Początkowo władali nim książęta oleśniccy, którzy byli właścicielami Ścinawy kilkaset lat aż do wymarcia ostatniego potomka tejże linii. Od roku 1492 miasto przeszło na własność korony czeskiej.
Kres rozwojowi miasta przyniosła wojna trzydziestoletnia, podczas której Ścinawa została niemal doszczętnie zniszczona. 11 października 1633 roku doszło pod Ścinawą do bitwy wojsk cesarskich pod dowództwem księcia Albrechta von Wallensteina z wojskami szwedzkimi dowodzonymi przez von Thurna, zakończonej druzgocącą klęską tych ostatnich. Wojska Wallensteina zdobyły m.in. cały obóz oraz 16 dział. W XVIII wieku miasto splądrowali Szwedzi, a w latach 1740–1742 Ścinawa przeszła pod władanie Prus. Z biegiem lat Ścinawa stała się małym miasteczkiem znanym tylko z organizowanego tutaj jarmarku. Wielki pożar, który nawiedził miasto w 1834 roku, zniszczył liczne budynki w mieście, kolejny raz hamując rozwój miasta.
Ścinawa podniosła się gospodarczo dopiero pod koniec XIX wieku. Znaczenie miasta podkreślał fakt, że do roku 1932 Ścinawa była stolicą odrębnego powiatu, w składzie którego znajdowały się inne miejscowości posiadające wówczas prawa miejskie, jak Rudna czy Chobienia. Przeprowadzenie linii kolejowej w 1874 roku na trasie Wrocław – Głogów, a następnie w 1898 roku na trasie Rawicz – Legnica znacząco ożywiło gospodarkę miasta. Ścinawa połączona została bezpośrednią linią kolejową przez Krzelów oraz Górę Śląską z Lesznem, jednak po roku 1919, w związku ze zniszczeniem w czasie powstania wielkopolskiego mostu pod Lesznem na Kopanicy oraz wytyczeniem niemiecko-polskiej granicy państwowej, kolej docierała już tylko do Góry. Większego znaczenia nabrał także port na Odrze. Na terenie miasta funkcjonowała m.in. cukrownia, cegielnia, odlewnia żelaza, fabryka mydła, browar.
Upadek miasta spowodowała II wojna światowa, konkretnie zaś przejście frontu zimą 1945 r. Ścinawa została bowiem zamieniona w twierdzę stanowiącą silny punkt oporu niemieckich wojsk na Dolnym Śląsku. Na przedmieściach wybudowano wiele budowli obronnych, w tym ponad 60 schronów betonowych. Miasto broniła liczna armia złożona m.in. z adeptów Szkoły Podoficerskiej z Jawora, którzy dysponowali ponad 30 czołgami oraz znaczną ilością artylerii. Po ciężkich walkach 31 stycznia 1945 roku Ścinawa została zdobyta przez wojska radzieckie. Walki upamiętnia czołg T-34, który znajduje się na parkingu koło nadbrzeża Odry. To on jako pierwszy miał sforsować Odrę w 1945 roku. W wyniku działań wojennych miasto Ścinawa zostało zniszczone w 75%. Większość zabytkowych budynków w mieście legła w gruzach, m.in. ratusz, klasztor ojców bonifratrów, zamek, zabytkowe kamienice, pomniki czy budynki użyteczności publicznej.
W 1946 miejscowość została włączona do nowo powstałego województwa wrocławskiego na terenie powojennej Polski, a jego niemieckojęzyczni mieszkańcy wysiedleni do Niemiec. W następnych dziesięcioleciach ciężko zniszczoną Ścinawę częściowo odbudowano i rozbudowano. W latach 60. XX w. wybudowano nowy ratusz oraz nową pierzeję rynkową w stylu socjalistycznym. Mimo tego do dziś pozostały w centrum puste place po niegdyś istniejących budowlach. Po wojnie powstały nowe osiedla mieszkaniowe, ośrodek zdrowia, liczne firmy. W latach 1945–1975 miasto należało do województwa wrocławskiego, w latach 1975–1998 należało do województwa legnickiego, a od 1998 roku należy do powiatu lubińskiego województwa dolnośląskiego.
Podczas powodzi 21 maja 2010 zalane zostały liczne domy w Ścinawie.
Zabytki.
Podczas II wojny światowej wiele ważnych budowli miasta uległo zniszczeniu, m.in. ratusz, zabytkowe kamieniczki, kościoły, klasztor oraz zamek. Mimo to na terenie Ścinawy zachowało się kilka zabytków.
Do wojewódzkiego rejestru zabytków wpisane są:
inne zabytki:
Gospodarka.
Ścinawa jest lokalnym ośrodkiem handlowym, przemysłowym i usługowym. Do większych przedsiębiorstw należą: Zakład Gospodarki Komunalnej, Total Polska, Incana S.A., zakłady usługowe, punkty handlowe, serwisowe, hurtownie, stacje benzynowe. W gminie Ścinawa zarejestrowanych jest ponad 500 podmiotów gospodarczych. Znaczna część ścinawian dojeżdża do pracy poza teren miasta i gminy. Pracują oni w LGOM-ie oraz w Prochowicach, Lubinie, Wołowie, Brzegu Dolnym, kopalniach Rudna, Polkowice i Lubin.
Demografia.
Piramida wieku mieszkańców Ścinawy w 2014 roku.
Kultura.
Animatorem życia kulturalnego w Ścinawie jest Centrum Kultury i Turystyki, dawniej Ścinawski Ośrodek Kultury. Organizuje on imprezy stałe i okresowe, a także zajmuje się organizacją imprez w plenerze. Prowadzi także sekcje zainteresowań, kursy językowe, zespół flecistów, kurs nauki gry na instrumentach. Dumą CKiT jest Zespół Folklorystyczny Ziemi Ścinawskiej, który istnieje od ponad 20 lat. 20-osobowa grupa posiada w swoim repertuarze pieśni ludowe, folklorystyczne, obrzędowe, patriotyczne, religijne. W mieście istnieje Zespół Instrumentalny „Campanello”. W repertuarze zespół posiada utwory muzyki poważnej oraz wileńskiej.
W 2009 roku ze struktur Centrum Kultury i Turystyki została wyodrębniona Miejsko-Gminna Biblioteka Publiczna, która od 1 stycznia 2009 roku działa jako jednostka organizacyjna Urzędu Miasta i Gminy. Biblioteka prowadzi wypożyczalnię dla dzieci i dorosłych oraz czytelnię. W swej strukturze biblioteka posiada 2 filie w Zaborowie i Tymowej.
Sport.
Najstarszym i najbardziej znanym klubem sportowym w mieście jest Klub Piłkarski „Odra”. Jego historia sięga roku 1946, kiedy to został założony Miejski Klub Sportowy. Obecnie w barwach klubu występują zawodnicy w sekcji seniorów (IV liga gr.2 w piłce nożnej), grupa juniorów młodszych (liga okręgowa juniorów młodszych) oraz trampkarzy (liga okręgowa trampkarzy). Klub posiada własny stadion, przy ulicy Sportowej 16. W mieście działa basen odkryty „Wodnik” z którego można korzystać w okresie letnim. W 2011 roku powstał również Klub Sportowy „Start Ścinawa” zrzeszający biegaczy reprezentujących miasto w całym kraju.
Klub Karate Goju Ryu został założony w 1990 r. W 1996 r. został zarejestrowany w Rejestrze Stowarzyszeń Kultury Fizycznej jako Ścinawski Klub Karate Goju-Ryu. W tym samym roku klub wstąpił do szkoły Seiwa Kai prowadzonej przez Shihana Mr. Leo Lipinskiego – 8 Dan z Wielkiej Brytanii, Prezydenta i Szefa Instruktorów JKF Goju Kai w Europie. W 2001 r. Ścinawski Klub Karate Goju Ryu został wpisany do Krajowego Rejestru Sądowego, a w 2003 r. Klub został przyjęty do Polskiej Federacji Karate (PFK).
Klub rozszerza swoją działalność poza granice Ścinawy. Posiada swoje sekcje w Chobieni (2008), Wińsku (2012), Lubinie (2015), Wołowie (2015).
W czerwcu 2008 r. wieloletnia działalność Ścinawskiego Klubu Karate Goju Ryu została doceniona przez władze miasta Ścinawy. Klub, Uchwałą Rady Miejskiej, został wyróżniony honorową Nagrodą Miasta i Gminy Ścinawa za całokształt pracy na rzecz Miasta i Gminy Ścinawa.
W kwietniu 2009 r. klub został przyjęty w poczet członków zwyczajnych Polskiej Federacji Karate Sportowego. Dzięki usilnym staraniom czynionym przez władze ŚKK Goju Ryu, klub został w 2010 r. również członkiem Polskiego Związku Karate, otrzymując licencję na organizowanie oraz udział w rywalizacji sportowej.
Na początku 2010 r., dzięki wstawiennictwu Shihana Mr. Leo Lipinskiego, Zarząd utworzył nową szkołę karate Goju Ryu w Polsce pod nazwą SHUSEIKAN. Dzięki temu Klub będzie bardziej rozpoznawalny oraz będzie tworzyć nową jakość stylową, łączącą karate tradycyjne i sportowe, co przyczyni się do wzrostu popularności tej sztuki walki i jej sportowej odmiany.
W 2011 r. Ścinawski Klub Karate Goju Ryu zmienił nazwę na Karate Goju Ryu Shuseikan Poland.
Zawodnicy klubu biorą udział w zawodach sportowych karate przeprowadzanych według przepisów WKF tj.: klubowych, regionalnych, ogólnopolskich, międzynarodowych. Od 1999 r., tj. od momentu, kiedy klub zaczął brać udział w rywalizacji sportowej w kraju i za granicą, do końca 2014 r. zawodnicy klubu Karate Goju Ryu SHUSEIKAN Poland zdobyli 2831 medali.
– 2010 – uzyskano pierwszy w historii klubu tytuł Mistrza Polski.
– 2012 – uzyskano pierwszy w historii klubu tytuł Mistrza Europy.
– 2013 – uzyskano pierwsze w historii klubu trzy tytuły Mistrza Świata, jeden tytuł Wicemistrza Świata.
– 2014 – uzyskano jeden tytuł Mistrza Europy, jeden brązowy medal Mistrzostw Europy, pięć tytułów Mistrza Polski.
Od maja 2015 r. klub przejął szkołę karate tradycyjnego Seiwa Kai w Polsce oraz prowadzenie JKF Goju Kai Poland – agendy japońskiej organizacji karate Goju Ryu w Polsce. Organizacja skupia wszystkie kluby w Polsce, które uprawiają styl Goju Ryu w szkołach Seiwa Kai, Shuseikan.
Opieka zdrowotna.
Opieką zdrowotną w Ścinawie zajmuje się Miejsko-Gminny Zespół Zakładów Podstawowej Opieki Zdrowotnej. W jego strukturach działają poradnie ogólne, poradnie dla dzieci zdrowych i chorych, gabinety zabiegów, laboratorium analityczne. Istnieje pracownia ultrasonograficzna, pracownia EKG. Zespół prowadzi także szereg specjalistycznych przychodni m.in. poradnię dla kobiet, poradnię okulistyczną. Prowadzi zajęcia rehabilitacyjne, takie jak fizjoterapia, kinezyterapia. Ośrodek prowadzi także badania profilaktyczne i dla kierowców.
Od listopada 2007 r. funkcjonuje Ośrodek Alzheimerowski w Ścinawie, powstały w ramach projektu „Ośrodek Badawczo-Naukowo-Dydaktyczny Chorób Otępiennych w Ścinawie” Akademii Medycznej (obecnie Uniwersytetu Medycznego) we Wrocławiu, współfinansowany z Europejskiego Funduszu Rozwoju Regionalnego w ramach Zintegrowanego Programu Operacyjnego Rozwoju Regionalnego i budżetu państwa. Ośrodek powstał w dawnym budynku szpitala dla kobiet „Bethania” działającego w latach 1865–1945.
Opieka społeczna.
Pomocą dla najbardziej potrzebujących osób i rodzin w mieście i gminie zajmuje się Miejsko-Gminny Ośrodek Pomocy Społecznej. Oferuje on pomoc materialną i rzeczową dla mieszkańców którzy znaleźli się w ciężkiej sytuacji życiowej. Oprócz tego M-GOPS oferuje pomoc w zakresie fachowego poradnictwa psychologicznego i prawnego, a dla osób bezrobotnych oferuje nieodpłatne szkolenia. Dla dzieci, które znalazły się w ciężkiej sytuacji, władze miasta i gminy utworzyły świetlicę terapeutyczną.
Edukacja.
W Ścinawie działa przedszkole samorządowe, publiczna szkoła podstawowa i gimnazjum oraz liceum dla dorosłych. Na terenie gminy łącznie działają 4 szkoły podstawowe (w tym ta ścinawska). Do placówek szkolnych uczęszcza ponad 1300 uczniów. Placówki są nowocześnie wyposażone w pracownie komputerowe, świetlice ze sprzętem audiowizualnym. Przy szkołach funkcjonują sale gimnastyczne.

</doc>
<doc id="172314" url="https://pl.wikipedia.org/wiki?curid=172314" title="Struny głosowe">
Struny głosowe



</doc>
<doc id="172315" url="https://pl.wikipedia.org/wiki?curid=172315" title="Messier 32">
Messier 32

Messier 32 (również NGC 221, M32) – mała galaktyka eliptyczna znajdująca się w gwiazdozbiorze Andromedy. Jest najbliższym satelitą Galaktyki Andromedy.
Dane astronomiczne.
M32 znajduje się w odległości ok. 2,6 mln lat świetlnych od Ziemi. Jasność obserwowana wynosi ok. 8,1. Należy do typu widmowego G3.
Charakterystyka fizyczna.
Średnica galaktyki wynosi około 6700 lat świetlnych, jej masa – 3 miliardy mas Słońca (ok. 6×1039 kg).
Jak większość galaktyk eliptycznych M32 zawiera głównie stare gwiazdy. Większość z nich jest teraz białymi karłami lub gwiazdami neutronowymi. Jednak widmo i kolor galaktyki wskazują, że M32 zawiera również młodsze gwiazdy (2–3 mld lat), bogatsze w ciężkie pierwiastki.
Jądro galaktyki ma masę 100 milionów mas Słońca i gęstość ok. 5000 mas Słońca na parsek kwadratowy. Okrąża ono z dużą szybkością centralny supermasywny obiekt – prawdopodobnie czarną dziurę. Właściwości jądra są zbliżone do galaktyki M31. Z tego powodu M32 przypisuje się niekiedy do typu cE2.
Wśród gwiazd M32 odnaleziono kilka mgławic planetarnych.
Gwiazdy nowe w galaktyce występują raczej sporadycznie, choć Neill i Shara (2005) ocenili liczbę rozbłysków na dwa rocznie. Ostatni przypadek zarejestrowano w 2011 roku. Nie zanotowano żadnego przypadku supernowej.
Przypuszcza się, że M32 była kiedyś dużo większa, lecz straciła swoje zewnętrzne gwiazdy oraz wszystkie gromady kuliste w wyniku jednego lub kilku bliskich przejść obok Galaktyki Andromedy.
Położenie.
Galaktyka M32 znajduje się 22' na południe od centrum M31. Można ją dostrzec przez mały teleskop jako niewyraźny punkt podobny do gwiazdy.
Odkrycie.
M32 jest pierwszą odkrytą galaktyką eliptyczną. Odkrył ją 29 października 1749 roku Guillaume Le Gentil. Charles Messier pierwszy raz obserwował ją w 1757 roku. 3 sierpnia 1764 roku dodał ją do swojego katalogu pod numerem 32. Halton Arp dodał M32 do swojego katalogu galaktyk dziwnych (pod numerem 168).

</doc>
<doc id="172317" url="https://pl.wikipedia.org/wiki?curid=172317" title="Jean-Baptiste Biot">
Jean-Baptiste Biot

Jean-Baptiste Biot (ur. 21 kwietnia 1774 w Paryżu, zm. 3 lutego 1862 tamże) – francuski naukowiec: fizyk, matematyk, geodeta i astronom.
Życiorys.
Zajmował się m.in. zależnością pomiędzy prądem a magnetyzmem (prawo Biota-Savarta), a także polaryzacją światła w związkach chemicznych. Odkrył unikatowe własności optyczne miki – jedna z odmian tego minerału (biotyt) została nazwana na jego cześć, podobnie jak jednostka natężenia prądu – biot.
W 1804 roku, wraz z Josephem Gay-Lussakiem, wzniósł się w balonie na wysokość pięciu kilometrów w celu przeprowadzenia badań nad atmosferą i polem magnetycznym Ziemi. Jako pierwszy udowodnił, że meteoryty spadają na Ziemię. Dwa lata później, wraz z François Arago, pojechał do Hiszpanii, by wykonać tam pomiary długości południka ziemskiego.
W 1815 roku został zagranicznym członkiem Royal Society.
W 1820 roku, współpracując z Félixem Savartem, odkrył prawo opisujące pole magnetyczne powstające wokół przewodnika z prądem.

</doc>
<doc id="172318" url="https://pl.wikipedia.org/wiki?curid=172318" title="Jean Biot">
Jean Biot



</doc>
<doc id="172319" url="https://pl.wikipedia.org/wiki?curid=172319" title="Janusz Krzyżewski">
Janusz Krzyżewski



</doc>
<doc id="172329" url="https://pl.wikipedia.org/wiki?curid=172329" title="Surowce">
Surowce



</doc>
<doc id="172330" url="https://pl.wikipedia.org/wiki?curid=172330" title="Tasiemiec nieuzbrojony">
Tasiemiec nieuzbrojony

Tasiemiec nieuzbrojony ("Taenia saginata") – pasożyt człowieka i bydła, z rodzaju tasiemców. 
Występowanie.
Tasiemiec składa się z 2000 proglotydów. Rozmnaża się wyłącznie u człowieka, który jest jego żywicielem ostatecznym. Najczęściej spotykany tasiemiec w Polsce (u 0,5 do 1% ludzi). Występuje także w innych krajach Europy Wschodniej, Filipinach, Ameryce Centralnej i Południowej.
Żywicielem pośrednim tasiemca nieuzbrojonego jest bydło, a ostatecznym - człowiek, u którego umiejscawia się w jelicie cienkim. 
Charakterystyka.
Osiąga on rozmiary od 4 do 12 m długości i 8-10 mm średnicy. Posiada 4 przyssawki na skoleksie, za pomocą których przytwierdza się do ściany jelita.
Nie posiada przewodu pokarmowego, dzięki czemu energię potrzebną do strawienia pokarmu wykorzystuje do rozrodu. Nie potrzebuje przewodu pokarmowego, ponieważ żyje w jelitach, gdzie znajduje się przetworzony pokarm w postaci mleczka pokarmowego. W członach macicznych silnie rozgałęziona macica, nawet do 52 odgałęzień.
Różni się od tasiemca uzbrojonego między innymi tym, że nie posiada haczyków. Zamrażanie mięsa do -10 °C zabija larwy pasożyta po ok. pięciu dniach; wytrzymują one temperaturę nawet 45 °C.
Objawy chorobowe.
Obecność tasiemca objawia się: ogólnym osłabieniem, bólami brzucha, anemią, utratą apetytu, nudnościami, chudnięciem, pokrzywką, biegunką, a także bólami kolkowymi i powikłaniami przypominającymi niedrożność przewodu pokarmowego, dróg żółciowych, przewodu trzustkowego lub też zapalenie wyrostka robaczkowego.

</doc>
